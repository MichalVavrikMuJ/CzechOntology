{"id": "553440", "url": "https://cs.wikipedia.org/wiki?curid=553440", "title": "Lázně Kyselka", "text": "Lázně Kyselka\n\nLázně Kyselka ( ), starším jménem Kysibl, je komplex bývalých městských lázní v obci Kyselka u Karlových Varů v západních Čechách. Lázeňské budovy leží na jih od vlastní obce, na pravém břehu Ohře a severozápadním úpatí vrchu Bučina (582 m n. m.), tvořícího západní výběžek Doupovských hor. Právě v těchto lázních pramení slavná Mattoniho minerálka.\n\nExistence zdejších pramenů byla známa už před staletími; první písemná zmínka je z roku 1522. K roku 1614 už je doloženo, že prameny byly ohrazeny a jejich okolí řádně vyčištěno. Za pití „Bukové kyselky“ se muselo platit. Až v roce 1687, kdy už bylo místo v širokém okolí dobře známo, povolila místní vrchnost, hrabata Černínové, svým poddaným kyselku popíjet zdarma. Počátky lázeňského využívání zdejších vydatných pramenů sahají do roku 1793, kdy nového držitele panství, hraběte Johanna Josefa Stiebara z Buttenheimu, napadlo minerální vodu vyvážet a zřídil tu proto továrničku na výrobu kameninových džbánků, do nichž se minerálka stáčela. Prodej místní vody byl o tři roky později zahájen ve Vídni, Praze i v samotných Karlových Varech.\n\nPrvní lázeňské budovy tu byly postaveny v letech 1826–34 Wilhelmem von Neubergem, manželem majitelky panství. Sláva lázní a chutné vody postupně rostla; r. 1852 sem přijel na návštěvu i řecký král Ota I. (Otto), na jehož počest bylo nazváno hlavní zřídlo.\n\nHlavní pramen si roku 1867 pronajal (to už se mezitím změnil majitel, stal se jím opět rod Černínů z Chudenic, jindřichohradecká větev) český podnikatel italsko-německého původu Heinrich K. Mattoni (1830–1910), který jej začal stáčet do skleněných lahví a vyvážet do celého světa (přes milion kusů už v roce 1876). Za zisky z prodeje vody Mattoni nakonec od Heřmana Černína z Chudenic roku 1873 lázně i s okolními pozemky zakoupil a následně velkoryse přebudoval a rozšířil. Postupně tu do své smrti postavil novou kolonádu, která zastřešila slavný „Ottův pramen“, dále budovy sanatorií (mezi nimi i „Švýcarský dům“), vodoléčebný ústav, hotely, restaurace, promenády, lanovou dráhu, kapli sv. Anny (1884), své monumentální sídlo („Zámeček“), vodní elektrárnu a budovy stáčírny. Nakonec do obce přivedl i železnici (1894), aby lázeňský klid nerušily povozy, rozvážející minerálku. Celkově za jeho éry lázně velmi rozkvetly a po jeho smrti už nikdy takové prosperity nedosáhly. Mattoniho potomci nicméně drželi tento majetek až do konce 2. světové války.\n\nPo válce tu po krátké epizodě uprchlického tábora pro sirotky z řecké občanské války byla zřízena dětská ozdravovna. Ta fungovala až do r. 1990 v rámci podniku Československé státní lázně a zřídla. Během této doby areál postupně upadal, nicméně se tu alespoň prováděla určitá údržba. Rozsah ozdravovnou používaných budov se zmenšoval až na počet sedm, z nichž tři byly ještě v plném provozu, když bylo rozhodnuto areál privatizovat.\n\nOd chaotické privatizace, která proběhla rozděleně v letech 1991 (samotné lázně) a 1993 (stáčírna) v režii Fondu národního majetku, lázně mnohokrát změnily majitele: šlo mj. o podnikatele německého i ruského původu (U. Markard, Š. Chalitujev). Ani jeden z nich nebyl schopen či ochoten lázně zachránit nebo alespoň zastavit chátrání. Z megalomanských projektů, které měly Kyselku proměnit v součást velkého luxusního zábavně-rekreačního centra, postupně sešlo pro nedostatek financí. Poslednímu vlastníku, firmě RIS s.r.o. (do ledna 2012 vystupující pod názvem C.T.S.–DUO s.r.o.) pražského podnikatele P. Dostála, byly lázně prodány (2006) za 17,5 mil. Kč. RIS v březnu 2013 převedla vlastněné historické budovy (včetně pozemků pod nimi) v bývalých lázních Kyselka do majetku obecně prospěšné společnosti Lázně Kyselka.\n\nZ celkem 20 dochovaných památkově chráněných budov v Kyselce jich osm vlastní o.p.s. Lázně Kyselka, dalších 6 budov spolu s pozemky okolo areálu patří Karlovarským minerálním vodám a.s. italského velkopodnikatele A. Pasqualeho, jenž vlastní i stáčírnu a s ní značku Mattoni. Pasquale však opakovaně tvrdil, že KMV a.s. nic v lázních nevlastní a nemá možnost to opravit. (Přitom na mimořádně špatný stav jednoho domu ve vlastnictví KMV, ve kterém firma přesto nechávala dál bydlet nájemníky, upozornil dne 19.9.2010 i článek v tisku.)\n\nUž předchozí vlastníci opakovaně žádali úřady o sejmutí památkové péče (aby se mohlo přistoupit k demolici budov). KMV i C.T.S.–DUO, resp. RIS v této snaze pokračovaly. Poslední oficiální pokus v tomto směru dopadl v listopadu 2011 pro obě firmy neúspěšně, stejně tak vyzněla i podobná snaha na polotajné schůzce s krajskými a státními úředníky v březnu 2012. Soubor lázeňských budov nadále zůstává památkově chráněn.\n\nTehdejší stav lázní byl tristní. Budovy byly částečně zabezpečeny proti vstupu (ale nikoliv proti dalšímu působení povětrnostních vlivů), minerální prameny vyvěraly v rumištích domů a zatékaly do základů.\n\nV únoru 2013 byla zaregistrována obecně prospěšná společnost Lázně Kyselka, jejímž základním posláním je záchrana, obnova a následná ochrana památkově chráněného areálu bývalých lázní Kyselka. Zakládajícími členy jsou Vladimír Lažanský, město Karlovy Vary, obec Kyselka, Karlovarské minerální vody a RIS Revitalizační investiční společnost. Významným finančním podporovatelem činnosti o.p.s. je KMV, která nad rámec desetimilionového základního vkladu uvolnila jako dar dalších deset milionů korun.\n\nO.p.s se pustila do práce na opravách objektů v jejím majetku. Budovy byly zasanovány, zamezilo se dalšími pronikání vody do objektů, postupně se opravují stěny, krovy a střechy dalších budov – o.p.s. o postupu prací informuje na svých stránkách i na Facebooku.\n\nOpravy probíhají i na budovách v majetku KMV. V březnu 2014 byla dokončena kompletní rekonstrukce bytového domu Stallburg. V únoru 2015 byl kompletně zrekonstruován Löschnerův pavilon a v červenci 2016 se v něm otevřelo Mattoni muzeum věnované Heinrichu Mattonimu a historii stáčení minerálních vod v Kyselce.\n\nAreál bývalých lázní je po zrušení železniční vlečky roku 1997 zatížen nákladní dopravou po souběžné komunikaci (cca 50 kamionů denně). V srpnu 2012 KMV obnovily provoz železniční vlečky a ze silnice ubylo cca 15 kamionů denně, tedy přibližně třetina.\n\nAsociace sdružení pro ochranu a rozvoj kulturního dědictví ČR (ASORKD) se 13. února 2011 rozhodla spustit kampaň, kladoucí si za cíl zachránit areál Kyselky a přimět buď vlastníky k jeho opravě anebo odpovědné úřady k vyvlastnění, převedení na stát či kraj a následnou opravu z veřejné sbírky a státních dotací. Webové petiční stránky s výzvou \"Zachraňte lázně Kyselka!\" získaly již přes 27 000 podpisů a hnutí se podařilo přitáhnout pozornost odborné i laické veřejnosti k tomuto případu, mj. i díky propracované mediální strategii.\n\nVýzvy ASORKDu i příslušných úřadů směrem ke státu, aby architektonicky významné a památkově chráněné lázně na základě nečinnosti majitelů vyvlastnil, se nesetkávaly všude s odezvou. Prezident Václav Klaus při své návštěvě v září 2011 vyvlastnění státem odmítl, petici za záchranu označil za zmanipulovanou, argumenty za falešné a místní protestující lidi obvinil z emotivního přístupu k věci – prý na rozdíl od majitele lázeňských objektů, který jedná racionálně a jediný může přinést schůdné řešení.\n\nPostupem doby se však do úsilí za záchranu lázní připojily i některé známé osobnosti: už dříve to učinil herec a režisér Ladislav Smoljak anebo ombudsman Otakar Motejl, jenž poukázal na naprostou nečinnost odpovědných úřadů; Později se k výzvám ASORKDu přidal i např. pravnuk zakladatele lázní Rudi Mattoni, režisérka Olga Sommerová, dokumentarista Martin Mareček, který při obdržení ceny \"Český lev\" 2011 veřejně zkritizoval postup KMV ve věci Kyselky, anebo umělec Roman Týc, jenž vytvořil provokativní klip, parodující oficiální reklamu Mattoni a poukazující na „vandráka z Itálie“, ničícího kulturní bohatství Česka.\n\nPozději KMV zahájila svou protikampaň, zažalovala u soudu člena ASORKDu a také R. Týce a majitel A. Pasquale prohlásil, že firma kvůli „lžím, jímž musí čelit“ možná pozastaví své investice v ČR.\n\nV roce 2013 rozhodl soud, že se ASORKD musí písemně omluvit za některé své výroky na adresu KMV a jejího generálního ředitele Alessandra Pasquale, a zároveň musí ze svého webu odstranit kontroverzní pasáže. Podle rozhodnutí dalšího soudního řízení ukončeného v roce 2015 se ASORKD musí omluvit generálnímu řediteli KMV za jiné výroky, zaplatit mu korunu za způsobenou nemajetkovou újmu a uhradit náklady na soudní řízení.\n\nKampaň nicméně přispěla k zahájení oprav památkových budov ve vlastnictví KMV a zároveň k založení obecně prospěšné společnosti Lázně Kyselka v roce 2012 a její registraci o rok později.\n\nV létě 2015 ASORKD kritizoval práce na budovách v majetku o.p.s., pro údajnou nekoncepčnost postupu. Ministerstvo kultury vyslalo do Kyselky kontrolory, kteří v závěru roku konstatovali, že o.p.s. Lázně Kyselka zákon o státní památkové péči v rámci svých finančních možností dodržuje, a ocenili citlivý přístup, kterým se společnost snaží zachovat co nejvíc originálních částí a používá techniku z doby výstavby.\n\n\n"}
{"id": "553441", "url": "https://cs.wikipedia.org/wiki?curid=553441", "title": "Kovová tříska", "text": "Kovová tříska\n\nKovová tříska (slangově \"špona\" nebo \"špóna\", z německého \"Span\") je odštěpek materiálu vznikající při obrábění kovů.\n\n\n"}
{"id": "553446", "url": "https://cs.wikipedia.org/wiki?curid=553446", "title": "Sajjid Qutb", "text": "Sajjid Qutb\n\nSajjid Qutb (9. října 1906 – 29. srpna 1966) byl egyptský spisovatel, pedagog, básník a vůdce intelektuálů Muslimského bratrstva v padesátých a šedesátých letech 20. století. Původně byl horlivým sekularistou, ale v průběhu času přijal mnohé islamistické názory. Po období studia ve Spojených státech amerických (1948–1950) se stal kritikem západní společnosti, byl přesvědčený o její zkaženosti a zkorumpovanosti. Velký vliv měly jeho spisy, které volaly po revoluci a vytvoření islámského státu a společnosti.\nSajjid Qutb se narodil roku 1906 v obci Múšá v provincii Asijút, která se nachází v horním Egyptě. Jeho rodiče byli hluboce věřící lidé, dostalo se mu přísné výchovy. Jeho otec byl Ibráhím Qutb, zámožný statkář. Matka, Fátima Husajn \"ʿ\"Uthmán, chovala zvláštní náklonnost ke Koránu, kterou předávala i svým potomkům. Sajjid byl nejstarší syn, měl dva bratry a tři sestry. Jeho bratr Muhammad a jeho sestry Ámina a Hamída také psali knihy s islámskou tematikou, všichni byli spolu s bratrem uvězněni roku 1965.\n\nRané vzdělání Sajjidovi poskytla místní vesnická škola. Už v deseti letech si zapamatoval Korán, hlavně díky své matce. Ve třinácti letech odešel za studiem do Káhiry, kde se mu dostalo sekulárního vzdělání. V této etapě života byl ovlivněn tendencemi Západu, které převládaly ve škole i mezi některými egyptskými intelektuály. V roce 1928 se dostal na islámskou akademii Dár al-ʿulúm, kam docházel i Hasan al-Banná, a v roce 1933 tam získal titul bakaláře. Po studiu se stal profesorem na vysoké škole, poté pracoval na Ministerstvu školství Egypta.\n\nMinisterstvo ho poslalo do USA, aby tam zkoumal západní metody výuky. Ve Spojených státech amerických pobýval v letech 1948–1950. Působil na Wilson Teachers College ve Wahingtonu, D.C. a Colorado State College v Greeley, kde získal magisterský titul, a též na Stanfordově univerzitě. Cestoval také po významných městech USA a strávil i nějaký čas v Evropě, když se vracel do Egypta.\n\nQutb vnímal západní společnost negativně, po svém návratu do Egypta publikoval článek s názvem „Amerika, kterou jsem viděl“, kde popisoval své zkušenosti. Na jedné straně obdivoval ekonomické a vědecké úspěchy americké společnosti, ale na druhé straně kritizoval její morální zkaženost. Zejména byl zdrcen velkou podporou státu Izrael ze strany amerických Arabů.\n\nJeště před cestou do Spojených států amerických Sajjid projevoval zájem o učení Muslimských bratří (\"Al-ichwán al-muslimún\"), což byla přední egyptská islámská organizace. Společnost měla řadu příznivců a měla politický vliv. V roce 1949 však byla zakázána a mnoho z jejích členů zatčeno po atentátu na egyptského premiéra Mahmúda Fahmí al-Nuqrašího. V roce 1952 se Muslimské bratrstvo spolu s Násirovým Hnutím svobodných důstojníků podíleli na vypuknutí revoluce, která vedla ke svržení egyptské monarchie. Qutb a Muslimské bratrstvo přivítali pád království, protože jej viděli jako neislámské zřízení podřízené britskému imperialismu. Prezidentem nově vyhlášené republiky se prohlásil generál Muhammad Nadžíb. Členové Muslimského bratrstva byli propuštěni z vězení, byl zvolen nový vůdce, protože al-Banná, byl zavražděn při násilnostech v roce 1949. Z Qutba, který byl do té doby řadový člen, se stala jedna z předních postav bratrstva. Stal se jeho intelektuálním vůdcem, vyjadřoval své názory v knihách a mnoha článcích.\n\nBrzy se ukázalo, že původně úspěšná spolupráce mezi Násirem a Muslimským bratrstvem bude mít krátkého trvání a sekulární nacionalistická ideologie Násira není slučitelná s islamismem Bratrstva. Muslimské bratrstvo kritizovalo vládní politiku. V roce 1954 po nepovedeném atentátu na Násira, ze kterého bylo bratrstvo podezřelé, bylo 6 jeho členů popraveno a společnost zakázána. Objevila se i domněnka, že tato událost byla vykonstruovaná Násirovými stoupenci a použita jako záminka na odstranění Násirova protivníka Nadžíba, který byl bratrstvem podporován.\n\nQutb byl mezi zatčenými, byl odsouzen na 15 let odnětí svobody. Ve vězení panovaly špatné podmínky, přesto sepisoval své myšlenky a mimo jiné zde vytvořil dvě ze svých stěžejních děl: Ve stínu Koránu (\"Qurʾán fí zilál al-qurʾán\") a Milníky (\"Ma‘álim fí t-taríq\"). Tyto práce představují shrnutí myšlení Qutba, zahrnují jeho radikální antisekulární a anitizápadní tvrzení, interpretace Koránu, islámské historie a sociální a politické problémy Egypta. Škola, inspirující se jeho myšlenkami, je známá jako qutbismus.\n\nQutb byl propuštěn z vězení na konci roku 1964, ale po necelém roce byl opět uvězněn. Byl obviněn ze spiknutí proti státu a z plánování atentátu proti Násirovi. Dne 29. srpna 1966 byl popraven oběšením. Mnoha muslimy je považován za mučedníka, protože byl odsouzen k trestu smrti stejnou vládou, jejíž legitimitu popřel.\n\nQutb vnímá neislámský systém jako džáhilíju (termín používaný pro Arábii před příchodem islámu). Džáhilíja je neznalost božského vedení, lidé uctívají některé lidi, protože jsou dominantní. Taková situace panovala před vznikem islámu. Kritizoval Západ, Sovětský svaz i Násirovu vládu, protože se podle něj neřídili božím vedením. Podle něj jsou tyto režimy v podstatě stejné, protože ignorují Boha. Muslim nemůže veřejně žít podle své víry, musí žít ve lži. V západní společnosti by podle něj muselo dojít k nevyhnutelnému konfliktu mezi požadavky od vlády a závazkům vůči Bohu. Zatímco v islámské společnosti se žije skutečným životem, podle božích zásad. Podle něj se muslimský svět vrátil k předislámské ignoranci, kde neplatilo právo šarí´a. V důsledku toho jsou všechny státy muslimského světa neislámské a tedy nelegitimní, včetně jeho rodného Egypta.\n\nPodle Qutba nemá džáhilíje negativní vliv jen na jednotlivce, ale též ničí společnost jako celek. Vláda ovlivňuje zvyky, hodnoty, myšlenky a celkový společenský řád. Byl proti sekularismu. Qutb tvrdil, že společnosti na celém světě oddělily víru od praktického života. Tento stav se postupně rozšířil ze Západu. Prezentuje islám jako komplexní systém. Qutb viděl velkou hrozbu v Židech, navzdory jejich malému počtu. Obviňoval je z konspirací vůči islámu.\n\nVšechny jeho myšlenky se soustředí na islám. Islám dává ucelený soubor pravidel, morálky, práv a správy věcí veřejných. Nepodporuje ani demokratický ani diktátorský systém, ideální systém je podle něj bez vládců, kdy člověk není podřízen jinému člověku. Ve své době především bojoval vůči arabskému nacionalismu Nássira, který přinesl vlnu mučení a zatýkání.\n\nV džihádu viděl prostředek k dosažení nastolení islámského práva. Vlády na celém světě by měly být svrženy a společnost postavena na muslimských základech. Popisuje džihád nejen jako defenzivní prvek, ve smyslu obrany islámu. Mluvil i o útočném džihádu. Například ve své knize \"Milníky na cestě\" obhajuje džihád mečem a kritizuje pojetí džihádu jen jako obranného boje.\n\nMuslimové podle něj mají od Boha právo převzít politikou moc a nastolit Boží řád na zemi a to i silou, vedením aktivního džihádu – tímto způsobem by muslimové dle Qutbova názoru měli postupovat i vůči společenstvím, která proti nim žádnou činnost nevyvíjejí.\n\n\n"}
{"id": "553447", "url": "https://cs.wikipedia.org/wiki?curid=553447", "title": "Mála", "text": "Mála\n\nMála je tradiční pomůcka k počítání manter při meditacích. Podobá se křesťanským růžencům, ale je používána zejména v buddhismu a hinduismu. \n\nMála, nebo jinak řečeno japa mála (sanskrt: माला; mālā) je soustava korálků na provázku, má zpravidla 108 korálků, anebo menší počet vždy dělitelný 9 (většinou 19, 21, 27, 54). Mála o 27 korálcích je běžně používaná například pro praxi přijímání útočiště a rozvíjení osvíceného přístupu (tzv. praxe poklon, součást Čtyř přípravných cvičení – Ngöndra).\n\nMály jsou prvotně používané k počítání manter. Tyto mantry mohou být vyslovovány za různými účely, ale se společným cílem dosáhnout osvícení pro dobro všech bytostí. Materiál, ze kterého je mála vyrobena, se může lišit podle účelu použití mály. \n\nMantry s uklidňující aktivitou by měly být vyslovovány s používáním bíle obarvených mál, přednostně vyrobených z křišťálu, či perel. Slouží především k očištění mysli od různých překážek a rušivých pocitů. \n\nMantry s obohacující aktivitou by měly být vyslovovány s používáním mál ze zlata, stříbra, mědi, nebo lotosového dřeva. Slouží především pro zlepšení životního stylu, vědomí a pro hromadění zásluh. \n\nMantry s fascinující aktivitou by měly být vyslovovány s málami vyrobenými ze santalového dřeva, jilmu, nebo broskvového dřeva. \n\nMantry s ochrannou aktivitou by měly být vyslovovány s málami vyrobenými z ořechů nebo kostí.\n"}
{"id": "553449", "url": "https://cs.wikipedia.org/wiki?curid=553449", "title": "Strojní broušení", "text": "Strojní broušení\n\nBroušení Broušení a ostření předmětů ja známé již z davné minulosti. Součástí vyrobené na obraběcích strojích nedosahují z pravidla požadované přesnosti a velmi často se ještě tepelně zpracovávají. Jejich výroba se dokončuje broušením, při němž součást dostane přesné rozměry, požadovaný tvar i drsnost povrchu. Jako nástroj se př broušení nejčastěji používá brousící kotouč, který bývá často jediným nástrojem, kterým lze hospodárně obrábět tvrdé kalené a cementované součástí, slinuté karbidy a jiné tvrdé kovové i nekovové materiály.\n\nBroušením se rovněž obnovuje řezací schopnost otupených řezných nástrojů. Tomuto způsobu říkáma ostření.\n\n\n\n"}
{"id": "553453", "url": "https://cs.wikipedia.org/wiki?curid=553453", "title": "Jiří Myron", "text": "Jiří Myron\n\nJiří Myron (vlastním jménem Bohumil Jan Prošek) (7. července 1884, Humpolec – 25. ledna 1954, Ostrava), byl český herec, režisér a ředitel divadla.\n\nJako mladík v roce 1904 odešel i přes zákaz otce k divadelní společnosti Růženy Reinové-Pohorské. Zde začal hrát pod uměleckým jménem Jiří Myron. Postupně hrál na divadelních scénách v Praze, Kladně a Olomouci. Roku 1923 přišel do Ostravy, kde působil až do svého skonu (1954). Stal se prvním hercem zdejší činohry a také režisérem. Věnoval se sice také operetě, ale od roku 1936 hrál pouze v činohře. V letech 1942–1946 byl ředitelem divadla (1942–1944 souběžně šéfem činohry).\n\nMezi jeho nejvýznamnější role patřily postavy v představeních „Král Lear“ z roku 1937 a „Jan Žižka z Trocnova“ z roku 1938. Jako režisér byl uznáván pro svou schopnost práce s herci a svůj smysl pro stavbu inscenace. Zde lze zmínit např. „Jízdní hlídku“ z roku 1934 od Františka Langera, která se v repertoáru ostravského divadla udržela celé čtyři roky.\n\nSvé jméno si Bohumil Prošek na Jiřího Myrona nechal úředně změnit až v roce 1951. O tři roky později umírá a na jeho počest Národní divadlo moravskoslezské přejmenovalo svou scénu Lidové divadlo na Divadlo Jiřího Myrona.\n\n\n\n\n"}
{"id": "553455", "url": "https://cs.wikipedia.org/wiki?curid=553455", "title": "Kaplický", "text": "Kaplický\n\nKaplický je české příjmení:\n\n"}
{"id": "553456", "url": "https://cs.wikipedia.org/wiki?curid=553456", "title": "Petr Hannig", "text": "Petr Hannig\n\nPetr Hannig (* 20. ledna 1946 Ústí nad Labem) je český zpěvák, skladatel, producent, hudební vydavatel a politik, předseda Strany zdravého rozumu. Opakovaně kandidoval do zastupitelských orgánů, aniž by byl zvolen. V roce 2018 se stal kadidátem na prezidenta republiky. \n\nAbsolvoval Střední umělecko-průmyslovou školu v Turnově – obor umělecký kovář a poté Konzervatoř v Praze – obory varhany, dirigování a skladba a studia zakončil na Hudební akademii múzických umění (HAMU) – obor skladba. Hudební akademii zakončil magisterskou prací.\n\nV letech 1968–1969 spolupracoval ve Velké Británii s Dusty Springfield, Tomem Springfieldem (New Seakers), Bobbie Gentry a skladatelem Johnem Cameronem, kde byl velice ceněn pro schopnost psát pro symfonický orchestr. Na konci září 1969 se vrátil zpátky do vlasti. Po uzavření hranic musel přerušit spolupráci s britskou hudební scénou. \n\nDlouhá léta působil jako redaktor Československého rozhlasu, a zároveň měl svou kapelu \"Maximum Petra Hanniga\". Spolupracoval a především objevil řadu zpěváků a umělců – Hanu Zaňákovou, kterou přejmenoval na Lucii Bílou, Vítězslava Vávru, Stanislava Procházku ml., Jakuba Smolíka, Petru Černockou, Zdeňka Izera a mnoho dalších. S jinými významnými osobnostmi spolupracoval - Hana Hegerová, Jiří Wimmer nebo Iveta Bartošová s Petrem Sepéšim. Vyprodukoval stovky singlů a řadu alb – prvním bylo v roce 1970 dodnes i ve světě vysoce ceněné elpíčko Michala Prokopa a skupiny Framus Five: Město ER, kde poprvé v celosvětovém kontextu použil v rámci rockové hudby dvanáctitónovou řadu. Jako hudební skladatel složil stovky písní a z mnohých se staly hity, která hrají rádia dodnes.\n\nV roce 2002 založil Stranu zdravého rozumu a v dubnu 2002 byl zvolen jejím předsedou. Podle jeho slov ho k politice přivedlo to, že se v ČR hraje zahraniční hudba a mnoho peněz se tedy posílá do zahraničí.\n\nZatím osmkrát se zúčastnil voleb do Senátu PČR, ale ani jednou nepostoupil do druhého kola. Poprvé kandidoval ve volbách v roce 2002 v obvodu č. 33 - Děčín. Získal 2,19 % hlasů a obsadil poslední 6. místo. Podruhé se účastnil voleb v roce 2004, a to v obvodu č. 31 - Ústí nad Labem. Obdržel 1,78 % hlasů a obsadil poslední 8. místo. Potřetí se pokoušel uspět ve volbách do Senátu PČR v roce 2006 v obvodu č. 17 - Praha 12. Získla 1,43 % hlasů a skončil na předposledním 8. místě. Počtvrté kandidoval ve volbách do Senátu PČR v roce 2008 v obvodu č. 27 - Praha 1. Se ziskem 0,79 % hlasů obsadil poslední 9. místo. Pátý pokus se uskutečnil ve volbách do Senátu PČR v roce 2010, kdy kandidoval v obvodu č. 28 - Mělník. Se ziskem 7,21 % hlasů získal předposlední 5. místo. Pošesté se o zisk senátorského křesla pokusil ve volbách do Senátu PČR v roce 2012, kdy kandidoval v obvodu č. 41 - Benešov. Tentokrát získal 3,50 % hlasů a obsadil 10. místo. Ve volbách do Senátu PČR v roce 2014 kandidoval za Stranu zdravého rozumu v obvodu č. 24 – Praha 9. Se ziskem 1,32 % hlasů skončil na 9. místě a nepostoupil tak ani do druhého kola. Ve volbách do Senátu PČR v roce 2016 kandidoval za stranu Rozumní v obvodu č. 19 – Praha 11. Se ziskem 2,34 % hlasů skončila na 11. místě a do druhého kola nepostoupil.\n\nTaké ve volbách do Senátu PČR v roce 2018 kandidoval za stranu Rozumní, tentokrát v obvodu č. 23 – Praha 8. Se ziskem 2,19 % hlasů skončil na 11. místě.\n\nZatím čtyřikrát kandidoval ve volbách do Poslanecké sněmovny PČR, ale ani jednou neuspěl (subjekty, za něž kandidoval, se nikdy do Sněmovny nedostaly). Poprvé byl ve volbách v roce 2002 lídrem Strany zdravého rozumu v Královéhradeckém kraji. Podruhé při volbách v roce 2006 vedl kandidátku Strany zdravého rozumu v Hlavní městě Praze. Potřetí kandidoval ve volbách v roce 2010 jako dvojka Suverenity - bloku Jany Bobošíkové, strany zdravého rozumu ve Středočeském kraji. Zatím naposledy počtvrté byl při volbách v roce 2013 lídrem Suverenity - Strany zdravého rozumu ve Středočeském kraji.\n\nVe volbách do Evropského parlamentu v roce 2004 kandidoval jako lídr Strany zdravého rozumu, ale neuspěl (strana získala pouze 0,27 % hlasů a do EP se nedostala). O deset let později ve volbách do Evropského parlamentu v roce 2014 opět kandidoval jako lídr Strany zdravého rozumu, která si za tímto účelem v únoru 2014 pozměnila název na Strana zdravého rozumu – NECHCEME EURO – za Evropu svobodných států a používá zkratku \"Rozumní\". Ve volbách však opět neuspěl (\"Rozumní\" získali pouze 1,63 % hlasů a do EP se nedostali).\n\nVe volbách do Evropského parlamentu v květnu 2019 kandidoval jako člen Rozumných na 2. místě kandidátky subjektu s názvem \"\"ROZUMNÍ a Národní demokracie - STOP MIGRACI - NECHCEME EURO\"\", ale nebyl zvolen.\n\nV červenci 2017 veřejně oznámil svůj zájem kandidovat v prezidentských volbách 2018. V listopadu 2017 se díky podpoře 26 poslanců stal jedním z devíti prezidentských kandidátů. V prvním kole se umístil na 8. místě se ziskem 29 228 hlasů (0,56 %).\n\nV komunálních volbách v roce 2018 kandidoval jako lídr strany Rozumní do Zastupitelstva hlavního města Prahy a tudíž byl i kandidátem této strany na post primátora města. Strana se však do zastupitelstva vůbec nedostala.\n\nHannig je pro poloprezidentský systém.\n\nNesouhlasí s EET nebo kontrolním hlášením DPH. Říká, že pokud média někoho příliš kritizují, nebo naopak příliš vynášejí, tak lid volí úplně opačně. Sankce vůči Rusku od Evropské unie nepovažuje za správné, jelikož prý velice poškodily některé české firmy.\n\nByl by pro referendum o vystoupení z Evropské unie. Domnívá se, že by obyvatelé hlasovali z cca 80% pro setrvání v EU. Je proti přijetí eura (a domnívá se, že obdobně by dopadlo i případné referendum), neboť by jeho přijetí znehodnotilo platy, důchody a úspory. Je proti imigraci a migračním kvótám. Jejich zavedení by také bylo důvodem, pro který by byl zastánce odchodu ČR z EU.\n\nUděloval by amnestie i milosti. Důvodem je, že soudci prý mnohdy nerozhodují podle ducha zákona, ale jen podle jeho doslovného znění. Nejmenoval by stejného člověka i napodruhé premiérem, pakliže by nezískal důvěru v Poslanecké sněmovně.\n\nOd roku 1989 je vdovcem.\n\nSyn Jan Hannig, Ph.D. (1972) žije od roku 1998 v USA, kde je na University of North Carolina at Chapel Hill docentem statistiky.\n\nPrvní singly v roce 1968 \"Sun, sun\" - což je také první singl Jitky Zelenkové, \"Namaluj mě\" a\" Ovečka\" s Petrou Černockou (také její první singly) s ní dále \"Nemám ráda citoslovce\", \"Koukej se mnou si píseň broukej\", \"Až přijdeš poprvé k nám\", \"Jedou vozy\" ..., s Rony Martonem \"Žiji v Praze devět let\", aranžoval pro Martona Mertovo \"Hastrmane tatrmane melou\", několik singlů s Lenkou Kořínkovou, sám jako zpěvák vydal několik singlů \"Mám už dávno jinou 1978\",\" Dávno tě znám\",\" Léta.\"... S Vítězslavem Vávrou zlatá éra - nejprodávanější singly \"Dívka Gloria\" cca 300 000 prodaných SP, \"Citronová holka\" cca 250 000 SP. Další s Vávrou: \"Správné holky hlaste se\", \"Já chci s tvými ústy spát\", \"Tak už tu lásko má vítej\"... a mnoho dalších. Se Stanislavem Procházkou mladším \"Celá škola už to ví\", \"Maturitní léto\", \"Až ti bude víc\"... mnoho... S Lucií Bílou, které vymyslel jméno \"Neposlušné tenisky\", \"Horší než kluk\" ... S Jakubem Smolíkem (vymyslel křestní jméno Jakub) \"Až se ti jednou bude zdát\", \"Láska na první pohled\" (duet s Martou Stravovou) s tou též nazpíval slavný duet \"Domů k mámě.\" S Martinou Formanovou \"Taková já nejsem\" a v té době populární hymnu fotbalové Sparty Dej Gól S Markétou Aptovou \"Holka nic si z toho nedělej.\"\n\nDále široká skladatelská spolupráce na singlech a LP zpěváků, se kterými vážněji nespolupracoval (viz Josef Laufer 1969, Jiří Štědroň začátek 70 let, Darinka Rolincová, Iveta Bartošová, Stanislav Hložek všechno 80. léta atd.).\n\nAlba – sólová:\n\nAlba:\n\n\nNejvětší hity, které složil pro sebe: Domů k mámě, Mám už dávno jinou, Léta\n\nNejvětší hity, které složil pro jiné:\n\nObjevil: Vítězslav Vávra, Jana Kratochvílová, Lucie Bílá, Stanislav Procházka ml., Rony Marton, Petra Černocká, Jitka Zelenková, Jakub Smolík, Zdeněk Izer, Marek Dobrodinský, Marta Stravová, Markéta Aptová, Robert Rosenberg, Anuška Melenová, David Král\n\nSpolupracoval: Hana Hegerová, Lenka Kořínková, Dagmar Veškrnová, Lukáš Vaculík, Jiří Bartoška, Jiří Wimmer, Arnošt Pátek, Jiří Helekal, Zuzana Stirská, Karel Bláha, Iveta Bartošová & Petr Sepeši\n\n\nZastoupen v knihách:\n\nCeny: Zlatá Děčínská kotva v hodnocení publika za Maturitní léto, v hodnocení poroty za tuto skladbu bronzová kotva, různá první místa v různých skladatelských soutěžích\n\nKompozice: Symfonie z roku 1978, Fantazie pro varhany a komorní orchestr 1972, Sonáta pro violoncello a klavír 1972, Město ER s Framus Five a Michalem Prokopem 1970, Odcházím z alba Už jsem tvůj - hraje Michal Pavlíček a Virtuosi di Praga 1984, Dívka z heřmánkové návsi Vítězslav Vávra, smyčcové kvarteto a Maximum P.H 1981., Mozartův spinet 1967 zp. Karel Bláha, hrají Pastýři, řídí Petr Hannig, Když se soumrakem chladne den, zpívá Lilka Ročáková, hrají Pastýři ř. P.H. 1967, Sing the Song and Play the Game zp. Johny Bev, Londýn 1968\n\n"}
{"id": "553457", "url": "https://cs.wikipedia.org/wiki?curid=553457", "title": "Vendômský sloup", "text": "Vendômský sloup\n\nVendômský sloup (francouzsky \"Colonne Vendôme\") je pamětní sloup na stejnojmenném náměstí v Paříži. Byl vztyčen Napoleonem, aby upomínal na jeho vítězství v bitvě u Slavkova. Jeho původní název proto zněl \"Slavkovský sloup\" (Colonne d'Austerlitz), později \"Sloup vítězství\" (Colonne de la Victoire) či \"Sloup Velké armády\" (Colonne de la Grande Armée). Sloup je chráněn jako historická památka.\n\nNáměstí Vendôme bylo vystavěno z popudu Ludvíka XIV. a uprostřed stála jeho jezdecká socha. V roce 1792 byla socha během Francouzské revoluce zničena jakožto symbol královské moci.\n\nV roce 1800 byl vydán dekret, aby byl v každém sídle departementu vztyčen sloup věnovaný statečným mužům. V Paříži Napoleon 20. března rozhodl o výstavbě dvou sloupů. Jeden měl stát na Place de la Concorde věnovaný celému národu a druhý na Place Vendôme. Zatímco Národní sloup nebyl nikdy realizován, základní kámen sloupu Vendôme byl položen 14. července 1800 za přítomnosti Luciena Bonaparta, Napoleonova bratra a ministra vnitra. Avšak poté realizace ustala. Až v roce 1803 Napoleon potvrdil výstavbu sloupu podle vzoru Trajánova sloupu v Římě. Sloup měl být ozdoben 108 figurami spirálovitě vystupujícími až k vrcholu, na němž měla stát socha Karla Velikého.\n\nAle výstavba postupovala pomalu. V roce 1805 bylo na sloup použito 180 tun kovu získaného z ukořistěných ruských a rakouských děl v bitvě u Slavkova. Udává se, že se jednalo o 1200 děl, ovšem historické zprávy zmiňují jen asi 130 děl. Sloup byl dokončen v roce 1810 a na jeho vrcholek byla umístěna socha Napoleona. V roce 1814 byla socha svržena spojeneckými vojsky okupující Paříž a během Restaurace nahrazena bílou vlajkou. Nová socha se objevila na vrcholku až v roce 1833 a jednalo se opět o Napoleona. V roce 1863 nechal Napoleon III. nahradit tuto sochu kopií první sochy.\nBěhem povstání Pařížské komuny malíř Gustave Courbet zaslal vládě národní obrany 14. září 1870 výzvu k odstranění sloupu a převezní výzdoby do Muzea dělostřelectva a do pařížské mincovny. Komuna však rozhodla o úplném zničení sloupu, který měl představovat „\"památník barbarství, symbol hrubé síly a falešné slávy, potvrzení militarismu, popření mezinárodního práva, trvalou urážku vítězů vůči poraženým a věčný útok na jeden ze tří hlavních principů Francouzské republiky - bratrství\"“ (un monument de barbarie, un symbole de force brute et de fausse gloire, une affirmation du militarisme, une négation du droit international, une insulte permanente des vainqueurs aux vaincus, un attentat perpétuel à l'un des trois grands principes de la République française, la fraternité). 16. května 1871 byl proto sloup stržen a bronzové části roztaveny. Po pádu Komuny rozhodl nový prezident MacMahon v květnu 1873 obnovit sloup nákladem více než 323.000 franků a o dva roky později byl sloup dokončen.\n\nSloup byl inspirován Trajánovým sloupem v Římě, který je vyroben z mramoru, zatímco sloup Vendôme je kamenný s pláštěm odlitým z bronzu. Základnu sloupu tvoří porfyr z korsického města Algajola. Sloup je vysoký 44,3 metry o průměru 3,60 m zakončený sochou Napoleona. Sloup se skládá z 98 kamenných skruží, které jsou pokryty bronzovými pláty zdobenými starověkým způsobem reliéfy představující trofeje a bitevní scény. Jednotlivé výjevy jsou za sebou řazeny ve spirále směřující vzhůru dlouhé 280 m, která se skládá ze 425 bronzových plaket. Výzdobu navrhl Pierre Bergeret a vytvořil ji tým sochařů. Sloupem vede vnitřní schodiště umožňující přístup na ochoz pod sochou. Autorem sochy je sochař Auguste Dumont a představuje Napoleona jako římského císaře, zahaleného v krátké tunice a nesoucího odznaky své moci, tj. meč, glóbus s Bohyní vítězství v rukou a vavřínový věnec na hlavě.\n\nBěhem existence sloupu se na jeho vrcholku vystřídaly celkem tři sochy. První sochu Napoleona, která jej zobrazovala jako římského císaře, vytvořil Antoine-Denis Chaudet (1763-1810). Socha byla odlita v roce 1808 a na vrcholu sloupu byla usazena 5. srpna 1810. V roce 1814 však byla odstraněna a 1818 roztavena.\n\nBěhem Červencové monarchie byla na sloup 28. července 1833 za přítomnosti Ludvíka Filipa usazena nová socha, jímž autorem byl Charles Émile Seurre (1798-1858) a která se dnes nachází na nádvoří Invalidovny. Její výška je 3,5 metrů.\nNapoleon III. nechal tuto sochu v roce 1863 nahradit kopií první sochy. Jejím autorem byl sochař Auguste Dumont (1801-1884). Socha byla během Pařížské komuny sice stržena, ale v roce 1875 opět obnovena a na sloupu se nachází dodnes. Jediný rozdíl mezi oběma variantami je ten, že první socha představuje císaře s globem s bohyní v levé ruce a mečem v pravé, zatímco socha od Dumonta drží meč v levici a glóbus v pravici. Tento glóbus je původní, jako jediný se dochoval z první sochy.\n\n\n"}
{"id": "553458", "url": "https://cs.wikipedia.org/wiki?curid=553458", "title": "Erzja", "text": "Erzja\n\nErzja ( , ) je ugrofinský jazyk, spadající do skupiny mordvinských jazyků. Mluví jím zhruba 600 000 lidí v severních, východních a severozápadních částech Mordvinské republiky v Rusku. Mimo Ruskou federaci jsou menšiny mluvčích také v Arménii, Ázerbájdžánu, Bělorusku, Estonsku, Kazachstánu, Kyrgyzstánu, Lotyšsku, Litvě, Turkmenistánu, Ukrajině a v Uzbekistánu. \n\nErzja používá cyrilici, neboli azbuku, která se nijak neliší od cyrilice používané ruským jazykem. Spolu s jazykem mokša je úředním jazykem Mordvinska v Rusku. Oba jazyky jsou spolu úzce příbuzné, nicméně se značně liší ve fonologii, morfologii a slovní zásobě. \n\nModerní erzjanská abeceda je stejná jako ruská:\n\nVerze erzjanské abecedy před rokem 1927 zahrnovala další písmena s dieresí (ä) a šva (ə):\nLatinka (oficiálně schválená vládou Nižněnovgorodské oblasti v roce 1932, ale nikdy nebyla použita): a в c ç d ә e f g y i j k l m n o p r s ş t u v x z ь\n\nPříklad časování slovesa \"кундамс\" / \"kundams\" (lovit):\n"}
{"id": "553467", "url": "https://cs.wikipedia.org/wiki?curid=553467", "title": "Otakar Pařík", "text": "Otakar Pařík\n\nOtakar Pařík (28. února 1901 Místek – 19. února 1955 Ostrava) byl český dirigent a klavírista.\n\nStudoval hru na klavír u profesora Conrada Ansorgeho na Německé hudební akademii. Současně s tím se učil hrát na varhany u profesora Bedřicha Antonína Wiedermanna na pražské konzervatoři. Už jako dvacetiletý hrál v Českém triu a doprovázel např. Jana Kubelíka a Emu Destinnovou.\n\nV pozdějších letech se věnoval výhradně dirigování. V letech 1937–1945 pracoval jako první kapelník Velkého orchestru v pražském rozhlasu. Po druhé světové válce získal místo vedoucího Filmového symfonického orchestru. Z této doby pochází nahrávky hudby k zhruba šedesáti celovečerním filmům, mj. k „Siréně“ od Emila Františka Buriana či k „Bajajovi“ od Jiřího Trnky.\n\nV letech 1954 až 1955 byl uměleckým šéfem Ostravského symfonického orchestru, jehož pravděpodobně úplně první koncert po vzniku dirigoval dne 3. května 1954.\n\nPři své práci se nejraději věnoval symfonickým skladbám Antonína Dvořáka, Bedřicha Smetany a Josefa Suka.\n\n"}
{"id": "553468", "url": "https://cs.wikipedia.org/wiki?curid=553468", "title": "Altlichtenwarth", "text": "Altlichtenwarth\n\nAltlichtenwarth je rakouská obec v okrese Mistelbach ve spolkové zemi Dolní Rakousy. Žije zde obyvatel.\n\nAltlichtenwarth leží ve Weinviertelu (Vinné čtvrti) v Dolních Rakousích. Území obce zahrnuje 20,45 kilometrů čtverečních a 0,99 % plochy je zalesněno.\n\nObec sestává pouze z jednoho katastrálního\núzemí.\n\nNázev místa se odvozuje od Altlichtenwarth:\n\n\n12. století\nAltlichtenwarth byl poprvé uveden v listině ze 7. června 1232.\n\n14. století\nV roce 1391 směnil Liechtenstein faru Altlichtenwarth za kostel Panny Marie ve Vídni. V roce 1409 byla tato směna zveřejněna. Altlichtenwarth zůstává fara až do roku 1978 pod patronátem knížete von Liechtenstein.\n\n1529/1532: Turecké vpády\n\n1645: 46 občanů zemřelo při morové nákaze\n\n1646:\n309 mrtvých \"\"Zmrzačeno nebo zabito při tažení Švédů a Uhrů a tažení přívrženců George Rakoczyho v letech 1645 a 1646\"\"\n1679: 134 lidí zemřelo na následky moru\n\n1706: 77 mrtvých při vpádu Kuruců\n\n1849: 103 mrtvých v době cholery během jednoho měsíce\n\nV první světové válce měla obec 57 mrtvých a ve druhé světové válce oplakávala obec 74 padlých. V roce 1945 byl Altlichtenwarth bezprostředně bojištěm, dne 18. dubna 1945 byla vesnice zpočátku bez boje obsazena ruským vojskem Ustupující jednotky SS se opevnily v oblasti Hutsaulberges a Silberberges. V noci na 19. dubna přišel odvetný útok a obec padla zpátky pod německé vojsko. Zděšené obyvatelstvo prchlo, sotva 50 lidí zůstalo ve vesnici. 59 německých a 27 ruských vojáků bylo v Altlichtewarthu pohřbeno, z civilního obyvatelstva byly 4 oběti. Žádný dům nezůstal bez škod.\n\nStarostou obce je Franz Gaismeier, vedoucí úřadu Karl Tonner.\n\nV obecním zastupitelství je 15 křesel a po posledních volbách dne 14. března 2010 jsou získané mandáty rozděleny takto:\n\nNezemědělských pracovníků bylo v roce 2001 16. Zemědělských a lesnických pracovišť v roce 1999 bylo 76. Počet výdělečně činného obyvatelstva v místě bydliště bylo v roce 2001 337, to představuje 44,06 %.\n\n"}
{"id": "553470", "url": "https://cs.wikipedia.org/wiki?curid=553470", "title": "Al-Hamra", "text": "Al-Hamra\n\nAl Hamra (: ) je okolo 400 let staré město v regionu ad-Dáchílija v severovýchodním Ománu. Poblíž města se při horském svahu nachází osada \"Misfat Al Abryeen\". Město Al Hamra je známé rovněž pod jménem \"Hamra Al-Abryeen\", což odkazuje na zde žijící kmen Al Abriů.\n\nDžabal aš-Šám (: \"\"), nejvyšší hora Ománu, leží severně od Al Hamry. Na jejím úpatí se nachází jeskyně Al Hotta, patřící k největším jeskyním na světě.\n"}
{"id": "553471", "url": "https://cs.wikipedia.org/wiki?curid=553471", "title": "AutoMat", "text": "AutoMat\n\nAutoMat (do roku 2019 \"Auto*Mat\") je pražský spolek, jehož cílem je zvyšovat kvalitu veřejného prostoru a života v Praze i dalších městech. Nástroje, které k tomu AutoMat používá, jsou podpora moderních, udržitelných forem dopravy, zářijové sousedské slavnosti Zažít město jinak, motivační soutěž „Do práce na kole“ či vzdělávání žáků základních a středních škol v oblasti udržitelné mobility. AutoMat se zasazuje se o zklidňování dopravy, snížení počtu automobilů ve městě a posilování úlohy cyklistické, pěší a hromadné dopravy. Je členem sítě World Carfree Network a asociace Zelený kruh.\n\nAktivity a historie AutoMatu od jeho vzniku jakožto iniciativy v roce 2003 až do roku 2009 jsou částečně zdokumentovány ve stejnojmenném filmu \"Auto*Mat\" režiséra Martina Marečka.\n\nVe formě občanského sdružení vznikl Auto*Mat až v roce 2007 v reakci na silnou účast na podzimní cyklojízdě, ale jako neformální aktivistická platforma existoval již od roku 2003. U jeho zrodu stála občanská sdružení Oživení, Pražské matky a „Motus“ (produkce divadla Alfred ve dvoře).\n\nNejviditelnější aktivitou AutoMatu na veřejnosti je organizace podzimních pouličních slavností Zažít město jinak a velkých cyklojízd. Mimo to AutoMat od roku 2011 pořádá vždy v květnu kampaň na podporu cyklodojížďky do zaměstnání Do práce na kole. V roce 2008 vznikl projekt magazínu Prahou na kole, který je informačním portálem pro městské cyklisty v Praze, nabízí online mapu a plánovač doporučených tras pro jízdu na kole po Praze i v dalších městech. Spolek dále nabízí projekt „Vzdělávání o udržitelné dopravě na školách“ – sadu aktivit zasaditelných do Rámcového vzdělávacího programu, které motivují žáky a učitele k přemýšlení o svém městě a o prostředí, v němž žijí.\n\nK roku 2019 už neaktivní projekt „Zelená mapa Prahy“ v tištěné a elektronické online podobě mapoval příjemná místa, trasy a lokální ekonomiku v Praze. \n\nSdružení se intenzivně zabývá politickým lobbingem, prosazuje udržitelnost a transparentnost výstavby pražské dopravní infrastruktury a vytvoření neexistující udržitelné dopravní koncepce. Zabývá se podporou cyklistické a pěší dopravy, humanizací magistrály (angažoval se ve sjednocení postupu městských částí Praha 2, 4 a 7), plošného dopravního zklidňování pomocí zón „Tempo 30“, výstavbou Městského okruhu (tunel Blanka a jeho pokračování) či výstavbou Pražského okruhu.\n\nV roce 2009 mimo jiné protestoval proti rušení přechodů. V roce 2010 mimo jiné úspěšně usiloval o zachování zúžení severojižní magistrály. V roce 2007 se zástupci uskupení vsadili s tehdejším pražským primátorem Pavlem Bémem, že pokud se nepodaří postavit tunel Blanka za vysoutěženou cenu, odpracuje Pavel Bém pro Auto*Mat padesát hodin jako dobrovolník. Ten však svůj slib nikdy nesplnil.\n\nV srpnu 2019 spolek představil nový vizuální styl svého prezentování, z názvu zmizela hvězdička a zbyl nápis AutoMat, odstraněna byla také charakteristická oranžová barva. V logu je název stylizován jako ÅutoMat.\n\nOd podzimu 2019 pořádá AutoMat nový filmový festival Městem, který se bude věnovat urbanismu a dopravě.\n\n\n"}
{"id": "553477", "url": "https://cs.wikipedia.org/wiki?curid=553477", "title": "Otakar Schindler", "text": "Otakar Schindler\n\nOtakar Schindler (3. prosince 1923 Stará Plesná – 22. října 1998 Berlín) byl český malíř a scénograf.\n\nPo skončení druhé světové války založil v Ostravě amatérské divadlo \"Kytice\", z něhož se v roce 1955 stala profesionální scéna Divadlo Petra Bezruče. V roce 1959 sem přišla skupina absolventů pražské Divadelní fakulty Akademie múzických umění v čele s režisérem Janem Kačerem. Schindler se časem vypracoval a byl najímán jako uznávaný scénograf divadly nejen v Ostravě, ale také v Brně, Chebu, Liberci, Plzni či Praze. V roce 1975 se natrvalo přestěhoval do Prahy, kde v Realistickém divadle vytvořil úspěšný tým s režisérem Lubošem Pistoriem. Kromě scénografie se zabýval také malbou.\n\n"}
{"id": "553485", "url": "https://cs.wikipedia.org/wiki?curid=553485", "title": "Grand Rapids Griffins", "text": "Grand Rapids Griffins\n\nGrand Rapids Griffins je profesionální americký klub ledního hokeje, který sídlí v Grand Rapids ve státě Michigan. Do AHL vstoupil v ročníku 2001/02 a hraje v Centrální divizi v rámci Západní konference. Své domácí zápasy odehrává v hale Van Andel Arena s kapacitou 10 834 diváků. Klubové barvy jsou černá, červená, stříbrná, bílá a zlatá.\n\nSvé domácí zápasy hrají hráči z mužstva, jehož název je odvozen od bájného ptáka Noha, v tamní aréně Van Andel Arena. Klub nastupuje v soutěži od roku 2001, kdy do ní přešel ze zaniklé konkurenční IHL. Ve zkrachovalé lize působili Griffins od svého roku založení - 1996. Jedná se o záložní celek klubu NHL Detroit Red Wings.V sezoně 2012/13 vyhrál klub premiérový Calder Cup. Druhý přidal v sezoně 2016/17.\n\n\n\n\nZdroj: \n\n\n\nZdroj: \n\n"}
{"id": "553486", "url": "https://cs.wikipedia.org/wiki?curid=553486", "title": "Vladislav Vilímec", "text": "Vladislav Vilímec\n\nVladislav Vilímec (* 5. července 1963 Klatovy) je český politik ODS, od roku 2018 senátor za obvod č. 11 – Domažlice, v letech 2006 až 2013 a opět v letech 2014 až 2017 poslanec Poslanecké sněmovny PČR za Plzeňský kraj, od roku 2000 zastupitel Plzeňského kraje (mezi lety 2000 a 2008 a opět od roku 2018 také náměstek hejtmana), dlouholetý zastupitel a místostarosta města Kdyně.\n\nPo maturitě na Střední ekonomické škole v Klatovech v roce 1985 vystudoval VŠE v Praze. Po škole nastoupil na pozici ekonoma v Elitexu Kdyně, kde pracoval do roku 1990. K roku 2008 se ještě uvádí jako svobodný.\n\nV roce 1991 vstoupil do ODS, kterou pomáhal založit na Domažlicku. Roku 1994 se stal předsedou oblastního sdružení ODS Domažlice a v roce 1998 členem výkonné rady ODS. Od roku 2003 předsedal komisi pro financování krajů Rady asociace krajů ČR.\n\nOd roku 1990 zasedá v zastupitelstvu města Kdyně, kde od té doby působí jako zástupce starosty. V komunálních volbách roku 1994, komunálních volbách roku 1998, komunálních volbách roku 2002, komunálních volbách roku 2006, komunálních volbách roku 2010, komunálních volbách roku 2014 a komunálních volbách roku 2018 byl zvolen do zastupitelstva města Kdyně za ODS. Profesně se opakovaně uvádí jako místostarosta. Po volbách v roce 2018 však opustil post místostarosty města.\n\nV krajských volbách roku 2000 byl zvolen do Zastupitelstva Plzeňského kraje za ODS. Mandát krajského zastupitele obhájil v krajských volbách roku 2004, krajských volbách roku 2008, krajských volbách roku 2012 a krajských volbách roku 2016. V letech 2000-2008 byl členem Rady kraje a vykonával funkci náměstka hejtmana Plzeňského kraje pro ekonomiku, finance a majetek. V únoru 2018 se stal nově náměstkem hejtmana pro oblast kultury a památkové péče.\n\nVe volbách roku 2006 získal mandát člena dolní komory českého parlamentu, kde se angažoval v rozpočtovém výboru a působil jako místopředseda Podvýboru pro finanční hospodaření územních samospráv a pro využívání fondů Evropské unie.\n\nDne 22. června 2009 ho v Prešovské ulici v Plzni fyzicky napadl člen Dělnické strany a nechvalně známý novinář Parlamentních listů, když se poslanec vracel ze zasedání strany.\nIncident vyšetřovala policie, sám Vilímec trestní oznámení nepodal, věc začala být vyšetřována na popud státního zastupitelství, útočník byl podmíněně odsouzen.\n\nVe volbách roku 2010 poslanecký mandát obhájil. Byl členem rozpočtového výboru, od března 2012 jeho místopředsedou.\n\nV červnu 2014 se vrátil do Poslanecké sněmovny. Nahradil totiž Jiřího Pospíšila (dříve člena ODS), který se stal poslancem Evropského parlamentu. Ve volbách do Poslanecké sněmovny PČR v roce 2017 obhajoval svůj poslanecký mandát za ODS v Plzeňském kraji, ale neuspěl.\n\nVe volbách do Senátu PČR v roce 2018 kandidoval za ODS v obvodu č. 11 – Domažlice. Se ziskem 21,49 % hlasů vyhrál první kolo voleb a ve druhém kole se utkal se sociálním demokratem Janem Látkou. Toho porazil poměrem hlasů 52,59 % : 47,40 % a stal se senátorem.\n"}
{"id": "553490", "url": "https://cs.wikipedia.org/wiki?curid=553490", "title": "Kostel Nanebevzetí Panny Marie (Paříž)", "text": "Kostel Nanebevzetí Panny Marie (Paříž)\n\nKostel Nanebevzetí Panny Marie (francouzsky \"Église Notre-Dame-de-l'Assomption\") je katolický klasicistní kostel v 1. obvodu v Paříži, na rohu ulic \"Rue Saint-Honoré\" a \"Rue Cambon\" postavený v letech 1670–1676. V roce 1884 byl jako kostel zrušen. Dnes slouží polské církvi v Paříži.\n\nV 17. století získal dům na Rue Saint-Honoré, který patřil jezuitům, řád Sester Nanebevzetí Panny Marie. Ten zahájil stavbu kostela v roce 1670 a v roce 1676 byl kostel vysvěcen.\n\nAutorem stavby je architekt Charles Errard (1606–1689). Čelní fasáda je tvořena sloupovím se šesti korintskými sloupy nesoucí trojúhelníkovitý fronton.\n\nKostel tvoří okrouhlou rotundu o průměru 24 metrů s jednoduchými pilastry ve spodní části. Stavba je zakončená kopulí, pod níž se střídá osm oken a osm venkovních výklenků se sochami.\n\nNa stropu kopule se nachází freska \"Nanebevzetí\", jímž autorem je malíř Charles de La Fosse (1636–1716).\n"}
{"id": "553492", "url": "https://cs.wikipedia.org/wiki?curid=553492", "title": "Krob", "text": "Krob\n\nPříjmení Krob nosí více různých osobností:\n\n"}
{"id": "553500", "url": "https://cs.wikipedia.org/wiki?curid=553500", "title": "Cuxhaven", "text": "Cuxhaven\n\nCuxhaven (v dolnosaském nářečí \"Cuxhoben\") je německé přístavní město ve spolkové zemi Dolní Sasko ležící u ústí řeky Labe do Severního moře. Má asi 48 000 obyvatel. Symbolem města je tzv. Kugelbake, asi 30 metrů vysoká dřevěná stavba postavená kvůli navigaci lodí, která je i ve znaku města. Severozápadně od města se nachází k Hamburku patřící ostrov Neuwerk. Vlastní Hamburk se nachází asi 100 km na východojihovýchod. Dalším důležitým nedalekým městem jsou Brémy. Především jeho čtvrti Duhnen, Döse a Sahlenburg jsou velkým turistickým lákadlem.\n\nRitzebüttel, dnes součást Cuxhavenu, byl založen v roce 1260. V roce 1394 dobyl pevnost Ritzebüttel Hamburk a udělal z něj svou obrannou pevnost pro strategickou polohu u ústí Labe, která je pro Hamburk doslova branou k širému moři.\n\nDne 15. března 1907 získal městský status jako součást země Hamburg. V současnosti je součástí spolkové země Dolní Sasko.\n\n\n"}
{"id": "553512", "url": "https://cs.wikipedia.org/wiki?curid=553512", "title": "Fed Cup 2010 – baráž Světové skupiny", "text": "Fed Cup 2010 – baráž Světové skupiny\n\nZápasy o postup do Světové skupiny, respektive o setrvání v ní, proběhly o víkendu 24. a 25. dubna 2010.\n"}
{"id": "553513", "url": "https://cs.wikipedia.org/wiki?curid=553513", "title": "Web Server Gateway Interface", "text": "Web Server Gateway Interface\n\nWeb Server Gateway Interface definuje jednoduché a univerzální rozhraní (\"interface\") mezi webovým serverem a webovou aplikací nebo frameworkem v programovacím jazyce Python. Poslední verze jazyka Python, 3.0, vydaná v prosinci 2008, je již podporována modulem mod_wsgi webového serveru Apache.\n\nWebové frameworky (frameworky pro psaní webových aplikací) dříve představovaly problém pro nové uživatele Pythonu, protože volba frameworku omezovala volbu použitelných webových serverů a naopak. Webové aplikace v Pythonu byly často tvořeny buď pro CGI, FastCGI, mod python nebo nějaké jiné vlastní API specifického webového serveru.\n\nWSGI (někdy vyslovováno jako 'whiskey' nebo 'wiz-gee') bylo vytvořeno jako nízkoúrovňové (low-level) rozhraní mezi webovými servery a webovými aplikacemi nebo frameworky, jako základ pro vývoj přenositelných webových aplikací. WSGI je založeno na již existujícím standardu CGI (Common Gateway Interface).\n\nWSGI má dvě strany: serverovou nebo \"gateway\", a aplikační nebo frameworkovou. Serverová strana spustí funkci (popř. metodu nebo spustitelný objekt), která byla poskytnuta aplikační stranou. WSGI také poskytuje koncept \"middleware\": WSGI middleware implementuje obě strany API a může tak být vloženo \"mezi\" WSGI server a WSGI aplikaci; middleware se pak z pohledu serveru jeví jako aplikace a z pohledu aplikace jako server.\n\nMiddleware komponenta může vykonávat různé funkce:\n\n\nWSGI-kompatibilní aplikace Hello World v Pythonu:\n\nPříklad zavolání WSGI aplikace a získání její odpovědi:\n\nExistuje mnoho webových frameworků podporujících nebo založených na WSGI:\n\n\nV současnosti jsou k dispozici WSGI obaly pro FastCGI, CGI, AJP (za použití modulu flup), Apache (použitím mod wsgi nebo mod python) a Microsoft IIS (použitím isapi-wsgi, PyISAPIe nebo ASP brány).\n\n\n"}
{"id": "553514", "url": "https://cs.wikipedia.org/wiki?curid=553514", "title": "Na východ od ráje", "text": "Na východ od ráje\n\nNa východ od ráje (anglický originál: \"East of Eden\") je románová kronika Johna Steinbecka, vycházející z biblického mýtu o Kainovi a Ábelovi. Kniha poprvé vyšla v roce 1952.\n\nV knize, která je často popisována jako Steinbeckův nejambicióznější román, se rozvíjí spletitá historie dvou rodin, Trasků a Hamiltonů, a příběhy jejich členů. Kniha byla původně určena dětem Johna Steinbecka, Thomasovi a Johnovi (v té jim bylo 6½ a 4½ roku). Steinbeck pro ně chtěl zachovat podrobný obraz svého rodného Salinaského údolí, jeho zvuků, vůní a barev.\n\nHamiltonova rodina v románu je založena na skutečné rodině Samuela Hamiltona, Steinbeckova dědečka z matčiny strany. Malý John Steinbeck se také v románu krátce objevuje jako vedlejší postava.\n\nPodle své poslední ženy Elaine považoval Steinbeck tuto knihu za své „magnum opus“ – to nejlepší, co kdy napsal. Steinbeck sám o knize \"Na východ od ráje\" řekl: „Má v sobě všechno, co jsem se za ty roky byl schopen naučit o svém řemesle.“ Dále prohlásil: „Myslím si, že všechno ostatní, co jsem kdy napsal, bylo v jistém smyslu přípravou na tuhle knihu.“\n\nPříběh líčí osudy dvou nevlastních bratrů, Adama a Charlese Traskových, kteří prožili dětství na farmě v Connecticutu se svým přísným otcem Cyrusem Traskem. Bratři mezi sebou mají komplikovaný vztah, který navíc silně ovlivňuje přísná otcova výchova. Klidný a naivní Adam je otcem ponižován a trestán. Sebevědomý Charles, naprostý opak Adama, tuší, že má otec Adama raději, a že je na něj přísný jen proto, aby ho „převychoval“ a „vychoval z něho chlapa“. Jedné noci kvůli tomu Charles dokonce Adama téměř zabije. Krátce po této události pošle otec Adama na vojnu a sám se odstěhuje do Washingtonu. Charles zůstává na farmě sám.\n\nAdam nastupuje k jezdeckému oddílu a na západě bojuje s Indiány. Na vojně stráví pět let, a ačkoli válčení nenávidí, po propuštění zjišťuje, že neví, co dál. Domů se vracet nechce, a tak se nakonec opět přihlásí ke svému pluku. Setkává se s otcem, z něhož se stal zámožný člověk. Opuštěný otec chce, aby u něho Adam zůstal, ale ten odmítá. Je to jejich poslední setkání před otcovou smrtí. Charles, který se marně těšil na bratrův návrat, se cítí ještě osamělejší. Stesk se snaží zahnat prací a pilně se stará o farmu, která pod jeho rukama velmi prosperuje.\n\nPo skončení vojenské služby se Adam potlouká světem jako tulák, dokonce je za potulku odsouzen k nuceným pracím. Na rodnou farmu se vrací po útěku z vězení. Bratři tedy opět žijí spolu a společně pracují na farmě i poté, co jejich otec zemře a odkáže jim velké jmění, ke kterému zřejmě přišel nepoctivě.\n\nJednoho dne nalézají bratři Traskovi na prahu svého domu těžce zraněnou dívku – Cathy Amesovou, jejíž příběh se dosud rozvíjel v knize paralelně s příběhem obou bratrů; tady se oba poprvé protínají. Cathy, krásná a zdánlivě nevinná dívka, je ve skutečnosti „stvůrou v lidském těle“, člověkem bez zábran a svědomí. Nerozumí ostatním lidem a cítí se nad ně povznesená. Když byla ještě téměř dítě, zavraždila své rodiče a utekla s penězi z otcova podniku. V Bostonu se živila jako prostitutka u kuplíře pana Edwardse, který se do ní zamiloval, později však poznal její pravou tvář a pokusil se ji zabít. Po jeho útoku se polomrtvá Cathy doplazí na práh Traskovy farmy.\n\nZatímco Adam se o ni stará, Charles dokáže Cathy prohlédnout. Varuje před ní bratra, ale ten se přesto do Cathy zamiluje a tajně se s ní ožení. Odchází s ní od Charlese. Stěhují se Salinaského údolí, kde chce Adam začít nový život se svou ženou, zatímco Cathy jen čeká na příležitost, jak od něj odejít. Životní cesty bratrů se tady definitivně rozchází a Adam už Charlese nikdy neuvidí.\n\nV Salinaském údolí se Adam seznámí s rodinou Samuela Hamiltona, otce devíti dětí a věčného snílka. Adam je na ranči šťastný a touží z něj vytvořit nádherné místo pro svou rodinu. Cathy ranč nenávidí, stejně jako Adama, kterého si vzala z ryze praktických důvodů. Když zjistí, že je těhotná, pokouší se neúspěšně o potrat. Manželům se narodí dvojčata – chlapci. Cathy po porodu odmítá nadále zůstat a Adama, bránícího jí v odchodu, postřelí. S jejím odchodem se Adam stává „tělem bez duše“. Na roky se uzavírá před světem, jeho dvojčata jako by pro něj neexistovala. Stará se o ně sluha Lee, čínský kuchař. Lee spolu se Samuelem chlapce pojmenovávají jako Arona a Caleba (narážka na biblické postavy Kaina a Ábela). Cathy, která vystupuje pod pseudonymem Kate, začne pracovat v Salinas ve veřejném domě u Faye. Důvěřivá Faye ji nakonec přijme za svou dceru a zahrne ji do poslední vůle. Cathy začne Faye postupně trávit strychninem a tak ji pomalu zabíjí. Po její smrti se ujímá vedení podniku.\n\nAdam se s dětmi a Leem přestěhuje z ranče, který pro něj po odchodu Cathy ztratil význam, do Salinas. Samuel zestárne a opouští se svou ženou milované Salinaské údolí, aby navštívil své děti a jejich rodiny (první navštíví rodinu Olive Steinbeckové, matky Johna Steinbecka). Před svým odchodem prozradí nic netušícímu Adamovi, že Cathy celou dobu žije v Salinas a že je majitelkou veřejného domu. Samuel krátce po odjezdu z údolí umírá. Po jeho pohřbu v Salinas Adam navštíví Cathy a zjišťuje, že už k ní nic necítí. Poprvé po mnoha letech se cítí zase naživu.\n\nO Adamovy syny se po celou dobu stará sluha Lee. Jak rostou, stále více připomínají Adama a Charlese – Aron je naivní a nevinný, oblíbený u dospělých, Caleb je chytrý a lstivý, ale svého otce miluje víc, než Aron. Ten prožívá na střední škole lásku k Abře Baconové, zatímco Caleb je samotář. Caleb, povahově podobný Charlesovi, hledá sám sebe a na bratrův vztah s Abrou žárlí. Touží po otcově lásce, které se mu nedostává, na rozdíl od bratra Arona, na kterého je otec pyšný. Caleb se rád toulá nočními ulicemi města a při jedné potulce se setkává se svou matkou, o které Adam svým synům tvrdil, že je mrtvá.\n\nPostava rodinného sluhy Leeho je velmi dobře propracovaná. Lee sice předstírá, že je jen obyčejný čínský sluha bohaté rodiny, ale ve skutečnosti je to velmi vzdělaný muž. Pro Adama Traska se stává přítelem a adoptovaným členem rodiny. Lee, Adam a Samuel Hamilton spolu vedou dlouhé filozofické rozpravy a jedna z nich je zvlášť důležitá: diskuze o příběhu Kaina a Ábela, o které Lee tvrdí, že byla do anglických verzí Bible přeložená nepřesně. Lee vypráví, jak jeho příbuzní v San Franciscu – skupina starých čínských učenců – věnovali dva roky studiu hebrejštiny, aby mohli přijít na to, jaká je ve skutečnosti hlavní myšlenka příběhu o Kainu a Ábelovi. Zjistí, že hebrejské slovo „timšel“ z příběhu znamená „můžeš“ a toto slovo se stává důležitým symbolem knihy. Znamená, že lidstvo není odsouzeno ani k věčné honbě za absolutní mravní čistotou, ani k věčnému hříchu, ale že každý člověk, jakkoli zatížený „hříchy“ svých předků (narážka na prvotní hřích) má možnost si vybrat.\n\nPropuká první světová válka. Aron má po výborných výsledcích na střední škole nastoupit na vysokou školu a uvažuje, že se stane knězem. Adam ale nechtěně raní Caleba, když ukáže, že má raději Arona, a Caleb v návalu pomstychtivosti naivnímu Aronovi prozradí pravdu o matce. Citově zlomený Aron dobrovolně narukuje na vojnu a Adam po této zprávě dostane slabý záchvat mrtvice. Abra začne pochybovat o vztahu s Aronem a sblíží se s Calebem. Cathy spáchá sebevraždu požitím prášků. Aron v válce padne a Adam dostane druhý záchvat mrtvice, po kterém je upoután na lůžko a téměř nekomunikuje se světem. Caleba pronásledují výčitky svědomí. Chce utéct a přesvědčuje Abru, aby šla s ním, ale ta ho místo toho přiměje vrátit se domů k otci. V závěru románu žádá Lee Adama, aby Calebovi požehnal, odpustil mu a osvobodil ho od ničivých výčitek. Umírající Adam vyřkne slovo \"timšel\" a odpustí svému synovi.\nKniha se zabývá tématy hříšnosti, dobročinnosti, lásky, touhy po uznání, velikosti lidského ducha, lidské schopnosti sebedestrukce a především viny a svobody. Tato témata jsou navzájem propojena biblickými paralelami a odkazy na biblickou knihu Genesis (především na čtvrtou kapitolou knihy Genesis – příběh Kaina a Ábela).\n\nSteinbeckova inspirace pro tuto knihu vychází ze čtvrté kapitoly Genesis, verše 1 – 16, které vyprávějí příběh Kaina a Ábela. Název knihy Steinbeck zvolil podle verše 16: „Kain odešel od tváře Hospodinovy a usadil se v zemi Nódu, východně od Edenu“ (Český ekumenický překlad).\n\nSteinbeckova aluze na Kaina a Ábela je ještě umocněna jmény členů Traskovy rodiny: první písmena křestních jmen bratrů (Charles a Adam, Caleb a Aron) se v obou generacích shodují s prvními písmeny jmen Kain (v angličtině Cain) a Ábel.\n\nNěkteré z biblických paralel jsou například:\n\nV knize jsou i kontrasty s biblickým příběhem. V knize Genesis se například Kain stává psancem. V knize Na východ od ráje je to Adam, kdo stráví několik let jako tulák a nakonec se stává psancem po útěku z vězení.\n\nv roce 1955 natočil režisér Elia Kazan film Na východ od ráje, který se stejnojmennou knihou jen volně inspiruje.\n\nV roce 2017 vyšla audiokniha s hlasem Pavla Rímského v edici Mistři slova je plná literárních pokladů. Naše nejlepší herecké hlasy, které jsou nám tak blízké, namlouvají své oblíbené knihy a významná literární díla, která je oslovila, ovlivnila a k nimž se třeba i rádi vracejí. Každý měsíc se můžete v Edici Mistři slova těšit na nové příběhy v jedinečném podání našich mistrů mluveného slova a potěšit tak svá srdce. Vydala Audiotéka.\n"}
{"id": "553515", "url": "https://cs.wikipedia.org/wiki?curid=553515", "title": "Rhestr Nadolig Wil", "text": "Rhestr Nadolig Wil\n\nRhestr Nadolig Wil (\"Wilův vánoční seznam\") je televizní film ve velštině, který byl vysílán roku 2008 televizní stanicí S4C. Vypráví příběh o Wilovi, osmiletém klukovi, a Santa Clausovi, který se vkrade do Wilovy stodoly týden před Vánocemi.\n\nFilm získal v roce 2009 cenu BAFTA za nejlepší drama.\n\n"}
{"id": "553518", "url": "https://cs.wikipedia.org/wiki?curid=553518", "title": "Antonio's Breakfast", "text": "Antonio's Breakfast\n\nAntonio's Breakfast je britský film, který měl roku 2005 premiéru na Sundance Film Festival a v lednu 2006 vyhrál cenu BAFTA za nejlepší krátkometrážní film. Ceny získal také v Newportu, Indianapolisu, Kansasu, Melbourne a na Newport International Film Festival. Je to třetí film režiséra Daniela Mulloye a hlavní hvězdou je George Irving.\n"}
{"id": "553519", "url": "https://cs.wikipedia.org/wiki?curid=553519", "title": "FastCGI", "text": "FastCGI\n\nFastCGI je protokol pro interaktivní komunikaci aplikací s webovým serverem. FastCGI představuje vylepšení staršího protokolu CGI (Common Gateway Interface). Hlavním cílem FastCGI je omezit zátěž a režii spojenou s komunikací mezi webovým serverem a CGI aplikací a umožnit tak ve stejném čase zpracovat více webových požadavků.\n\n"}
{"id": "553520", "url": "https://cs.wikipedia.org/wiki?curid=553520", "title": "Community Shield", "text": "Community Shield\n\nThe Football Association Community Shield (dříve Charity Shield) je fotbalová trofej, o kterou se od roku 1908 utkávají vítězové anglické Premier League a FA Cupu (de facto anglický fotbalový Superpohár). Pokud obě soutěže vyhraje jeden tým, jeho soupeřem je druhý tým z ligy.\n\nSouboj o pohár charity se odehrává před začátkem ligové sezony v Anglii. Hraje se na jeden zápas, který se od roku 2007 koná na stadionu Wembley v Londýně. Posledním vítězem z roku 2019 je Manchester City (proti Liverpoolu – 1:1, City vyhrálo na penalty 5:4).\n\nCommunity Shield nahradil pohár Sheriff of London Charity Shield, který vznikl v roce 1898 a soupeřily v něm nejlepší amatérský a nejlepší profesionální klub v Anglii. Formát soutěže se několikrát měnil. V prvním ročníku se na stadionu Stamford Bridge utkaly týmy Manchester United (vítěz First Division) a Queens Park Rangers FC (vítěz Southern League). Zápas skončil nerozhodně 1:1 a v opakovaném zápase vyhráli United 4:0. Od roku 1913 do konce dvacátých let utkávali amatéři a profesionálové. V roce 1921 se poprvé utkal vítěz ligy proti držiteli FA Cupu. Tento formát se vrátil v roce 1930 a až na několik výjimek je platný dodnes. V roce 1950 se utkal tým reprezentující Anglii na Mistrovství světa s výběrem, který vyrazil na turné po Kanadě.\n\nV roce 1974 Fotbalová asociace vytvořila současný systém, kdy se utkání hraje ve Wembley a výtěžek ze zápasu je určen na dobročinné účely. Během přestavby Wembley v letech 2001-2006 se souboj o pohár charity odehrával na stadionu Millenium v Cardiffu.\n\nZdroj:\nPozn.: * hvězdičkou jsou označeny dělené tituly, kdy účinkující týmy uhrály remízu (platilo jen v určitém období). Vítěz utkání je zvýrazněn tučně.\n\n"}
{"id": "553521", "url": "https://cs.wikipedia.org/wiki?curid=553521", "title": "Tetrakyanoplatnatan barnatý", "text": "Tetrakyanoplatnatan barnatý\n\nTetrakyanoplatnatan barnatý (Ba<nowiki>[</nowiki>Pt(CN)]) je komplexní sloučenina patřící mezi kyanidy, fluoreskující při dopadu fotonů o velkých energiích. Je to žlutý prášek. \n\nTetrakyanoplatnatan barnatý sehrál důležitou roli při Rentgenových výzkumech a objevu paprsků X v roce 1895 a později při rozvoji rentgenografie. Sloužil jako citlivá vrstva stínítek, která umožnila v reálném čase pozorovat rentgenované předměty.\n"}
{"id": "553528", "url": "https://cs.wikipedia.org/wiki?curid=553528", "title": "Newport International Film Festival", "text": "Newport International Film Festival\n\nNewport International Film Festival je každoroční filmový festival v Newportu, Rhode Island, vzniklý roku 1998.\n\nNewport Film Festival se zpravidla koná první týden v červnu a uvádí různé mezinárodní filmy v několika místních kinech. V roce 1998 festival založily Christine Schomer, Nancy Donahoe a Pami Shamir.\n\nPoslední festival proběhl 3. - 7. června 2009.\n\nPoslední festivalová výkonná ředitelka byla Jennifer Maizel.\n\n"}
{"id": "553533", "url": "https://cs.wikipedia.org/wiki?curid=553533", "title": "Aleutština", "text": "Aleutština\n\nAleutština (aleut. \"Unangam Tunuu\") je jazyk patřící do eskymácko-aleutské jazykové rodiny. Celkem má asi 490 mluvčích, 300 ve Spojených státech a 190 v Ruské federaci.\n\nHlavními nářečními skupinami jsou východní aleutština, atkanština a attuanština. Na všech nářečích je zřetelný lexikální vliv ruštiny.\n\nDo východní aleutštiny patří nářečí z Unalasky, Belkofskské zátoky, ostrova Akutan, Pribilovových ostrovů, Kašegy a Nikolski. Nářečí z Pribilovových ostrovů má v současné době větší počet mluvčích než jakýkoliv jiný dialekt aleutštiny.\n\nAtkanská nářečí zahrnují dialekty z Atky a také z Beringova ostrova v důsledku toho, že na začátku 19. století byla část Aleutů z Atky převezena Rusy na pustý Beringův ostrov.\n\nAttuánské nářečí je dnes již vymřelé. Byl na něm zřejmý vliv obou dalších dialektů, atkanštiny i východní aleutštiny.\n\nPouze část attuánského nářečí se zachovala díky tomu, že několik Aleutských rodin z ostrova Attu bylo na začátku 19. století Rusy převezeno na ostrov Mednyj kde smíšením ruštiny a právě attuánského nářečí vznikla mednovská aleutština (rusky: Алеутско-медновский язык). Tou v roce 2004 hovořilo pouze 5 lidí z Beringova ostrova, kam byli na konci 60. let 20. století převezení zbývající Aleuté z ostrova Mednyj kteří hovořili mednovskou aleutštinou.\n\nAleutská abeceda má 5 samohlásek a 21 souhlásek:\n\n"}
{"id": "553541", "url": "https://cs.wikipedia.org/wiki?curid=553541", "title": "Reschenský průsmyk", "text": "Reschenský průsmyk\n\nReschenský průsmyk (, , 1504 m) je průsmyk v hlavním hřebeni Alp, mezi povodím Innu a povodím Adiže. V současné době leží v Itálii, od roku 1919, kdy připadlo Jižní Tyrolsko Itálii, vede asi 1,5 km severně od sedla hranice mezi Rakouskem a Itálií. Zároveň prochází průsmykem hranice mezi alpskými skupinami Sesvenna a Ötztalské Alpy.\n\nTímto průsmykem vedla cesta přes Alpy již před dobou starověkého Říma; v roce 50 našeho letopočtu zde Římané otevřeli silnici Via Claudia Augusta.\n\nPrakticky přímo v sedle, jen asi 4 metry pod jeho úrovní, je od roku 1953 umělá vodní nádrž Reschensee, která se vyznačuje velmi neobvyklým jevem – z vody vyčnívající kostelní věží bývalé obce Alt Graun, která byla opuštěna a zaplavena při napouštění jezera po výstavbě přehrady. Nádrž vytvořily vody významné italské řeky Adiže, jejíž pramen se nachází nedaleko průsmyku na svazích Ötztalských Alp, ve výšce asi 1550 m.\n\n"}
{"id": "553545", "url": "https://cs.wikipedia.org/wiki?curid=553545", "title": "Schöllenenbahn", "text": "Schöllenenbahn\n\nSchöllenenbahn (ve zkratce SchB) je jedna z krátkých ozubnicových železnic ve Švýcarsku v kantonu Uri. Postupným slučováním společností, nejprve s Furka Oberalp Bahn, je v současnosti tato železnice ve správě Matterhorn Gotthard Bahn.\n\nŽeleznice je spojkou mezi tratěmi Furka Oberalp Bahn z městečka Andermatt do Göschenenu s přestupem na železnici SBB. Trať s rozchodem 1000 mm byla otevřena v roce 1917 s použitím Abtovy ozubnice a maximálním sklonem tratě 179 ‰. Z důvodu ochrany tratě před sněhem je téměř celá kryta sněhovými galeriemi. Z důvodu ceny uhlí v době zprovoznění, byla tato vystavěna jako elektrifikovaná stejnosměrným napětím 1,2 kV. V roce 1941 byla trakce změněna na střídavé napětí 11,5 kV.\n\nV roce 1961 byla Schöllenenbahn fúzována do společnosti Furka Oberalp Bahn.\n\nJiž při plánování železniční třatě Gotthardbahn se uvažovalo, že tato trať povede přes Urserental a trať povede tunelem k Andermattu. Vzhledem k vysokým stavebním nákladům byl tento projekt se smyčkou zrušen a trať od Göschenenu pokračovala přímým tunelem. V roce 1890 předložil inženýr Bernu Grussy projekt úzkorozchodné železnice kaňonem Schöllenen.\n\nStejně jako v jiných případech, tak i tento byl poznamenán finančními potížemi. V roce 1903 inženýr Richard Zschokke, spolu se společnostmi Gribi & Hasler v Burgdorfu a Rothacker v St. Imieru a inženýr Gasser podali žádost o koncesi na stavbu úzkorozchodná ozubnicové železnice se Strubovým systémem z Göschenenu do Andermattu. Na trati bylo projektováno stoupání až 210 ‰. Koncese byla vydána 24. června 1904. Brzy však vznikly problémy s vojenským, přírodními a kulturními úřady v Göschenenu. Oblast Gotthardu již dost trpěla výstavbou tunelu Gotthard, od roku 1882. Dne 24. června 1912 byla v Altdorfu založena nová společnost.\n\nStejně jako u mnoha jiných železničních projektů, bylo pro soukromou společnost obtížné zajistit dostateční financování. S pomoci firmy Brown-Boveri v Badenu, a konsorciu bank bylo dosaženo potřebného finančního zajištění pro Schöllenenbahn. Řízení stavby bylo převedeno na inženýra Zschokke. Úkolem bylo vybudovat v náročném terénu elektrickou železnici s ozubnicovým provozem přes propasti Göschenen Schöllenental až do výše Urseren Andermatt. Stavba zahrnovala tři dlouhé tunely, tři kamenné mosty a dlouhé lavinové galerie.\n\nNa dodávku stejnosměrného proudu, potřebného pro provoz, s napětím 1,2 kV byla sjednána smlouva s elektrárnou Altdorf, a stavba byla dne 23. května 1913 zahájena. S ohledem na trať Brig-Furka-Disentis byl pro ozubnici vybrán Abtův ozubnicový systém. Od začátku bylo plánováno propojení obou tratí za účelem snazšího přechodu vozidel od jedné společnosti k druhé.\n\nNa postupu výstavby se nepříznivě podílelo několik faktorů. Špatné počasí a nepředvídatelný nedostatek pracovních sil měl za následek odložení zahájení stavby až do roku 1913 ve stanici Andermatt. Vypuknutí 1. světové války v létě roku 1914 přineslo další komplikace v průběhu stavby, až do tohoto roku pracovalo na stavbě téměř 600 zaměstnanců.\n\nV září téhož roku bylo vojenskými orgány vydáno povolení, že na stavbě může pracovat pouze 50 až 70 zaměstnanců. Ani v roce 1915 stavební práce nepokračovaly lépe. Postup na různých částech stavby byl velmi odlišný. Kamenné mosty byly hotovy až po most v lese, kde stále chyběly dva oblouky, každý s rozpětím 6 m. Dva železné mosty čekaly na položení kolejí. Mnohé práce byly prováděny i v zimě 1915-1916 (zejména u stanice Andermatt Uri). Vzhledem k tomu, se vlak ukázal jako prostředek dopravy strategického významu, dohlížel na stavbu i generální štáb, který byl původně proti výstavbě ale nakonec armáda stavbu aktivně podporovala. S aktivní pomocí armády, byl projekt nakonec dokončen.\n\nBěhem války se však nekonalo velké slavnostní zahájení. Dráha byla dne 11. července 1917 otevřena s omezeným provozem a to z důvodu překročení finančních nákladů při průtahu stavby.\n\nPůvodně byl v koncesi plánován pouze letní provoz dráhy, ale vzhledem k poskytnuté dotaci federální vlády v zimě 1917/1918 a 1918/1919 byl provoz trvalý. Po válce byla trať využívána pro vojenské transporty, poválečná turistika však nebyla nijak výrazná.\n\nPotíže činil zimní provoz v Schöllenenském průsmyku. Na podzimu roku 1919 napadlo neobvykle velké množství sněhu, což způsobilo velké komplikace. Náklady na odklízení sněhu a zatížení strojů bylo tak velké, že železniční provoz byl 25. prosince 1919 zastaven úplně. Následující den převzala Švýcarská federální pošta přepravu osob a zavazadel jako před dokončením tratě.\n\nLokomotivy SchB HGe 2/2 1-4 dodané v roce 1916 a vyřazeny v roce 1980-1985. Tyto lokomotivy byly přestavěny po změně trakčního napájení. SchB CDeh 2/4 elektrické motorové vozy, nasazeny v roce 1941. Pro osobní přepravu byly v letech 1956-1968 používány vozy ABF 31 a 32 s oddílem pro zavazadla a v letech 1959-1967 osobní vozy AB 21 a 23. Další používané vozy: AB 24, ABF 31, BCFt 30. Po sloučení s FO byly vozy z bílo-modrého provedení přebarveny na standardní červenou. Další vozy: ABs 4101, BDs 4181.\n\n"}
{"id": "553548", "url": "https://cs.wikipedia.org/wiki?curid=553548", "title": "Cecil B. DeMille", "text": "Cecil B. DeMille\n\nCecil Blount DeMille (12. srpna 1881, Ashfield, Massachusetts, USA – 21. ledna 1959, Hollywood, Los Angeles, Kalifornie, USA) byl legendární americký režisér a oscarový producent němé i zvukové éry. Mezi jeho nejznámější filmy patří \"Desatero přikázání (1956)\", \"Kleopatra (1934)\" a \"The Greatest Show on Earth (1952)\", za který získal Oscara za nejlepší film.\n\nNarodil se v Ashfieldu ve státě Massachusetts. Jeho rodiče Henry Churchill DeMille a Beatrice DeMille psali divadelní hry. Newyorský režisér a divadelní producent David Belasco byl rodinným přítelem a inscenoval některé z jejich kusů. Belasco se stal na konci 19. století oslavovaným divadelním impresáriem. Pompézní naturalismus jeho inscenací hrál určující roli při vytváření stylu celé jedné epochy. Cecilův otec zemřel, když mu bylo dvanáct let. Matka živila rodinu výukou dcer z lepších rodin a provozováním divadelní společnosti. Vzhledem k tomu, že byl příliš mladý, než aby se přihlásil do americko-španělské války (To DeMille po celý život zdůrazňoval.), zapsal se na Academy of Dramatic Arts v New Yorku a roku 1900 debutoval. Až do roku 1912 byl vázán smlouvou u společnosti své matky. \n\nV roce 1913 založili DeMille, Samuel Goldwyn a Jesse L. Lasky společnost Jesse L. Lasky Feature Play Co., z níž později vyrostl Paramount. Pro Laskyho inscenoval DeMille od roku 1914 své první filmy. O rok později se stala komedie \"The Cheat (1915)\" jeho prvním úspěchem. Až do prvního biblického filmu \"Desatero přikázání\" (1923) byly společenské komedie jeho nejoblíbenějším žánrem. DeMille začal své filmy brzy produkovat sám. Patřil mezi první tvůrce, kteří organizovali dotazovací akce u publika, aby přizpůsobili střih svých filmů přáním diváků, ale také snáz zjistili náměty svých příštích filmů. \n\nKariéra herců Glorie Swansonové, Claudette Colbertové a Charltona Hestona byla rolemi v jeho filmech podstatně urychlena. Komerčně byl až do čtyřicátých let 20. století nejúspěšnějším režisérem Hollywoodu. V McCarthyho éře patřil tento zakladatel zavile konzervativní nadace \"DeMille Foundation of Political Freedom\" mezi nenávistné štváče. Zemřel 21. ledna 1959.\n\nPotenciál rozhlasu rozpoznal dříve než ostatní. Od 1. června 1936 produkoval pro \"Lux Radio Theatre of Air\" rozhlasové hry. Tyto rukopisy rozhlasových her představovaly druhotné využití filmových scénářů. Jeho angažmá za 100 000 dolarů skončilo velmi náhle, když odmítl zaplatit povinný příspěvek ve výši jednoho dolaru \"American Federation of Radio Artists\".\n\nDeMillovou Stodolou se nazývá budova, kde byl produkován jeho první film \"Indiánská nevěsta\". Žlutá dvoupatrová budova byla vystavěna v roce 1895 a roku 1913 si ji producent a začínající režisér pronajal jménem společnosti Jesse L. Lasky Feature Play Co. Společnost Paramount, která později z této společnosti vznikla, nechala budovu strhnout, aby zde vystavěla budovu novou. Po dalších využitích sloužila nakonec jako kulisa pro televizní seriál \"Bonanza\". V roce 1979 darovala společnost Paramount Pictures zbytky budovy \"Historickému spolku\" v Hollywoodu. Stodola dostala nové stanoviště a nyní je filmovým muzeem.\n\n\n\n"}
{"id": "553550", "url": "https://cs.wikipedia.org/wiki?curid=553550", "title": "Hamilton Bulldogs", "text": "Hamilton Bulldogs\n\nHamilton Bulldogs byl profesionální kanadský klub ledního hokeje, který sídlil v Hamiltonu v provincii Ontariu. Své domácí zápasy hráli \"Buldoci\" v tamní aréně Copps Coliseum. Klub nastupoval v soutěži od roku 1996, kdy v ní nahradil Cape Breton Oilers (1988-96).\n\nHamilton byl původně záložním celkem klubu NHL Edmonton Oilers, ale v roce 2003 spolupráci kluby ukončily. Od roku 2002 byl celek rezervou Montreal Canadiens (v sezoně 2002/03 byl tým farmou obou mužstev). Tým se hned ve své první sezoně 1996/97 dostal do finále Calder Cupu, kde však prohrál s Hershey Bears 4:1 na zápasy. O šest let později s Houston Aeros Buldoci podlehli ve finále 3:4, během této série byl sehrán nejdelší zápas historie AHL - ten až po 14 minutách a 56 sekundách devátého prodloužení rozhodl gólem na 2:1 hamiltonský Michael Ryder. Kýžené trofeje pro vítěze AHL se Buldoci dočkali v roce 2007.\n\nV letech 1992-94 hrával na stejném stadionu i bývalý klub AHL Hamilton Canucks. V roce 2015 se Canadiens domluvili na spolupráci s St. John's IceCaps a Bulldogs ukončili činnost.\n\n\nZdroj: \n\nZdroj: \n\n"}
{"id": "553551", "url": "https://cs.wikipedia.org/wiki?curid=553551", "title": "Železniční trať Nová huť – Vítkovické železárny", "text": "Železniční trať Nová huť – Vítkovické železárny\n\nŽelezniční trať Nová huť – Vítkovické železárny je jednokolejná normálněrozchodná železniční vlečka o délce 2 km spojující kolejiště Nové huti (NH) a Vítkovických železáren (VŽ) v Ostravě. Trať je využívána pro nákladní dopravu, do roku 2015 šlo především o surové železo v tekutém stavu od vysokých pecí v Nové huti do ocelárny ve Vítkovicích, ale v minulosti sloužila i osobní dopravě.\n\nStavba trati byla zahájena v květnu 1948 a k provizornímu spojení vleček VŽ a NH došlo 1. května 1949. Pravidelný provoz byl však zahájen až v květnu 1952, přitom mosty byly dány do trvalého provozu oficiálně až v letech 1970–1971 a celá trať dokonce až v roce 1973.\n\nOd 2. června 1969 byl na této trati zahájen provoz přímých osobních vlaků provozovaných ČSD ze stanice Opava východ přes Ostravu-Vítkovice a dále po této vlečce až do Nové hutě. Tyto vlaky dopravovaly pracovníky na jednotlivé směny až do 23. května 1998, kdy byly zrušeny.\n\nPo zastavení výroby surového železa ve vítkovických vysokých pecí v roce 1998 slouží trať především jako důležitá tepna pro dopravu surového železa z vysokých pecí v Nové huti do ocelárny ve Vítkovicích. Do konce roku 2006 vozily tekuté železo od vysokých pecí lokomotivy společnosti Mittal Steel Ostrava a ve Vítkovicích východním nádraží soupravy přebíraly stroje dopravce Vítkovice Doprava. Od ledna 2007 již dopravu v celé trase zajišťuje firma Vítkovice Doprava. Od začátku července 2010 byla přeprava tekutého železa do Vítkovic dočasně zastavena, přičemž hrozilo, že tyto přepravy zcela ustanou, neboť společnost Evraz Vítkovice Steel zvažuje uzavření ocelárny ve Vítkovicích. Avšak v listopadu 2010 byly dodávky surového železa obnoveny. Přeprava tekutého surového železa byla definitivně ukončena v září 2015, kdy společnost Vítkovice Steel zastavila provoz ocelárny.\n\nVedle surového železa jsou po trati přepravovány polotovary a výrobky pro příjemce, kteří sídlí v areálech Nové huti či Vítkovických železáren, nebo jsou na tyto areály napojeni svou vlečkou.\n\nTrať vychází ze západního zhlaví nádraží Nová huť sever (u mostu nad Vratimovskou ulicí v Kunčicích), po mostě přechází nad jednokolejnou vlečkovou tratí Zárubek - Nová huť a dvoukolejnou tratí Ostrava hlavní nádraží - Ostrava-Kunčice. Poté se přimyká k železniční trati Ostrava-Kunčice - Ostrava-Vítkovice a severně od ní vede až do VŽ. Po křížení se Frýdeckou ulicí prochází jižně od odvalu na Ostravici, na který je z této vlečky vedena odbočná kolej. Pak po ocelovém mostě překonává Ostravici a poté se napojuje do kolejiště východního nádraží VŽ.\n"}
{"id": "553553", "url": "https://cs.wikipedia.org/wiki?curid=553553", "title": "Adéla Francouzská (1160)", "text": "Adéla Francouzská (1160)\n\nAdéla Francouzská (\" Adèle, Adélaïde , Alix de France\", 4. října 1160 – po lednu 1213) byla dcerou francouzského krále Ludvíka VII. a jeho druhé manželky Konstancie, dcery kastilského krále Alfonse VII. Do dějin se zapsala jako milenka anglického krále Jindřicha II.\n\nKrálovna Konstancie zemřela při Adélině porodu a král Ludvík toužící po synovi, se již pět týdnů po královnině smrti potřetí oženil s mladou Adélou ze Champagne.\n\nAdélina starší sestra Markéta byla již jako nemluvně roku 1158 zasnoubena s anglickým následníkem trůnu Jindřichem. Jako nevěstino věno bylo určeno strategicky důležité hrabství Vexin, které leželo mezi anglickou Normandií a Ile-de-France, výsostným územím francouzských králů. V lednu 1169 se Ludvík VII. dohodl s anglickým králem Jindřichem II. o zásnubách mladší dcery Adély s Richardem Lví srdce. Poté byla Adéla odeslána na anglický dvůr, kde se postupem času údajně stala milenkou svého potenciálního tchána krále Jindřicha a plánovaná svatba s Richardem se ani na naléhání Ludvíka VII. nekonala.\n\nV červnu 1187 bylo uzavřeno francouzsko-anglické příměří a Jindřich se brzy poté rozhodl převést Richardovu Akvitánii na mladšího syna Jana, pokud uzavře sňatek s Adélou. Rozzlobený Richard se proti otci spřáhl s mladým francouzským králem Filipem II. a koncem roku 1188 na setkání v Bonmoulis předložili Jindřichovi soubor podmínek, v nichž byla zahrnuta i Adéla, která se měla konečně provdat za Richarda a ten by získal vládu nad provinciemi a byl by vazaly uznán za následníka anglického trůnu. Jindřich s návrhem nesouhlasil a Richard vzdal Filipovi lenní hold za všechny své francouzské državy. Na jaře roku 1189 začala další válka, jež se stala starému králi osudnou. Zemřel 6. července 1189 v osamění s vědomím, že se dočkal zrady od obou synů.\n\nRichard Lví srdce dosedl na anglický trůn a záhy se chystal společně s Filipem II. na křížovou výpravu. Při přezimování na Sicílii se Filip pokoušel Richarda přesvědčit, aby konečně naplnil slib a s Adélou se oženil. Za zprostředkování flanderského hraběte se nakonec oba panovníci dohodli. Richard přislíbil, že vyplatí v Adélin prospěch 10 tisíc hřiven stříbra a Filip jej za to zprostil manželského slibu. Richard se však neměl k jakémukoli sňatku a tak záležitost vzala do svých rukou jeho matka Eleonora Akvitánská. Místo Adély všeobecně považované za souložnici mrtvého Jindřicha II. přivezla synovi na Sicílii novou nevěstu - navarrskou princeznu Berengarii. Francouzský král během obléhání Akkonu vážně onemocněl a na podzim roku 1191 se oproti předchozí úmluvě rozhodl odcestovat zpět do Evropy. Již v lednu 1192 pozval Jana Bezzemka do Paříže, nabídl mu Adélinu ruku a přislíbil mu být nápomocný při získání Richardova trůnu. Janovi v cestě na francouzský dvůr zabránila královna Eleonora společně s regenty. Po Richardově zajetí v Rakousku se Jan skutečně do Paříže rozjel, složil Filipovi lenní přísahu za všechny kontinentální državy Plantagenetů a přestože byl ženatý, požádal o ruku Adély. Opět zasáhla Eleonora a společně s regenty ostrovního království se jí podařilo donutit Jana ke stažení se na své statky.\n\nAdéla se po mnoha letech čekání sňatku nakonec dočkala. Roku 1195 se vrátila zpět do Francie a bratr Filip ji provdal 20. srpna za poněkud mladšího hraběte Viléma Talvase. Naposledy je Adéla společně s manželem písemně doložena v lednu 1213 v listině pro kostel Sainte-Marie v Clairvaux.\n\n"}
{"id": "553558", "url": "https://cs.wikipedia.org/wiki?curid=553558", "title": "Cleveland Monsters", "text": "Cleveland Monsters\n\nCleveland Monsters je profesionální americký klub ledního hokeje, který sídlí v Clevelandu ve státě Ohio. Do AHL vstoupil v ročníku 2007/08 a hraje v Centrální divizi v rámci Západní konference. Své domácí zápasy odehrává v hale Rocket Mortgage FieldHouse s kapacitou 18 926 diváků, ve které sídlí i klub NBA Cleveland Cavaliers. Klubové barvy jsou rudá, černá, zlatá, bílá a modrá.\n\nSvé první utkání sehrálo mužstvo 6. října 2007 na ledě Grand Rapids Griffins. Celek byl do roku 2015 farmou klubu NHL Colorado Avalanche a za osm sezon spolupráce se pouze jednou probojoval do play off, v ročníku 2010/11 vypadl v prvním kole. Počínaje sezonou 2015/16 je klub farmou celku Columbus Blue Jackets. V této sezóně zároveň klub získal Calderův pohár.\n\nNázev klubu je inspirován pověstí, že v nedalekém Erijském jezeru žije vodní příšera Bessie. Ve městě Cleveland v minulosti působilo několik hokejových klubů, v letech 1976-78 zde Cleveland Barons nastupovali dokonce v NHL.\n\nZdroj: \n\n\nV závorce uveden clevelandský klub, ve kterém hráč působil.\n\n\n\n\nZdroj: \n\n\n\nZdroj: \n\n"}
{"id": "553563", "url": "https://cs.wikipedia.org/wiki?curid=553563", "title": "Slivoň mirabelka", "text": "Slivoň mirabelka\n\nSlivoň mirabelka (\"Prunus domestica syriaca\"), je poddruhem slivoně švestky neboli švestky domácí.\n\nRozsáhlý rod slivoň prochází obdobím nejednotných náhledů na vnitřním zatřídění jednotlivých taxonů, to se týká i slivoně mirabelky. Na této stránce je použito odborné pojmenování slivoně mirabelky tak, jak je uvedeno v \"Nařízení komise (ES) 1168/1999 ...\"\n\nPlody slivoně mirabelky, dále jen mirabelky, se v praxi mnohdy z neznalostí zaměňují za plody slivoně myrobalánu (= slivoně třešňové = myrobalánu třešňového = myrobalánu (\"Prunus cerasifera\")) nebo plody špendlíku (\"Prunus domestica\" L. subsp. \"insititia\" Poiret cv. 'Pomariorum' Boutigny)..\n\nMyrobalán se pro svou mrazuvzdornost používá na podnože slivoní, má kulaté plody s menší dužinou, která nejde oddělit od pecky, bývá nazelenalý, žlutý až červený. Špendlík vypadá jako menší žlutá švestka, je tedy oválný, dužinu lze oddělit od pecky.\n\nStrom mirabelky roste silně, vytváří kuželovitou až kulovitou korunu. Větvičky jsou bez trnů, v mládí jsou ochlupené a později lysé. Listy jsou eliptické až obvejčité, 5 až 10 cm dlouhé, jemně vroubkovaně pilovité. Zelenobílé květy, vykvétající před olistěním, má shodné s ostatními slivoněmi, v květu je 20 až 30 tyčinek a jeden volný semeník. Kvete středně pozdně, květy jsou samosprašné a zároveň jsou dobrými opylovači pro pozdně kvetoucí odrůdy slivoní. Proti mrazům je středně odolná, květ snese až – 4 °C, plodí pravidelně.\n\nKulovité plody peckovice zlatožluté barvy jsou poměrně drobné, jeden váží 8 až 12 gramů. Povrch plodu je z osluněné strany karmínově tečkován. Slupka je tenká ale pevná a lze ji snadno sloupnout. Středně pevná žlutá dužnina je sladká a příjemně aromatická, od pecky se dobře odděluje.\n\nSklízí se od poloviny srpna, lze ji také setřásat. Plody uskladněné v chladírně vydrží několik týdnů. Používá se pro přímý konzum i pro zpracování na kompoty. Přezrálé plody jsou vhodné k výrobě kvasu pro pálení slivovice.\n\nPěstují se kmenné tvary na podnožích semenného myrobalánu, jako pravokořenná má malé plody. Výchovný řez koruny trvá čtyři až pět let. Větve nesmí vyrůstat pod ostrým úhlem, mohou se pak vylomit. Zakládají se na kmenovém prodloužení ve výšce od 80 do 160 cm. Pokud je koruna vytvarovaná, prodlužující výhonky kmene, kosterních a bočních větví se již nezakracují. Odstraňují se pouze výhony zabraňující přístupu světla.\n\nV České republice se prozatím množí jediný kultivar 'Nancyská', který je odolný proti virové nemoci šarce i houbovitým chorobám. V zahraničí jsou vyšlechtěny velkoplodé kultivary, např. 'Bellamira', s plody o váze 18 gramů a 'Frühe Mirabelle' v Německu nebo 'Nancy' a 'Metz' ve Francii.\n\nMnohem větší pozornost se mirabelkám věnuje ve Francii, kde v oblasti Lotrinska, které má ideální klima a složení půdy, se ročně sklídí asi 15 000 tun plodů. Mirabelky z Lotrinska mají od roku 1996 Evropskou unií přiznanou ochrannou značku místa původu, která je garantem kvality.\n\nSlivoň mirabelku napadají hlavně houbovité choroby, obzvláště po vlhkých, teplých jarech. Jsou to především:\n\n"}
{"id": "553569", "url": "https://cs.wikipedia.org/wiki?curid=553569", "title": "Muhammad Abdallah Hassan", "text": "Muhammad Abdallah Hassan\n\nSayyīd Muhammad `Abd Allāh al-Hasan (7. dubna 1856 v severním Somálsku- 21. prosince 1920 v Imi, Ogaden). Hassan byl somálský nacionalistický a náboženský vůdce, který po 20 let vedl ozbrojené povstání proti italským, britským, italským a etiopským koloniálním silám na území Somálska.\n\nNěkteří o Hassanovi hovoří jako o somálském nacionalistovi a jiní tvrdí, že jeho snahou bylo sjednotit nepřátelské klany proti kolonialismu, ale rivalita mezi klany byla obrovská a proto je jeho období vlády považováno za období anarchie. Dnešní političtí geografové tvrdí, že situace v současném Somálsku je stejná jako za Hassanovy vlády.\n\nSomálsko, stejně jako mnoho jiných států post-koloniální Afriky bylo uměle rozděleno do pěti správních regionů. Obyvatelstvo Somálska je národnostně jednotným státem, tvořeným národem Somálců, ale obyvatelé jsou rozděleni do starověkých nepřátelských klanů, které mezi sebou neustále válčí o zisk území. Rozpad státu tedy nebyl zaviněn selháním národnostně státního modelu, ale právě zmíněnou rivalitou mezi jednotlivými klany.\n\nHassan se narodil roku 1856 v údolí Sa'Madeeq. Tato oblast byla v letech 1884 - 1960 britským protektorátem a nazývala se Britský Somaliland. Patřil k Ogadenskému sub-klanu Darod.\n\nJeho otec byl šejk Abdille, který se oženil s několika ženami a měl okolo 30 dětí, z nichž Hassan byl nejstarší. Hassan vyrůstal mezi pastevci z kmene Dhulbahante, kteří vynikali jako dobří jezdci na koních i velbloudech a také jako dobří válečníci. Hassanův dědeček Sade Mogán byl velkým válečníkem a vyznavačem islámu. Hassan se díky němu naučil do jedenácti let zpaměti Korán a začali se u něj objevovat vlastnosti silného vůdce.\n\nRoku 1875 Sade Mogán zemřel - velký šok. Poté Hassan pracoval jako vykladač Koránu, ale touha po poznání Islámu byla obrovská a proto své zaměstnání opustil a několik let se věnoval návštěvám center islámského učení, např. ve městech Mogadišu a Harar, ale také ve státech Keňa a Súdán. Hassanovi se tak dostalo významného náboženského vzdělání a roku 1891 se vrátil domů.\n\nOženil se se ženou Ogadeni a roku 1894 vykonal spolu se členy své rodiny náboženskou pouť do Mekky - tzv. Hadždž. Zde strávil rok a půl a dostal do sféry vlivu nově vznikajících Saalihiya, kde se mu dostalo zasvěcení a přísné duchovní přípravě pod vedením súdánského mystika Saliha. Hassan díky tomu prožil určitou formu duchovní transformace a byl vybrán, aby učil o Saalihiyjském řádu v Somálsku.\n\nRoku 1895 se vrací zpět do přístavního města Berbera (Britové tento přístav využívali pro vývoz masa ze Somálska do Britské Indie). Zde Hassan pobýval dva roky, ale setkával se s nepřátelstvím místních obyvatel Quadiriyyah, kteří odmítali přijmout jeho učení Saalihiya.\n\nSpolu se svými bratry Dulbahante založil Hassan své první sídlo v Qoryawaye, odkud začíná šířit své učení o náboženských reformách mezi potulnými kočovníky. Zde si poprvé začínají stoupenci Hassanovi říkat Dervišové - arabské slovo, které představuje muslima, jenž dobrovolně přijal život ve strohosti a chudobě ve službě Bohu. Jeho učení se rychle šíří i mezi okolní kmeny Habar Tol Jaalo a abar Yoonis. V této době byl Hassan Brity považován za spojence, který stmeluje znepřátelené kmeny a udržuje v zemi mír.\n\nObrat nastal roku 1899, kdy britští vojáci bez vědomí velení prodali Hassanovi své zbraně. Když se na chybějící zbraně přišlo, Hassan byl nařčen, že je ukradl. 29. března poslal britský konzulát Hassanovi urážlivý dopis, který požadoval navrácení kradeného zboží. Hassana to velmi rozčílilo a vrátil dopis s vysvětlením, že nic neukradl.\n\nTento malý incident se stal záminkou pro střet mezi Brity a Derviši. K britskému vojsku se přidal také etiopský císař Menelik II., protože Hassan úspěšně likvidoval etiopské loupeživé bandy.\n\nVelká Británie měla o území Somálska velký zájem. Důvodem bylo ochraňovat obchodní cesty do Indie. Roku 1869 byl otevřen Suezský průplav a Británie postupně získala kontrolu nad celým územím Egypta. Dalším bodem zájmu britské kolonizace byl Súdán, kde chtěli Britové kolonizací jednak zrušit otroctví a jednak kontrolovat území okolo řeky Nil. Somálské kmeny neměly zájem nechat se kolonizovat od Britů. Ale Velká Británie považovala pobřeží Somálska za velmi strategické pro ochranu obchodních lodí, plujících do Indie. Britům zde konkurovala Francie a Itálie. Francie nakonec získala Džibutsko, Britové a Italové si rozdělili území Somálska. Roku 1884 Britové vytvářejí protektorát, který spadá pod správu Indie až do roku 1898. Téhož roku také Britové porazili dalšího významného náboženského a politického vůdce jménem Madhi ze Súdánu.\n\nMuhammad Abdallah Hassan vedl proti-koloniální zápas s Brity a s katolickou Etiopií. Britové založením protektorátu rozpoutali tuto nevraživost. Hassan hlásal ve svých projevech, že Britové a Etiopané jdou lidé, kteří ničí islám a omezují tak politické a náboženské svobody somálského národa. Vydal také nařízení, že každý státní příslušník, který nebude bojovat za nezávislost a jednotu Somálska bude považován za nevěřícího (káfir nebo Gaal). Pro mnoho Somálců se stal přirozenou autoritou a člověkem schopným oprostit Somálsko od cizí vlády a náboženství. Sám si jmenoval ministry a své poradce z různých regionů Somálska a a podařilo se mu pro boj získat zbraně z různých islámských zemí, například z Tuniska a Súdánu. Naléhal na všechny obyvatele, aby se národnostně a nábožensky sjednotili. Britové, kteří porazily porazily Mahdiho ze Súdánu nyní stojí proti mnohem silnější a motivovanější síle.\n\nHassanovi bojovníci (hnutí Dervišů) byli velmi odhodlaní a jejich disciplína byla vybudována na základě dodržování řádu Saalihiya. Byla pro ně charakteristická silná centralizace a strnulá hierarchie.\n\nHassan vyhrožoval, že všechny křesťany hodí do moře, avšak svůj první útok vůči britskému vojsku zahájili s 1500 Derviši, vybavených moderními puškami.\n\nRoku 1900 byla z Etiopie vyslána armáda, která měla za úkol zabít Hassana. Kradla zvířata a rabovala v blízkém okolí Ogadenu. Hassan se rozhodl zasáhnout a zaútočil na etiopskou armádu. Útok provedl 4. března 1900, vyhrál, získal zpět veškeré nakradené zboží a významně si zlepšil svou pověst i postavení v očích somálského obyvatelstva.\n\nČerven 1990: Hassan vpadl na území severních somálských kmenů Eidagale a Isaaq, které byly pod ochranou Velké Británie. Poté si vzal za ženu dceru mocného náčelníka z klanu Ogaden a jako protihodnotu dal svou vlastní sestru Mohammedovi Subeerovi staršímu.\n\nAle Subberovi se vláda Hassana začala brzy zajídat a proto začal spřádat tajné plány na jeho zabití. Hassan se o atentátu dozvěděl a podařilo se mu utéct. Jeho ministr a dobrý Aw 'Abbas ale takové štěstí neměl a byl zabit. Subber svého činu litoval a o pár týdnů později vyslal k Hassanovi mírovou delegaci, ale Hassan omluvu odmítl a všechny členy delegace nechal popravit. To Subbera rozčílilo a a obrátil se s prosbou spojenectví na Etiopii. Hassan a jeho dervišové se stáhly na území Nugaal.\n\nBritové i Etiopané se začali Hassanova vlivu a moci značně obávat. Proto etiopský císař Menelik koncem roku 1900 navrhl Britům spojit se společnými silami proti Dervišům. Britové souhlasili a etiopská armáda která čítala 15.000 vojáků začala 22. května 1901 postupovat proti dervišům od Hararu. Britské síly pod vedením podplukovníka EJ Swayna začali proti dervišům postupovat z Burco. Dervišové měli vojsko o síle 20 000 mužů.\n\nV letech 1901 až 1904 Dervišové vítězily v bojích a způsobovali italské, britské a etiopské armádě velké škody. K obratu došlo 9. ledna 1904, kdy vojsko jemuž velel britský generál Charles Egerton povraždilo na 7000 Dervišů v bitvě u Jidaale. Hassan byl nucen se stáhnout a se svým vojskem se stáhl na území zvané Majeerteen.\n\nRoku 1910 byl Hassan zrazen přibližně 600 Derviši, kteří se tajně sešli pod velkým stromem později přezdívaný \"Anjeel tale WAA\" (\"The Tree of Bad Counsel\"), byli znechuceni vládou a panovačností Hassana a proto se rozhodli Derviše opustit. Tento akt Hassanovu armádu oslabil a demoralizoval. Hassan byl pohlcen hněvem a na základě těchto událostí složil svou nejslavnější báseň The Tree of Bad Counsel.\n\nV letech 1910 až 1914 se Hassan přesunoval z oblasti Illig do oblasti Taleex v centru Nugaalu. zde buduje masivní pevnosti, obytné domy a luxusní palác. Od roku 1913 ovládal celé území somálského poloostrova, dále budoval pevnosti v Jildali a Mirashi v Burce. 9. srpna 1913 proběhla bitva u Dul Madoba, kde dervišové zaútočili na klan Habar Yoonis. Během této bitvy bylo zabito 57 členů Somalilandské velbloudí policie (měla 110 členů). Mezi zabitými byl také britský důstojník Richard Corfield, který tomuto oddílu velel. Hassan inspirovaný tímto masakrem napsal báseň jednoduše nazvanou \"Smrt Richarda Corfielda.\"\n\nRoku 1913 Dervišové také napadli Berberu a zcela ji zničili. Roku 1914 byl obnoven Somalilandský velbloudí sbor jako speciální jednotka policie pod vedením Hassana. Britové se až do roku 1919 stáhli z pevností do kopců, aby se vyhnuli drancování a zabíjení ozbrojených jednotek dervišů.\n\nHassanova porážka započala roku 1920, kdy britské armáda mohutným leteckým a pozemním útokem napadla osady Dervišů a způsobila jim tak zdrcující porážku. Hassanova armáda utrpěla ohromné ztráty a byli nuceni uprchnout zpět do Ogadenu. Zde Hassan opět využíval svého náboženského a vlasteneckého cítění, aby reorganizoval armádu a opět se postavil na nohy. Britové k němu vyslali mírovou delegaci s nabídkou příměří a ziskem území kde může se svými stoupenci v klidu žít. Hassan to ale odmítl a delegaci dokonce napadl. K porážce také pomohla pandemie moru a neštovic, která zlikvidovala více jak polovinu Dervišů. Na oslabené derviše byly pořádány ozbrojené nájezdy pod vedením Haaji Waraabe, tak byly zlikvidovány i zbytky Dervišů, ale Hassana se nikdy nepodařilo dopadnout. Tomu se s hrstkou nejvěrnějších podařilo prchnout do Etiopie do oblasti Arsi Oromo, kde se pokoušel uzavřením manželství obnovit svou moc.\n\nSayyīd Muhammad `Abd Allāh al-Hasan zemřel 21. prosince 1920 ve věku 64 let na chřipku.\n\n\n"}
{"id": "553572", "url": "https://cs.wikipedia.org/wiki?curid=553572", "title": "Systemální patent", "text": "Systemální patent\n\nSystemální patent ( \"Systemalpatent\", původním názvem Židovský patent z 3. srpna 1797, \"Das Judenpatent vom 3. August 1797\") je listina vydaná císařem Františkem I. dne 3. srpna 1797 s platností pro Království české, která shrnula dosavadní toleranční opatření týkající se židů. Text se dělí do 7 kapitol: 1. Náboženství, 2. Výuka, 3. Obecní statuta, 4. Stav obyvatelstva, 5. Způsob obživy, 6. Politické a soudní úřady, 7. Povinnosti vůči státu.\n\n\n"}
{"id": "553574", "url": "https://cs.wikipedia.org/wiki?curid=553574", "title": "Dluhopis s proměnlivým úročením", "text": "Dluhopis s proměnlivým úročením\n\nDluhopis s proměnlivým úročením (angl.floating rate note (FRN) nebo floater) je dlouhodobý dluhový cenný papír s proměnlivým kuponem, jehož výnos je zpravidla vázán na tržní referenční úrokovou sazbu (často se jedná o mezibankovní úrokové sazby jako jsou PRIBOR, LIBOR, EURIBOR) a je stanovován v pravidelných časových intervalech (obvykle ve 3 nebo 6 měsíčních). K těmto proměnlivým sazbám se přičítá určitá pevná sazba, která kompenzuje vyšší riziko ve srovnání s mezibankovním trhem a která je uvedena v emisních podmínkách (např. 3M LIBOR + 0,2%). FRNs byly poprvé emitovány v 70. letech 20. století.\n\nV situaci, kdy referenční úrokové sazby rostou, jsou tyto dluhopisy výhodné pro investora a nevýhodné pro emitenta. Když referenční úrokové sazby klesají, platí to obráceně.\n\nInvestor může předpokládat vývoj kuponu, jelikož se zpožděním kopíruje vývoj tržních úrokových měr. Průběžné přizpůsobování kuponových plateb tržní situaci má za následek, že při investování do FRNs podstupujeme nižší úrokové riziko než při investování do dluhopisů s pevným či nulovým zúročením.\n\nCeny FRNs vykazují velmi nízkou citlivost vůči změnám tržních úrokových sazeb. Když se tržní úrokové sazby zvýší, očekávaný kuponový výnos se zvýší, což znamená, že cena dluhopisu se nemění. To je jedna z odlišností od dluhopisů s pevným úročením, jejichž cena klesá, když tržní úrokové sazby rostou a naopak. Protože jsou FRNs téměř imunní vůči úrokovému riziku, jsou považovány za konzervativní investici pro investory, kteří očekávají vzrůst tržních úrokových sazeb. Zůstává tedy hlavně riziko úvěrové.\n\nV USA jsou nejdůležitějšími emitenty vládou sponzorované podniky, v Evropě jsou jimi hlavně banky. Emise FRNs je důležitým zdrojem prostředků komerčních bank působících na evropských trzích. Prostředky získané z FRNs jsou přičítány k základnímu kapitálu bank. Pro investory bývají FRNs obvykle podřízenou pohledávkou.\n\nFRN se staly předmětem velkého množství modifikací:\n\nV době výplaty kuponu je durace dluhopisu s pohyblivým úročením nulová. Protože proměnlivý kupon je většinou určen na základě referenční úrokové sazby (LIBOR, PRIBOR, ...), cena se v tomto okamžiku vyrovnává na nominální hodnotu. Mezi platbami to už neplatí. V praxi bývá pohyblivá platba známa jednu periodu předem, takže příští kupon nemůže reagovat na případné změny referenční tržní úrokové sazby. Proto je durace dluhopisu s pohyblivým úročením určena durací příští kuponové platby, kterou můžeme chápat jako zero-bond, jehož durace je rovna době do splatnosti.\n\n\n"}
{"id": "553575", "url": "https://cs.wikipedia.org/wiki?curid=553575", "title": "Fed Cup 2010 – baráž Světové skupiny II", "text": "Fed Cup 2010 – baráž Světové skupiny II\n\nZápasy o postup do Světové skupiny II, respektive o setrvání v ní, proběhly o víkendu 24. a 26. dubna 2010.\n"}
{"id": "553580", "url": "https://cs.wikipedia.org/wiki?curid=553580", "title": "Sheriff of London Charity Shield", "text": "Sheriff of London Charity Shield\n\nThe Sheriff of London Charity Shield je zaniklá fotbalová soutěž hraná v Anglii, ve které se každoročně utkával nejlepší amatérský s nejlepším profesionálním klubem. \n\nZaložil ji skotský lihovarník Sir Thomas Dewar. První zápas se odehrál 19. března 1898 a výtěžek ze zápasu putoval nemocnicím a charitám. Odehrálo se však pouze deset ročníků tohoto utkání. Důvodem byl stoupající počet profesionálních klubů. Definitivní konec nastal s vytvořením Amatérské fotbalové asociace, avšak na charitativní základ navázal nově vzniklý FA Charity Shield, dnešní Community Shield.\n\n\nTrofej vznikla a opět zanikla ještě dvakrát v historii. Poprvé na začátku třicátých a podruhé v šedesátých letech.\n\n\n"}
{"id": "553584", "url": "https://cs.wikipedia.org/wiki?curid=553584", "title": "Internazionali BNL d'Italia 2010 – muži", "text": "Internazionali BNL d'Italia 2010 – muži\n\nTenisový turnaj ATP Internazionali BNL d'Italia 2010 se konal ve dnech 25. dubna – 2. května v Římě, hlavním městě Itálie venku na antukových dvorcích. Turnaj patřil do kategorie ATP World Tour Masters 1000 a byl součástí ATP World Tour 2010. Odměny činily 2 750 000 EUR.\n\nV závorce je kolo, ve kterém hráč vypadl. Prvních osm nasazených hráčů mělo v 1. kole volný los.\nV závorce je kolo, ve kterém hráči vypadli. Všechny nasazené páry měly v 1. kole volný los.\n\n\n"}
{"id": "553588", "url": "https://cs.wikipedia.org/wiki?curid=553588", "title": "Via Claudia Augusta", "text": "Via Claudia Augusta\n\nVia Claudia Augusta je jednak starověká římská silnice, jednak zhruba v její trase vedená moderní dálková cyklotrasa. Vede zhruba v severojižním směru z Itálie z údolí Pádu přes Alpy k Dunaji.\n\nTrasa stále existuje a od 90. let 20. století, kdy se zvýšil zájem o dálkovou pěší turistiku a cykloturistiku, se německé a rakouské úseky Via Claudia Augusty staly populární mezi turisty s tím, že moderní signage (\"viz ilustrace\") identifikují revitalizovanou trasu. Od roku 2007 \"Sito archeologico del Giontech\" v Mezzocoroně (Itálie) slouží jako \"Mezinárodní výzkumné centrum Via Claudia Augusta\" s podporou \"Nadace Piana Rotaliana\" a vládou město Mezzocorona.\n\nO stavbě silnice přes Alpy do tehdejší římské provincie Raetie (nyní jižní Německo) rozhodl v roce 15 př. n. l. římský generál Drusus, adoptivní syn císaře Augusta. Cílem bylo posílit římskou nadvládu v Raetii i v Noricu přebudováním pěší stezky na cestu pro dvoustopá vozidla. Projekt byl dokončen až po šedesáti letech v letech 46-47 Drusovým synem, císařem Claudiem.\n\nSilnice začínala u Jaderského moře v údolí Pádu, vedla přes Trident a pak podle Adiže k \"Drusovu mostu\" ( ), z kterého se později stalo Bolzano. Potom pokračovala k Maia (blízko Merana) a hlavní hřeben Alp překonávala Reschenským průsmykem. Potom vedla chvíli podle Innu a pak přešla do povodí Lechu. Minula Augšpurk a končila blízko Donauwörthu, kde se připojovala na důležitou římskou východozápadní komunikaci vedoucí po jižním břehu Dunaje.\n\nDo dnešní doby se dochovaly dva milníky, jeden v Partschinsu u Merana v Jižním Tyrolsku, jeden v Cesiomaggiore blízko Belluna. Na obou je uveden Augusta Vindelicorum, tedy dnešní Augšpurk. Dále je z nich patrné, že v jižní části byla cesta rozdělena na dvě větve, které se setkávaly v Tridentu. Jedna začínala v údolí Pádu v Ostiglii, zatímco druhá pravděpodobně začínal v Altinu blízko Benátské laguny.\n\nVýznam silnice poklesl v 2. století, kdy byl pro vozy zprovozněn i Brennerský průsmyk.\n\nModerní cyklotrasa pojmenovaná podle římské silnice zhruba kopíruje historickou trasu a patří k nejpopulárnějším cyklistickým trasám překonávajícím Alpy v severojižním směru. I ona začíná v bavorském Donauwörthu na Dunaji, vede Německem, přes Rakousko, kousek Švýcarska, zpět do Rakouska a Reschenským průsmykem do Itálie. V Tridentu se dělí na dvě větve. Jedna, historicky správná, vede do Ostiglie a populárnější druhá vede do Benátek. Má délku zhruba 700 kilometrů. Ve směru od severu k jihu je možné nechat se v největších stoupáních v Reschenském průsmyku a ve Fernském průsmyku vyvézt autobusem.\n\nDonauwörth - Augsburg - Landsberg - Schongau - Füssen (Německo) - Pflach - Lermoos - Fernský průsmyk -\nImst - Starkenbach - Zams - Landeck - Fließ - Prutz - Tösens - Pfunds - Finstermünz - Nauders - Reschenský průsmyk - St. Valentin (Rakousko) -\nMerano - Bolzano - Trento - Verona - Ostiglia<br> alternativně Trento - Feltre - Altinum - Benátky (Itálie).\n\n"}
{"id": "553589", "url": "https://cs.wikipedia.org/wiki?curid=553589", "title": "Jiří Gemrot", "text": "Jiří Gemrot\n\nJiří Gemrot (* 15. dubna 1957 Praha) je český hudební skladatel, rozhlasový režisér, producent a pedagog.\n\nNa klavír hraje od svých sedmi let. V letech 1972–1976 studoval na pražské konzervatoři hru na klavír u Emy Doležalové a kompozici u Jana Zdeňka Bartoše, poté skladbu u Jiřího Pauera na HAMU, kterou absolvoval v roce 1981. V letech 1982–1986 byl hudebním režisérem Československého rozhlasu, od roku 1986 producentem v hudebním vydavatelství Panton. Jako hudební režisér spolupracoval také s Československou televizí. Od roku 1990 je vedoucím hudebních režisérů Českého rozhlasu. Na Pražské konzervatoři vyučuje skladbu a instrumentaci.\n\nJako skladatel stylově vychází z neoklasicismu, jeho skladatelskými vzory byli Sergej Prokofjev, Benjamin Britten a Bohuslav Martinů. Je autorem komorních, orchestrálních i vokálních skladeb.\n\n\n"}
{"id": "553590", "url": "https://cs.wikipedia.org/wiki?curid=553590", "title": "Šim'on bar Jochaj", "text": "Šim'on bar Jochaj\n\nŠim'on bar Jochaj, ( ), nazývaný také Šim'on ben Jochaj, ( ), zkráceně Rašbi ( ), byl proslulý rabín z období čtvrté generace tanaitů (učenců, kteří utvářeli Mišnu) na území dnešního Izraele v římském období, po zničení druhého chrámu v roce 70. Byl jedním z nejvýznamnějších žáků rabiho Akivy a je mu připisováno autorství knihy \"Zohar\" (Záře), stěžejního díla židovské mystiky, jakož i dalších homiletických textů, označovaných jako \"Sifre\" a \"Mechilta\". V Mišně je často označován jednoduše jako rabi Šim'on.\n\nTaké jeho syn, rabi El'azar ben Šim'on byl významným učencem.\n\nRašbi studoval u rabiho Akivy, nejprve 13 let v Bnej Brak společně s rabi Chananjou ben Chakinajem, a později rovněž ve vězení, kde byl rabi Akiva držen až do své popravy.\n\nTalmud uvádí, že rabi Šim'on bar Jochaj kritizoval římskou nadvládu a byl přinucen skrývat se se svým synem po dobu třinácti let. Ukrývali se v jeskyni poblíž Peki'in. Tradice uvádí, že poblíž vchodu do jeskyně vyrostl rohovník a vytryskl pramen. Takto zabezpečeni před hladem a žízní odložili oblečení, aby se neobnosilo, a oblékali je jen v době modlitby, po zbytek času se zahrabali do písku a celé dny studovali Tóru.\n\nPodle rabínské literatury Rašbi proslul díky zázrakům, které činil. Z tohoto důvodu byl také vyslán do Říma, kde podle legendy uzdravil císařovu dceru z posedlosti démonem; démon přitom ženu ochotně posedl právě proto, aby umožnil rabi Šim'onovi ukázat zázrak.\n\nRabi Šim'on přispěl velkou měrou k ustanovení halachy a jeho rozhodnutí jsou často citována. O jeho významu svědčí i to, že tam, kde Talmud připisuje nějaký výrok „rabi Šim'onovi“ bez bližšího určení, o kterého rabi Šim'ona se jedná, je tím míněn Šim'on bar Jochaj.\n\nLag ba-omer je tradičně slaven jako \"Jarcajt\" (výročí smrti) rabiho Šim'ona.\n\nNa rozdíl od jiných jarcajtů, jarcajt Rašbiho je všeobecně slaven jako \"jom hilula\", den oslavy. To vychází z původního textu knihy \"Ša'ar ha-kavanot\" od Ramchala, která tento den označuje jako \"jom simchato\" („den jeho radosti“), a nikoli jako \"jom še-met\" („den, ve který zemřel“). Existuje proto velmi rozšířený zvyk slavit jeho \"jarcajt\", v Meronu, na místě, kde byl pohřben Rašbi i jeho syn, rabi El'azar ben Šim'on. Desetitisíce lidí přichází slavit tento \"jom hilula\" u táborových ohňů a za doprovodu písní. O tento způsob slavení požádal sám Rašbi své studenty.\n\nOd dob rabi Jicchaka Lurii je také zvykem při oslavách v Meronu přivést tříleté chlapce na jejich první stříhání vlasů.\n\nAčkoli je všeobecně přijímáno, že rabi Šim'on a jeho syn jsou pochováni někde na hoře Meron, sama budova, označovaná jako jejich hrob, je klenutá stavba typická pro architekturu křižáckého období, jak je zřetelně vidět z fotografie interiéru budovy.\n\n\n\n\n"}
{"id": "553592", "url": "https://cs.wikipedia.org/wiki?curid=553592", "title": "Morušovníkovité", "text": "Morušovníkovité\n\nMorušovníkovité (\"Moraceae\") je čeleď vyšších dvouděložných rostlin z řádu růžotvaré (\"Rosales\"), zahrnující přes 1100 druhů ve 40 rodech. Čeleď je celosvětově rozšířena, nejvíce zástupců je v tropech. Morušovníkovité jsou byliny i dřeviny, mají jednoduché střídavé listy, nenápadné květy a často velká a nápadná plodenství. Při poranění roní bílou latexovou šťávu. Některé se řadí mezi staré kulturní rostliny, řada z nich má využití jako potraviny nebo technické rostliny.\n\nMorušovníkovité jsou jednodomé nebo dvoudomé stromy, keře, liány nebo i byliny.\n\nVětve některých dřevitých zástupců (\"Maclura\", \"Poulsenia armata\") jsou otrněné. Přibližně polovina všech druhů rodu fíkovník (\"Ficus\") jsou hemiepifyty.\nVe všech parenchymatických tkáních jsou přítomny mléčnice, produkující bílou nebo hnědavou mléčnou šťávu.\nListy jsou jednoduché, střídavé nebo vzácně vstřícné (\"Bagassa\").\nPalisty jsou většinou přítomny, mohou být drobné nebo zvětšené, zanechávající po opadu na větévce charakteristickou kruhovitou jizvu. Čepel listů je celokrajná nebo zubatá, s dlanitou nebo zpeřenou žilnatinou, nezřídka se srdčitou nebo asymetrickou bází.\n\nPro většinu rodů je charakteristickým vegetativním znakem koncový pupen, který je kónický a obalený palisty. Dalším často přítomným znakem je silně brochidodromní žilnatina, jejíž nejspodnější žilka svírá se střední žilkou jiný úhel než zbylé žilky.\nHemiepifyty rodu fíkovník (\"Ficus\") klíčí na hlavních větvích nebo kmenech stromů. Mladá rostlina spustí vzdušný kořen a po jeho zakořenění v zemi se začne rozrůstat. Další vzdušné kořeny oplétají hostitelský strom nebo se spouštějí k zemi. Některé druhy těchto fíkusů, tzv. škrtiče, opletou kmen hostitelského stromu spletí mohutnějících a dřevnatějících kořenů a postupně jej v korunním patře přerostou a zadusí. Stává se, že kmen hostitelského stromu postupně vyhnije a zůstává dutá spleť tlustých vzájemně prorostlých kmenů škrtiče, která již nepotřebuje oporu.\nKvěty jsou jednopohlavné, pravidelné a nenápadné, většinou nahloučené ve stažených úžlabních květenstvích. Osa květenství je často zdužnatělá nebo různě modifikovaná, tvořící masité receptákulum apod.\nOkvětí je nerozlišené, v počtu nejčastěji 4 nebo 5 plátků anebo chybějící, volné nebo srostlé, často dužnatějící a srůstající s plody. Tyčinek je 1 až 5 a jsou volné.\nSemeník je svrchní, polospodní nebo spodní, srostlý ze 2 plodolistů (někdy je jeden redukovaný), obvykle s jednou komůrkou a apikální placentací. V každém plodolistu je jediné vajíčko.\nPlodem je peckovice, suchá peckovice nebo nažka. Peckovice chlebovníku (\"Artocarpus\") a morušovníku (\"Morus\") i dalších rodů srůstají společně s dužnatějícím okvětím v mnohačetná plodenství. Podobným způsobem srůstají i nažky maklury (\"Maclura\"). Osa květenství (receptákulum) u \"Dorstenia\" je dužnatá a zploštělá. U fikovníků jsou květy ukryty v dutině dužnatého útvaru nazývaného sykonium.\n\nOpylení probíhá u většiny rodů větrem. Tyto rody mají často specializované tyčinky, podobné tyčinkám kopřivovitých, které při dozrání vystřelují pyl do prostoru. Květy fíkovníku (\"Ficus\") jsou opylovány specializovanými vosami z čeledi \"Agaonidae\". Vazba je velmi těsná, v principu má každý druh fíkovníku svůj druh opylovače, tzv. fíkové vosičky. Dospělé vosy pronikají do sykonia a kladou vajíčka do semeníků samičích květů. Dozrání samčích květů probíhá o mnoho později, v době, kdy se ze semeníků vylíhnou dospělé vosy a páří se. Okřídlené samičky obtěžkané pylem poté opustí sykonium a při kladení vajíček do jiných sykonií se dostává pyl na blizny. Po vylíhnutí vosiček sykonium dozraje a stává se atraktivním pro zvířata roznášející semena.\n\nVětšina morušovníkovitých má dužnatá plodenství nebo plody, vyhledávané ptáky, netopýry a opicemi, roznášejícími semena trusem. Semena \"Dorstenia\" jsou z plochého plodenství vystřelována.\n\nV minulosti byla čeleď morušovníkovité řazena v převážné většině systémů do řádu kopřivotvaré (\"Urticales\").\n\nV systému APG byla většina čeledí bývalého řádu kopřivotvaré vřazena do řádu růžotvaré (\"Rosales\"). Podle kladogramů je sesterskou skupinou morušovníkovitých čeleď kopřivovité (\"Urticaceae\").\n\nPodle posledních taxonomických výzkumů byla dříve rozlišovaná podčeleď \"Maclureae\" shledána součástí podčeledi \"Moreae\".\nČeleď je členěna na 5 podčeledí:\n\nČeleď zahrnuje přes 1100 druhů ve 40 rodech. Centrum rozšíření je v tropech celého světa, některé rody (morušovník – \"Morus\", papírovník – \"Broissonetia\", fíkovník – \"Ficus\") přesahují do v Asii a Americe do mírného pásu.\nVětšina zástupců (asi 800) náleží do rodu fíkovník (\"Ficus\").\nDalším velkým rodem je \"Dorstenia\" (110 druhů) a chlebovník (\"Artocarpus\", 50 druhů).\nMorušovníkovité, především rod fíkovník, tvoří důležitou součást tropických nížinných deštných lesů.\n\nŽádný zástupce morušovníkovitých není v Evropě původní. Fíkovník smokvoň je jako stará kulturní rostlina rozšířen v celé jižní Evropě. Zplaňují i různé pěstované druhy morušovníků, např. asijské druhy morušovník bílý (\"Morus alba\") a morušovník černý (\"Morus nigra\") a severoamerický morušovník červený (\"Morus rubra\").\n\n\nNěkteré stromy rodu \"Brosimum\", např. \"Brosimum guianense\" a \"Brosimum rubescens\" v tropické Americe, poskytují dřevo využívané na stavby a nástroje.\n\nJihoameričtí indiáni kmene Piaroa používají kůru \"Brosimum utile\" k výrobě pásů na nošení břemen a ceremoniální výstroje. Vnitřní kůra mladých stromků je používána na tětivy.\n\nDřevo afrického druhu \"Antiaris africana\" je obchodováno pod jménem \"Ako\", dřevo \"Chlorophora excelsa\" pod jménem \"Iroko\".\nRůzné druhy amerického rodu kastila, především kastila pryžodárná a \"Castilla ulei\", sloužily již původním kmenům Aztéků a Olméků jako zdroj přírodního kaučuku. Ještě ve 40. letech 20. století poskytovaly tisíce tun surového kaučuku, který byl získáván především z planě rostoucích stromů, neboť mezi stromy na plantážích se rychle šířily infekce způsobované hlubokým nařezáváním kmenů při těžbě kaučuku.\nDříve byl k produkci tzv. asámského latexu využíván i fíkovník pryžodárný (\"Ficus elastica\"), který je dnes známou pokojovou rostlinou.\nLýko papírovníku čínského (\"Broussonetia papyrifera\") je v Číně a Japonsku již od dávných dob používáno k výrobě velmi jemného, ale pevného papíru a tkanin.\n\nLatex stromu \"Antiaris toxicaria\", známého jako \"uapasový strom\", obsahuje prudce jedovaté glykosidy antiarin a antiosidin, poškozující srdeční svalovinu. Latex i v malé dávce způsobuje smrt zvířat i lidí. Domorodci v jihovýchodní Asii jej používají jako šípový jed.\n\nRůzné druhy asijského rodu chlebovník (\"Artocarpus\") poskytují masivní plody s velkou nutriční hodnotou, které obsahují okolo 25% sacharidů.\nJako tropické ovoce je nejčastěji pěstován bredfrut (\"Artocarpus altilis\"), džekfrut (\"A. heterophyllus\") a čempedek (\"A. champeden\").\n\nJedlé jsou též plody rodu \"Brosimum\" z tropické Ameriky. Využíván je např. druh \"Brosimum alicastrum\", známý pod názvem \"ramón\". Latex z kmene \"Brosimum galactodendron\" je ve Venezuele používán k výrobě žvýkací gumy. Povařením se vyloučí voskovitá hmota, která je surovinou k výrobě svíček. Vosk je získáván i z latexu asijského fíkovníku \"Ficus ceriflua\".\n\nZnámé fíky pocházejí z druhu fíkovník smokvoň (\"Ficus carica\"). Rostlina je původní v Přední Asii a byla pěstována již 3000 let př.n.l. Opylování probíhá prostřednictvím jediného druhu tzv. fíkové vosičky, stehnatky fíkové (\"Blastophaga psenes\"). Jedlé plody lokálního významu poskytuje i mnoho dalších druhů fíkovníků, např. \"Ficus capensis\" z Jižní Afriky, \"F. glomerata\" z Indie a Pákistánu, \"F. pumila\" z Japonska a Číny, \"F. dulciaria\" z Kolumbie, \"F. velutina\" z Venezuely i africký \"F. sycomorus\".\nPlodenství různých druhů rodu morušovník (\"Morus\") jsou používána jako drobné stolní ovoce, k zavařování a výrobě nápojů.\nMorušovník bílý (\"Morus alba\"), pocházející z Číny a Koreje, byl v Čechách pěstován již od r. 1627 jako krmivo bource morušového. V dnešní době je pěstován pro okrasu, používá se též do živých plotů a větrolamů. Plody jsou místy oblíbeným ovocem. Na jižní Moravě je pro ovoce místy pěstován také morušovník černý (\"Morus nigra\"), pocházející pravděpodobně z Íránu.\nJedlé plody poskytují i tropické druhy \"Morus cathayana\", pěstovaný v jihovýchodní Asii, a taktéž asijský \"Morus laevigata\".\n\nNěkteré druhy fíkovník jsou pro svůj bizarní vzhled v tropech oblíbenými ozdobnými stromy. Fíkovník banyán (\"Ficus benghalensis\") je proslulý vytvářením množství mohutných opěrných sloupovitých kořenů, spouštějících se postupně z horizontálních větví. Tuto vlastnost má i fíkovník pryžodárný (\"Ficus elastica\") a \"F. retusa\". Fíkovník posvátný (\"Ficus religiosa\") je pěstován u buddhistických chrámů v celé jihovýchodní Asii. Podle pověsti pod tímto stromem Buddha dosáhl osvícení.\n\nV nejteplejších oblastech ČR jsou mimo morušovníků zřídka pěstovány i některé další teplomilné druhy: fíkovník smokvoň (\"Ficus carica\"), maklura oranžová (\"Maclura pomifera\") a papírovník čínský (\"Broussonetia papyrifera\").\nČetné druhy fíkovníků jsou pěstovány jako pokojové rostliny. Nejčastěji se lze setkat s druhy fíkovník drobnolistý (\"Ficus benjamina\"), fíkovník pryžodárný (\"Ficus elastica\"), fíkovník lyrový (\"Ficus lyrata\") a s dlouholistým \"Ficus binnendijkii\". Jako pokojové bonsaje jsou pěstovány především fíkovníky \"Ficus benjamina\", \"Ficus microcarpa\" a \"Ficus ginseng\", jako drobná plazivá a půdopokryvná rostlina fíkovník \"Ficus pumila\".\n\nJako sukulent je pěstován druh \"Dorstenia foetida\", pocházející z tropické Afriky a nápadný bizarními květenstvími.\n\nV čínské medicíně je využíván morušovník bílý (\"Morus alba\"). Kůra kořene se užívá při zvracení krve, záduše, otocích, poruchách močení a hypertensi, list při léčení horečky a chřipky, při bolestech hlavy, otocích nohou a zánětech očí.\nIndický fíkovník banyán (\"Ficus benghalensis\") je v místech svého výskytu používán oficiální i lidovou medicínou při léčení cukrovky.\nMezi omamné drogy náleží statný strom \"Maquira sclerophylla\" z tropických deštných lesů v centrální Amazonii. Prášek ze suchých plodů inhalují domorodci jako narkotikum. Obsahové látky nejsou známy.\n\nPlody džekfrutu (\"Artocarpus heterophyllus\") jsou největším ovocem, mohou vážit až 25 kg, jsou 30 až 100 cm dlouhé a až 50 cm široké. Vyrůstají přímo z kmene a tlustých větví stromu.\n\n\"Allaeanthus\", \n\"Antiaris\",\n\"Antiaropsis\",\n\"Artocarpus\",\n\"Bagassa\",\n\"Batocarpus\",\n\"Bleekrodea\",\n\"Bosqueiopsis\",\n\"Brosimum\",\n\"Broussonetia\",\n\"Calaunia\", \n\"Castilla\",\n\"Clarisia\",\n\"Dorstenia\",\n\"Fatoua\",\n\"Ficus\",\n\"Helianthostylis\",\n\"Helicostylis\",\n\"Hijmania\",\n\"Maclura\" (vč. \"Cudrania\"),\n\"Maillardia\",\n\"Maquira\",\n\"Mesogyne\",\n\"Milicia\",\n\"Morus\",\n\"Naucleopsis\",\n\"Parartocarpus\",\n\"Perebea\",\n\"Poulsenia\",\n\"Prainea\",\n\"Pseudolmedia\",\n\"Scyphosyce\",\n\"Sorocea\",\n\"Sparattosyce\",\n\"Streblus\",\n\"Treculia\",\n\"Trilepisium\",\n\"Trophis\",\n\"Trymatococcus\",\n\"Utsetela\"\n\n\n"}
{"id": "553596", "url": "https://cs.wikipedia.org/wiki?curid=553596", "title": "Mladá Lady Chatterleyová II.", "text": "Mladá Lady Chatterleyová II.\n\nMladá Lady Chatterleyová II ( Young Lady Chatterley II) je americký erotický film z roku 1985 na motivy románu Milenec lady Chatterleyové režírovaný Alanem Robertsem. První díl \"Young Lady Chatterley\" natočil Roberts v roce 1977.\n\nCynthia, mladá lady Chatterleyová, si připadá zanedbávaná svým manželem. Během jeho nepřítomnosti se snaží svoji touhu uspokojit se svým personálem, ale vždy je vyrušena nějakou návštěvou a personál se uspokojí sám. Jednoho dne lady Chatterleyovou navštíví její dávný přítel se svojí sestrou a jejím synem Virgilem. Její přítel odmítá sex, protože to slíbil svojí sestře. Touha lady Chatterleyové po sexuálním uspokojení je pak ukojena, když zůstane v pokoji sama s Virgilem, kterého svede a pro kterého je to tak první sexuální zkušenost se ženou. Lady Chatterleyová ale stále touží po sexu se svým přítelem a tedy vymyslí plán, aby její zahradník Thomas svedl sestru jejího přítele.\n\n"}
{"id": "553598", "url": "https://cs.wikipedia.org/wiki?curid=553598", "title": "Twin Turbo V8", "text": "Twin Turbo V8\n\nTwin Turbo V8 je počítačová hra z roku 1989 pro počítače Sinclair ZX Spectrum vydaná společností Code Masters.\n\nJedná se o automobilové závody. Hráč ovládá barevné auto, ostatní auta jsou pouze monochromatická. Auto má dvě rychlosti.\n\nNa počítačích Sinclair ZX Spectrum 128 hra využívá k ozvučení vestavěného hudebního generátoru AY-3-8912. Jelikož na počítačích ZX Spectrum se 48 KiB paměti tento generátor není obsažen, podle typu počítače je zvuk auta hráče generován buď hudebním generátorem AY-3-8912 nebo vestavěným obvodem ULA. K ozvučení ostatních aut je vždy využit hudební generátor, takže na počítačích se 48 KiB pamětí nejsou ozvučena. Díky tomu, pokud je k ZX Spectru 48 připojen externí hudební generátor (např. Melodik), je auto hráče ozvučeno vestavěným obvodem ULA, zatímco ostatní auta jsou ozvučena pomocí hudebního generátoru.\n\n"}
{"id": "553600", "url": "https://cs.wikipedia.org/wiki?curid=553600", "title": "ULA", "text": "ULA\n\nULA je název celé řady zákaznických integrovaných obvodů produkovaných v 80.-90. letech 20. století britskou firmou Ferranti. Později výrobu převzala další britská firma, a sice Plessey. Obvody ULA nahrazují mnohdy složitá zapojení, pro která by se jinak muselo použít větší množství obvodů malé a střední integrace. Používaly se v mnoha zařízeních spotřební a průmyslové elektroniky, v Česku jsou ale nejznámější díky jejich využití v počítačích Sinclair ZX81 a Sinclair ZX Spectrum a jejich slovenských klonech Didaktik Gama.\n\nV počítači slouží ke generování obrazu, obsluze klávesnice, magnetofonu a zvuku. Tento obvod nahradil velké množství součástek, které byly použity v počítači ZX80.\n\nV počítačích Sinclair existuje několik variant obvodu ULA:\n\nULA pro počítače Sinclair ZX Spectrum 128K a ZX Spectrum +3 je rozšířenou variantou ULy pro počítače Sinclair ZX Spectrum 16 a 48.\n\nULA pro počítače Sinclair ZX Spectrum 128 obsahuje navíc podporu pro přepínání dvou videopamětí. ULA pro počítače Sinclair ZX Spectrum +3 obsahuje i podporu pro stránkování paměti, hudební generátor AY-3-8912 a řadič disketové jednotky.\n\nULA pro počítače Sinclair ZX Spectrum 16 a 48 je realizována v pouzdře DIL se 40 vývody, pro ZX Spectrum 128+ a +2 v pouzdře DIL se 48 vývody, ULA pro počítače Sinclair ZX Spectrum +3 je realizována v pouzdře QFP se 100 vývody.\n\nULA od firmy Plessey či Ferranti typu ULA6C001E7 je použita i v počítači Didaktik Gama, počítače Didaktik M a Didaktik Kompakt používají ruský ekvivalent Т34ВГ1.\n\nOkolo roku 1989 zkonstruovala Tesla Rožnov variantu obvodu ULA pro ZX Spectrum označovanou jako MH 6001, která se svým chováním od originálního obvodu ULA nelišila víc, než jednotlivé originální obvody ULA mezi sebou. Pouze se občas stalo, že počítač vybavený tímto obvodem se nespustil.\n"}
{"id": "553606", "url": "https://cs.wikipedia.org/wiki?curid=553606", "title": "Parc André-Citroën", "text": "Parc André-Citroën\n\nParc André-Citroën je veřejný park, který se nachází v Paříži v 15. obvodu. Park byl otevřen v roce 1992 a jeho rozloha činí 138 800 m. Náklady na výstavbu parku byly 340 milionů francouzských franků a náklady na údržbu v roce 2007 byly spočteny na 610 € za metr čtvereční plochy parku.\n\nNa místě současného parku se nacházely tovární haly automobilky Citroën. Opuštěný průmyslový areál na levém břehu řeky Seiny byl na počátku 90. let 20. století přeměněn na park, který byl pro veřejnost otevřen v roce 1992. Park nese jméno zakladatele automobilky André Citroëna.\n\nNa parku pracovalo několik tvůrců. Zahradní architekti Gilles Clément a Alain Provost a architekti Patrick Berger, Jean-François Jodry a Jean-Paul Viguier.\n\nPark se rozkládá na ploše 13,8 ha podél Seiny a obsahuje bujnou vegetaci a zajímavé vodní scenérie. Park se mírně svažuje směrem k řece. Automobilová doprava podél Seiny je u parku svedena do podzemí, zatímco linka RER C vede nad úrovní parku po mostě. Park protíná diagonální přímka o délce 800 m, která prochází měnící se krajinou (vodní plochy, trávník, bambusový les, schodiště atd.).\n\nV severovýchodní části stojí dva velké skleníky obklopené vodními tryskami. V jednom z nich jsou exotické rostliny a ve druhém středomořské rostliny. Níže je umělý ostrov, na kterém se nachází bambusový les.\n\nV parku se rovněž nacházejí moderní sluneční hodiny, které jsou však nepraktické, neboť jsou částečně umístěny ve stínu.\n\nAtrakcí parku je horkovzdušný balón, který nabízí letecký pohled na Paříž z výšky až 150 m. Balón má kapacitu až 30 osob. Balón rovněž slouží jako identifikátor kvality vzduchu, neboť mění barvu podle míry znečištění ovzduší.\n\n"}
{"id": "553607", "url": "https://cs.wikipedia.org/wiki?curid=553607", "title": "Jehuda Kurt Unger", "text": "Jehuda Kurt Unger\n\nJehuda Kurt Unger (3. června 1907, Falknov nad Ohří – 13. září 1989), často též Yehuda Kurt Unger, byl český, později izraelský architekt, interiérový architekt a vysokoškolský učitel. V mládí byl spolupracovníkem Adolfa Loose, jehož myšlenky potom celý život propagoval.\n\nNarodil se ve Falknově nad Ohří (dnes Sokolov) v rodině advokáta JUDr. Ludwiga Ungera a jeho ženy Ludmily rozené Eisnerové. V letech 1924–1931 absolvoval studium architektury na pražské německé Vysoké škole technické. Během pobytu v Praze se přiklonil k sionistickému hnutí. Ještě za studií se seznámil s Adolfem Loosem, který mu v roce 1931 nabídl místo asistenta na přestavbě Hotelu Cap d’Antibes na francouzské Riviéře. Ke stavbě ale nedošlo.\n\nV roce 1936 odešel do Spojeného království a v roce 1937 do britské mandátní Palestiny v rámci páté alije. Usídlil se v Haifě a změnil si křestní jméno na Jehuda. Pracoval spolu s dalším Loosovým žákem Paulem Engelmmanem (společně navrhli místní školu a tržiště). V letech 1941–1945 sloužil v britské armádě. Jeho rodiče v průběhu války zahynuli (otec v říjnu 1942 v Terezíně a matka v březnu 1944 v Auschwitz-Birkenau).\n\nPo druhé světové válce pokračoval v práci architekta a interiérového architekta. Rovněž vyučoval na technické universitě Technion v Haifě. Jím propagované myšlenky Adolfa Loosa studenty nezaujaly a proto Unger na místo pedagoga rezignoval. Zemřel v roce 1989.\n\n\n\n\n\n"}
{"id": "553611", "url": "https://cs.wikipedia.org/wiki?curid=553611", "title": "Italská renesanční literatura", "text": "Italská renesanční literatura\n\nItalská renesanční literatura je to literatura, která vznikla na přelomu 13. a 14. století v Itálii. \n\nDante Alighieri\n\nTento renesanční autor se narodil roku 1265 ve Florencii. A zemřel 1321.Byl to kritik tehdejší doby. Proto ho vyhnal papež z Itálie. Žil 20 let v exilu. Jeho nejvýznamnější dílo bylo Božská komedie.\n\nGiovanni Boccaccio\n\nNarodil se roku 1313 v Paříži, ale jeho rodina se stěhuje zpět do Itálie. Byl to zakladatel novodobé prózy. Jeho největší dílo bylo Dekameron.\nFrancesco Petrarca\n\nTento renesanční básník se narodil roku 1304 ve Florencii. Už v mládí se za své kritické názory proti církvi odstěhoval z Florencie do Avingnonu. Jeho nejznámější dílo je sborník poezie Sonety Lauře.\n\nLodovico Ariosto\nTorquato Tasso\n\nJeho nejvýznamnějším dílem je epos Osvobozený Jeruzalém – skladba s motivem křižáckých výprav. Mezi jeho další díla patří také již méně známý poetický román Rinaldino (1562) nebo kniha nazvaná Dialogy, kde autor rozpráví se svým fiktivním přítelem, či pastýřský román Aminta\n\nNiccolo Machiavelli\n"}
{"id": "553613", "url": "https://cs.wikipedia.org/wiki?curid=553613", "title": "Rallye Bohemia 1989", "text": "Rallye Bohemia 1989\n\nRallye Bohemia 1989 (Oficiálně XVI. Rallye Bohemia) byla součástí mistrovství ČSSR v rallye 1989. Zvítězila zde rakouská posádka Raimund Baumschlager a Ruben Zeltner na voze Volkswagen Golf II GTI 16V. Na startu bylo 116 posádek z 18 zemí. Trať měřila 892 km a měla 33 rychlostních zkoušek.\n\nVelkým favoritem na vítězství byl ital Arleti na voze Lancia Delta HF, který startoval jako první. Na šotolinových úsecích ale čistil trať a do vedení se dostal Baumschlager. Největší ztrátu nabral Arleti v devátém testu, kde na něj Rakušan najel náskok 40 sekund. V průběhu dne se před Arletiho dostal ještě Hopfner. Za první trojcí bylo pořadí Alessandrini, Strömberg a Bruno Thiry. Kvůli technickým závadám odstoupili Koper, Holub, Schlager a Sedlář. Munster havaroval a urazil kolo.\n\nV druhé etapě odstoupil brzy Hopfer, který havaroval. Technické problémy mohly za odstoupení jezdců Pavla Janeby a Petra Sibery z týmu Škoda Motorsport. V průběhu celého dne Arleti útočil na Baumschlagera a stáhnul ztrátu na půl minuty. Na posledním testu navíc Baumschlagera postihl defekt. Přesto s náskokem pěti sekund v soutěži zvítězil. Defekt postihl i Monina a na jeho místo se posunul Polášek. Sedmý Magnietti měl poruchu v posledním testu a tak se Polášek a za ním jedoucí Václav Arazim posunuli o další pozici. Nejlepší tovární vůz Škoda Favorit pilotoval Berger a dojel na 25. pozici.\n\n"}
{"id": "553614", "url": "https://cs.wikipedia.org/wiki?curid=553614", "title": "Batmann", "text": "Batmann\n\nBatmann je stará jednotka hmotnosti používaná v islámských zemích. V Turecku je její název mj. synonymem pro hmotnost 10 kg. V překladu její význam znamená velký mann.\n\n\n"}
{"id": "553615", "url": "https://cs.wikipedia.org/wiki?curid=553615", "title": "Rasa (ostrov)", "text": "Rasa (ostrov)\n\nRasa, japonsky 沖大東島 Okidaitō-jima, je japonský korálový ostrov ve Filipínském moři.\n\nOstrov leží 150 km jižně od ostrova \"Minami-daitó\", jižnějšího a většího z obou Borodinských ostrovů, a 408 km od Okinawy. Všechny tyto ostrovy jsou korálové, což jsou bývalé atoly, které byly pozdější tektonickou činností vyzdviženy nad hladinu moře. Proto je pobřeží ostrova strmé a vytváří útesy o výšce přes 30 m. Bývalá laguna je vyschlá a je vyplněna nánosy.\n\nJaponská geografie jej spolu s Borodinskými ostrovy klasifikuje jako souostroví Daitó.\n\nOstrov byl pravděpodobně objeven Maartenem Gerritsz Vriesem 8. května 1643 a nazván \"Breskens Eylant\". Bezpečně byl ostrov zaznamenán britským kapitánem \"Johnem Mearesem\" 5. dubna 1788, který ho pojmenoval \"Grampus\". Dnešní název je z r. 1815, kdy sem připlula španělská fregata \"San Fernando de Magallanes\".\n\nK Japonsku byl ostrov připojen v roce 1900 a poté zde byla zahájena těžba fosfátu. K tomu účelu byla v roce 1911 založena společnost \"The Rasa Island Phosphate Ore Company\", nyní \"Rasa Industries\". Od té doby do konce druhé světové války zde žilo až 2 000 obyvatel. V r. 1945 byl obsazen americkou armádou, dostal se pod americkou správu a obyvatelé byli vystěhováni. Od roku 1956 slouží námořnictvu Spojených států amerických jako střelnice, díky tomu je na ostrově bezlesí. Ostrov byl navrácen Japonsku 17. června 1971.\n\n"}
{"id": "553618", "url": "https://cs.wikipedia.org/wiki?curid=553618", "title": "Batok", "text": "Batok\n\nBatok je stará jednotka objemu používaná v Indonésii. Do češtiny se dá přeložit jako skořápka. \n\n\n"}
{"id": "553626", "url": "https://cs.wikipedia.org/wiki?curid=553626", "title": "Zámek Marienburg", "text": "Zámek Marienburg\n\nZámek Marienburg postavil v letech 1857–1867 král Jiří V. Hannoverský, jako lovecký zámek a letní sídlo pro svou rodinu. Věnoval ho své manželce Marii Sachsen-Altenburg (1818-1907) k narozeninám. Leží na jihu Dolního Saska v okrese Pattensen v hannoverském kraji. Stavba se tyčí na kopci Marienberg nad řekou Leine.\n\n"}
{"id": "553642", "url": "https://cs.wikipedia.org/wiki?curid=553642", "title": "Levi (rozcestník)", "text": "Levi (rozcestník)\n\nLevi nebo Lévi může být:\n\n\n\n"}
{"id": "553643", "url": "https://cs.wikipedia.org/wiki?curid=553643", "title": "Svítkov Stars", "text": "Svítkov Stars\n\nHBC Svítkov Stars Pardubice je hokejbalový klub hrající \"1. ligu\" a sídlící v pardubické čtvrti Svítkov. Jedná se o nejstarší hokejbalový klub v Pardubicích.\n\nVznik klubu je spojen se jmény Vladimír Bidlo, Petr Jílek, Michal Mareda a Petr Pavlovec, kteří se rozhodli povýšit hokejbal ve Svítkově z obyčejné zábavy na registrovaný sport. Potvrzení o zaregistrování nového klubu bylo doručeno v prosinci 1990. Vzorem pro jeho pojmenování se stal tehdejší účastník kanadsko-americké NHL \"Minnesota North Stars\", předchůdce současného klubu Dallas Stars. Hned v roce 1991 získává klub páté místo na Mistrovství České republiky dorostu v Ústí nad Labem a o rok později ve Zlíně místo druhé. Od roku 1995 hraje klub dvě sezóny seniorskou extraligu, v roce 1996 vítězí v Českém poháru. Klub sklidil mnoho úspěchů i v mládežnických kategoriích.\n\nHrané soutěže:\n\nSvé zápasy hrají Stars na Stadionu u Bylanky v Pardubické čtvrti Svítkov. V blízkosti stadionu se nachází svítkovská železniční zastávka a prochází kolem něj silnice do Rosic a Srnojed. V areálu stadionu je možné parkování.\n\nV roce 2010 došlo při příležitosti 20. výročí založení klubu ke změně hlavního klubového znaku, který tvořila černá šesticípá hvězda s písmenem S. Vzhledem k okolnostem vzniku klubu byl přijat znak téměř identický se znakem klubu NHL Dallas Stars, lišící se pouze ve jménu města. K užívání nového znaku získal klub oficiální povolení NHL. K další změně došlo v roce 2013. Nejnovější verze znaku sice odkazuje na tradici spojenou s Dallasem, ale znak tohoto klubu připomíná již jen vzdáleně.\n\nV roce 2012 byl klub pověřen organizací turnaje Mistrovství České republiky minipřípravek, kde zároveň slavil titul.\n\nA-tým\n\nB-tým\n\nŽeny\n\nJunioři\n\nDorost\n\nŽáci\n\nPřípravka\n\nMinipřípravka\n\n\n"}
{"id": "553645", "url": "https://cs.wikipedia.org/wiki?curid=553645", "title": "Milan Vácha", "text": "Milan Vácha\n\nDoc. Milan Vácha (* Praha) je český akademický sochař.\n\nKreslil od svých pěti let. Když mu bylo devět let, začal docházet k malíři jménem Čihákovi. Bez problému složil zkoušky na Střední uměleckou školu Václava Hollara v Praze. Původně chtěl být malířem, až po 2. ročníku ho to táhlo spíše k sochařině.\n\nPo ukončení střední školy vystudoval Akademii výtvarného umění v Praze v ateliéru profesora Vincence Makovského a profesora Karla Lidického. Během studia i po jeho ukončení pracoval jako kamenosochař na obnově pražských památek. \n\nV 70. letech dvacátého století začal spolupracovat s architekty, kteří se soustředili na interiér i exteriér. S nimi spolupracuje dodnes. Roku 1973 udělal konkurz na architekturu na Katedru výtvarných umění. Učil zde architekty sochařině. Působil zde do roku 1995, pak ještě 3 roky jako externista.\n\nZajímala ho Bible, Starý a Nový zákon, z níž často čerpal. Téměř se nevěnuje portrétové tvorbě, spíše se vyjadřuje symbolem. \n\nNejčastěji používá materiály kámen a dřevo. Některá svá díla nechává odlít do bronzu nebo je sám odlévá do cínu.\n\n\n\n"}
{"id": "553648", "url": "https://cs.wikipedia.org/wiki?curid=553648", "title": "Masajové", "text": "Masajové\n\nMasajové jsou africká černošská etnická skupina nilotského původu. Po dlouhém stěhování v minulosti (podle jejich tradice z Egypta) se usadili mezi Kilimandžárem a horou Mount Kenya (jejíž domorodý název se dá přeložit jako Blízko nebe), tedy v dnešní severní Tanzanii a jihozápadní Keni. Počet Masajů je odhadován na 250 tisíc a jejich pověst nespoutaných bojovníků i zachování si původního způsobu života jsou v dnešním moderním světě obdivuhodné.\nMluví jazykem Maa, což je Nilo-Saharská jazyková skupina. U Masajů vládne patriarchální charakter společnosti.\n\nMasajská vesnice, neboli Boma, má kruhovitý tvar. Je obehnána bohatým hutným „plotem“ postaveným z větví. Tento plot tvoří vnější kruh vesnice. Uvnitř vesnice je další široká kruhovitá ohrada, kde se na noc schovávají zvířata před divokou zvěří. Tahle ohrada tvoří jádro vesnice.\nChatrče staví výhradně ženy a to původní technologií. Materiál obstará příroda. Kostru chatrče tvoří dřevěné tyče upevněné v zemi protkané tyčemi drobnějšími. Na nich se připlácá směs bahna, trávy, moči, hnoje a popela, to vše vysuší slunce.\nChatrč je poměrně malá, průměrně 3x5 m a výškou nepřesáhne 1,5 metru – dospělý muž se v ní nepostaví. Uvnitř můžeme naleznout domácí kuchyni, je zde sklad potravin a rodinného majetku. Masajové tady spí i jedí, jsou tu i malá zvířata. Uprostřed se nachází ohniště, ačkoli v chatrči není ani komín či okna. Vchod vede do chatrče nepřímo – což je jakési bezpečnostní opatření proti nezvaným nočním návštěvám a přes noc se ještě zakrývá různými látkami a klacky. Chatrč zajišťuje nejen chlad, ale uvnitř nenajdeme dokonce ani mouchy.\n\nBůh Enkai seslal na Zemi krávy, když se obloha a země rozdělily. Krávy jsou dědictví Enkaie. Celý život Masaje se točí kolem krav, které jsou navíc jeho hlavní obživou. Kráva se živí trávou, tráva je spojena se Zemí, proto Masajové zemi nijak nekultivují - tohle by bylo pod jejich důstojnost a cítili by se vinni. Masajové zemi neobdělávají, nekopou studny- raději pijí z potůčků i když studny jsou, dokonce ani nepohřbívají mrtvé – nechají je napospas divokým zvířatům, někdy ji pomazávají krví a tukem, protože kdyby zvíře nechalo mrtvolu bez povšimnutí znamenalo by to že je něco v nepořádku a vedlo k sociální hanbě. Zemi nemůže vlastnit jedinec ani rodina, bohatství Masajů tkví v něčem jiném.\nU Masajů platí, že muž smí mít více manželek. Čím více má Masai dobytka a dětí tím je bohatší. Žena musí být věrná jen jednomu muži. Postavení ženy znázorňuje postavení její chatrče vůči chatrči muže.\n\nOblečení Masaje se liší podle věku, pohlaví a místa. Nosí jednoduché sandály dnes vyráběné z plastu nebo pneumatik. Kolem ramene Masai zavěšuje kus bavlněné látky, většinou červené nebo modré barvy, převažují kostkované nebo pruhované vzory. Dříve nosili ovčí nebo telecí kůží. Ženy i muži zdobí svá těla různými malbami. Nosí různé šperky – korálky, dřevěné náramky a mají typicky vytahané uši od zavěšených ozdob. Dlouhé vlasy nosí jen muži válečníci, ženy mají hlavu vyholenou a naleštěnou tukem nebo máslem. Masajský muž má oštěp.\nRytmické tance a hudba jsou velice typickými a tradičními pro Masaje, období ceremonie válečníků může znamenat jejich až desetidenní trvání.\nMasajové jsou známi jako děti krve a mléka. Tohle plyne z jejich zvyků pití čerstvé krve. Nařezávají zvířatům krční tepny a „pouštějí jim žilou“. Na každé zvíře přijde řada jednou za 4 dny. Také piji teplé mléko anebo směs krve a mléka známou jako \"Saroi\". Živí se masem z vlastních stád.\n\nMasajové jsou lidé hnědé pleti se značnou příměsí hamitské a snad i semitské krve. Vysocí se štíhlou a hbitou postavou. Ostře řezaný obličej s ostrými rysy, úzkými rty a štíhlým nosem.\nPřes den je velice obtížné potkat ve vesnici muže. Ti výhradně pasou krávy či hlídají vesnici. Ženy se naopak starají o vesnici, o děti a vodu – je-li nějaká. Vody je v této suché oblasti nedostatek, proto se velice málo myjí, vodu zpravidla ani nepijí (pijí směs mléka a krve).\n\nJsou výrazem kultury Masajů a sebeurčením. Každý obřad znamená začínající nový život. Všichni Masajové touží projít těmito životně důležitými fázemi svého života.\nV masajské společnosti existuje mnoho obřadů, za ty nejdůležitější jsou považovány tyto: Enkipaata (obřad před obřízkou), Emuratta (Obřízka), Enkiama (Manželství), Eunoto (přechod válečníka na vyššího bojovníka), Eokoto e-kule (obřad, kdy Masaj smí pít mléko aniž by ho žena viděla), Enkang oo-nkiri (obřad, kdy žena připraví vybrané maso a bojovníci ho jedí), Orngesherr (Junior starší obřad), atd. Existují také obřady pro mladší chlapce a dívky a to včetně Eudoto / Enkigerunoto oo-inkiyiaa (propíchnutí ušních lalůčků), a Ilkipirat.\nMuži hrají v kmeni důležitou roli (Patriarchát). Zařazení muže do kmene je věku kolem 14 let. Vstupní podmínkou je obřízka. Po tomto slavnostním obřadu, který se koná každých několik let (kněz vždy určí datum), odcházejí mladí chlapci do Manaytta(vesnice bez ohrady). Zde postaví svou chatrč a žijí až několik let. Učí se tradicím a zvykům svých otců – tance, písně a bojové prvky. Učí se bránit zemi a dobytek. Po ukončení jejich přípravy kněz oznámí, že je na obřízku připravena další skupina chlapců.\nMladí chlapci, kteří opustí Manaytta se stávají mladšími válečníky. Mladší válečníci se stávají staršími válečníky, ti zase mladší stařešinou, a pokud se Masaj dožije takového věku, stane se z něj senior stařešiny.\nMladí muži, kteří opustí Manaytta se mohou plným právem zúčastnit shromáždění a přispívat svými názory do života kmene. Dále se přislibuje dodržovat normy, které se týkají například způsobu jídla a pití- žena nikdy nesmí vidět muže jíst maso. Je zakázáno pít alkohol, žvýkat tabák a spát s dívkami.\nPo dovršení 30 let se Masajský muž žení, přestává být bojovníkem (stává se mladší stařešinou). Jeho bohatstvím je dobytek, který střádal v období válečníka. Tímto bohatstvím si platí nevěstu.\n\nMasajové si i přes vnější vliv moderního světa uchovali tradiční životní styl. Dnes se ale musí také vyrovnávat s přílivem turistů, kteří je obohacují i obírají. Masajské ženy prodávají turistům různé suvenýry.\nDnes se tradice Masajů střetávají se snahami vlád o ochranu přírody. Pro každého Masaje válečníka je velikou trofejí ulovit lva, ale dnes si rozmyslí, zda mu zabití lva stojí za případné potíže s policií. A právě dobytek způsobuje Masajům další potíže se snahou vlád o ochranu přírody. Masajská stáda jsou velice rozsáhlá, to způsobuje ohromné spásání savany a následné ničení.\n\n"}
{"id": "553649", "url": "https://cs.wikipedia.org/wiki?curid=553649", "title": "Sloh", "text": "Sloh\n\nSloh může být:\n\n\n"}
{"id": "553650", "url": "https://cs.wikipedia.org/wiki?curid=553650", "title": "Nimrod (biblická postava)", "text": "Nimrod (biblická postava)\n\nNimrod ( ) je biblická postava, která je zmíněna jak v 1. knize Mojžíšově, tak též v 1. Paralipomenon a u proroka Micheáše. Podle biblické zprávy byl synem Kúše, vnukem Cháma a pravnukem Noema. Je charakterizován jako \"„bohatýrský lovec před Hospodinem“\". Podle židovské tradice údajně vlastnil Bohem zhotovený Adamův plášť, který mimo jiné k sobě vábil zvěř. Z těchto důvodů Nimrodovo jméno zobecnělo jako označení lovce či myslivce (\"nimrod\").\n\nPodle biblického záznamu byl zakladatelem a králem první říše, které zpočátku zahrnovala města Bábel, Erek, Akkad, Kalne. Byl iniciátorem stavby babylónské věže. (Josephus Flavius tuto informaci dále rozvíjí.) Poté, co byla stavba věže zázrakem znemožněna, odešel, nebo rozšířil svou říši na území Asýrie a tam se stal stavitelem měst Ninive, Rechobot-Ir, Kalach, Resen. Pokud platí, že jméno Asýrie je odvozeno od jména Semova syna Aššura, lze pak předpokládat, že Nimrod se nestal jen lovcem zvěře, ale i lidí, že se z něj stal válečník a útočník. Je zajímavé že historické památky na Asyrskou kulturu nám ukazují úzké spojení mezi lovem a válkou.\n\nŽidovská mimobiblická literatura dále upřesňuje, že Nimrod založil několik měst v Mezopotámii, a jeho osobu ztotožňuje ještě se jménem Amráfel (hebrejsky אַמְרָפֶל), což byl podle Bible král Šineáru. V hebrejštině je ve jménu Nimrod patrný názvuk slovesa נרד, jenž má tyto významy: „bouřit se, pobouřit, pomýšlet na vzpouru, vzbouřit se, vzpínat se“ .\n\nNimrod byl nejen mocný vládce, ale také modlář. Ne náhodou jeho jméno obsahuje konsonanty jména boha Namra-uddu, jenž byl znám též pod jménem Marduk. Podle tradice zapsané v midraších Nimrod údajně hodil mladého Abraháma do rozpálené pece za to, že se odmítl podílet na modloslužbě. Abrahám Božím zázrakem přežil a později se s Nimrodem, neboli Amráfelem, znovu setkává v boji, kdy z jeho ruky osvobozuje svého synovce Lota. Nakonec je Nimrod zabit Abrahámovým vnukem Ezauem, který toužil po jeho plášti, jímž k sobě vábil zvěř.\n\nNimrodovo jméno se zachovalo v několika místních názvech (například hrad Nimrod na Golanských výšinách) a rovněž v legendách v sumerštině, asyrštině a pozdějších jazycích.\n\nSouboj Nimroda s Abrahámem je často vnímán jako všeobecný souboj zla a dobra, soupeření polyteismu s monoteismem. Nimrod proto bývá často popisován jako předzvěst Antikrista. \nNimrod je také svým úsilím na vybudování babylónské věže v zednářské nauce vnímán jako její duchovní zakladatel.\n\n"}
{"id": "553652", "url": "https://cs.wikipedia.org/wiki?curid=553652", "title": "Ústní voda", "text": "Ústní voda\n\nÚstní voda je voda, která se používá po vyčistění zubů zubní pastou.\n\nZubní kartáček se nedostane do nepřístupných prostor (mezi zuby atd.), zato ústní vody spláchnou z ústní dutiny až 60 % bakterií. Proto jsou ústní vody hojně doporučovány i stomatology.\n\nPoužití ústní vody ještě před mechanickým očištěním ústní dutiny naopak není zdaleka tolik účinné, například kvůli tzv. \"deaktivaci\".\n\nÚstní vody jsou k dostání v různých přichutích, nejčastěji v příchuti máta, pomeranč a také \"fresh\".\n"}
{"id": "553653", "url": "https://cs.wikipedia.org/wiki?curid=553653", "title": "Student Nitric Oxide Explorer", "text": "Student Nitric Oxide Explorer\n\nSNOE byla studentská vědecká družice, postavená a provozovaná University of Colorado za pomoci organizace NASA. Start se konal 26. února 1998 pomocí ze vzduchu odpalované rakety Pegasus XL. Vědecká činnost byla ukončena v září 2000. Do atmosféry vstoupila 1. prosince 2003.\n\nDružice měla tvar šestibokého hranolu o průměru podstavy 1 m a výšce 0,9 m. Povrch byl pokryt solárními panely o celkovém výkonu 37 wattů. Družice byla stabilizována rotací 5 otáček za minutu a osa rotace byla kolmá ke směru letu.\n\nPřístrojové vybavení:\n\n\nDružice byla určená především k měření koncentrace oxidů dusíku v termosféře a ke zjišťování její závislosti na slunečním měkkém rentgenovém záření a na aurorální aktivitě. Středisko řízení mise (Project Operations and Control Center) bylo umístěno v areálu \"University of Colorado\". Družice byla umístěna na polární oběžné dráze synchronní se sluncem. Apogeum dráhy se na počátku mise nacházelo 578 km nad povrchem Země, sklon dráhy byl 97,75° a doba oběhu 99,8 minut. Poslední vědecká data byla získána 30. září 2000. Dráha družice se postupně snižovala a 13. prosince 2003 vstoupila do atmosféry a zanikla.\n\n"}
{"id": "553664", "url": "https://cs.wikipedia.org/wiki?curid=553664", "title": "Sloha", "text": "Sloha\n\nSloha může být:\n\n\n"}
{"id": "553665", "url": "https://cs.wikipedia.org/wiki?curid=553665", "title": "Aš-Šabáb", "text": "Aš-Šabáb\n\nHnutí mladých bojovníků (v originále , často přepisováno ) více známé zkráceně jako aš-Šabáb, je teroristická skupina islámských vzbouřenců, kteří povstali během války v Somálsku. Tato militantní skupina usiluje o vytvoření islámského státu v Somálsku.\n\nSkupina se zformovala v roce 2004 původně jako militantní křídlo Svazu islámských soudů (ICU). Aš-Šabáb vedl povstání proti prozatímní vládě Somálska a jejím etiopským přívržencům od prosince 2006, kdy ICU ztratil moc. Boje mezi aš-Šabábem a somálskou vládou vzplanuly od května 2009.\n\nV současné době má tato skupina pod kontrolou většinu jižní a centrální části Somálska včetně části hlavního města Mogadiša.\n\nOd roku 2008 se skupina nachází na seznamu USA nejvýznamnějších teroristických organizací, díky svým vazbám na al-Káidu. Dle odhadů z roku 2006 se k této militantní skupině hlásí zhruba 3000 až 7000 přívrženců a jejich počet stále roste.\n\nSoučasným vůdcem organizace je Mohamed Mukhtar Abdirahman, známý spíše jako Abu Zubeyr. Tato skupina je rozdělena do tří geografických divizí: regiony Bay a Bokool, v jejichž čele stojí Mukhtar Robow (Abú Mansúr). Druhou divizí je jižní a centrální Somálsko a oblast hlavního města Mogadišo, třetí divizí jsou pak Puntland a Somaliland.\n\nV současné době existuje ještě „čtvrtá divize“, která má pod kontrolou Jubské údolí. V jejím čele stojí Hassan Abdillahi Hersi (al-Turkí), který není považován za člena aš-Šabábu, ale je s touto skupinou úzce spojen. Tyto jednotky fungují nezávisle na sobě, přesto mezi nimi existuje určitý způsob komunikace a spolupráce.\n\n\nAš-Šabáb je pokusem mladé generace Somálců o vytvoření určitého náboženského konceptu, díky kterému budou ostatní lidé věřit v lepší budoucnost v Somálsku, jelikož starší generace somálských klanů a politických vůdců v posledních dvaceti letech selhala.\n\nJedním z plánů je vedení, které je oddáno džihádistické ideologii, je vytvoření Somálského chalífátu. Dalším cílem je zavedení drakonické verze šaríe. Současně se aš-Šabáb podílí i na činnostech, které považují Somálci za velmi užitečné. Jedná se především o odstraňování silničních zátaras, opravy silnic, budování infrastruktury, pořádání trhů atd.\n\nAš-Šabáb se hlásí k pansomálskému nacionalismu. Snaží se zde získat podporu somálských obyvatel a také se zde snaží přilákat nové členy. Jedná se zde hlavně o probuzení somálského iredentismu v sousedních zemích (Keňa, Etiopie a Džibutsko), kde žije hodně Somálců.\n\nRekruti aš-Šabábu prochází procesem resocializace. Tento proces je zaměřen na děti v islámských vzdělávacích institucích, které jsou sirotky nebo se jich rodiny vzdaly. Poté podstoupí proces intenzivní indoktrinace. Tato metodologie dovoluje aš-Šabábu nabírat nové rekruty z více klanů. Již neplatí, že v aš-Šabábu dominuje pouze jeden klan, nýbrž je zde v současné době zastoupeno mnohem více klanů.\n\nAš-Šabáb má v současnosti velké komunikační možnosti, zejména pak hojně využívá internet. Pomocí něj pak komunikuje s obrovskou masou Somálců roztroušených všude po světě. V dnešní době může využít až několik tisíc bojovníků pro akce přímo v Somálsku. Jedná se především jednorázové akce a bezohledné útoky v městských oblastech, jako je Mogadišo. Odhady o počtu zahraničních bojovníků se pohybují kolem 1000.\n\nSebevražedné útoky se v Somálsku začaly stávat běžnými od roku 2006. Aš-Šabáb přijal odpovědnost za 10 z nich. Většina z těchto útoků byla zaměřena na etiopské vojáky či vojáky Africké unie s cílem dosažení strategických politických a vojenských výhod. Zatím nejhorší útok se udál na univerzitě v Mogadišu, kde byli mimochodem zabiti i tři ministři prozatímní federální vlády, ovšem aš-Šabáb popřel, že by se na tomto útoku nějak podílel.\n\n2. dubna 2015 podnikli ozbrojenci z aš-Šabáb útok na půdě univerzity ve městě Garissa v Keni, kde zabili celkem 148 lidí. Maskovaní útočníci během útoku vraždili pouze křesťanské studenty. Keňská vláda se od roku 2011 snaží o stabilizaci situace na keňsko-somálské hranici, kde mělo docházet k únosům obyvatelstva. V rámci vládní snahy o eliminaci hnutí aš-Šabáb keňské, somálské a etiopské jednotky společně operovaly na somálském území. To však přineslo opačný efekt, aktivita skupiny se zvýšila. Její první masivní útok na keňském území se odehrál v září 2013, kdy v nákupním centru Westgate v Nairobi zemřelo 67 lidí.\n\nPři pohledu do budoucna existuje hned několik důvodů proč bude působení a síla Aš-Šabáb nadále stabilní. Za prvé, skupina je schopná rozšířit svůj vliv po celém území Somálska, ale i v zahraničí. Za druhé, může počítat s podporou somálských obchodníků, a za třetí somálská diaspora bude i nadále podporovat aš-Šabáb.\n\nOdborníci také zdůrazňují, že Spojené státy zatím nic vážného, co by ohrozilo stabilitu aš-Šabábu, nepodnikly. Jejich nálety spíše zvýšily popularitu této militantní skupiny. Navíc se může aš-Šabáb spolehnout na podporu al-Káidy, s níž je dle mnohých již nějakou dobu propojena.\n\nTaktika aš-Šabábu se vyvíjela v průběhu. Při povstání na konci roku 2006 využívala klasickou partyzánskou taktiku – sebevražedné bombové útoky, střelbu a cílené atentáty – s cílem postavit se somálské vládě, etiopské armádě a mírovým silám Africké unie. Nejvíce násilí bylo použito v hlavním městě Mogadišo. Boje mezi aš-Šabábem a etiopskou armádou měly za následek úprk zhruba 400 000 lidí z města.\n\nV průběhu roku 2008 začala skupina stále více oslovovat somálskou veřejnost díky svým veřejným výstupům. Jednalo se o duchovní vystoupení na lidovém shromáždění, debaty s klanovými radami starších, rozdávání peněz a jídla pro chudé. Před obsazením určitého města začali používat politickou strategii. Ještě předtím, než se jim město samo vzdalo, snažili se přesvědčit vůdce klanů, kteří určitě město ovládali, že jejich úmysly jsou dobré a jsou ku prospěchu celého města a lidu. Do února 2009 aš-Šabáb ovládal většinu jižního Somálska, nicméně pokračoval dál v sebevražedných útocích. Za brutální útok je považováno zabití 11 burundských vojáků při útocích na jednotky Africké Unie v Mogadišu.\n\nMnoho odborníků se domnívá, že metody a ideologie této skupiny nutně nesouvisejí jedna s druhou. Dle nich se skupina vyvíjela ze skupiny s původním militantním přístupem na skupinu, která se činí nároky v tu samou dobu také vést džihád. Na jednu stranu se skupina hlásí k dodržování přísné formy islámu saláfismu/wahhábismu a na druhou stranu aš-Šabáb prosazuje na jihu Somálska svou politickou moc pragmaticky nikoli radikálně.\n\n"}
{"id": "553674", "url": "https://cs.wikipedia.org/wiki?curid=553674", "title": "Corinthian FC", "text": "Corinthian FC\n\nCorinthian FC (celým názvem: Corinthian Football Club) byl anglický fotbalový klub, který sídlil v jihozápadním Londýně. Založen byl v roce 1882. Své zápasy hrál na různých stadionech, např. Crystal Palace nebo Queen's Club.\n\nHrával převážně přátelské zápasy s jinými amatérskými týmy, především z Londýna. V počátcích své existence pomáhal s rozšiřováním fotbalu do jiných světových zemích. V Brazílii pak byla podle klubu pojmenována nově založená sportovní organizace SC Corinthians Paulista. SC CP je celkově sedminásobným mistrem Brazílie (poslední v roce 2017). Sedmnáct hráčů klubu odehrálo alespoň jedno utkání za anglický národní výběr.\n\nV roce 1927 hrál FA Charity Shield, ale na stadionu Stamford Bridge prohrál s Cardiff City FC poměrem 2:1. V roce 1939 se klub sloučil s Casuals FC a vznikl Corinthian-Casuals FC.\n\nZdroj: \n\n\n\nZdroj: \n\n\n"}
{"id": "553676", "url": "https://cs.wikipedia.org/wiki?curid=553676", "title": "Ladislav Chabr", "text": "Ladislav Chabr\n\nLadislav Chabr (* 26. prosince 1933, Kladno) je bývalý český hokejový útočník. Většinu kariéry strávil v Chomutově. Mezi jeho další slavné působiště patří Rudé hvězdě Brno. Tam strávil své nejlepší období, když získal 3 mistrovské tituly.\n\n\n"}
{"id": "553678", "url": "https://cs.wikipedia.org/wiki?curid=553678", "title": "Rallye Bohemia 1988", "text": "Rallye Bohemia 1988\n\nRallye Bohemia 1988 (Oficiálně XV. Rallye Bohemia) byla součástí mistrovství ČSSR v rallye 1988 a Mistrovství Evropy v rallye 1988. Zvítězila zde posádka Erwin Weber a Matthias Feltz na voze Volkswagen Golf II GTI 16V. Na startu bylo 86 posádek. Trať měřila 1029 km a měla 36 rychlostních zkoušek.\n\nOdpočátku byl největším favoritem Weber, který byl jezdcem továrního týmu Volkswagen Motorsport. Za ten ještě nastoupili Armin Schwarz a Schlager. Tým Škoda Motorsport zde naposled představil vozy Škoda 130 LR a Škoda 130 L. Za jejich volanty startovali Ladislav Křeček, Svatopluk Kvaizar, John Haugland a Pavel Sibera. Dalšími favority byly posádky s vozy Audi Quattro Leo Pavlík a Munster.\n\nÚvodním testem byl speciální slalom určený pro televizní vysílání. Všechny testy kromě dvou vyhrál Weber. Jedno vítězství si připsal Pavlík a jedno Munster. Pavlík ale musel dstoupit v druhé etapě kvůli prasklým držákům motoru. V té první ale byl na druhé pozici před Siberou, Schwarzem a Schlagerem. Weber zvítězil i v pátek a měl pohodlý náskok. O druhé místo bojoval Sibera s Munsterem, který se probojal dopředu ze šesté pozice. Večer na tratě soutěže pršelo, což opět měnilo pořadí. Sibera navýšil náskok před Munsterem a Haugland se propracoval na desáté místo. Odstoupit musel Sedlář, který prorazil chladič. Déšť provázel i celou poslední etapu. Přesto se Munster o jednu sekundu probojoval před Siberu. Čtvrtý skončil Schwarz, který lehce havaroval.\n\n"}
{"id": "553682", "url": "https://cs.wikipedia.org/wiki?curid=553682", "title": "Bohemia", "text": "Bohemia\n\nBohemia může být:\n\n\n\n"}
{"id": "553693", "url": "https://cs.wikipedia.org/wiki?curid=553693", "title": "Řidič slečny Daisy", "text": "Řidič slečny Daisy\n\nŘidič slečny Daisy (v originále ) je americká komedie a drama. Film režíroval Bruce Beresford a hlavními herci jsou Morgan Freeman, Jessica Tandy, Dan Aykroyd, Esther Rolle a Patti LuPone. Film měl premiéru v USA 15. prosince 1989. Snímek získal celkově čtyři Oscary - nejlepší film, herečka v hlavní roli, masky a adaptovaný scénář.\n\nPřestože se Beresfordův film dotýká mnoha společenských problémů, jeho hlavním tématem je komplikovaný vztah obou hlavních postav. \"Řidič slečny Daisy\" vydělal přes 100 miliónů dolarů a stal se jedním z nejúspěšnějších filmů roku 1990.\n\nZ rádia, které slečna Daisy ve filmu poslouchá, lze slyšet slavnou árii \"Měsíčku na nebi hlubokém\" z opery Rusalka Antonína Dvořáka v podaní české operní pěvkyně Gabriely Beňačkové.\n\nFilm vypráví o neobvyklém přátelství, které v padesátých a šedesátých letech 20. století spojilo v jižanském státě Georgie starou bělošskou dámu a jejího černošského šoféra. Jejich nikdy nepřiznaná náklonnost se odehrává na bázi malé soukromé války, která trvala celých 25 let.\n\nNa 62. předávání cen Oscarů v roce 1989 film \"Řidič slečny Daisy\" získal celkově čtyři ceny z devíti nominací. Čtyři ceny byly: Nejlepší film, Nejlepší herečka v hlavní roli (Jessica Tandy), Nejlepší masky (Manlio Rocchetti, Lynn Barber a Kevin Haney) a Nejlepší adaptovaný scénář (Alfred Uhry). Zbývajících pět nominací zahrnovaly: Nejlepší mužský herecký výkon v hlavní roli (Morgan Freeman), Nejlepší mužský herecký výkon ve vedlejší roli (Dan Aykroyd), Nejlepší výprava (Bruno Rubeo, Crispian Sallis), Nejlepší kostýmy (Elizabeth McBride) a Nejlepší střih (Mark Warner).\n\nFilm také získal tři Zlaté glóbusy (Nejlepší film, Nejlepší herec Morgan Freeman a Nejlepší herečka Jessica Tandy) v žánru komedie / muzikál. Roku 1989 snímek získal ocenění Writers Guild of America Award v kategorii nejlepší adaptovaný scénář. Ve Velké Británii byl film nominován na čtyři ceny BAFTA, kde Jessica Tandy vyhrála kategorii za nejlepší herečku. Na MFF Berlín 1990 obdržel snímek cenu Stříbrný medvěd pro herce a herečku.\n\n"}
{"id": "553696", "url": "https://cs.wikipedia.org/wiki?curid=553696", "title": "Kawasaki ZXR 750", "text": "Kawasaki ZXR 750\n\nKawasaki ZXR 750 je silniční sportovní motocykl japonské značky Kawasaki.\n\nV roce 1989 se světu představil sériový model Kawasaki ZXR 750. Interně byl označován ZX 750 H. Kawasaki se tehdy chlubila moderní a progresivní technikou. Dvojitý páteřový rám z hliníkové slitiny a řadový, kapalinou chlazený čtyřválcový motor s 16 ventilovou technikou. Motor vycházel z typu Kawasaki GPX 750 a byl plněn čtyřmi karburátory. Pro německý trh dosahoval maximálního výkonu 70 kW (95 koní). Přední vidlice, sice klasická, ale s nastavitelným předpětím pružin a útlumem při stlačování a zadní centrální pružící a tlumící jednotka s nastavitelným předpětím pružiny a tlumením při roztahování podpírající hliníkovou kyvnou vidlici. Toto podvozkové vybavení tehdy měly pouze skutečně závodní stroje. Ani přední dvojitá kotoučová brzda se čtyřpístkovými pevnými brzdovými třmeny nebyla v té době zcela běžnou součástí sériové výbavy motocyklů.\n\nTento motocykl byl určen k tomu, aby vyhrával závody na silničních okruzích a k dokazování svých kvalit při každodenním použití jako praktický dopravní prostředek. Maximální rychlost 245 km/h byla na tehdejší dobu velmi vysoká.\n\nV roce 1991 Kawasaki představila nový model ZXR 750, tentokrát s interním označením ZX 750 J. Vizáž motocyklu působila ladněji díky kulatějším tvarům. Nejpodstatnější změny se ale odehrály jinde. Motor byl kompletně přepracován. S typem H neměl nic společného. Změnily se hodnoty vrtání a zdvihu a to konkrétně na 71 x 47,3 mm (předtím 68 x 51,5 mm). Přesný zdvihový objem válců je 749 cm³ (dříve 748 cm³).Maximální výkon motoru se příliš nezvýšil, konkrétně na 73,6 kW (100 koní) pro německý a rakouský trh. Na ostatní trhy mělo mít koní 107.\n\nNejpodstatnější změna na podvozku byla výměna přední teleskopické vidlice za vidlici typu USD s průměrem kluzné trubky 43 mm. Tato vidlice opět disponovala nastavitelným předpětím pružin a tlumením pouze při roztahování. Změnil se rozvor na hodnotu 1430 mm.\n\nPro tento model jsou údaje v infoboxu.\n\nSouběžně s typem J se vyráběl i typ K. Tento model byl ostrým superbikem připraveným vyrazit do boje v závodech mistrovství světa superbike, které tehdy jezdily motocykly se zdvihovým objemem 750 cm³. Od typu J se odlišoval podsedlovou kapotáží, na které chybělo sedadlo pro spolujezdce. To ale nebyla jediná změna na kapotážích. Další změnou byla výměna palivové nádrže. Na typu K byl použit na výrobu nádrže hliníkový plech. To pomohlo snížit hmotnost o 2 kilogramy.\n\nNejzásadnější změnou bylo použití karburátorů s plochými šoupátky Keihin FVK. S tím souvisely i jiné parametry motoru. Motor se dále odlišoval jiným časováním ventilů díky změněnému profilu vaček. Tento motor dosahoval výkonu pro německý trh 73,6 kW.\nDalší změna se odehrála v oblasti podvozku. Již tak dobrý základ byl dále vylepšován. Přední vidlice byla zcela jiná. Stále se jednalo o obrácenou plně nastavitelnou vidlici, ale průměr kluzných trubek se zmenšil na hodnotu 41 mm a šířka stěny kluzné trubky se zvětšila pro zachování tuhosti. Tato vidlice ale již disponovala možností nastavení tlumení v obou směrech. Jak při stlačování, tak při roztahování. Výraznou změnou bylo celkové snížení hmotnosti o 5 kilogramů oproti typu J.\n\nVelká změna se odehrála v roce 1993 s nástupem typu ZX 750 L. Aby Kawasaki udržela technický náskok před konkurencí, vytáhla do boje již se skutečným náporovým sáním vzduchu do sacího potrubí - Ram-Air. Design procházel spíše evolucí, nikoliv revolucí.\n\nHlavní konstrukční zásahy se odehrály v oblasti podvozku. Změnila se lehce geometrie a to následovně. Úhel hlavy řízení má nyní hodnotu 25° namísto původních 24,5° a s tím související změna stopy na hodnotu 99 mm. Za zmínku jistě stojí i další přepracování zadní centrální pružící a tlumící jednotky.\n\nSamozřejmě, že jako u typu J existovala sportovnější varianta, tak i u nové verze existovala verze připravená pro homologaci do závodů WSBK. Opět se lišila podsedlovou kapotáží a jinými karburátory s plochými šoupátky a jiným časováním ventilů díky pozměněním profilům vaček.\nSportovní verze byly nenávratně poznamenány závody na okruzích a sehnat dnes tyto motocykly v dobrém a originálním stavu je téměř nemožné a jejich cena se pohybuje v řádů několika tisíc eur za zachovalé exempláře.\n\n"}
{"id": "553698", "url": "https://cs.wikipedia.org/wiki?curid=553698", "title": "Přeskače", "text": "Přeskače\n\nObec Přeskače () se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1279. V obci bylo nalezeno pravěké škrabadlo.\n\n\n\n"}
{"id": "553701", "url": "https://cs.wikipedia.org/wiki?curid=553701", "title": "Brodský rybník", "text": "Brodský rybník\n\nBrodský rybník (též Broďák) je průtočný rybník na Špince. Leží jihovýchodně od Červeného Kostelce v katastrálním území Zábrodí. Brodský rybník má rozlohu bezmála 16 hektarů. Je prostřední ze soustavy tří rybníků, větší Špinka leží po proudu potoka, menší Čermák proti proudu.\n\nPodélně středem rybníku pod vodní hladinou se na dně táhne příkop – na šířku má 1 až 2 metry a hloubka zde dosahuje 2 až 3 metry. U chatové osady je rybník mělký, dno je bahnité a voda velmi teplá, hloubka je tam 1 až 2 metry. U koupaliště a u hospody je hlubší. Největší hloubka je u hráze (až 10 metrů), dno je tam více písčité a voda chladnější. Okolo rybníka jsou především stromy a u chatové osady les, kde do rybníku ústí malý vodní tok. Rybník je z velké části zarostlý vysokým rákosím, jen u koupaliště a u hospody (Kemp Brodský) je udržovaný travní porost. U hráze vytéká voda ven z Broďáku přímo do rybníka Špinky a vzadu na ocase (u chatové osady na druhém konci rybníka) teče z rybníka Čermáku do Broďáku.\n\nU rybníku je Kemp Brodský, rybník je využíván jako přírodní koupaliště a je zde provozován sportovní rybolov (soukromý revír). Rybí osádku tvoří kapři, amuři, jeseteři, líni a štiky.\n\nRybník je ve vlastnictví Kolowratů-Krakowských.\n\n"}
{"id": "553702", "url": "https://cs.wikipedia.org/wiki?curid=553702", "title": "František Novosad", "text": "František Novosad\n\nFrantišek Novosad (* 22. května 1948, Halenkov) je český politik ČSSD, v letech 2006 až 2013 poslanec Parlamentu ČR za Zlínský kraj.\n\nV roce 1966 se vyučil na SOU nábytkářském v Novém Jičíně, poté nastoupil základní vojensku službu. Roku 1990 maturoval na Stavební škole ve Valašském Meziříčí. V letech 1997-2001 studoval Univerzitu Palackého v Olomouci, kde mu byl udělen titul bakaláře. V období 2001-2003 pokračoval ve studiu na Univerzitě Tomáše Bati ve Zlíně a za diplomovou práci „Projekt marketingové komunikace obce Nový Hrozenkov s turistickou veřejností“ získal titul inženýra.\n\nV letech 1969-1982 pracoval v podniku Bezkyd v Novém Hrozenkově jako pracovník zakázkového odbytu. Mezi lety 1982-1994 vedl vsetínskou pobočku Bezkydu.\n\nJe ženatý, má tři dcery.\n\nV komunálních volbách roku 1994, komunálních volbách roku 1998, komunálních volbách roku 2002, komunálních volbách roku 2006 i komunálních volbách roku 2010 byl zvolen do zastupitelstva městyse Nový Hrozenkov, v roce 1994 jako bezpartijní za ČSSD, v následných volbách již jako člen ČSSD. Profesně se uvádí k roku 1998 a 2002 jako zástupce starosty, v roce 2006 coby starosta a k roku 2010 jako poslanec. V letech 1994-2004 působil jako místostarosta a mezi roky 2004-2006 jako starosta města.\n\nV krajských volbách roku 2004 byl zvolen do Zastupitelstva Zlínského kraje za ČSSD. Mandát krajského zastupitele zastával do roku 2008. Byl předsedou výboru pro zahraniční vztahy.\n\nVe volbách roku 2006 se stal členem dolní komory českého parlamentu (volební obvod Zlínský kraj). Angažoval se v Zahraničním výboru a Zemědělském výboru. Byl místopředsedou Podvýboru pro lesní a vodní hospodářství a předsedá Podvýboru pro myslivost, rybářství, včelařství, zahrádkářství a chovatelství. Poslanecký mandát obhájil ve volbách v roce 2010. Je členem zahraničního výboru sněmovny a místopředsedou výboru pro evropské záležitosti.\n\nZastává post předsedy MO ČSSD Nový Hrozenkov, člena OVV ČSSD Vsetín a místopředsedy KVV ČSSD ve Zlínském kraji.\n\n"}
{"id": "553703", "url": "https://cs.wikipedia.org/wiki?curid=553703", "title": "Tom Hulce", "text": "Tom Hulce\n\nTom Hulce, celým jménem Thomas Edward Hulce (* 6. prosince 1953, Whitewater, Wisconsin, USA) je americký herec a producent.\n\nJeho vůbec nejznámější rolí se stala postava hudebního skladatele Wolfganga Amadea Mozarta ve snímku \"Amadeus\" režiséra Miloše Formana z roku 1984, za kterou byl nominován na Oscara. Jedná se o držitele prestižních cen Tony a Emmy.\n\n"}
{"id": "553705", "url": "https://cs.wikipedia.org/wiki?curid=553705", "title": "František Kotva", "text": "František Kotva\n\nFrantišek Kotva (15. května 1952 Praha — 18. března 2007 Praha) byl český kytarista, známý především svým působením v kapele Žlutý pes.\n\nFrantišek Kotva byl rodák z pražského Braníka a pocházel z nemuzikantské rodiny. Vyučil se malířem pokojů. Živil se ale například jako pomocník při geodetických měřeních nebo také jako kotelník.\n\nNa počátku 90. let 20. století působil jako produkční v pražských rockových klubech. Zpočátku to bylo v legendárním klubu Bunkr, ale s jeho zavřením přešel pracovat do Futura. Přes konkurs se dostal do kapely Variace, což byla tancovačková kapela a později odešel ke kapele Markýz John. Později účinkoval v doprovodné kapele zpěvačky Evy Hurychové a následně v kapele Jany Kratochvílové.\n\nČlenem Žlutého psa byl nejprve v roce 1982 a po přestávce se do kapely vrátil v roce 1992.\n\nZemřel 18. března 2007.\n"}
{"id": "553706", "url": "https://cs.wikipedia.org/wiki?curid=553706", "title": "Neznělá uvulární frikativa", "text": "Neznělá uvulární frikativa\n\nNeznělá uvulární frikativa je souhláska, která se vyskytuje v některých jazycích. V mezinárodní fonetické abecedě se označuje symbolem , číselné označení IPA je 142, ekvivalentním symbolem v SAMPA je X. Obvykle se řadí mezi tzv. rhotické (erové) souhlásky.\n\n"}
{"id": "553707", "url": "https://cs.wikipedia.org/wiki?curid=553707", "title": "Gymnázium Jana Palacha (Praha)", "text": "Gymnázium Jana Palacha (Praha)\n\nGYMNÁZIUM JANA PALACHA PRAHA 1, s. r. o., je čtyřleté gymnázium se všeobecným zaměřením. Bylo zařazeno do sítě škol MŠMT ČR na jaře 1991, jako jedna z prvních soukromých škol. Škola sídlí v centru Prahy na adrese Pštrossova 203/13 a je pojmenována po Janu Palachovi.\n\nV současné době na gymnáziu studuje 170 žáků v 8 třídách. Absolventi GJP se velmi dobře uplatňují v dalším studiu na širokém spektru vysokých škol i v praxi. Pedagogický sbor tvoří tým aprobovaných učitelů s věkově vyváženou strukturou. Zřizovatel a ředitel školy je Mgr. Michal Musil.\n\nŠkola realizuje výuku dle nového školního vzdělávacího programu GJP. V rámci modernizace výukových metod a prostředků GJP dnes již běžně využívá datové projektory a interaktivní tabule. Ve všech třídách a učebnách je umožněn přístup k internetu včetně wifi technologie. Žáci i jejich zákonní zástupci mají přehled o průběžné klasifikaci a docházce na školním webu.\nŠkola disponuje moderně vybavenou učebnou informatiky a výpočetní techniky. Ve všech třídách a učebnách je umožněn přístup k internetu včetně wifi technologie.\nV učebním plánu je jako hlavní cizí jazyk povinný pro všechny žáky GJP jazyk anglický. V nabídce pro volbu druhého cizího jazyka je NJ, ŠJ a FJ. V případě zájmu si žák může od 3. ročníku rozšířit studium jazyků o další cizí jazyk. Třídy se na výuku jazyků dělí na skupiny podle úrovně znalostí. Nedílnou součástí studia AJ je konverzace vedená rodilým mluvčím. Gymnázium nabízí široký výběr volitelných předmětů (ve 3. a 4. ročníku). Žáci si tak sami dotvářejí svůj učební plán. Ve výběru volitelných předmětů jsou zastoupeny kromě standardních předmětů také ekologie, biologie člověka, zdravý životní styl, seminář osobnostního rozvoje, IVT seminář, tvůrčí psaní, seminář politologie a mezinárodních vztahů, seminář mediální komunikace - jak rozumět médiím, soft skills, seminář komunitní a dobrovolnické činnosti a další.. Zvláštností je kombinovaná a vzájemně provázaná výuka výtvarné a hudební výchovy v rámci předmětu umění a kultura. Ve škole bylo zřízeno a úspěšně pracuje školní poradenské pracoviště vedené školní psycholožkou. \nStudenti se aktivně zapojují do národních a mezinárodních soutěží a vzdělávacích projektů, předmětových olympiád, výtvarných, fotografických a jiných soutěží. V rámci studia se věnují dalším dlouhodobým kurzům a stážím na VŠ, v Otevřené vědě AV ČR a CTM.\n\nGymnázium organizuje pro studenty řadu mimoškolních aktivit. Např. zahraniční poznávací zájezdy a výměnné programy,unikátní celoškolní školu v přírodě a adaptační kurz, pobyty v přírodě s ekologickou tematikou, lyžařské kurzy v tuzemsku i v zahraničí (Rakousko, Francie), kulturní akce a soutěže. Na škole funguje pěvecký sbor „GJP Voices“ a sportovní kroužek. Organizujeme jazykové programy - přípravu na zkoušky FCE a CAE. Škola pořádá pro studenty literární a filmové noci „GJP Movie“. Atmosféra ve škole je považovaná za velmi dobrou, jak mezi studenty a učiteli, tak mezi studenty navzájem. \n\nStravování žáků je zajištěno v blízkosti školy ve školní jídelně Vojtěšská 13, Praha 1.\n\nŠkolné ve školním roce 2019/2020 je školné 67 000 Kč. Školné je hrazeno buď jednorázově, ve dvou splátkách nebo případně na základě individuálně domluveného splátkového režimu. \n\nDny otevřených dveří: 13. 1. 2020 (vždy 16.00 - 18.00 hod.)\n\nPřihlášku ke studiu je třeba odevzdat do 1. 3. 2020. Přijímací řízení na GJP probíhá kombinovanou formou státem nařízení jednotné přijímací zkoušky z ČJ a M a všeobecného pohovoru v anglickém jazyce (školní část).\n\nPro školní rok 2020/2021 budou otevřeny 2 třídy po cca 22 žácích.\n\n"}
{"id": "553711", "url": "https://cs.wikipedia.org/wiki?curid=553711", "title": "Zvukové projevy zvířat", "text": "Zvukové projevy zvířat\n\nZvukové projevy zvířat, dorozumívání se a projevování se pomocí zvuku, patří mezi nejlépe prozkoumané komunikační signály v živočišné říši. Mohou značit pocity a nálady zvířat (strach, ohrožení, atd.), mohou být součástí pohlavních rituálů nebo habituálních návyků. Zvukovými projevy zvířat se zabývá etologie a bioakustika.\n\n\n\n\n\nU bezobratlých se komunikace pomocí zvuku vyskytuje u členovců, pravděpodobně i u hlavonožců. U obratlovců je vyvinuta u většiny řádů.\n\nVědecká studie, publikovaná začátkem roku 2020, dokládá, že zvukové dorozumívání u zvířat (či přesněji obratlovců ze skupiny čtvernožců) má velmi dávný původ a u většiny jednotlivých skupin vzniklo postupným vývojem asi před 100 až 200 miliony let (v průběhu druhohorní jury a křídy).\n"}
{"id": "553713", "url": "https://cs.wikipedia.org/wiki?curid=553713", "title": "Pjotr Tavrin-Šilo", "text": "Pjotr Tavrin-Šilo\n\nPjotr Ivanovič Tavrin-Šilo „Politov“ (rusky \"Пëтр Иванович Таврин-Шило\"; 5. dubna 1909, Bobrik, Ruské impérium – 28. března 1952, Moskva, SSSR) byl německý špion, který měl roku 1944 zabít sovětského diktátora Stalina.\n\nPjotr Tavrin-Šilo se narodil jen jako Pjotr Šilo v rodině carského generála, který po ruské občanské válce musel rodinu opustit. Mladý Pjotr zpočátku pracoval u kulaků, posléze jako nádeník. Nakonec odjel do Saratova, kde pracoval jako účetní.\n\nRoku 1932 zpronevěřil Šilo částku 1300 rublů, za což byl uvězněn, podařilo se mu však uniknout. Byl ale chycen a podařilo se mu utéct ještě dvakrát. Po třetím útěku roku 1939 si změnil jméno na Pjotr Tavrin-Šilo, od té doby odůvodňoval své druhé příjmení jako shodu jmen.\n\nRoku 1941 po přepadu nacistickým Německem byl Tavrin-Šilo povolán do Rudé armády. Dokázal se vypracovat na nadporučíka. Začal se však bát možnosti odhalení a proto roku 1942 přeběhl k Němcům. Když se dostal do zajateckého tábora, setkal se se zajatým generálem Georgijem Žilenkovem, který Tavrin-Šila využíval pro tajné operace.\n\nRoku 1944 se rozhodl ministr zahraničí Joachim von Ribbentrop zabít Stalina. Své rozhodnutí později odůvodnil tím, že Stalinova smrt způsobí zmatek ve vedení Rudé armády, která se tak na čas zastaví. Von Ribbentrop konzultoval operaci s velitelem německé tajné služby Waltrem Schellebergem, který pro operaci vybral Tavrin-Šila.\nTavrin-Šilo byl na území SSSR vysazen začátkem září roku 1944. Několik dní pobyl ve vesnici Karmanovo, odkud 5. září odjel motocyklem směrem do Moskvy. Tentýž den v noci ho zastavil milicionář, který se Tavrin-Šila zeptal, odkud jede. Ten mu odpověděl, že ze Rževu. Tím vzbudil milicionářovo podezření. Celou noc pršelo a Ržev byl vzdálen asi 200 km od vesnice. Kdyby Tavrin-Šilo mluvil pravdu, měl by mít na motocyklu mokrý kabát, který však měl ve skutečnosti suchý.\n\nPři prohlídce byly v Tavrin-Šilově motocyklu objeveny kromě osobních věcí také pistole, granátomet a magnetické miny. Tavrin-Šilo byl odvezen na úřad NKVD, kde nakonec vyšlo najevo, že je pět let pohřešovaným saratovským účetním. Tavrin-Šilo se přiznal, že měl v úmyslu zabít Stalina, kdy měl granátometem zaútočit na jeho automobil při výjezdu z Kremlu.\n\nAby Tavrin-Šilo oklamal německou tajnou službu, vysílal pod dohledem NKVD do Berlína falešné špionážní zprávy. Schellenberg, který nevěděl o jeho zajetí, nepřestával doufat v úspěch operace. Po válce byl Tavrin-Šilo krátce zaměstnán jako agent NKVD. Roku 1952 však byl případ znovu otevřen. Tavrin-Šilo byl odsouzen k trestu smrti a 28. března 1952 popraven.\n\n"}
{"id": "553715", "url": "https://cs.wikipedia.org/wiki?curid=553715", "title": "Merja", "text": "Merja\n\nMerja či merjanština je vymřelý ugrofinský jazyk z uralské jazykové rodiny. Hovořili jím lidé z národu Merja, kteří obývali území dnešní Jaroslavské oblasti v Rusku, severovýchodně od Moskvy. Zanikl zřejmě okolo roku 1000 n. l., nejpozději však do 14. století, tedy v době, kdy se Merjané asimilovali se Slovany. O tomto jazyce je známo jen velmi málo, s výjimkou několika lexikálních a toponymických informací označujících pravděpodobný původ jazyka. Nejbližší tomuto jazyku je marijština.\n\nMerjané jsou hlavními postavami ruského lyrického filmu Ztichlé duše (rusky Ovsjanki) režiséra Alexeje Fedorčenka. Jde však o mystifikaci snad sloužící filmové alegorii vyzdvihnout na obecnou rovinu problematiku loučení se s blízkým člověkem.\n"}
{"id": "553716", "url": "https://cs.wikipedia.org/wiki?curid=553716", "title": "Justus Sustermans", "text": "Justus Sustermans\n\nJustus Sustermans (28. září 1597, Antverpy - 23. dubna 1681, Florencie) byl vlámský barokní malíř.\n\nStudoval nejprve ve Flandrách a Antverpách, a to i u umělců jako byl Willem de Vos či Frans Pourbus mladší, později odešel do Florencie, kde byl např. žákem Diega Velázqueze či Pierra Mignarda.\n\nJe znám zejména díky svým portrétům představitelů Medicejů.\n\n"}
{"id": "553720", "url": "https://cs.wikipedia.org/wiki?curid=553720", "title": "Muhammad Siad Barre", "text": "Muhammad Siad Barre\n\nMohamed Siad Barre (somálsky \"Maxamed Siyaad Barre\"; 6. října 1919 – 2. února 1995) byl v letech 1969-1991 hlavou Somálské demokratické republiky, které vládl diktátorským způsobem. Nechával si familiárně říkat „Soudruh Siad“.\n\nKdyž se Somálsko v 60. letech stalo nezávislou zemí, neexistovala zde žádná národní identita. Somálce nelze považovat za národ jako takový, protože neexistoval společný somálský jazyk, který by se dal považovat za úřední, a ani společná měna. Byl to stát, který měl silně vyvinutou klanovou strukturu. To znamenalo velké mocenské pnutí mezi klany, různorodost jazyků i měn, a ústřední vláda nebyla schopna kontrolovat celé Somálsko. Díky této klanové struktuře se obyvatelé Somálska nepovažovali za Somálce, ale za Isaaqy, Daroody, Banty, podle toho k jakému klanu či vesnici byli loajální. Etnická příslušnost měla větší váhu než loajalita k národní vládě.\n\nNarodil se v Shiilaaboo, v oblasti Ogaden, která dnes patří etiopské provincii Haradge, okolo roku 1910. Přesné datum není známo, protože jeho věk byl dlouho střežen jako státní tajemství. Jeho matka byla Ogadenka, otec byl příslušníkem klanu Marehan, s kterým se později Barre ztotožnil. Jeho rodiče zemřeli, když byl ještě velice mladý. Živil se poté pastevectvím, přičemž do té doby nezískal žádné formální vzdělání. Základní vzdělání získal ve městě Luuq na jihu Somálska a své středoškolské vzdělání v hlavním městě Mogadišu. Poté, co Britové přicházející z Keni, obsadili sever Somálska roku 1941, Barre se rozhodl zúčastnit kurzu Královských afrických střelců v Kabetti v Keni a následně byl zaměstnán zvláštní pobočkou britské koloniální policie, která převzala moc v Corpo Zaptie. Zkušenosti, které zde nabyl, byly předvojem k politickým intrikám, ve kterých Barre prokázal velkou zdatnost.\n\nBritové se nedokázali dohodnout na likvidaci bývalých italských kolonií, mezi něž patřila i část dnešního Somálska, a tak v roce 1949 musela zasáhnout OSN, která přidělila Itálii poručenství nad Somálskem, aby po deseti letech bylo připraveno na nezávislost. Díky poručenství Itálie se otevřely Barremu dveře vojenské kariéry. Vstoupil do italské koloniální policie a díky svým schopnostem a píli byl vyslán na vojenskou školu do Itálie. Když se vrátil do Somálska, přidal se k italské koloniální policii a stal se inspektorem. V roce 1958 byla vytvořena vlastní somálská policie, jejímž se stal členem; po vyhlášení nezávislosti v roce 1960 byl pak povýšen do hodnosti brigádního generála. V dubnu roku 1960 byla vytvořena Somálská národní armáda a Barre se stal zástupcem velitele. Když v roce 1965 velitel zemřel, Barre byl povolán na jeho místo.\n\n15. října 1969 byl spáchán atentát na somálského prezidenta Abdurašída A. Širmarkeho. Barre využil tohoto prezidentského vakua a vedl 21 vojenských důstojníků a pět policistů v nekrvavém státním převratu. Byla pozastavena ústava, zatýkány významné politické osobnosti, uzavřeno Národní shromáždění, zrušen Nejvyšší soud a zakázány politické strany. Země byla přejmenována na Somálskou demokratickou republiku a revolucionáři vytvořili Nejvyšší revoluční radu, která měla představovat novou vládu Somálska.\n\nPo vojenském puči se Barre stal hlavou státu a předsedou Nejvyšší revoluční rady, která se starala o kabinet a výbory pro obranu, bezpečnost a soudní záležitosti. Ve městech byly vztyčeny sochy na počest tohoto „národního hrdiny“ a byly představeny masové kampaně, které zdůrazňovaly ukončení sporů o vodu a pastviny. Barre také oznámil, že novými cíli jeho vlády budou ukončení kmenového uspořádání společnosti, korupce a špatné vlády, a těchto cílů bude dosaženo aplikací „vědeckého socialismu“. Dalším významným cílem byla snaha zavést jednotnou měnu a jazyk.\n\nStylizoval se do podoby „Vítězného vůdce“ (\"Guulwaadde\"), což podpořilo růst kultu jeho osobnosti. Vyobrazoval se ve společnosti Marxe a Lenina a tyto portréty byly vystavovány při veřejných příležitostech.\n\nSomálská věrnost socialismu se stala oficiální při prvním výročí Barreho vojenského převratu, kdy sám Barre prohlásil, že Somálsko bylo socialistický stát navzdory skutečnosti, že stát neměl žádnou historii třídního konfliktu. Pro účely marxistické analýzy byla somálská kmenová struktura ekvivalentem tříd. Jeho ideologie se skládala ze tří částí: vlastní koncepce komunitního rozvoje založená na principu samostatnosti, socialismus na Marxistických základech a Islám. Tyto tři části byly zahrnuty v rámci „vědeckého socialismu“. Navzdory tomu, že sovětská a čínská definice byla s tímto modelem v rozporu, bylo na ně často odkazováno. Ideologie kombinovaly aspekty koránu s vlivem Marxe, Lenina, Maa a Mussoliniho. Barre zdůrazňoval, že socialismus není náboženství, ale politický princip pro organizaci vlády a výroby. Kvůli politické angažovanosti s komunistickými státy a deklarované věrnosti vědeckému socialismu bylo Somálsko považováno za satelitní stát SSSR.\n\nNová vláda prohlásila, že adaptuje „vědecký socialismus“ pro potřeby Somálska. „Dobrovolnické“ práce spočívaly v sázení a sklízení plodin, stavěly se nemocnice a silnice. Skoro všechen průmysl, banky i obchod byly zestátněny. Byla podporována zemědělská družstva.\n\nPrvním Barreho činem byla snaha zavést společný jazyk pro všechny Somálce a zakázat kmeny, aby mohla být soustředěna moc na centrální úroveň. Somálština nebyla vědeckým ani obchodním jazykem. Byla představena zcela nová podoba somálského jazyka a latinská abeceda byla vybrána jako prostředek k jeho vyjádření. Aby mohl být nový jazyk, metody a poselství revoluce šířeny, byly v roce 1974 uzavřeny střední školy a 25 000 studentů mezi čtrnáctým a šestnáctým rokem bylo zasláno do rurálních oblastní, aby jazyk naučili své příbuzné. Všichni státní zaměstnanci se museli tento „nový jazyk“ naučit do šesti měsíců. Tato „gramotnostní kampaň“ se stala základem služby pro pomoc obětem sucha. Tito studenti-učitelé byli přesměrováni do uprchlických táborů a za pomoci vojenských poradců byly vytvořeny také vysoce organizované tábory. Vláda také iniciovala program zaměřený na ukončení tradičního kočovnictví a snažila se o prohlášení usazených rybářských a zemědělských komunit za oběti sucha. Důvodem pro zavedení společného jazyka byla snaha snížit stále se zvětšující propast mezi těmi, kdo mluví koloniálním jazykem, a těmi, kteří jím nemluví.\n\nSilná klanová struktura Somálska je velkou překážkou ve výkonu moci centrální vlády. Klany ovládají jednotlivá území země a neřídí se centrálními nařízeními, mají vlastní jazyk, měnu, zákony. Silnější klany napadaly, okrádaly, vraždily slabší. Barre se proto snažil vymýtit význam klanu jak ve vládě, tak v občanské společnosti. Postavení člověka v somálské společnosti se stále velmi často lišilo podle odpovědi na otázku: „Z kterého jsi klanu?“ Když to bylo v rozporu s ideologií moderního státu, Somálci se začali ptát: „Jaký je váš ex-klan?“ Barre postavil tyto otázky mimo zákon a snažil se vymýtit jakékoliv formy činnosti, které by mohly být klasifikovány jako klanové. Lidé, kteří stále upřednostňovali klanové uspořádání, byli informátory nahlášeni a zatýkáni.\n\nSomálsko díky své strategické poloze a Barreho experimenty se socialismem přilákaly pozornost SSSR. Orientaci na SSSR se snažil Barre upevňovat prostřednictvím budování kultu své osobnosti (dokonce dodnes jsou v hlavním městě Mogadišu na veřejných místech vyobrazeny jeho portréty). Do země byli zváni sovětští poradci a v roce 1974 byla podepsána smlouva o somálsko-sovětském přátelství a roku 1976 přijata nová socialistická ústava, která zaručila Barremu post generálního tajemníka Somálské socialistické revoluční strany. Vztahy ze SSSR byly rozvázány v důsledku Ogadenské války mezi Etiopií a Somálskem, ve které Etiopané vyzbrojení sovětskou technikou porazili Somálce. Barre, rozzuřen, zrušil smlouvu o přátelství a vyhnal ze země sovětské inspektory. Když se Barre odvrátil od SSSR, hledal materiální a vojenskou pomoc u USA a tak vyjádřil podporu západnímu bloku.\n\nSmyslem tohoto konceptu je vytvoření jednoho státního celku, kde by žili všichni Somálci. Roku 1977 začal Barre tento koncept naplňovat. Jednalo se o oblasti Francouzského Somálska (Džibuti), Italského a Britského Somálska, severovýchodní Keni a oblast Ogadenu patřící Etiopii. V počáteční fázi svého velkého plánu podnítil místní Somálce k revoltě, následované vojenským vpádem do Ogadenu. Oblast bez větších problémů obsadili, ale ne nadlouho. Etiopská armáda, podporovaná kubánskými expedičními jednotkami a vyzbrojená sovětskou technikou, porazila somálskou armádu. Prohra měla za důsledek odvrácení se od SSSR a orientaci na USA.\n\nV důsledku podpory Etiopie ze strany SSSR se Somálsko začalo orientovat prozápadně, na USA. Američané zprvu neměli chuť podporovat člověka, který o sobě hlásá, že je socialista, ale zájem vytlačit Sověty ze strategicky umístěného Somálska byl patrně silnější. Napomohl tomu také fakt, že Barre umožnil německým protiteroristickým jednotkám GSG9 provést akci proti únoscům dopravního letadla Landshut, když s ním přistáli v Mogadišu (všichni teroristé byli zneškodněni). USA poté od roku 1980 začaly posílat do Somálska přibližně 100 miliónů USD ročně ve formě ekonomické a vojenské pomoci.\n\nPo porážce Somálska byl také zahájen program na přesídlení všech uprchlíků. Do roku 1981 bylo na 700 000 uprchlíků přesídleno na sever, kde bylo záměrem Barreho oslabit klan Isaaq, jenž otevřeně vzdoroval režimu. Zatímco klany na severu Somálska se bránily pokusům o centralizaci moci, jižní klany byly otevřenější politické manipulaci díky létům vládní podpory a příspěvků. Uprchlíci vysídlovali severské zemědělce a vláda konfiskovala stále větší plochy půdy pro jejich přesídlení. To mělo za následek propuknutí boje mezi podvýživou trpícími uprchlíky, Somálskými ozbrojenými silami a zemědělci. Celý konflikt vyústil roku 1991 v občanskou válku.\n\nMezi lety 1970 a 1980 vláda prováděla rozsáhlé investice, které však byly neproduktivní a zapříčinily tak tvorbu velkého veřejného dluhu. V roce 1990 celkový zahraniční dluh dosahoval 277 procent HDP. Obyvatelstvo obdrželo jenom něco málo z výhod těchto výdajů. Kolem 90 % výdajů bylo na obranu a správu, zatímco výdaje na sociální služby poklesly na méně než 1 % HDP.\n\nBankovní sektor byl v troskách, mezi lety 1970–1980 byl bankovní systém nástrojem pro financování veřejných agentur. V roce 1989 komerční banky a spořitelny vyhlásily bankrot, rozvojová banka nebyla schopna poskytnout nové půjčky. Finanční systém se dostal do hluboké krize a částečně díky spoluúčasti zkorumpovaných úředníků většina bankovních operací skončila na černém trhu. Veřejný sektor nebyl schopen poskytovat základní zboží a služby. Jeho funkci převzal černý trh, který se od roku 1980 stále rozvíjel. Tento „neformální sektor“ poskytuje finanční, zdravotní a dokonce i vzdělávací služby. V polovině 80. let byl černý trh největším zaměstnavatelem v zemi. Průměrná životní úroveň v Somálsku byla tak nízká, že Somálsko mělo jedno z nejnižších příjmů jídla na obyvatele. Obyvatelé, zanedbáváni a vykořisťováni pod Barreho nadvládou, se začali čím dál tím více spoléhat na tradiční klanovou síť a neformální trhy, které budou hrát významnou úlohu v hospodářské výkonnosti Somálska po zhroucení národní vlády v roce 1991.\n\nZa vlády Siada Barreho docházelo k častému mučení politických vězňů, pronásledování, zatýkání a dalších diktátorských praktik za účelem udržení moci. Národní rozvojový program OSN řekl, že vláda Siada Barreho byla jednou z nejhorších v Africe, co se omezování lidských práv týče. Jak vesnické tak městské obyvatelstvo se nevyhnulo svévolnému zatýkání, mučení, znásilňování, konfiskace majetku, restrikce pohybu, psychologického zastrašování, vraždění. Vykonavatelem těchto zvěrstev byla Národní bezpečnostní služba pod taktovkou Barreho, která měla ze zákona moc zatýkat a na dobu neurčitou zadržovat lidi, kteří se vyjadřovali proti režimu, aniž by byli postaveni před spravedlivý soud. Konec 70. let provázel další odboje a snížení popularity Barreho vlády. Kvůli rostoucímu odporu byla Barrem vytvořena elitní jednotka, tzv. Rudé barety (Duub Cas) a polovojenské jednotky „Victory Pioneer“ které terorizovaly klany bouřící se proti Barreho vládě. Rozbití vodních nádrží a pobití stád mělo za důsledek, že více než 2000 členů klanu Majeerteen zemřelo žízní. Dalších 5000 lidí z klanu Isaaq zabito vládou. Strach z vlády vedl až k emigraci více než 300 000 členů klanu Isaaq do Etiopie.\n\nJako odboj proti vládě vytvořili členové klanů Isaaq povstaleckou skupinu s názvem Somálské národní hnutí (SNH), jemuž se dostalo podpory od Etiopie. Na severu také vznikla další povstalecká skupina nesoucí název Somálská demokratická fronta spásy (SDFS), kterou vedl Abdullahi Yusuf Ahmed a byla složena z několika bývalých armádních důstojníků nesouhlasících s režimem. I přes to, že se Barre snažil tato hnutí potlačit, na konci 80. let dosáhla významných územních zisků, hlavně v oblasti severního Somálska. V roce 1991 povstalecké hnutí Spojený somálský kongres (SSK) v čele s Mohamedem F. Aidídem napadlo Mogadišo. Povstalci bojovali proti vládním silám a prezident Barre byl nakonec svržen 26. ledna 1991; na jeho místo nastoupil Alí Mahdí. Barre se ještě pokusil s pomocí svého zetě Mohameda S. Hersieho dobýt Mogadišo zpět, ale když byl dvakrát odražen generálem Aidídem, vzdal se těchto pokusů.\n\nPo ztrátě Mogadiša se Barre uchýlil do exilu v Keni, odkud ale musel kvůli protestům keňské opozice odejít. Odešel do Nigérie, kde 2. 1. 1995 v Lagosu zemřel. Oficiální zdroje uvádějí, že zemřel na infarkt, ale neoficiální tvrdí, že byl napaden somalilandskými agenty tajné služby. Jeho pozůstatky byly pohřbeny v okrese Garbahaarreey v regionu Gedo v Somálsku.\n\n\n\n"}
{"id": "553724", "url": "https://cs.wikipedia.org/wiki?curid=553724", "title": "Přírodní park Aveto", "text": "Přírodní park Aveto\n\nPřírodní park Aveto ( ) je přírodní park v \nItálii v Janovské provincii v Ligurii. Byl založen v roce 1995 a má rozlohu přes 30 km².\n\n"}
{"id": "553727", "url": "https://cs.wikipedia.org/wiki?curid=553727", "title": "Usman dan Fodio", "text": "Usman dan Fodio\n\nŠejk Usman dan Fodio (: عثمان بن فودي ، عثمان دان فوديو‎; 1754–1817) byl fulbský mystik, filosof a revoluční reformátor, který během svaté války (džihád), v letech 1804–1808, vytvořil nový muslimský stát, Fulanskou říši, která se nacházela v oblasti dnešní severní Nigérie.\n\nUsman se na rodil ve městě Hasua, v dnešní severozápadní Nigérii, dříve stát Gobir. Jeho otec, Muhammad Fodiye, byl učencem klanu Toronkawa, který v 15. století emigroval z oblasti Futa-Toro v dnešním Senegalu. Během Usmanova raného mládi se rodina přestěhovala do města Degel, kde se Usman společně se svým otcem věnovali studiu Koránu. Následně navštěvoval své vzdělané příbuzné, kteří podporovali a utužovali jeho zájem o studium dnešním Islámu. V této době měl na jeho smýšlení největší vliv Jibrīl ibn ʿUmar, pro své názory uznávaný, ale i kritizovaný učenec, kterého Usman potkal ve městě Agadez v oblasti jižního Saharánu.\n\nKolem roku dnešním 1774 – dnešním 1775 začal Usman sám vystupovat jako učitel a během následujících dvanácti let kombinoval studium s kočovným učením mezi městy Kebbi a Gobir. Dalších pět let působil ve městě Zamfara. Během tohoto období navštívil Gobirského sultána Bawa, od kterého získal významné ústupky pro místní islámskou komunitu (včetně jeho vlastní svobody šíření islámu). Pravděpodobně v tomto období také působil jako učitel budoucího sultána Yunfa.\n\nBěhem 80. a 90. Let 18. století se Usmanova reputace velmi zvýšila, stejně jako jeho postavení politického a náboženského vůdce ve společnosti raných, převážně nových muslimů. Byl velmi úzce podporován svými prvními následovníky, mezi něž patřil jeho bratr Abdullahi a syn Muhammad Bello, z nichž oba působili jako učitelé i spisovatelé. Usman a jeho následovníci byli silně podporováni rolnickým kmenem Hausa, který díky hospodářským a sociálním křivdám ze strany stávající dynastie viděl v Usmanovi tzv. Mahdího (Bohem správně vedený), což byla postava legendárního Islámského vykupitele, jehož zjevení se v té době očekávalo. Ačkoliv se sám Usman s Mahdím neztotožňoval, přesto podporoval mezi Hausy očekávání v brzkém příchodu vykupitele.\n\nBěhem Usmanova pobytu v Degelu, v 90. letech 18. století, se proti němu zformovala opozice vedená Gobirskou vládnoucí dynastií. V letech 1797–1798 Nafatský Sultán zrušil liberální politiku, kterou podporoval po celých 10 let a to především z obavy vlivu Usmana a jeho přívrženců, kterým bylo dovoleno nosit zbraně a výzbroj, díky čemuž existovaly reálné obavy o možnost odtržení území od sultanátu. Usman byl povolán, aby kázal, zakazujíc náboženskou konverzi synů skrze náboženství svých otců. V této době byly zakázány turbany i závoje.\n\nV roce 1802 se Yunfa stal Nafatským sultánem. Bez ohledu na jeho předchozí dobré vazby s Šejkem se mu nijak nepodařilo vylepšit postavení Usmanovy komunity. Došlo k náhodné roztržce, která se proměnila v incident, která donutila Šejka opustit Degel a vydat se do 48Km vzdáleného Gudu, kde byl v roce 1804, k vlastní nevoli, zvolen Imámem (vůdcem) komunity, čímž byl formálně ustaven nový Chalifát.\n\nBěhem příštích pěti let souvisely hlavní Šejkovy zájmy se zachováním, podporou a vedením Džihádu a s jeho odůvodněním. Sám se přitom neúčastnil žádných vojenských výprav, pro tyto účely jmenoval vlastní velitele. Džihád ospravedlňoval tím, že sultán Gobir napadl muslimy, tudíž je nevěřící a kdokoliv jej bude podporovat, stane se také nevěřícím a tudíž nepřítelem.\n\nPokud jde o strukturu Chalifátu, Šejk Usman se pokusil o navázání na jednoduchý nekořistnický systém. Jeho názory, týkající se správy Chalífátu a společenského uspořádání ve společnosti jsou uvedeny v pojednání „al-Bayan wujūb Hidžra“ sepsaném roku 1806. Podle něj by měla být hlavní byrokracie omezena na vezíra, soudce, policejního velitele a na výběrčí daní. Správa a samospráva by měla být v rukou guvernérů (emírů), kteří by se měli vybírat z řad zbožných učenců se smyslem pro spravedlnost a integritu Chalífátu.\n\nAčkoliv byl Džihád úspěšný, Usman stále důvěřoval cílům původní reformy, jejíž cíle se nepodařilo prosadit. Především to vedlo k jeho stažení se do soukromého života. V roce 1809–1810 se Usmanův syn Bello přestěhoval do Sokoto, kde bylo zřízeno hlavní sídlo a kde také nechal otci vystavět nový dům, kde Usman žil v prostém stylu, obklopen třemi sty studentů, které vzdělával. V roce 1812 dochází k reorganizaci správy Chalífátu. Usmanova role Šejka zůstává, ale je již pouze formální, díky čemuž se může věnovat psaní a vyučování. Území bylo rozděleno na dva správní celky, východní a západní sektor ve kterých vládli vezíři Abdullahi a Bello.\n\nPosledních pět let Usmanova života (1812 – 1817) bylo věkem produktivním, neboť po sobě zanechal mnoho literárních děl, ve kterých se zabýval převážně praktickými problémy komunity, řízení Chalífátu a reorganizací společnosti. V roce 1815 se Usman přestěhoval do Sokoto, kde mu syn Bello nechal vystavit sídlo a kde také ve věku 62 let, v roce 1817 umírá.\n\nUsman dan Fobio byl na počátku 19. století nejdůležitějším reformátorem v oblasti dnešní severní Nigérie. Jeho význam spočívá především v tom, že jako nositel víry přivedl k Islámu celý region. Uznání si však zaslouží i jako významný učitel a intelektuál. V neposlední řadě je dodnes uznáván jako významný autor mnoha náboženských spisů, které byly sepsány v arabštině i jazyku Fulani. Také je mu dána zásluha za založení islámské komunity jamāʿa a Sokotského chalífátu, což bylo první historické sjednocení států kmene Hausa s okolním územím.\n"}
{"id": "553729", "url": "https://cs.wikipedia.org/wiki?curid=553729", "title": "Ománská arabština", "text": "Ománská arabština\n\nOmánská arabština (také známá jako ománská hadarská arabština) je varianta arabštiny používaná v Ománu, konkrétně v oblasti hor Al Hadžar a v několika sousedních přímořských oblastech. Dříve jí hovořili kolonisté v Keni a Tanzanii, ale většina, ne-li všichni nich se přesunuli k užívání svahilštiny.\n\n"}
{"id": "553731", "url": "https://cs.wikipedia.org/wiki?curid=553731", "title": "Administrativní dělení Arménie", "text": "Administrativní dělení Arménie\n\nArménie je rozdělena do jedenácti administrativních divizí. Z toho deset provincií je známo jako \"marzer\" (մարզեր) nebo v jednotném čísle \"marz\" (մարզ) v arménštině.\n\nJerevan má speciální administrativní status jakožto hlavní město země. Nejvyššímu představiteli v každé z deseti provincií se říká \"marzpet\" a je jmenovaný arménskou vládou. V Jerevanu je nejvyšší představitel starosta, kterého jmenuje prezident.\n\nTabulka s informacemi obsahuje jméno provincie, počet obyvatel, procentuální zastoupení obyvatelstva a hustotu zalidnění. Čísla jsou z Národního statistického úřadu arménské republiky.\nPoznámka: Provincie Gegharkunik také zahrnuje jezero Sevan, které pokrývá oblast 1 278 km².\n\nV každé provincii jsou komunity (\"hamaynkner\", \"hamaynk\" v jednotném čísle). Každá komunita je samosprávná a skládá se z jedné nebo více osad (\"bnakavayrer\", \"bnakavayr\" v jednotním čísle). Osady jsou označovány jako města (\"kaghakner\", \"kaghak\" v jednotném čísle) nebo vesnice (\"gyugher\", \"gyugh\" v jednotném čísle). V roce 2007 bylo v Arménii 915 komunit, z nichž 49 je považováno za městské a 866 za venkovské. Jerevan má také status komunity. Kromě toho je Jerevan rozdělen do 12 samosprávných okrsků.\n\n"}
{"id": "553738", "url": "https://cs.wikipedia.org/wiki?curid=553738", "title": "Lojze Kovačič", "text": "Lojze Kovačič\n\nLojze Kovačič (9. listopadu 1928, Basilej, Švýcarsko – 1. května 2004, Lublaň, Slovinsko) byl slovinský spisovatel.\n\nSlovinský prozaik Lojze Kovačič se narodil v Basileji ve Švýcarsku v rodině Slovince a Němky a od samého začátku byl jeho život determinován údělem cizince. Jelikož rodiče neměli švýcarské občanství, byla roku 1938 celá rodina ze Švýcarska vystěhována. Vrátili se do otcovy vlasti, ale místo přívětivého mnohonárodnostního Rakouska-Uherska, které si pamatovali z dřívějška, se ocitli v Království Srbů, Chorvatů a Slovinců v napjaté atmosféře na prahu války. Nejprve žili v otcově rodné doleňské vsi Cegelnica a až tady se malý Kovačič začal učit slovinsky. Žili zde v obrovské chudobě a navíc pronásledováni nedůvěrou místních, pro něž byli stejní Němci, jako ti, kdo okupovali jejich zemi. Později celá rodina přesídlila do Lublaně, kde se usadili, a Lojze tady vystudoval střední školu a učitelský ústav. Roku 1944 mu zemřel otec a zbytek rodiny byl jugoslávskou vládou odsunut do rakouského utečeneckého tábora. Lojze sice mohl v Lublani zůstat, ale byl považován za podezřelou osobu, tři měsíce (prosinec 1945 – březen 1946) byl dokonce vězněn. Roku 1947 byl v armádě odsouzen vojenským soudem k půlročnímu pobytu u převýchovného pluku. Po návratu z armády pracoval jako novinář u časopisu \"Mladina\". Pro své nekompromisní postoje se často dostával do konfliktu se socialistickým režimem. K dalšímu zásadnímu střetu došlo r. 1957, kdy otiskl v revue \"Beseda\" části svého románu \"Zlatý poručík\" (Zlati poročnik), který později nešťastnou náhodou shořel. Kovačič a redaktor Ciril Zlobec nebyli sice nakonec obviněni z trestného činu, ale revue \"Beseda\" byla zakázána. Roku 1963 pro satirický článek přišel o práci. Od roku 1963 pracoval jako umělecký pedagog v Domě pionýrů v Lublani a zabýval se loutkářstvím. 1. května 2004 v Lublani zemřel po dlouhodobé nemoci.\n\nJeho ženou byla Marija Vida Kovačičová. Jeho syn je slovinský hudebník a spisovatel Jani Kovačič.\n\nSvé literární a autobiografické příspěvky začal publikovat brzy po příchodu do Slovinska, ale často přicházely do konfliktu s ideologií jugoslávské vládnoucí strany. Dnes jeho literární dílo spadá mezi největší úspěchy slovinské moderní prózy. V Kovačičových dílech se hodně dovídáme o jeho životě. Jeho díla jsou zařazena do sociálního realismu, moderních povídek a také mládežnické literatury. Rozhlasová realizace Příběhů z malovaných úlů (1993) získala v Japonsku významnou cenu Prix Morishiga s odůvodněním: „Příběhy z malovaných úlů se svou univerzální symbolikou otvírají pohledy do prvotního světa a současně také do povědomí evropské křesťanské civilizace.“ Kovačič dále získal celou řadu domácích literárních cen, mj. Prešernovu cenu (1973), Kresnik (1991 a 2003), Župančičova cena (1972, 1986) a další.\n\n\n\n"}
{"id": "553742", "url": "https://cs.wikipedia.org/wiki?curid=553742", "title": "Uni", "text": "Uni\n\nUni může označovat:\n\n"}
{"id": "553748", "url": "https://cs.wikipedia.org/wiki?curid=553748", "title": "Budovatelský román", "text": "Budovatelský román\n\nBudovatelský román je žánrový typ románu, vzniklý v sovětském Rusku ve dvacátých letech 20. století. Je to próza poznamenaná režimem schematismu (byly psány podle určité šablony, postavy jsou přesně rozděleny na špatné a dobré). Tematicky často pojednávají o poválečném budování silnic, železnic, přehrad a továren.\n\nBudovatelské romány měly za cíl oslovit co nejširší vrstvy společnosti a proto v nich nemohl být prostor pro složitější a komplexnější dějovou linii, či nejednoznačně vymezené hlavní hrdiny. Hlavní hrdinové budovatelských (či výrobních) románů jsou většinou komunisté, či mládežníci pracující na velkolepém díle; proti nim stojí kapitalisté, či jiní příslušníci předrevolučního politického systému a nezřídka kdy fašisté a další široce známí nepřátelé.\n\nV Českém prostředí, které bylo na rozdíl od sovětského prosto velkolepých staveb, které měly vybudovat alespoň základní infrastrukturu v zemi, se vhodným tématem stalo osidlování pohraničí po odsunu sudetských Němců. Budovatelský román se stal hlavním žánrem i v dalších zemích východní Evropy, která se dostala pod vliv SSSR. Je klíčovým například i pro období let 1944–1956 v bulharské literatuře. Téměř vůbec se s ním nelze setkat naopak v literatuře jugoslávské, která se – stejně jako celá země – vymanila ze sovětského vlivu již v roce 1948. O čtyři roky později se tamní literatura začala ubírat zcela jiným směrem, než tomu bylo v případě dalších východoevropských zemí.\n\nÚstup od budovatelského románu přinesl především ve východní Evropě konec stalinismu a odsousení kultu osobnosti příslušnými komunistickými politickými stranami.\n\n"}
{"id": "553751", "url": "https://cs.wikipedia.org/wiki?curid=553751", "title": "Proces se Zelenou internacionálou", "text": "Proces se Zelenou internacionálou\n\nProces se Zelenou internacionálou byl jeden z vykonstruovaných monstrprocesů v komunistickém Československu proti katolické inteligenci, jež se odehrávaly v Československu v první polovině 50. let 20. století. Samotný soudní proces probíhal v Brně ve dnech 2. až 4. července 1952 a bylo vyneseno několik rozsudků.\n\nPrvním zásahem vedoucím k brněnskému procesu se stalo zatčení Ladislava Jehličky 3. května 1951. O pět dní později, tj. 8. května v prvním výslechu jmenoval své „spolupracovníky“. Jednalo se o Oldřicha Albrechta, Stanislava Berounského, Bedřicha Fučíka, Ladislava Karhana, Františka Křelinu, Josefa Knapa, Josefa Kostohryza, Václava Prokůpka, Václava Renče, Miloše Skácela a Jana Zahradníčka. I všichni jmenovaní se zanedlouho ocitli ve vazební věznici.\n\nVýpovědi všech se moc nelišily, je tedy pravděpodobné, že byly předem připraveny orgány komunistické moci a všichni obžalovaní pod výhrůžkami násilí museli spolupracovat. Otázky, které dostával Jehlička, se týkaly převážně jeho styků s ostatními katolickými intelektuály. Řekl, že dne 28. září 1948 se konalo vinobraní ve Starovičkách a zde dle StB byla založena skupina katolických intelektuálů za účelem zvrácení politického systému. \n\nSamotný soudní proces probíhal v Brně ve dnech 2. až 4. července 1952. Organizace celého připravovaného „soudního představení“ nebyla jednoduchá. Vyšetřovatelům trvalo více než rok od Jehličkova zatčení, než byli všichni obžalovaní připraveni vypovídat dle naplánovaného scénáře. Nečekaným problémem bylo přeřazení Václava Renče a hlavně Josefa Kostorhryze do pražské skupiny. Kostohryz zastával v údajné ilegální skupině vedoucí úlohu a po jeho převedení bylo nutné najít na jeho místo někoho jiného. Ještě v trestním oznámení proti celé skupině z 29. září 1951 je Kostohryz uveden na prvním místě.\n\nNakonec byl do čela skupiny postaven Václav Prokůpek, a to nejspíše proto, že udržoval s Kostohryzem časté kontakty, a toho se dalo využít k propojení obou procesů.\n\nHlavní líčení bylo zahájeno 2. července v Brně. Obhájci obžalovaných byli přítomni, ale byla to spíše formalita. Plnou mocí si obhájce zvolili pouze Bedřich Fučík, Oldřich Albrecht, Josef Knap, Zdeněk Kalista a Ladislav Kuncíř. Ostatním byli přiděleni ex offo.\n\nV protokolu je psáno, že hlavní líčení bylo přístupné, nicméně lístky na něj byly poskytnuty hlavně kulturním pracovníkům a mladým angažovaným spisovatelům. Rodinným příslušníkům obžalovaných bylo umožněno se jednání zúčastnit, ale maximálně v počtu dvou na každého souzeného.\n\nRozsudek byl vynesen 4. července. Všichni členové skupiny byli odsouzeni za velezradu a Oldřich Albrecht, Ladislav Jehlička a Ladislav Karhan za trestný čin vyzvědačství. Tresty odnětí svobody byly vysoké, od sedmi do 22 let. Odsouzené postihla také konfiskace veškerého majetku. Václavu Prokůpkovi byl uložen navíc peněžitý trest ve výši 20 000 Kčs, pokud by ho nebyl schopen uhradit, měly mu být k trestu odnětí svobody přičteny dva měsíce navíc. Miloslav Skácel měl uhradit 60 000 Kčs, nebo strávit ve vězení o šest měsíců více. Ladislav Kuncíř měl uložen peněžitý trest ve výši 30 000 Kčs a Václav Hovězák ve výši 50 000 Kčs. I u nich by v případě neschopnosti částku zaplatit došlo k prodloužení pobytu ve vězení.\n\nRok po odsouzení bylo ministerstvem informací a osvěty nařízeno vyřazení všech publikací, na nichž byl jako autor uveden Zdeněk Kalista, Josef Knap, František Křelina, Václav Prokůpek a Jan Zahradníček. Tímto krokem byla tato kapitola pro komunistický režim uzavřena.\n\n\nRok 1960 byl pro některé odsouzené rokem konce vězení. Prezident Antonín Novotný vyhlásil rozsáhlou amnestii. Zbytek trestu byl prominut Bedřichu Fučíkovi, Ladislavu Jehličkovi, Ladislavu Karhanovi, Františku Křelinovi, Janu Zahradníčkovi, Zdeňku Kalistovi a Miloslavu Skácelovi. Zároveň s propuštěním byla odsouzeným navrácena práva občanská. Horší byla situace v oblasti majetkové. Během zatčení StB mnohým obžalovaným zabavila cennosti, peníze v zahraniční měně, v případě spisovatelů i některé literární práce a knihy. Součástí trestu v rámci rozsudku byla také exekuce veškerého majetku, čehož se amnestie netýkala. Navíc, po osmi letech od zatčení spousta těchto věcí už nebyla dohledatelná. Byly jim odpuštěny peněžité tresty a uložena podmínka, že se v následujících 10 letech nesmí dopustit žádného úmyslného trestného činu.\n\nProkůpek, Albrecht, Hovězák a Langar byli považovány za „organizátory nebezpečných protistátních skupin“, tudíž se na ně amnestie nevztahovala. Tito uvěznění byli propuštěni v první polovině roku 1964. \n\nVšichni byli i nadále sledováni, zda opět nerozvíjí nepřátelskou činnost a zapojit se do pracovního procesu bylo nadmírně složité. Většina pracovala jako obyčejní dělníci, i když jejich vzdělání bylo na jiné úrovni. Bydlení jim bylo též zabaveno, tudíž se museli spokojit se skromnými byty.\n\n"}
{"id": "553752", "url": "https://cs.wikipedia.org/wiki?curid=553752", "title": "Naučná stezka Zákupy", "text": "Naučná stezka Zákupy\n\nNaučná stezka Zákupy, či též užívaný název \"Lesnická naučná stezka\", je vyznačená turistická trasa ze Zákup do přilehlých lesů, určená pro pěší turistiku. Je zaměřená na lesnictví, na někdejší působení Vyšší lesnické školy v Nových Zákupech, a zároveň připomíná historii města, připojených částí i zajímavého okolí. Její budování není ukončeno.\n\nBudování stezky započalo město z iniciativy správce městských lesů Josefa Jirotky a učitele zákupské školy Mgr. Jiřího Jecha v roce 2004. Při Zákupských slavnostech v září 2005 byla první část slavnostně otevřena. Každým rokem byla stezka prodlužována a doplňována dalšími panely. Financování bylo prováděno přes městský rozpočet z výtěžku hospodaření v městských lesích.\n\nJe ukončen jeden okruh v délce 3 km a vytvořena tři ramena dosud nedokončených, připravovaných tras. Stezka je vybavena několika desítkami dřevěných rozcestníků, velkých informačních tabulí a je na několika místech upravena povalovými chodníčky. Na trase je mnoho drobných sakrálních památek (křížky, kaple), některé sem byly po renovaci převezeny z blízkého okolí. Informační tabule obsahují velké množství textů o městu, krajině, osobnostech spojených s lesem, fotografií a fotokopií různých archivních dokumentů (např. seznamy učitelů lesnické školy)\n\nZnačení stezky není napojeno na pásové značení Klubu českých turistů, ani jej nijak nevyužívá. Tabule nejsou očíslovány. Nejbližší trasa KČT je zelená od vlakového nádraží kolem zákupského zámku do Svojkova, na ní je několik naučných tabulí v samotném městě (např. u zámku Zákupy), které na existenci stezky upozorňují. Souběžně však nevedou. Na mapách KČT vydaných po roce 2008 naučná stezka zakreslená zčásti je.\n\nStav tabulí na odlehlejších místech negativně ovlivňuje vandalismus.\n\nVe městě je umístěno několik tabulí upozorňujících na stezku i v místech, kudy trasa nevede. Např. u kulturního domu, u Zákupského zámku, v Nových Zákupech na okraji tamního arboreta.\n\nRozmanité, velmi navštěvované je údolí Kamenického potoka při silničce ze Zákup do Kamenice s mnoha prameny, sevřené okolními kopci. Okruh začíná u Pramenu Tří svatých, pokračuje proti proudu Kamenického potoka kolem dalších pramenů vody (Dívčí pramen, Jakubův pramen) až na počátek k Zákupům připojené obce Kamenice, kde potok opouští směrem doleva. Odtud podél hřbitova cestou lehce vzhůru severním směrem na návrší nad Novými Zákupy, k Mohyle osobností. Zde je odbočka směrem k Velenicím. Okruh se však stáčí opět doleva a klesá k křižovatce silnic od Zákup na Kamenici, resp. na Nové Zákupy. Nad tímto křížením je dvojice pomníků – lesnického školství a Jiřího Židlického. Od nich se stáčí vlevo k kapličce u svatého Huberta, překračuje úzkou silnici a vrací se tak k výchozímu bodu.\n\n\nMohyly byly nově vybudovány na počest osobností, spojených s lesnictvím a zejména s někdejší lesnickou školou, která v Nových Zákupech fungovala v letech 1904–1940\n\n\nV údolí Kamenického potoka, který teče z Kamenice k Zákupům, kde se vlévá do říčky Svitávka, je několik pramenů napájených z masivu Kamenického kopce. K pramenům se váží různé pověsti a jsou oblíbeným zdrojem vody. Řada z nich získala svá pojmenování před desítkami let. Dnes jsou popsány i s pověstmi na přilehlých tabulích.\nUpravené údolí této části naučné stezky využila v červenci 2012 Česká televize pro natáčení třetího dílu svého seriálu o pramenech a rozhlednách, který je vysílán na ČT 2.\n"}
{"id": "553756", "url": "https://cs.wikipedia.org/wiki?curid=553756", "title": "Hnutí za osvobození delty Nigeru", "text": "Hnutí za osvobození delty Nigeru\n\nHnutí za emancipaci delty Nigeru (angl. Movement for the Emancipation of Niger Delta – MEND) je jedna z největších militantních skupin, působících v jižní části Nigérie v deltě Nigeru. Bojuje hlavně proti vykořisťování a útlaku obyvatel delty Nigeru a devastaci životního prostředí federální vládou a zahraničními nadnárodními společnostmi, zabývajícími se těžbou ropy v deltě Nigeru. MEND je spojováno zejména s útoky na zahraniční vlastníky ropných společností v Nigérii, jako součástí konfliktu v deltě Nigeru, zapájením se do bojových akcí, včetně sabotáží, krádeží, ničení majetku a budov, partyzánské války a únosů.\n\nCílem MEND-u je decentralizace kontroly nigerijské ropy a zajištění peněz od federální vlády za znečišťování ropným průmyslem. Ten znečišťuje hlavně pobřežní vody, které jsou důležité pro rybolov, hlavní zdroj obživy.\n\nV lednu 2006 MEND v maily varoval ropný průmysl, „ It must be clear that the Nigerian government cannot protect your workers or assets. Leave our land while you can die in it … Our aim is totally destroy the capacity of the Nigerian government to export oil.“ („Musí být jasné, že nigerijská vláda nemůže ochránit vaše pracovníky nebo majetek. Opusťte naši zemi, jinak v ní můžete zemřít… Naším cílem je totálně znemožnit schopnost nigerijské vlády exportovat ropu.“). Zároveň MEND vyzval prezidenta Olusegun Obasanjo k propuštění dvou vězněných lídrů etnické skupiny Ijaw – Mujahid Dokubo-Asari a Diepreye Alamieyesaigha. Propustil je Obasanjov nástupce, prezident Umaru Musa Yar´Adua v roce 2007.\n\nProblémy začali, když diktatury v Nigérii podepisovali smlouvy, které vyčlenili zdroje ropy a umístili pod kontrolu nadnárodních společností, jako jsou Chevron Corp. a nejznámější Royal Dutch Shell. Z hlediska MEND a jejich podporovatelů lidi z této oblasti trpí velkou degradací životního prostředí v důsledku nekontrolovaného znečištění produkovaného ropným průmyslem. Lidi žijící v deltě Nigeru se nacházejí v situaci, kde jejich vláda a mezinárodní ropné společnosti vlastní všechnu ropu pod jejich nohami, příjmy z ní jsou však zřídkakdy vidět u lidí, který trpí následky.\n\nKenneth Roth, výkonný ředitel instituce Human Rights Watch, řekl o situaci: „ Ropné společnosti nemohou předstírat, že nevědí, co se kolem nich děje. Nigerijská vláda má samozřejmě primární zodpovědnost za zastavení zneužívání lidských práv. Ale ropné společnosti mají přímo prospěch z těchto surových pokusů potlačit nesouhlas, a to znamená, že mají povinnost pokusit se to zastavit.“ Eghare W. O. Ojhogar, šéf komunity Ugborodo, řekl: „ Je to ráj a peklo. Oni mají všechno. My nemáme nic… Pokud protestujeme, pošlou vojáky.“\n\nBěhem posledních dvaceti let se do opozice proti nespravedlnosti, páchané vládou a ropnými společnostmi, staví různá politická hnutí a aktivisté, které byli většinou nenásilné. Nejznámější aktivista byl Ken Saro-Wiwa, básník pocházející z národa Ogoni, který byl popraven v roce 1995 nigerijskou vládou, mnozí věří tomu, že byl obviněn záměrně neprávem s cílem umlčet jeho vokální odpor k situaci v Nigerii. Militanti v deltě mají širokou podporu lidi z regionu, z nichž většina žije v chudobě navzdory obrovskému bohatství produkovanému v regionu ropou. Na to narážel generálmajor Tamuno z MEND, když říkal: „…lidé, hledající spravedlivý podíl z výnosů. Oni se cítí zbaveni práva rozhodovat, cítí se být odsunuti z dělby „politického koláče“ a to je jejich způsob formulace.“\n\nÚtoky MEND zahrnují podstatně sofistikovanější taktiku než předešlý militantní skupiny v deltě Nigeru. Mezi ně patří:\nPovstalci opakovaně útočili bombami na ropovod, co vedlo k nárůstu cen ropy na trhu a taky unášeli zahraniční pracovníky ropných společností.\n\nPodobně jako většina skupin s dlouhým, politicky idealistickým jménem - Dobrovolní jednotky lidu delty Nigeru (NDPVF) nebo Bojovníci za svobodu delty Nigeru (NDFF), se opírá o skupiny bojovníků z komunit po celé deltě, etnických milicí na západě a sekt (částečně zasahuje do NDPVF nebo Bdělý delty Nigeru) na východě. Hnutí tvoří lídři pro každý ze tří hlavních států, z nichž každý má ještě zástupce. Flexibilní struktura MEND umožňuje tranzitní kanál zbraní a prostředků přes deltu do regionů kde se soustřeďují operace. Od sekt a milicí se liší tím, že únosy MEND jsou motivovány spíše publicitou než výkupným (i když peníze často změní pána) a především tím, že snaží sjednotit všechny národy v deltě a jeho boj tak má sociální, nikoli etnický charakter.\n\n\n\n\n\n\n\n\n\n\n"}
{"id": "553757", "url": "https://cs.wikipedia.org/wiki?curid=553757", "title": "Thomas Custer", "text": "Thomas Custer\n\nThomas Ward Custer (15. března 1845 – 25. června 1876) byl důstojník armády USA a dvojnásobný nositel vyznamenání Medal of Honor (medaile cti), uděleného za statečnost během Americké občanské války. Byl mladším bratrem George Armstrong Custera, se kterým se zúčastnil bitvy u Little Bighornu.\nNarodil se v New Rumley ve státě Ohio, jako třetí syn Emanuela a Marie Custerových. V 16 letech (v září 1861) se nechal naverbovat do unionistické armády, kde sloužil u 21st Ohio Volunteer Infantry. Zúčastnil se několika bitev, včetně bitvy u Stones River.\n"}
{"id": "553760", "url": "https://cs.wikipedia.org/wiki?curid=553760", "title": "Mlhovinová hypotéza", "text": "Mlhovinová hypotéza\n\nMlhovinová hypotéza (též nebulární hypotéza) je v současné době nejrozšířenější hypotézou vysvětlující vznik hvězd a kolem nich obíhajících planetárních soustav. Poprvé byla navržena již roku 1734 švédským vědcem Emanuelem Swedenborgem, který se s její pomocí pokoušel vysvětlit vznik sluneční soustavy, ovšem lze ji aplikovat na tvorbu hvězd a kolem nich rotujících soustav v celém vesmíru.\n\nOd doby své první formulace hypotéza prodělala řadu změn a úprav. Jejím základem je předpoklad, že hvězdy a planetární soustavy vznikají kolapsem obrovských molekulárních mračen složených především z molekul vodíku. Tato mračna jsou gravitačně velmi nestabilní a hmota v nich obsažená se spojuje do hustších chomáčů, které dále pokračují v gravitačním kolapsu a nakonec vytvářejí hvězdy. Vznik hvězd je složitý proces, během nějž se vždy kolem hvězdy vytváří plynný protoplanetární disk. V něm mohou za určitých okolností, které zatím nejsou zcela přesně známé, vzniknout planety. Vznik planetárních systémů je tedy zřejmě přirozeným důsledkem tvorby hvězd. Vznik hvězdy velikosti Slunce obvykle trvá kolem 100 milionů let.\n\nProtoplanetární disk je akreční disk kolem mladé hvězdy, který ji dále zásobuje hmotou. V počátečních fázích je velmi horký, ale později chladne, zatímco centrální hvězda vstupuje do fáze hvězdy typu T Tauri. V akrečním disku již mohou vznikat i malá prachová zrna tvořená minerály a ledem. Ta se mohou dále spojovat až do 1 kilometr velkých planetesimál. Pokud je disk dostatečně hmotný, akrece pokračuje poměrně překotným způsobem a během 100 000 až 300 000 let se vytvářejí protoplanety velikosti Měsíce až Marsu. V blízkosti hvězdy tato planetární embrya prochází fází vzájemných srážek, jejichž výsledkem je několik terestrických planet. Tato poslední fáze může trvat 100 milionů až 1 miliardu let.\n\nTvorba obřích planet je komplikovanější proces. Předpokládá se, že se tak děje za tzv. sněžnou čárou, kde se protoplanety vytvářejí především z různých zmrzlých materiálů. Důsledkem je, že jsou několikrát hmotnější než ty, které se vytvořily ve vnitřní části protoplanetárního disku. Následující proces ještě není zcela prozkoumán, avšak je zřejmé, že některá z těchto embryí mohou nakonec dosáhnout hmotnosti 5 až 10 Zemí, což je hraniční hodnota umožňující zachycování plynu sestávajícího z vodíku a helia. Akumulace plynu kolem tohoto jádra je zpočátku pomalý proces, který trvá několik milionů let, jakmile však protoplaneta dosáhne hmotnosti asi 30 Zemí, nabere na rychlosti a překotnosti. Planety velikosti Jupiteru či Saturnu zřejmě dokáží nashromáždit veškerou svou zbývající hmotu během pouhých 10 000 let. Akrece končí teprve tehdy, až je veškerý plyn v okolí vyčerpán. Vytvořené planety potom mohou migrovat na velké vzdálenosti. Ledoví obři, jako jsou Uran a Neptun, jsou pravděpodobně nedostatečně vyvinuté plynné planety, které se začaly tvořit příliš pozdě, když už v disku nebyl dostatek plynu.\n\nMlhovinová hypotéza byla poprvé formulována roku 1734 švédským vědcem Emanuelem Swedenborgem. Immanuel Kant, který byl s touto myšlenkou podrobně obeznámen, ji roku 1755 dále rozvinul. Podle něj pomalu rotující plynná mračna (mlhoviny) vlivem gravitace kolabují a zplošťují se, až se z nich nakonec vytvářejí hvězdy a planety. Podobný model navrhl také roku 1796 Pierre Simon de Laplace. Jeho model popisoval smršťující se a chladnoucí protosolární mrak – sluneční mlhovinu. Jak se mlhovina smršťovala, zplošťovala se a tvořily se v ní prstence materiálu, které dále kolabovaly až vytvořily planety. Laplaceův model převládal po celé 19. století. Jeho hlavním problémem však bylo rozdělení momentu hybnosti mezi Sluncem a planetami. Ačkoliv ve Slunci je soustředěno 99,86 % hmoty, jeho moment hybnosti činí jen 1 % momentu hybnosti celé soustavy, zbytek pak připadá na ostatní obíhající tělesa, a tento fakt Laplaceova hypotéza nedokázala nijak vysvětlit. Proto byla počátkem 20. století z větší části opuštěna.\n\nNeúspěch Laplaceova modelu stimuloval vědce k tomu, aby se ho pokusili nějak nahradit. Během 20. století bylo navrženo mnoho teorií, jako například \"planetesimální teorie\" Thomase Chamberlina a Foresta Moultona (1901), \"slapový model\" Jamese Jeanse (1917), \"akreční model\" Otto Šmidta (1944), \"protoplanetární teorie\" Williama McCrea (1960) a nakonec \"teorie zachycení\" Michaela M. Woolfsona. Roku 1978 Andrew Prentice opět vzkřísil původní Laplaceovy myšlenky tvorby planet a zformuloval tzv. \"moderní Laplaceovu teorii\". Žádný z těchto pokusů však nebyl zcela úspěšný.\n\nV současnosti široce akceptovaná teorie tvorby planet ze sluneční mlhoviny označovaná anglickým výrazem \"\" (SNDM), má své počátky v pracích sovětského astronoma Viktora Sergejeviče Safronova. Jeho kniha \"Evolucija doplanětnogo oblaka i obrazovanie Zemlji i planět\", která byla roku 1972 přeložena i do anglického jazyka, měla velký dopad na odbornou veřejnost a vývoj názorů na vznik planet. V knize byly formulované všechny hlavní problémy procesu tvorby planet a některé z nich autor dokázal i vyřešit. Safronovovy myšlenky ve svých pracích dále rozvíjel zejména George Wetherill. Ačkoliv se teorie původně týkala pouze vzniku a vývoje sluneční soustavy, nyní ji vědci považují za platnou pro vývoj planetárních soustav v celém vesmíru.\n\nKolem hvězd během jejich utváření vzniká akreční disk a lze ho nalézt kolem všech hvězd starých přibližně 100 milionů let. Tento závěr byl kromě různých teoretických úvah podpořen zejména objevem prachoplynových disků kolem protohvězd a hvězd typu T Tauri. Z jejich pozorování vyplynulo, že prachová zrna, která je tvoří, nabývají na objemu ve velmi krátké době (tisíců let) a vytvářejí se z nich tělíska o velikosti asi 1 centimetru.\n\nV současné době již astrofyzikové také rozumí procesu, jakým 1 km velké planetesimály dorostou do těles o průměrech kolem 1000 km. Tento proces probíhá v každém disku, v němž je hustota planetesimál dostatečně vysoká. Akrece těchto těles bývá zpočátku velmi překotná, následně jejich růst zpomaluje a konečným výsledkem je vznik protoplanet různých velikostí, které značně závisí i na jejich vzdálenosti od hvězdy. Různé simulace ukázaly, že další srážky protoplanet ve vnitřních částech protoplanetárního disku vedou k vytvoření několika těles velikosti Země. Původ terestrických planet se tedy v současné době již zdá prakticky vysvětlen.\n\nStudium akrečních disků naráží také na řadu problémů. Nejvýznamnějším z nich je, jakým způsobem ztrácí materiál, který se zformoval v protohvězdu, svůj moment hybnosti. Zdá se pravděpodobné, že tento moment hybnosti se nějakým způsobem přenáší na vzdálenější části disku, ale přesný mechanismus tohoto přenosu není stále znám. Rovněž procesy, které vedou k vymizení disků nejsou dostatečně objasněny.\n\nDalším velkým nevyřešeným problémem mlhovinové hypotézy je vznik planetesimál, tj. jak se 1 cm velká tělíska pospojují do 1 km velkých těles. Tento mechanismus by zřejmě rovněž poskytl také odpověď na otázku, proč kolem některých hvězd obíhají planety, zatímco kolem jiných jen prachové prstence.\n\nAstrofyzikové zatím zcela úplně nerozumí ani vzniku plynných obrů. Současné teorie nedokáží vysvětlit, jak je možné, že jejich jádra narostou dostatečně rychle na to, aby k sobě stihla ještě připoutat tak velké množství plynu z rychle mizejícího protoplanetárního disku. Střední délka doby života těchto disků, která činí méně než 10 milionů let, se zdá na vytvoření takových jader příliš krátká.\n\nProblémem se zdá být také migrace plynných obrů. Podle některých výpočtů by totiž jejich interakce s okolním materiálem v disku mohla vést k rychlému přemístění směrem dovnitř soustavy, a pokud by tato migrace nebyla nějakým způsobem zastavena, planety by se dostaly do vnitřních částí soustavy a nedosáhly by své velikosti.\n\nHvězdy se tvoří uvnitř obrovských molekulárních mračen sestávajících z chladného molekulového vodíku, které mívají průměr kolem 20 parseků a jejichž hmotnost přibližně 300 000krát přesahuje hmotnost Slunce. V průběhu milionů let mohou tato mračna začít kolabovat a rozpadat se na menší části. Z jejich fragmentů se pak tvoří malá hustá jádra, která dále kolabují a vytvářejí hvězdy. Hmotnosti těchto jader se mohou pohybovat v rozmezí od malého zlomku hmotnosti Slunce až po několik Sluncí. Nazývají se protostelární (nebo v případě vznikajícího Slunce protosolární) mlhoviny. Jejich průměr bývá od 0,01 do 0,1 parseku (2000–20 000 astronomických jednotek) a hustota počtu částic (molekul plynu) přibližně mezi 10 000 až 100 000 cm.\n\nPočáteční fáze kolapsu protostelární mlhoviny o hmotnosti Slunce trvá asi 100 000 let. Každá rotující mlhovina má nějaký moment hybnosti. Plyn v její centrální části, jehož moment hybnosti je relativně malý, se rychle stlačuje a vytváří dále se již nestlačující jádro, které obsahuje jen malý zlomek hmoty původní mlhoviny. Toto jádro je zárodkem budoucí hvězdy. Jak kolaps mlhoviny pokračuje, vlivem zákona zachování hybnosti se rotace zmenšující se plynné obálky zrychluje, což částečně plynu brání, aby dále padal na centrální jádro. Místo toho je vytlačován směrem ven podél jeho rovníkové roviny a vytváří tak akreční disk. Hmotnost jádra postupně roste, až se z něj nakonec stane mladá horká protohvězda. V této fázi je spolu se svým diskem zahalena v obálce plynu, který stále ještě padá směrem dovnitř, a není proto přímo pozorovatelná. Obálka je natolik neprůhledná, že dokonce i záření milimetrových délek uniká z jejího vnitřku jen velmi obtížně. Tyto objekty velmi jasně září hlavně na milimetrových a submilimetrových délkách. Bývají označovány jako protohvězdy třídy 0. Kolaps bývá často provázen bipolárními výtrysky, které směřují na obě strany podél rotační osy disku. Takové výtrysky lze v oblastech s rodícími se hvězdami pozorovat často. Zářivý výkon protohvězd třídy 0 je vysoký – protohvězda hmotnosti Slunce může zářit až 100krát více než Slunce. Hlavním zdrojem jejich energie je gravitační kolaps; v této fázi v protohvězdě ještě nedochází k vodíkové fúzi.\nPlyn obklopující protohvězdu dále padá na protoplanetární disk, a z původního oblaku již zbývá jen tenká a stále více průhledná obálka. Mladou hvězdu již pak lze pozorovat přímo; nejprve ve vzdálené infračervené oblasti světelného spektra a později i ve viditelném světle. Přibližně v této době je v protohvězdě zažehnuta fúze deuteria a o něco později také běžného vodíku. Nová hvězda se tak rodí asi 100 000 let po počátku kolapsu původní mlhoviny. Vnější vzhled mladé hvězdy odpovídá protohvězdě třídy I, která bývá také označována jako mladá hvězda typu T Tauri. V této době již má hvězda velkou část své konečné hmotnosti: hmotnost disku a zbývající obálky dosahuje již jen 10–20 % hmotnosti centrální hvězdy.\n\nV další fázi již obálka úplně mizí a veškerý materiál z ní se nachází v disku. Protohvězda se stává klasickou hvězdou typu T Tauri. K tomu dochází přibližně po 1 milionu let. Hmotnost disku kolem klasické hvězdy typu T Tauri činí asi 1–3 % hmotnosti hvězdy a jeho akrece postupuje přibližnou rychlostí 10miliontiny až miliardtiny hmotnosti Slunce ročně. Rovněž lze pozorovat bipolární výtrysky. Akrece vysvětluje všechny zvláštní vlastnosti klasických hvězd typu T Tauri: neobvykle silné emisní čáry, magnetickou aktivitu a výtrysky. Emisní čáry vznikají, když plyn dopadá na hvězdu, k čemuž dochází v blízkosti jejích magnetických pólů. Výtrysky jsou potom vedlejším produktem této akrece a odnášejí přebytečný moment hybnosti. Klasická fáze hvězd typu T Tauri trvá asi 10 milionů let. Protoplanetární disk nakonec zcela vymizí vlivem akrece, formování planet, výtrysků a fotoevaporace způsobené ultrafialovým zářením z centrální hvězdy i jiných blízkých hvězd. Mladá hvězda tak vstoupí do fáze čárově slabé hvězdy typu T Tauri, která se pak postupně, v průběhu milionů let, přemění na běžnou hvězdu, jako je naše Slunce.\n\nZa určitých okolností se může v protoplanetárním disku začít rodit nová planetární soustava. Protoplanetární disky byly pozorovány kolem poměrně velkého počtu hvězd v mladých hvězdokupách. Vznikají již v prvních fázích tvorby hvězdy, ale zpočátku nejsou kvůli neprůhledné plynné obálce, jež je obklopuje, pozorovatelné. Disk obklopující protohvězdu třídy 0 je pravděpodobně masivní a horký. Jedná se o akreční disk, který protohvězdu ve svém středu zásobuje materiálem. Jeho teplota může ve vzdálenosti 5 astronomických jednotek od hvězdy přesáhnout až 400 kelvinů a ve vzdálenosti 1 AU dokonce 1000 kelvinů. Zahřívají ho zřejmě rozpadající se turbulence a dopadající plyn z okolní mlhoviny. Vysoká teplota v jeho vnitřní části způsobuje, že většina prchavých látek, např. voda, a některé organické látky a kamenné materiály se vypaří. V pevném stavu zde zůstanou pouze žáruvzdorné materiály, jako je železo. Led může přežít jen ve vnějších částech disku.\n\nHlavními problémy při studiu akrečních disků jsou vznik turbulencí a mechanismy odpovědné za vysokou efektivní viskozitu. Turbulentní viskozita je pravděpodobně příčinou přenosu hmoty na centrální protohvězdu a momentu hybnosti do vnějších oblastí disku. To je důležité pro pokračující akreci, protože centrální protohvězda může přijímat další plyn pouze, pokud ztratí většinu svého momentu hybnosti, který musí být odnesen malou částí plynu pryč. Výsledkem tohoto procesu je růst protohvězdy i průměru disku, který může, pokud byl původní moment hybnosti mlhoviny dostatečně velký, dosáhnout až do vzdálenosti 1000 AU. Astronomové běžně pozorují velké disky v mnoha oblastech vzniku nových hvězd, jako je například Velká mlhovina v Orionu.\n\nAkreční disk může existovat po dobu kolem 10 milionů let. Jakmile hvězda dosáhne fáze klasické hvězdy typu T Tauri, disk se začne ztenčovat a chladnout. Méně prchavé materiály začnou kondenzovat i v oblastech blíže jeho středu a vytvářet prachová zrnka o velikosti 0,1–1 μm, která obsahují krystalické křemičitany. Transport materiálu z vnějších částí disku může promíchat nově vytvořená prachová zrna s těmi staršími, obsahujícími různé organické a jiné prchavé látky. Takové promíchání by vysvětlilo některé zvláštnosti ve složení těles sluneční soustavy, jako je například přítomnost mezihvězdného prachu ve starých meteoritech a žáruvzdorných materiálů v kometách.\nPrachové částice mají v hustém prostředí disku tendenci se k sobě lepit, což vede k vytváření větších tělísek až do velikosti několika centimetrů. Stopy těchto procesů shlukování prachu mohou být pozorovány v infračerveném spektru záření vycházejícího z mladých disků. Další hromadění pak vede ke vzniku planetesimál, jejichž průměr je 1 km nebo i větší. Tyto planetesimály jsou již základními stavebními kameny, z nichž vznikají planety. Přesný proces vedoucí k tvorbě planetesimál je zatím nevyřešeným problémem fyziky akrečních disků, neboť při větších velikostech již prosté shlukování přestává být dostatečně účinné. Určitou oblibu si získala hypotéza gravitační nestability. Podle ní se tělíska o rozměru několika centimetrů nebo větší pomalu usazují poblíž střední roviny disku, kde vytvoří velmi tenkou – méně než 100 km silnou – a hustou vrstvu. Tato vrstva je gravitačně nestabilní a může se rozpadat do početných shluků, které potom gravitačně kolabují do planetesimál.\n\nVznik planet může být rovněž spuštěn gravitační nestabilitou uvnitř disku, která vede k jeho rozpadu do shluků. Některé z nich, pokud jsou dostatečně husté, mohou začít gravitačně kolabovat, což může vést k rychlému vzniku plynných obrů a dokonce i hnědých trpaslíků, a to v časovém úseku kolem 1000 let. Tento proces je však možný pouze u masivních disků, jejichž hmotnost je větší než 0,3 hmotnosti Slunce. Pro srovnání, typický disk dosahuje hmotnosti pouze 0,01 až 0,03 hmotnosti Slunce. Protože masivní disky jsou vzácné, může se tento mechanismus vzniku planet uplatňovat jen velmi málo.\n\nNa definitivním rozpadu protoplanetárního disku se podílí několik různých mechanismů. Vnitřní část disku končí vlivem akrece v centrální hvězdě, anebo je vystřelena bipolárními výtrysky pryč. Vnější části se buď vypaří pod vlivem silného ultrafialového záření z centrální hvězdy (v době, kdy se tato nachází ve fázi hvězdy typu T Tauri) anebo z jiných blízkých hvězd. Plyn ve střední části disku buď pohltí, anebo odmrští, nově vytvořené planety a malé prachové částice zase vytlačí hvězdný vítr vanoucí z centrální hvězdy. Jediné co nakonec zbude, je planetární systém. Pouze v případech, kdy ztroskotal proces tvorby planetesimál, zůstává kolem hvězdy prachový disk bez planet.\n\nProtože planetesimály bývají velmi početné a jejich populace se vyskytuje napříč protoplanetárním diskem, některé mohou přežít dobu tvorby planetárního systému. Planetky jsou pravděpodobně takovými pozůstalými planetesimálami, které se navzájem obrousily do menších rozměrů. Komety jsou zase planetesimálami ze vzdálených oblastí planetárního systému. Meteority jsou kousky planetesimál, které dopadly na povrch planety a poskytují vědcům velké množství informací o vzniku naší sluneční soustavy. Některé typy meteoritů jsou jen kousky malých roztříštěných planetesimál, které neprošly žádnou vnitřní diferenciací, zatímco jiné mohou být pozůstatky planetesimál mnohem větších rozměrů.\n\nPodle modelu vyplývajícího z mlhovinové teorie se terestrické planety tvoří ve vnitřní části protoplanetárního disku, ohraničené tzv. sněžnou čárou, před níž je teplota příliš vysoká na to, aby se zde mohly tvořit částice z vodního ledu a dalších prchavých látek. Výsledkem je, že se zde shlukují pouze různé kamenné materiály, z nichž se později utvářejí kamenné planetesimály. Předpokládá se, že u hvězd velikosti Slunce takové podmínky existují v částech disku, které jsou od ní vzdálené 3 až 4 astronomické jednotky.\n\nPoté, co se vytvořily malé planetesimály o velikosti asi 1 km v průměru, začíná fáze velmi překotné akrece. V této době tělesa velmi rychle nabývají na hmotnosti, přičemž větší tělesa zvětšují svou hmotnost rychleji, a to na úkor těles menších. Tato fáze trvá asi 10 000 až 100 000 let a končí, když velká tělesa dosáhnou velikosti asi 1000 km v průměru. Následné zpomalení akrece je způsobeno gravitačním rušením zbývajících planetesimál již vytvořenými velkými tělesy. Nakonec větší tělesa růst těles menších zcela zastaví.\n\nV další fázi planetesimály přejdou do uspořádaného, tzv. oligarchického růstu. Ten je charakterizován dominancí několika stovek větších těles, tzv. oligarchů, se kterými se srážejí a následně splývají menší planetesimály. Mimo tyto oligarchy už žádné jiné těleso nemůže růst. Vlivem zbývajících planetesimál jsou oligarchové od sebe drženi ve vzdálenosti asi desetinásobku poloměru tzv. Hillovy sféry (tj. okruhu převládajícího gravitačního vlivu tělesa). Výstřednost a sklon jejich oběžných drah zůstávají malé. Oligarchové pokračují v akreci, dokud nejsou z disku v jejich okolí vyčerpány všechny planetesimály. Rovněž někteří sousední oligarchové se mohou navzájem srazit a splynout. Jejich konečná hmotnost (tzv. omezená hmotnost) závisí na jejich vzdálenosti od hvězdy a hustotě planetesimál. Pro terestrické planety činí 0,1 hmotnosti Země, tj. asi hmotnost Marsu. V závěru této etapy je zformováno asi 100 protoplanet velikosti Měsíce až Marsu, které jsou rovnoměrně rozprostřeny a vzdálenosti mezi nimi dosahují pěti až desetinásobku poloměru jejich Hillovy sféry. Pravděpodobně se nachází v mezerách v protoplanetárním disku a navzájem jsou od sebe odděleny prstenci ze zbývajících planetesimál. Tato fáze trvá zřejmě několik stovek tisíc let.\n\nPoslední fází tvorby terestrických planet je etapa jejich vzájemných srážek. Začíná v době, kdy již zbývá jen velmi malý počet planetesimál a protoplanety jsou již natolik hmotné, že se navzájem začínají gravitačně rušit, což uvede jejich oběžné dráhy v chaos. Během této fáze protoplanety vytlačí zbývající planetesimály a občas se spolu srazí. Výsledkem tohoto procesu, který trvá 10 až 100 milionů let, je vznik jen velmi omezeného počtu těles velikosti Země. Simulace ukazují, že počet přeživších planet se v průměru může pohybovat mezi 2 a 5. Ve sluneční soustavě jsou takovými planetami Země a Venuše. K jejich vytvoření bylo potřeba splynutí přibližně 10 až 20 protoplanet, přičemž zhruba stejný počet jich byl ze sluneční soustavy vymrštěn pryč. Je možné, že některé z těchto protoplanet, které měly svůj původ v dnešním hlavním pásu asteroidů, s sebou nesly vodu, a daly tak vzniknout pozemským oceánům. Mars a Merkur mohou být považovány za protoplanety, kterým se podařilo tuto chaotickou dobu přežít. Vytvořené terestrické planety se nakonec usadí na víceméně stabilních oběžných drahách, čímž se vysvětluje, proč jsou planetární systémy obvykle obsazené až na hranici únosnosti, nebo jinými slovy, na pokraji nestability.\n\nPřesný proces vzniku plynných obrů je pro planetology stále nevyřešený problém. V rámci mlhovinového modelu vzniku planetárního systému existují pro vznik obřích planet dvě různé teorie. Podle první z nich se plynní obři tvoří v masivních protoplanetárních discích jako důsledek gravitačního shlukování (viz výše). Gravitační nestabilita takového disku může vést i k vytváření tzv. hnědých trpaslíků, kteří bývají obvykle řazeni mezi hvězdy. Slibnější možností se však zdá být jiný model, který dokáže vysvětlit vznik obřích planet i v relativně málo hmotných discích (dosahujících i méně než 0,1 hmotnosti Slunce). V tomto modelu probíhá tvorba obřích planet ve dvou fázích: nejprve vzniká akrecí jádro o hmotnosti přibližně 10 Zemí, na které se následně nabaluje plyn z protoplanetárního disku.\n\nTvorba jader obřích planet pravděpodobně probíhá stejným způsobem jako u planet terestrických. Začíná na úrovni planetesimál, které procházejí obdobím překotného růstu, na nějž navazuje pomalejší růst oligarchický. Nenastává zde však zřejmě období vzájemných srážek, protože ve vnějších částech planetárního systému jsou takové srážky velmi málo pravděpodobné. Dalším rozdílem je složení planetesimál, které se v tomto případě vytvářely za sněžnou čárou, takže se skládají hlavně z ledu, který převyšuje kamenné materiály v poměru 4:1. Díky tomu je zde hmotnost planetesimál asi čtyřikrát vyšší.\n\nV discích s nejmenší možnou hmotností, která ještě umožňuje tvorbu terestrických planet, by ve vzdálenosti 5 astronomických jednotek od hvězdy (tj. stejné jako je vzdálenost Jupiteru od Slunce) mohly během 10 milionů let (což je doba, po které již plynné disky kolem hvězd velikosti Slunce zanikají) vzniknout pouze planetární jádra o hmotnosti 1 až 2 Zemí, což by ke vzniku plynných obrů nepostačovalo. Řešením by mohlo být desetinásobné zvětšení potřebné hmotnosti disku, dále migrace protoplanet, díky níž by se mohly srážet s větším množstvím planetesimál, a konečně také stupňování akrece vlivem odporu plynu obklopujícího planetární jádro. Kombinace těchto faktorů by mohla vysvětlit vznik jader plynných obrů, jako jsou Jupiter nebo Saturn. Vznik planet jako Uran nebo Neptun je o něco složitější a astronomové jejich tvorbu ve vzdálenostech 20 až 30 astronomických jednotek od centrální hvězdy nedokáží vysvětlit. Někteří proto přišli s myšlenkou, že tyto planety se původně zformovaly někde v oblasti mezi Jupiterem a Saturnem, a teprve později migrovaly na své současné pozice.\nJakmile jednou planetární jádra dosáhla dostatečné hmotnosti (asi 5 až 10 násobku hmotnosti Země), začala na sebe nabalovat okolní plyn. Zpočátku šlo o pomalý proces, který se po několika milionech let, když jejich hmotnost dosáhla 30násobku hmotnosti Země, dramaticky zrychlil. Zbývajících asi 90 % své celkové hmotnosti planety nasbíraly již jen během přibližně 10 000 let. Další akrece plynu končí, jakmile je veškerý plyn v okolí vyčerpán, takže v protoplanetárním disku vzniká prázdná mezera. Podle tohoto modelu jsou vlastně Uran a Neptun jádra plynných obrů, která ustrnula na počátku svého vývoje, protože se začala tvořit příliš pozdě, v době, kdy už v disku nezbýval téměř žádný plyn. Po fázi překotné akrece plynu následuje období migrace nově vytvořených plynných obrů, takže planety mohou ještě pomalu nabalovat další plyn. Jak planety na sebe plyn nabalují, vzniká kolem nich v disku mezera. Migrace je způsobená vzájemným gravitačním působením planety nacházející se v prázdné mezeře s materiálem zbývajícího disku. Jakmile disk zcela zmizí, nebo když planeta dosáhne jeho okraje, migrace končí.\n\nPodle některých teorií končí tímto způsobem na vnitřním okraji disku svou pouť tzv. horké Jupitery, tj. plynní obři velikosti planety Jupiter, kteří se ze vzdálených chladných oblastí planetární soustavy dostali na oběžné dráhy ležící velmi blízko centrální hvězdy. V dubnu roku 2010 však tým astronomů vedený Andrew Cameronem a Didier Quelozem oznámil, že z jím sledovaného vzorku 27 horkých Jupiterů jich více než polovina má své dráhy výrazně nakloněny, a že pohyb šesti z nich je dokonce retrográdní, tzn. v opačném směru, než v jakém rotuje centrální hvězda. Takové dráhy již nelze vysvětlit migrací způsobenou gravitační interakcí s okolním prachoplynovým diskem. Astronomové navrhli hypotézu, podle níž exoplanety byly na neobvyklou oběžnou dráhu navedeny vlivem gravitačních poruch způsobených jinou planetou nebo dokonce blízkou hvězdou. Takový proces by patrně trval ještě déle než dosud uvažované způsoby migrace, až stovky milionů let, a všechny menší planety by během něho byly zřejmě ze systému zcela vymeteny.\n\nObří planety mohou významně ovlivnit i tvorbu planet terestrických. Přítomnost obrů totiž zvyšuje výstřednost a sklon oběžných drah planetesimál a protoplanet v terestrické oblasti planetární soustavy (která se v případě sluneční soustavy nachází ve vzdálenosti do 4 AU od Slunce). Na druhé straně, pokud by se plynní obři vytvořili příliš brzy, mohli by akreci vnitřních planet zpomalit nebo i zabránit. Pokud se však vytvoří ke konci fáze oligarchického růstu terestrických planet, jak se pravděpodobně stalo ve sluneční soustavě, ovlivní velmi významně vzájemné srážky protoplanet, které nabudou mnohem dramatičtější podoby. V důsledku toho se počet terestrických planet sníží a současně se zvětší jejich velikost. Kromě toho se jejich vlivem terestrické planety vytvoří blíže centrální hvězdě. Ve sluneční soustavě však byl vliv plynných obrů, z nichž největší byl vliv Jupitera, částečně omezen jejich poměrně velkou vzdáleností od terestrických planet.\n\nOblast planetárního systému, která přímo sousedí s oblastí plynných obrů, je ovlivněna odlišným způsobem. Zde může výstřednost oběžných drah protoplanet vzrůst tak výrazným způsobem, že se mohou dostat až do těsné blízkostí některého z těchto obrů. Pravděpodobným důsledkem takového setkání pak je vystřelení tělesa ven z planetárního systému. Protože zde nezbudou žádné protoplanety, nevytvoří se v oblasti ani žádné planety. Vedlejším účinkem tohoto jevu je, že v oblasti zůstane určitý menší počet planetesimál, neboť sami plynní obři bez pomoci protoplanet nedokáží celou oblast sami beze zbytku vyčistit. Celková hmotnost všech přeživších planetesimál je malá, neboť protoplanety v součinnosti s obřími planetami stihly ještě před svým vlastním vymrštěním 99 % procent z nich vymést. Taková oblast se nakonec promění v pás planetek, podobný hlavnímu pásu, který se ve sluneční soustavě nachází ve vzdálenosti 2 až 4 AU od Slunce.\n\n"}
{"id": "553761", "url": "https://cs.wikipedia.org/wiki?curid=553761", "title": "Kondotiér", "text": "Kondotiér\n\nKondotiér (ital., od \"condotta\", velení) byl velitel nájemné armády v Itálii, zejména ve 14. až 16. století. V přeneseném smyslu žoldnéř, bezohledný válečník.\n\nVe 12. a 13. století italská města velice zbohatla obchodem, neměla však téměř žádné válečníky, takže byla snadnou kořistí pro sousedy. Podobně na tom byli často i papežové. Proto si vedení měst najímalo vojáky z ciziny (\"compagnia da ventura\") i s velitelem – kondotiérem. Pokud se patriciové nemohli dohodnout, svěřovali celou obranu města najatému válečníkovi, často cizinci, který se pak nazýval \"podesta\".\n\nKondotiéři byli pověstní svou nespolehlivostí, za lepší žold byli ochotni změnit stranu, někdy dokonce v průběhu bitvy. Brzy si také uvědomili, že město je vůči nim bezmocné, a začali si diktovat podmínky, někteří se města sami zmocnili a stali se mocnými politiky. Francesco Sforza, jehož otec byl také kondotiérem, se roku 1450 stal vévodou milánským. Koncem 15. století se však ukázalo, že kondotiéři zanedbali vývoj vojenské techniky a francouzské, švýcarské i španělské vojsko je opakovaně poráželo, takže už počátkem 16. století postupně vymizeli.\n\n\n"}
{"id": "553768", "url": "https://cs.wikipedia.org/wiki?curid=553768", "title": "Ugrofinské národy", "text": "Ugrofinské národy\n\nUgrofinské národy je historická lingvistická skupina národů mluvících ugrofinskými jazyky. Dělí se na dvě velké skupiny národů, baltofinské (např. Finové a Estonci) a ugrické (Maďaři). Ugrofinské jazyky nejsou příbuzné jazykům indoevropským. Geneticky jsou Ugrofinové značně rozrůznění. Národy žijící na severovýchodě evropské části Ruska a na Sibiři mají mongoloidní rysy, zatímco u evropských národů (Maďaři, Finové, Karelové) s výjimkou Sámů je podle výzkumů genetická stopa, kterou asijské kmeny na těchto národech zanechaly, relativně nepodstatná. Podle Cavalli-Sforzy jsou Maďaři z 87 % evropského původu a Finové z 90 %. Tato data jsou v poměrné shodě s historickými daty z Maďarska. Sámové (Laponci) jsou Evropané přibližně z 50 %.\n\nRozdělení ugrofinských národů na základě jazykové příbuznosti:\n\n\n\n"}
{"id": "553781", "url": "https://cs.wikipedia.org/wiki?curid=553781", "title": "Pirátství v Somálsku", "text": "Pirátství v Somálsku\n\nPirátství v Somálsku se rozmohlo, jako moderní forma pirátství, v poslední době a stalo se stálou hrozbou pro mezinárodní vody a námořní obchodní trasy, především v okolí somálského pobřeží (další rizikovou oblastí je například Malacký průliv).\n\nReakce různých světových organizací na zvýšený počet unesených lodí v posledních letech na sebe nenechala dlouho čekat a do boje s pirátstvím v Somálsku se zapojily především OSN a IMO. Pirátství v Somálsku také vedlo k ustanovení Námořního bezpečnostního prostoru, který nemá nijak vytyčené hranice, ale všeobecně je chápán jako námořní prostor mezi Somálskem a Jemenem, tedy Adenský záliv. V tomto prostoru operují mezinárodní námořní jednotky, které často doprovázejí obchodní lodě při jejich cestě Adenským zálivem. 5. října 2008 vydala Rada bezpečnosti OSN rezoluci 1838, ve které vyzývá všechny státy jenž mají v oblasti Adenského zálivu svá plavidla, aby se nezdráhaly použít vojenskou sílu při potlačování mezinárodního pirátství.\n\nZvyšující se hrozba pirátství znepokojila taktéž Indii, jejíž obchodní cesty vedou většinou právě Adenským zálivem a proto v říjnu roku 2008 \n\nOSN povolila indickému námořnictvu vstup do somálských vod za účelem potlačení místního pirátství. K další eskalaci pirátství v okolí Somálska došlo v listopadu 2008, kdy somálští piráti začali přepadat obchodní lodě i mimo Adenský záliv a zároveň se začali zaměřovat na větší nákladní lodě nebo ropné a chemické tankery. To bylo ostře v kontrastu s předchozími únosy, které byly zaměřené především na menší a tudíž zranitelnější lodě. \n\nOd konce 60. let až do vypuknutí občanské války v roce 1991, tedy za vlády třetího somálského prezidenta Siad Barreho proudila do Somálska mezinárodní finanční pomoc. Tato pomoc měla být využita druhoplánově, tedy ne přímo na obstarání potravin pro obyvatele, nýbrž pro rozvoj rybářství. Začaly se proto stavět rybářské lodě a zařízení na jejich údržbu. Extrémní znečišťování místních vod ale vedlo k úbytku rybí populace a následně i ke zvýšení jejich výkupní ceny, což pomalu způsobilo nefunkčnost obchodu. Rozmáhat se začal i ilegální rybolov ze strany lodí jiných států, se kterým se díky absenci jakékoli pobřežní stráže nedalo bojovat. Po vypuknutí občanské války zde definitivně vznikly podmínky zralé pro růst pirátství \n\nV současné době je Somálsko jednou z nejchudších zemí na světě, což dokládají i údaje o HDP na hlavu, které se pohybují zhruba kolem 600 dolarů na rok. Podle Světové Banky dokonce 73% Somálců žilo v roce 2008 s méně než 2 dolary na den. Somálsko je tedy téměř výlučně závislé na zahraniční pomoci. Absenci jednotné vlády a tedy i funkční ochrany vlastních rybolovných oblastí přitom využívají rybářské lodě jiných zemí k ilegálnímu rybolovu.\n\nVšechny výše uvedené faktory spolu s několika povedenými únosy pak vedly k tomu, že mladí muži začali hromadně vstupovat do pirátských gangů. Vůdci těchto gangů mají v Somálsku vysoké sociální i ekonomické postavení a řadí se mezi místní elity. Právě oni zde mají nová auta, velké domy, moderní zbraně a nejhezčí dívky. Mnoho z pirátů jsou bývalí rybáři, kteří doplatili na ilegální rybolov v oblasti Adenského zálivu a když viděli ziskovost pirátství, začali se mu věnovat. Ve většině případů je totiž výkupné za zajatce zaplaceno a oni se ve zdraví dostanou na svobodu. Do boje s pirátstvím se zapojila i federální vláda Somálska, která například čas od času umožní vstup mezinárodním plavidlům do svých teritoriálních vod, stává se tak ovšem jen zřídkakdy, častěji jsou mezinárodní plavidla nucena přerušit pronásledování pirátů ve chvíli kdy vstoupí do somálských teritoriálních vod.\n\nVětšina pirátů pochází z oblasti Puntland, což je severovýchodní výběžek Somálska a mají mezi 20 – 35 lety. V oblasti Somálska působí nejméně 4 velké pirátské gangy. První z nich, Národní dobrovolnická pobřežní stráž (NVCG) působí v oblastech kolem přístavu Kismaayo na jižním pobřeží Somálska, kde se zaměřuje především na menší čluny a rybářské lodě. Této skupině velí Garaad Mohamed. Skupina Marka, pod vedením Yusufa Mohameda Siad Inda’adeho se skládá spíše z více neorganizovaných a roztroušených skupin působících v okolí města Marka. Třetí významnou skupinu Puntland tvoří především tradiční a bývalí rybáři právě v okolí Puntlandské oblasti. Tito piráti se vyznačují velmi dobrou znalostí místních vod. Poslední skupinou jsou Somali Marines, o které se říká, že je nejmocnější a nejsilnější. Má dokonce vojenskou strukturu, můžeme zde proto najít například admirála, viceadmirála nebo finančního vedoucícho. \n\n8. dubna 2009 obsadili čtyři somálští piráti americkou loď jihovýchodně od somálského města Eyl. Tato loď převážela 17 000 tun nákladu, z čehož zhruba 5000 tun byly humanitární dávky určená pro Somálsko, Keňu a Ugandu. O čtyři dny později zabili odstřelovači amerického námořnictva tři piráty, kteří drželi kapitána Richarda Phillipse na palubě záchranného člunu americké lodi. Americké námořnictvo uvedlo, že jeho život byl v bezprostředním ohrožení. Poslední ze čtyř pirátů se vzdal a později byl odsouzen.\n\n20. dubna 2009 byla unesena jemenská rybářská loď společně s 20 rybáři na palubě. Rybáři byli převezeni čluny na pirátskou loď a byli donuceni ji řídit. Zachytila je však nizozemská námořní loď, která zrovna v té době prováděla cvičení NATO. Nizozemští vojáci zabavili sedmi pirátům zbraně, nicméně později je byli nuceni propustit z důvodu nedostatečných pravomocí.\n\n8. listopadu 2009 došlo k zatím nejmedializovanějšímu únosu. Obětí somálských pirátů se stal britský pár, který si piráti vzali jako rukojmí a požadovali jeho výměnu za 7 svých držených mužů. Piráti proklamovali, že se jedná o somálské rybáře, ale EU oponovala, že tito muži byli zadrženi z důvodu střelby z pušek AK-47 na francouzskou rybářskou loď. Po 100 dnech od únosu britského páru poslali somálští piráti video, na kterém je vidět podvyživená unesená britka a požadovali 3 miliony dolarů jako výměnu za její propuštění a to do května roku 2010.\n\nSamotní obyvatelé Somálska vnímají pirátství pozitivně i negativně. Mnoho z nich se pochopitelně necítí bezpečně, když jsou kolem nich ozbrojení muži. Dalším vadí nadměrná konzumace alkoholu a khatu (místní droga). \n\nNa druhou stranu obyvatelé vítají ekonomické úspěchy pirátů, jelikož z jejich osobního profitu mají užitek celé vesnice a gangy pak pořizují věci jako například generátory a tak je ve vesnici elektrický proud po celý den, což byl donedávna při většinu obyvatel nedosažitelný luxus. V sousední Keni zase rybáři zaznamenávají nebývalé úlovky a připisují to taktéž na vrub působení somálských pirátů v oblasti s tím, že jejich přítomnost odrazuje ostatní rybáře od komerčního rybolovu.\n\nVětšinu zbraní získávají piráti z Jemenu nebo je koupí přímo v hlavním městě Somálska Mogadišu. Z uveřejněných fotek lze rozpoznat že se jedná především o zbraně jako AKM, RPG-7 nebo poloautomatické pistole TT-33. \n\nOhledně výkupného pro piráty se většinou jedná o neoznačené dolarové bankovky. Předávka probíhá buď vrtulníkem, pomocí skifu ve vodotěsném kufru anebo pomocí padáku. Pro ověření pravosti bankovek používají piráti klasické počítací stroje na peníze. Somálské piráty údajně finančně podporují i somálci žijící v diaspoře po celém světě.\n\n"}
{"id": "553798", "url": "https://cs.wikipedia.org/wiki?curid=553798", "title": "Sultanát Ajuuraan", "text": "Sultanát Ajuuraan\n\nSultanát Ajuuraan (v některých dokumentech také Ajuraan) byl stát na území dnešního Somálska, části Etiopie a části Keni. Jeho počátek se datuje od 14. století, vrcholný rozvoj v 16. století a jeho pozvolný rozpad na 17. století. Sultanát Ajuuraan byl muslimský stát, který přežil a rozvíjel se díky své organizovanosti a vojenské moci.\n\nVznik Ajuuraanského sultanátu se datuje do 13. století, je spojen s mocnou rodovou linií dynastie Gareen (). Tento rod pochází z království Ogaden, kde byl rod Gareen zmocněn spravovat území na jihu dnešního Somálska. Dynastie Gareen odtrhla území jenž ovládala a sjednala úmluvu s kočovníky, kteří pocházeli z území dnešního severovýchodního Somálska. Za dynastii jednal vysoký představitel dynastie Gareen Baraka (o kterém se neví, zda nebyl původem z Británie). Baraka vyjednal (nebo násilně obsadil) ve 13. století tolik pozemků pro dynastii Gaaren, že se rozhodl založit nový sultanát Ajuuraan.\n\nSultanát Ajuuraan byl ekonomicky velmi silný díky svému obchodu a daňovému systému. Ajuuraan nebyl obchodní velmocí, ale měl velmi výhodné geografické umístění přístavů, přes které vedlo mnoho velkoobjemových obchodních stezek. Hlavní přístavy byly Merca, Mogadishu, Barawa a Hoby. Tyto přístavy byly odbytištěm výrobků z vnitrozemí, kde je mohli směnit za výrobky z obchodních lodí, pocházejících ze světových obchodnických velmocí, jako byly Arábie, Portugalsko, Benátky, Indie a dokonce i Čína. Hlavní suroviny, které sultanát Ajuuraan dopravoval do svých přístavů a které byly následně rozvezeny po světě byly zlato, vosk a slonovinové kosti. Vedlejší produkty byly tkalcovské látky, dřevo a zvířata (žirafy, sloni, zebry a lvi). Bohatství přístavů bylo lákadlem i pro objevné plavby. Významný portugalský mořeplavec Vasco da Gama popsal přístav Mogadišu jako jeden z nejbohatších a nejlépe vybavených obchodních přístavů. \n\nSystém zdanění v sultanátu Ajuuraan byl velmi precizní. Dům Gareen si uvědomil, že pokud chce vybírat daně od všech svých poddaných, musí najít jiné řešení, než vybírat daně dům od domu (často se takto přicházelo o velké finanční prostředky). Tenhle problém Gareenové vyřešili zbudováním komplexní sítě vápencových studen. Každý obyvatel potřeboval zásoby vody, takže Gareenové obsadili a zrekonstruovali (nebo postavili) síť, kde místní úředníci (wazir) mohli vybírat daně od každého obyvatele jejich státu i od kočovných obchodníků. Tento systém se ukázal jako velmi účinný, byť v mnoha ohledech krutý. Dům Gareen zavedl velmi přísná pravidla pro opozdilce v placení, či neplatiče. Těmto lidem odepřeli přístup ke studni, což vedlo mnohdy ke vzpourám a násilnostem. Zároveň však tyto studny plnily pokladnici, jelikož v místě studen se rozvinul vnitrostátní obchod, kde kočovní obchodníci směňovali své výrobky.\n\nStát Ajuuraan měl stálou armádu. Hlavní velitel armády byl nejvyšší představený domu Gareen (tzv. Imam), druhým nejvýznamnějším postem byl velitel pro pozemské i lodní ozbrojené síly. V době míru byla armáda rozdělena do všech oblastí v Ajuraanu, kde podléhali rozkazům místních správců (Nai´bs). V době ohrožení se armáda seskupila na jedno území a velení převzal již zmíněný generál (Emir) a nejvyšší velitel (Imam). Ajuuraanský stát také kromě své vlastní armády využíval hojně v dobách války také perské, turecké a arabské žoldáky. Žoldáků však nesmělo být najato nikdy více, než třetina celkového počtu vojáků v armádě.\nAjuuraanský voják byl v počátcích vzniku sultanátu vybaven dýkou, oštěpem, či lukem. Díky velmi rozvinutému obchodu se později armáda lépe vybavila, např. děly z Portugalska společně s mušketami a střelným prachem z Číny.\n\nDíky zámořským obchodům se stalo Portugalsko jednou z nejmocnějších zemí v Evropě. Díky bohatství východní Afriky se Portugalsko rozhodlo obsadit toto území, na kterém se vyskytoval i sultanát Ajuuraan. Portugalská vojska vyplenila řadu bohatých měst (Mombasa, Malindi, Pate a další významná centra obchodu) v sousedství Ajuuraanu. Po dobytí těchto měst portugalská armáda soustředila svou pozornost na města v Ajuuraanu. První město, které Portugalci v Ajuuraanu dobyli, bylo město Barawa. Portugalci město obsadili, avšak obyvatelé nespokojeni s nadvládou Portugalců vyvolali v následujících čtyřech letech tolik vzpour a vražd vojáků, že se velitel portugalských vojsk Tristao da Cunha rozhodl město opustit a obsadit jiná města. Dalším cílem bylo město Mogadishu, nejbohatší město na východoafrickém pobřeží. Po dlouhém obléhání nakonec Tristao da Cunha rozhodl stáhnout své síly do již obsazených měst. Ajuuraanský stát se z obav návratu portugalské armády spojil s Osmanskými korzáry a společně chtěli vyhnat portugalské vojsko z Afriky. Důležitá bitva se odehrála v roce 1580, kdy spojené námořnictvo Osmanů a Ajuuraanů porazilo portugalské loďstvo pod vedením Joãa de Sepúlvedy. Tato porážka donutila Portugalce se stáhnout, avšak João de Sepúlveda poslal pro portugalskou královskou flotilu v Indii, která zlomila odpor a pomohla zabrat přes pětinu Ajuuraanského sultanátu. Vůdce osmanských a ajuuraanských dobytých území popravili. Na město Mogadishu nakonec Portugalci díky ukončení invaze nezaútočili.\n\nPřestože Ajuuraan přišel o území ve válce s Portugalskem, byl na vrcholu své moci v 16. století. Díky tomu začal pořádat vojenské výpravy na Oromské osady, které se nacházely jižně od Ajuuraanu. Vlivem těchto tyranských nájezdů na osady Oromů se začala pokladnice vyprazdňovat a nepřítomnost armády dala vzniknout rebelským hnutím. Důsledky byly pro dům Gareen zničující. Rebelové, složeni především z kočovníků a odpůrců daňového systému, dokázali zabrat přístavní města, založili dynastii Gobroon a postupně získali velký vliv na obyvatelstvo díky změně vybírání daní. To vedlo k zániku domu Gareen a s ním k zániku Ajuuraanského sultanátu.\n\n"}
{"id": "553800", "url": "https://cs.wikipedia.org/wiki?curid=553800", "title": "Alojz Rebula", "text": "Alojz Rebula\n\nAlojz Rebula (21. července 1924 San Pelagio – 23. října 2018) byl slovinský spisovatel, dramaturg, esejista a překladatel.\n\nAlojz Rebula se narodil ve Slovinci obydlené vesničce San Pelagio (slovinsky: Šempolaj) v Itálii. Protože zde sídlila antislavistická italská policie fašistického režimu, nemohl studovat v rodném jazyce. Navštěvoval italsky mluvící školy, kde se setkal s italskou kulturou a literaturou. Později navštěvoval klasické gymnázium v Gorici mezi lety 1936 až 1940, poté, od roku 1940 do roku 1944, pokračoval v tehdejším Vidmu (moderně Udine), kde také maturoval. Po konci druhé světové válka se odstěhoval do Jugoslávie. Roku 1949 vystudoval klasickou filologii na Univerzitě v Lublani. V roce 1951 se odstěhoval zpět do Itálie, kvůli tlakům komunistického režimu. V roce 1956 měl zakázán vstup do Jugoslávie, z důvodu nesouhlasu ke komunistickému režimu. Roku 1960 v Římě dokončil doktorantské studium, jeho téma bylo \"Dante ve slovinských překladech\". Tentýž rok mu podruhé zakázali vstup do Jugoslávie, jelikož veřejně protestoval v Terstských novinách \"Listina\". Od roku 1960 žil Rebula v Terstu, kde pracoval jako učitel latinského a řeckého jazyka na střední škole s vyučováním slovinského jazyka. Také se zabýval kulturní činností s místní slovinskou komunitou. Společně s Borisem Pahorem, editovali časopis \"Zaliv\". Byl také koeditorem literárního časopisu \"Sidro\", \"Tokovi\", \"Most\". V roce 1975, Pahor a Rebula zveřejnili knihu rozhovorů napsanou Edvardem Kocbekem: \"Pričevalec naseta časa\", ve kterém Rebula odsuzuje zabití dvanáctitisícové slovinské antikomunistické milice, v květnu a červnu roku 1945, komunistickými úřady. Kniha vyvolala v Jugoslávii skandál a jak Pahor, tak Rebula nemohli několik let do Jugoslávie vstoupit. Od demokratizace a osamostatnění Slovinska, v letech 1990-1991, Rebula pracoval jako fejetonista v několika katolických časopisech ve Slovinsku. Žil a pracoval v rodné vesničce v italské části regionu Kras.\n\nAlojz Rebula patří mezi nejdůležitější slovinské autory, je především důležitým terstským spisovatelem, stylem realistický filozofický spisovatel prózy inspirovaný symbolickými a expresionistickými prvky. Své vypravování proplétá s esejovým diskutováním a rozjímáním o národních, morálních, zamilovaných, uměleckých a politických otázkách. Ve svém díle zahrnul zvláště poválečnou problematiku slovinských lidí v Terstu a okolí, strastiplného a trpkého života venkovského lidu, vzdělanců a mládeže, a také starší generace, tudíž se ukázal jako dostatečně sofistikovaný pozorovatel a poutavý spisovatel přírody, trpké krásy pastvin a lesů. Je známý svými historickými romány, ve kterých v dalekém čase ukázal soudobý svět a rozměr, také s pomocí hlubokého psychologického portrétu svých hrdinů. Ve svých dílech spojuje témata antická, křesťanská a slovinská.\n\nUveřejnil mnoho sbírek esejí, deníků, románů, dramat, krátké prózy a jiných inspirovaných publicistických děl, která byla přeložena do několika cizích jazyků.\n\nZa své úspěchy byl odměněn mnoha cenami; roku 1995 – Prešernova cena za literární práci, roku 1997 – mezinárodní cena \"Acerbi\" za italské překlady jeho románů \"V sibilinem vetru\", a roku 2005 – cena \"kresnik\" za román \"Nokturno za Primorsko\" jako nejúspěšnější román roku.\n\n\n\n\n\n\n"}
{"id": "553805", "url": "https://cs.wikipedia.org/wiki?curid=553805", "title": "Rašíd Ridá", "text": "Rašíd Ridá\n\nRašíd Ridá či Muhammad Rašíd ibn ʿAlí Ridá (23. října 1865 Sýrie – 22. července 1935 Egypt) byl islámský reformátor, redaktor islámského časopisu \"al-Manár\" (arabsky Maják), a nejvýznamnější žák Muhammada Abdo a Džamáluddína Afgháního. Byl též inspirací pro Hasana al-Banná a Sajjida Qutba.\n\nRašíd Ridá se narodil ve vsi al-Kalamún, která leží zhruba 5 km jižně od centra libanonského Tripolisu. Pocházel z velmi zbožné rodiny významných muslimských ulamá, většina členů jeho rodiny byly šejkové. V rodné ovci navštěvoval islámskou základní školu, maktab, ke se naučil číst a recitovat Korán. Nato byl poslán do Rušdího základní národní školy v Tripolisu (\"Rushdiyya National Primary School in Tripoli\"). Tam studoval arabskou gramatiku, matematiku, základy geografie, islámskou víru, islámské rituály, a turečtinu. Školu ovšem po roce opustil, protože většina výuky probíhala v turečtině. Posléze nastoupil do Národní islámské školy v Tripolisu (\"National Islamic School\"), kterou založil šajch Husajn al-Džisr (1845–1909). Zde studoval jak tradiční muslimskou teologii, tak evropské jazyky, matematiku a filosofii. Tady byl poprvé vystaven vlivu písemnictví Muhammada Abdo a Džamáluddína Afgháního, a to prostřednictvím panislámskému a antikolonialistickému časopisu \"al-ʿUrwa al-Wuthká\", který Abdo a Afghání vydávali v Paříži od roku 1884. Tento časopis v něm probudil jeho životní poslání oživit islám. Pokoušel se kontaktovat s Afgháním, který se mezitím přestěhoval do Istanbulu a žil pod dohledem sultanáta Abdulhamida II., tudíž mu jeho dopisy nepřišly. Roku 1894 Abdo krátce navštívil Tripolis a Ridá jej všude doprovázel.\n\nPo Afgháního smrti roku 1897 Ridá odešel do Káhiry, aby se spojil s někdejším Afgháního žákem, a sice Muhammadem Abdo. Ridá se stal jeho věrným žákem a následovníkem. V roce 1898 založili časopis \"al-Manár\", který měl šířit jejich reformní myšlenky a současně ideje hnutí Salafíja v Egyptě. Salafíja se odvolávala na \"al-salaf\", praotce islámu, neboť chtěla obnovit Islám zevnitř. Islámské učení omezovala na Korán a sunnu jako jediné směrnice pro život. Hnutí Salafíja je předchůdcem jak dnešního reformního a liberálního pojetí islámu, tak i fundamentalismu a jeho výzev k čerpání ze šaríy.\n\nRidá se po vzoru Afgháního a Abdo zajímal o fungování islámského společenství jako celku, proč umma ve srovnání se Západem upadá. Nabádal proto reformní ulámá, aby následovala Abdo, jeho návrat ke Koránu a sunně, a reinterpretovala islámské prameny v kontextu moderní doby. Nejdříve se v \"al-Manáru\" útočil na konzervativní ulamá, shromážděné kolem Univerzity al-Azhar v Káhiře. Ridá obviňoval duchovní z toho, že podlehli vlivu státu a selhali v obraně a rozvoji islámu. Od 20. letech 20. století Ridá býval stále více radikální a současně konzervativní, varoval před sekularismem a liberálním nacionalismem Západu. Svými postoji se blížil k rigorózní Hanbalovské právní škole ze 9. století, kterou plně rozvinul Ibn Tajmíja (1263–1328) a znovu oživil Muhammad ibn ʿAbd al-Wahhab (1703–1792). Mezi al-Wahhabovy vyznavače patřili i panovníci nově ustavené Saúdské Arábie, kteří Ridu finančně podporovali.\n\nBěhem raných let s Afgháním, Abdo ustoupil od otevřené politiky, ale Ridá často kritizoval osmanské, arabské politiky. Vládu sultána Abdulhamida II. v Sýrii považoval za represivní. V \"al-Manáru\" uveřejnil útočné články ʿAbda al-Rahmána al-Kawákibího proti Abdulhamidovi II. a příspěvky, které vyzývaly k obnově chalífátu pod vedením Arabů. Doufal také, že změněné okolnosti po mladoturecké revoluci roku 1908 mu umožní otevřít školu šířící islámskou propagandu, rok svého života proto strávil v Istanbulu. Nakonec však zamýšlenou školu otevřel v Káhiře, a to až v roce 1912. Mezitím jako člen družení \"Ottoman Decentralization Society\" protestoval proti zpřísnění státního dohledu Turecka nad arabskými provinciemi. Po světové válce, kdy Mustafa Kemal Atatürk zrušil osmanský sultanát a hned nato i chalifát, v \"al-Manáru\" otiskl sérii studií o chalífátu a možnostech jeho obnovení. Ridá účastnil islámských chalífátských kongresů v Mekce a Káhiře v roce 1926, které ovšem nepřinesly nic než jen rozbroje mezi Saúdskou Arábií a Egyptem, pretendenty na vůdce islámského světa. Naposledy se Ridá se účastnil Světového islámského kongresu roku 1931 v Jeruzalému.\n\nRidá jako Sýřan poznamenaný osmanskou vládou měl větší potřebu obhajovat arabský nacionalismus než Íránec Afghání nebo Egypťan Abdo. Uveřejňování příspěvků al-Kawákibího, ale i jeho vlastních, mu dopomohly získat post prezidenta syrského shromáždění, které roku 1920 vyhlásilo krátkodechou nezávislost Syrského arabského království pod vládou Fajsala I. Hášimího. Tato národně emancipační snaha arabského obyvatelstva byla zmařena francouzskými intervenčními vojsky. Ridá pak odcestoval do Ženevy, kde sídlila Společnost národ, aby vznesl protest proti mandátu Francie a Velké Británie okupovat arabská území na Blízkém východě, jak bylo dojednáno na Pařížské mírové konferenci a konferenci v San Remu po první světové válce.\n\nRidův vliv v posledních letech života značně poklesal. Jeho smrt v roce 1935 vzbudila jen malou pozornost. Přímým dědicem jeho myšlenek byl Hassan al-Banná, který roku 1928 v Egyptě založil Muslimské bratrstvo. Al-Banná obdivoval Ridův islámský aktivismus a jeho striktní interpretaci šaríy.\n\nRidá představoval neobvyklou směs bázlivosti a bojovnosti. Postrádal však charisma jako měli předešlí Afghání a Abdo a následně po něm al-Banná. Jeho práce dnes nepatří k nejčtenějším, nicméně byl základním článkem řetězu islámských aktivistů od Džamáluddína Afgháního a Muhammada Abdo k Hasanovi al-Banná a Sajjidu Qutbovi.\n\nBěhem svého života napsal mnoho článků do \"al-Manáru\", vedle toho ovšem uveřejňoval i delší práce. Nejvýznamnější jsou:\n\n\n"}
{"id": "553812", "url": "https://cs.wikipedia.org/wiki?curid=553812", "title": "Mezivládní úřad pro rozvoj", "text": "Mezivládní úřad pro rozvoj\n\nMezivládní úřad pro rozvoj (Intergovernmental Authority on Development (IGAD), Autorité intergouvernementale pour le développement) je organizace podporující rozvoj ekonomiky, bezpečnosti a infrastruktury na Africkém rohu se sídlem v Džibuti.\n\n\nMezivládní úřad pro rozvoj (IGAD) ve východní Africe byl vytvořen v roce 1996, aby nahradil Mezivládní dozor nad suchem a rozvojem (IGADD), který byl založen 1986. Vracející se sucha a jiné přírodní katastrofy mezi lety 1974–1984 zapříčinily rozšířený hladomor, ekologický úpadek a ekonomické strasti ve východoafrickém regionu. I když země samostatně měly snahu se vyrovnat s touto situací a dostat štědrou podporu od mezinárodní komunity, velikost a délka problému byla silně pro vznik nadnárodní organizace.\n\nV roce 1983 a 1984, 6 zemí v rohu Afriky (Džibuti, Etiopie, Keňa, Somálsko, Súdán a Uganda) se ujalo snahy založit mezinárodní orgán pro kontrolu sucha a rozvoje v tomto regionu skrze Společnost národů. V lednu 1986 tyto země podepsaly dokument uvádějící organizaci do provozu s Džíbútí jako hlavním městem. Eritrea se stala sedmým členem po získání nezávislosti v roce 1993.\n\nV dubnu 1995 v Addis Abebě vydalo Shromáždění hlav členských států deklaraci k revitalizaci a rozšíření pomoci napříč členskými státy. 21. března 1996 v Nairobi tato rada přijala v platnost „listinu nástrojů pro opravu smlouvy IGADD“, zakládající IGAD s jeho novým názvem. Revitalizovaná IGAD s širší plochou regionální spolupráce a novou strukturou organizace vstoupila v platnost až 25. listopadu hlavami států v Džibuti.\n\nV současné době je činnost této organizace zastavena z různých důvodů.\n\n\n\n\n"}
{"id": "553820", "url": "https://cs.wikipedia.org/wiki?curid=553820", "title": "Niederhosenbach", "text": "Niederhosenbach\n\nNiederhosenbach je německá obec ve spolkové zemi Porýní-Falc. Leží zhruba uprostřed této spolkové země a má přes 300 obyvatel.\n"}
{"id": "553826", "url": "https://cs.wikipedia.org/wiki?curid=553826", "title": "Tarnobrzeg", "text": "Tarnobrzeg\n\nTarnobrzeg () je průmyslové město v jihovýchodním Polsku. Leží v severní části Podkarpatského vojvodství na řece Visle.\n\n\n\n"}
{"id": "553829", "url": "https://cs.wikipedia.org/wiki?curid=553829", "title": "Fáze 10", "text": "Fáze 10\n\nFáze 10 je karetní hra pro 2-6 hráčů. Hraje se se sadou speciálních karet. Česká verze nebyla vydána.Autor: Kenneth JohnsonVydavatel: Fundex Games\n\nSplnit jako první všech 10 fází. Pokud splní desátou fázi více hráčů zároveň, vyhrává hráč s nejnižším počtem bodů.\n\nKarty s přehledem fází, 108 hrací karet ve čtyřech barvách s čísly 1-12, 4 „stop“ karty, 8 žolíků.\n\nVyberte hráče, který bude v prvním kole rozdávat (předák). Předák zamíchá karty a rozdá každému hráči po 10 lícem dolů. Hráči drží v ruce karty tak, aby je ostatní neviděli. Zbývající karty předák položí lícem dolů doprostřed stolu, budou tvořit lízací balíček. Otočí vrchní kartu z lízacího balíčku a položí ji vedle něj, čímž vytvoří odhazovací balíček.\n\nHru zahajuje hráč po levici předáka. Hra pokračuje ve směru hodinových ručiček. Na začátku tahu si vezmeš vrchní kartu buď z lízacího nebo odhazovacího balíčku a přidáš si ji do ruky k ostatním kartám. Svůj tah dokončíš odhozením jedné karty na odhazovací balíček.\nBěhem prvního kola se všichni hráči snaží splnit fázi 1. Každá fáze je určitá kombinace karet. Fáze se skládají z tercek, postupek, karet stejné barvy a kombinací tercky a postupky.\nHráč může v jednom kole splnit jen jednu fázi.\n\nTercka: několik karet se stejnou hodnotou. Příklad: Fáze 1 se skládá ze dvou tercek o třech kartách, což mohou být např. 3 sedmičky a 3 desítky. Dvě tercky mohou být také stejné hodnoty např. 3 desítky a 3 desítky. U tercek nezáleží na barvách.\n\nPostupka: 4 a více karet jdoucích za sebou. Příklad: Fáze 2 se skládá z postupky o 4 kartách, což může být např. 3, 4, 5, 6. U postupky nezáleží na barvách.\n\nBarvy: karty stejné barvy. Příklad: Fáze 8 požaduje 7 karet stejné barvy, např. 7 červených. Na hodnotách karet nezáleží.\n\nŽolík: může nahradit jakoukoli kartu, jak při terckách a postupkách tak i u karet stejné barvy. Příklad: hráč má splnit postupku o 4 kartách, ale má jen karty hodnot 3, 4, a 6. Dostane žolíka a nahradí tím 5, takže postupku už má hotovou. Nebo, hráč má 6 zelených karet a žolíka, kterým nahradí sedmou zbývající zelenou kartu a tím má fázi 8 hotovou. \n\n„Stop“ karta: má jediný účel – zbavit jiného hráče tahu. Po odhození na odhazovací balíček určíte libovolného hráče, který vynechá svůj příští tah.\n\nKdyž máš během svého tahu v ruce všechny potřebné karty ke splnění fáze, vyložíš je lícem nahoru před sebe na stůl. Poté dokončíš tah odhozením jedné karty na odhazovací balíček.\n\nPříklad: zkoušíš splnit fázi 1.V ruce máš 3 pětky a 2 sedmičky. V dalším tahu dostaneš třetí sedmičku. Fázi 1, která se skládá ze dvou tercek o třech kartách, už můžeš vyložit před sebe na stůl. V dalším kole budeš plnit fázi 2.\n\nPříklad: Vyložíš 3 pětky a 3 sedmičky, splnil jsi tedy fázi 1. Pokud ale máš v ruce více např. pětek, můžeš je ihned doložit k fázi. Další hráč také udělal fázi 1 a vyložil 3 šestky a 3 osmičky. Hráč má ještě v ruce 3 desítky, ale nemůže je vyložit ke své fázi, protože fáze 1 požaduje jen 2 tercky o 3 kartách. Může jedině doložit více šestek a osmiček.\n\nDokládáním se hráč, který již vyložil fázi, zbavuje zbylých karet. Dokládá se k již vyloženým fázím (vlastní, nebo ostatních hráčů) tak, aby na ně karty navazovaly.\nPříklad: můžeš přiložit jednu nebo více čtverek k tercce ze čtverek vyložené jiným hráčem. Můžeš doložit dvojku k vyložené postupce 3, 4, 5, 6. Můžeš sem také doložit např. sedmičku a osmičku. Můžeš doložit jednu nebo více zelených karet k vyloženým zeleným barvám (fáze č. 8). Žolíka můžeš doložit v jakékoli zde zmíněném případě.\nDokládat můžeš až po vyložení své vlastní fáze. Dokládat můžeš jenom během svého tahu. \n\nPo vyložení fáze se hráč snaží co nejdříve ukončit kolo. Kolo ukončí tak, že se zbaví všech svých karet v ruce. Buď odhozením nebo doložením. Všichni hráči, kteří splnili fázi, budou v dalším kole plnit následující fázi. Hráči sečtou body za karty, které jim zůstaly v ruce (čím méně bodů, tím lépe) Potom všechny karty zamícháme a začneme nové kolo. Pamatuj: pokud jsi před ukončením kola nesplnil fázi, musíš ji v dalším kole opakovat.\n\nBody za karty, které hráčům zůstanou v ruce se počítají následovně: \nPo zapsání bodů se hráč po levici předáka stává novým předákem. Ten všechny karty posbírá, zamíchá a rozdá do nového kola.\n\nPrvní hráč, který splní fázi 10, vyhrává. Pokud ve stejném kole splní fázi 10 dva nebo více hráčů, rozhoduje počet bodů. Vítězí hráč s nejmenším počtem bodů. V případě shody budou hráči se stejným počtem bodů opakovat fázi 10. Kdo jako první ukončí kolo, stává se vítězem.\n\n\n\n"}
{"id": "553839", "url": "https://cs.wikipedia.org/wiki?curid=553839", "title": "Lokomotiva SchB HGe 2/2", "text": "Lokomotiva SchB HGe 2/2\n\nLokomotiva SchB HGe 2/2 dráhy Schöllenenbahn (SchB) ve Švýcarsku, byla dvounápravová elektrická lokomotiva pro adhezní i ozubnicový provoz. Byly postaveny čtyři stroje s rozchodem 1000 mm firmami SLM a BBC. Stroje byly dodány v roce 1916 a byly v provozu až do roku 1980, poslední stroj byl sešrotován v roce 1985.\n\nStroje pro Schöllenenbahn byly z výroby dodány pro stejnosměrné trakční napětí 1,2 kV s výkonem 235 kW, po změně elektrifikace v roce 1941 na střídavé trakční napětí 11 kV 16 2/3 Hz byly přezbrojeny a dodávaly výkon 429 kW.\n\nLokomotivy byly osazeny dvěma trakčními motory, z nichž každý přes vlastní hřídel poháněl příslušné ozubené soukolí ozubnicového pohonu Abtova ozubnicového systému. Tato soukolí byla nasazena na jalových hřídelích, které byly propojeny s hnacími dvojkolími i vzájemně mezi sebou spojnicemi. Lokomotiva na ozubnicové trati Schöllenenbahn zdolávala stoupání až 179 ‰.\n\nStroje měly horní část skříně ve smetanové barvě, dolní část byla bledě modrá. Stroje byly dodány v různých provedeních ať v hnědém lemování skříně, tak i v konstrukčních odlišnostech. Za doby provozu byly i dále upravovány. Po sfúzování v roce 1961 do Furka-Oberalp-Bahn byly stroje ponechány v provozu, byl změněn jejich nátěr na červený a lokomotivy byly také přeznačeny na čísla 21–24. Po zařazení lokomotiv HGm 4/4 a Deh 4/4 I v letech 1967 a 1972 již nebyly stroje HGe 2/2 využívány v osobním provozu, jejich nasazení bylo omezeno na nákladní dopravu a posun v Andermattu. Roku 1976 byla lokomotiva č. 22, jako první své řady, vyřazena a sešrotována. V roce 1980 ji následoval stroj č. 24 a o dva roky později lokomotiva č. 23. Poslední stroj č. 21 byl odstaven a zlikvidován v roce 1985 po prasknutí rámu.\n\n\n"}
{"id": "553844", "url": "https://cs.wikipedia.org/wiki?curid=553844", "title": "Byť zvána jinak", "text": "Byť zvána jinak\n\n„Byť zvána jinak“ (v originále „By Any Other Name“) je jednadvacátý díl druhé řady seriálu Star Trek, později známého jako \"Star Trek (seriál)\". Premiéra epizody v USA proběhla 23. února 1968, v České republice 21. února 2003.\n\nHvězdného data 4657.5 hvězdná loď USS Enterprise NCC-1701 pod vedením kapitána Jamese Tiberius Kirka přilétá na planetu, odkud byl zachycen nouzový signál. Zde se výsadek setkává se zástupci Kelvanské říše, kteří výsadek paralyzují zvláštním zařízením na opasku. Představený útočníků se představuje jako Rojan. Vysvětluje Kirkovi a ostatním, že pocházejí ze sousední galaxie Andromeda a jejich úkolem je najít vhodné místo pro život, protože Andromeda bude za několik tisíc let neobyvatelná. Kelvané jsou očividně mnohem vyspělejší a začnou postupně obsazovat \"Enterprise\". Z rozhovoru mezi Kelvany je patrné, že lidská těla jsou pouze přestupné schránky, které jim dávají také nová zjištění vlastností jako je hmat, čich nebo emoce.\n\nKelinda, Rojanova pobočnice, dodává, že jejich výprava je vícegenerační a oni sami se narodili ve vesmíru, kde také zemřou a zprávy o možnosti zabrání této galaxie předají jejich potomci. Potřebují \"Enterprise\", protože jejich loď byla poničena energetickou bariérou na okraji galaxie. Kirk namítá, že mezigalaktická cesta bude trvat tisíce let, ale Rojan mu odvětí, že samozřejmě motory upraví, aby cesta trvala pouhých 300 let. Při pokusu o útěk jsou Kirk, Spock, McCoy chyceni, a aby Rojan prezentoval svou sílu, ukáže kterak může kohokoliv nechat proměnit na malý suchý blok. Promění tak další dva členy výsadku a jeden rozmačká. Z druhého následně přetvoří zpět lidskou bytost.\n\nLoď přilétá na okraj Galaxie a daří se jí projít skrze bariéru. Rojan následně oznámí Kirkovi, že posádku již nebude potřebovat a hodlá všechny nechat terminovat. Celá posádka se proměňuje v bloky a Kelvanové si ponechávají pouze kapitána Kirka, vědeckého důstojníka Spocka, doktora McCoye a šéfinženýra Scotta. U jednoho Kelvana pozorují, že jejich lidské schránky jim také poskytují nové možnosti požitků. Zbývající posádka \"Enterprise\" se tedy rozdělí na jednotlivé kelvany. Scotty jednoho opíjí, Kirk svádí Kelindu apod. Postupně se jim daří u Kelvanů vyvolat opilost, nejistotu nebo také žárlivost. Kelvanové se začínají hádat mezi sebou a jsou podráždění.\n\nVše vyvrcholí, když Rojan napadne Kirka ze žárlivosti. Kirk mu během souboje říká, že bude nadále získávat další a další emoce a až loď dorazí do cíle, její posádka bude už plně lidská. Znovu na něj tlačí, aby přednesl svůj požadavek Federaci, která by jim mohla nějakou planetu přidělit. Rojan nakonec souhlasí s návrhem, že do jejich galaxie bude odeslána automatická loď se zprávou a předává velení zpět Kirkovi.\n\n\n"}
{"id": "553845", "url": "https://cs.wikipedia.org/wiki?curid=553845", "title": "Alexandra Fedorivová", "text": "Alexandra Fedorivová\n\nAlexandra Andrejevna Fedorivová ( ; * 13. září 1988, Moskva) je ruská atletka, sprinterka a překážkářka.\n\nV roce 2006 skončila na juniorském mistrovství světa v Pekingu v závodě na 100 metrů překážek ve finále na čtvrtém místě. O rok později se stala na stejné trati v nizozemském Hengelu juniorskou mistryní Evropy.\n\nV roce 2008 získala na letních olympijských hrách v Pekingu zlatou medaili ve štafetě na 4×100 metrů. Na zlatu se dále podílely Jevgenija Poljakovová, Julija Guščinová a Julija Čermošanská. Stejné kvarteto doběhlo o rok později na světovém šampionátu v Berlíně na čtvrtém místě. Ve stejném roce získala na mistrovství Evropy do 23 let v litevském Kaunasu zlato v běhu na 200 metrů.\n\nNa halovém MS 2010 v katarském Dauhá neprošla v závodě na 60 metrů překážek do finále, když v semifinále skončila na celkovém 11. místě ze 16 závodnic. V témže roce vybojovala na evropském šampionátu v Barceloně časem 22,44 s bronzovou medaili v běhu na 200 m. Ve stejném čase proběhla cílem také Ukrajinka Jelizaveta Bryžinová, té však cílová fotografie přidělila stříbro. Stříbrnou medaili v běhu na 400 metrů získala na halovém MS v roce 2012 v Istanbulu. Na stupních vítězů ji doplnily Američanky Natasha Hastingsová (bronz) a Sanya Richardsová, která byla o 97 setin sekundy rychlejší než Ruska.\n\n"}
{"id": "553849", "url": "https://cs.wikipedia.org/wiki?curid=553849", "title": "Kaja (jméno)", "text": "Kaja (jméno)\n\nKaja je ženské křestní jméno nejasného původu.\nKaja je česká a polská zdrobnělina Karolíny a též skandinávská a balkánská zdrobnělina Katariny.\n\nV estonštině znamená \"odezva, odraz\".\nV starořečtině znamená \"ryzí\" nebo též \"Země\".\n\nKaya je krátká forma amerického indiánského jména Kakahoya V jazyce Hopiů znamená \"moje starší sestra\". Jméno napovídá někoho, kdo je na svůj věk moudrý. V dalších domorodých jazycích z Ekvádoru (kečuansky) \"kaya\" znamená \"zítra\".\n\nV turečtině je to velmi časté chlapecké jméno znamenající \"skálu\". V indonéštině znamená \"moudrá\". Ve staré sanskrtu \"kaya\" znamená znamená fyzické tělo či temperament.\n\nKaya v japonském přepisu znamená \"poskytující místo k odpočinku\" . Též může znamenat \"dobrý prostor\".\n\n\n\n\n"}
{"id": "553853", "url": "https://cs.wikipedia.org/wiki?curid=553853", "title": "ABBA Live", "text": "ABBA Live\n\nABBA Live je koncertní album švédské hudební skupiny ABBA, vydané v srpnu 1986. Před vydáním alba byla popularita kapely historicky na nejnižší úrovni a žádný z jejích členů se nepodílel ani na produkci desky. Album obsahuje nahrávky z let 1977, 1979 a 1981. Jedná se o živé verze skladeb. ABBA v ostatních případech vydávala pouze písně ve studiové podobě.\n\nAlbum \"ABBA Live\" se stalo prvním, které skupina současně vydala na LP a CD, kompaktní disk obsahoval navíc tři bonusové skladby. Ve Švédsku ani v zahraničí nesplnilo očekávání, ve Švédsku dosáhlo nejvýše na 49. místo hitparády, kde setrvalo pouze dva týdny. Přesto k roku 2010 zůstává jedinou koncertní deskou.\n\nRemasterováno a opět vydáno bylo v roce 1997 labelem Polydor/Polar.\n\nVšechny skladby složili Björn Ulvaeus a Benny Andersson, pokud není uvedeno jinak.\n\n\n\n\n"}
{"id": "553854", "url": "https://cs.wikipedia.org/wiki?curid=553854", "title": "Custer (rozcestník)", "text": "Custer (rozcestník)\n\nCuster je příjmení, většinou spojované s osobou George Armstronga Custera (1839–1876), generála z období Americké občanské války.\n\nMůže odkazovat též na:\n\n\n"}
{"id": "553856", "url": "https://cs.wikipedia.org/wiki?curid=553856", "title": "Kostel Narození svatého Jana Křtitele", "text": "Kostel Narození svatého Jana Křtitele\n\nKostelů zasvěcených Narození svatého Jana Křtitele je vícero:\n\n\n"}
{"id": "553860", "url": "https://cs.wikipedia.org/wiki?curid=553860", "title": "Polar Music", "text": "Polar Music\n\nPolar Music je švédské hudební vydavatelství založené v roce 1963 Stigem Andersonem a Bengtem Bernhagem. První skupinou, která zde vydala desku byla švédská folková kapela Hootenanny Singers, jejímž členem byl také pozdější člen slavné ABBY Björn Ulvaeus. Skupina ABBA se stala nejlepším produktem labelu. Současným vlastníkem vydavatelství je Universal Music Group.\n\nVydavatelství udílí ceny Polar Music Prize za vynikající hudební počiny. Ocenění založil Stig Anderson v roce 1989, poté co prodal svůj label PolyGramu.\n\nABBA, Alive Feat, Jessie Martins, Lena Andersson, Chana, Crosstalk, Dilba, Emilia, Frida, Agnetha & Linda, Ted Gärdestad, Gemini, Hellacopters, The Infinite Mass, Fredrik Kempe, Lambretta, Maarja, Paulo Mendonca, Mr. Vegas Fea Intense, Emma Nilsdotter, Mats Paulson, Pineforest Crunch, Sam, Skintrade, Starr Chukki, Svenne & Lotta, Joey Tempest, Top Notch, Topaz Sound a Anders Widmark.\n\n"}
{"id": "553861", "url": "https://cs.wikipedia.org/wiki?curid=553861", "title": "Návrat k zítřku", "text": "Návrat k zítřku\n\n„Návrat k zítřku“ (v originále „Return to Tomorrow“) je dvaadvacátý díl druhé řady seriálu Star Trek, později známého jako \"Star Trek (seriál)\". Premiéra epizody v USA proběhla 9. února 1968, v České republice 28. února 2003.\n\nHvězdného data 4768.3 hvězdná loď USS Enterprise NCC-1701 pod vedením kapitána Jamese Tiberia Kirka objevuje planetu podobnou Zemi, která je ovšem už přes pět set tisíc let mrtvá bez potřebné atmosféry. Najednou přímo na můstku promlouvá ke kapitánovi cizí hlas, který se představí jako Sargon a přívětivým hlasem chce po Kirkovi, aby se vydal s panem Spockem na planetu. Když Kirk namítá, že nemohou žít v daných podmínkách, hlas jej ujišťuje, že vše zařídí. Záhy se objevuje pod povrchem země komora a transportéry jsou schopné přenést výsadek hluboko pod zem. V transportní místnosti se objevuje také doktorka Ann Mullhalová, které hlas přikázal se hlásit k výsadku. Při přenosu jsou přeneseni všichni až na členy ochranky.\n\nV místnosti se nachází blikající koule o velikosti stolního glóbu, která se představuje jako Sargon. Zástupce dávné civilizace, která kdysi procházela vesmírem a po dlouhém vývoji skončila jako entita čisté energie. Výsadku vysvětluje, že lidstvo patrně budou jejích potomci. Sami sebe málem zničili při souboji dvou stran, ale na poslední chvíli zástupci obou stran vytvořili sál a uchovali několik dalších schránek pro pozdější vzkříšení. Sargon zůstal v oddělené místnosti, aby pátral po obloze. Když se Kirk ptá, co po nich Sargon chce, pronikne do jeho těla a ovládá jej. Ostatní uklidňuje, že Kirk je v pořádku, ale jeho mysl není dostatečně silná pro komunikaci bez těla. Jeho tělo však neustále zvyšuje teplotu a puls a tak Sargon musí zpět do své schránky. Vysvětluje, že chtějí jejich těla pro sestrojení mechanických robotů a následně je vrátí. Navíc, pokud zástupci lidí nebudou souhlasit, mohou klidně odletět. Po delší debatě všichni souhlasí. Sargon, jeho žena Thalassa a zástupce druhé strany Henoch mají k dispozici těla kapitána Kirka, pana Spocka a Dr. Mullhalové. Lidské těla kapitána Kirka a Dr. Mullhalové ovšem trpí opět zvýšením teploty a zrychlením metabolismu. Sargon a Thalassa musí zpět do schránek a prosí Henocha, aby připravil injekce pro utlumení metabolismu. Henoch připraví injekce, ale má v plánu Sargona zabít a to i s Kirkovým tělem. Sestra Chapelová je z toho v šoku, ale Henoch jí ihned vymaže tuto vzpomínku z paměti.\n\nSargon a Thalassa vyrábí součástky pro androidy, ale Henoch se je snaží postupně přesvědčit, že by si měli nechat lidská těla. Když i Thalassa přemlouvá Sargona, že s umělými těly nebudou vlastně spolu, Kirkovo tělo kolabuje a Dr. McCoy konstatuje smrt. Není si jistý, zdali je opravdu mrtvý, protože jeho vědomí je vlastně stále uklizeno ve schránce. Thalassa nabízí McCoyovi, že může kapitána přivést zpět k životu, ale požaduje jeho mlčení, když si ona nechá tělo mladé doktorky. Dokonce i doktorovi vyhrožuje, ale nakonec se mu rozhodne neublížit a v tom se ozývá Sargon, který nebyl mrtvý ale tušil Henochovou zradu. Oba dva ničí všechny schránky a odchází v těle sestry Chapelové. Když se McCoy vrátí je zpět Kirk ve svém těle a chce po doktorovi připravit jed smrtelný pro vulkánce, aby zabili Henocha. Henoch na můstku McCoye zastaví a chce po Chapelové, aby injekci píchla doktorovi. Ta ale její obsah vpraví do Spockova těla. Henoch se chce přenést, ale Sargon mu to neumožní a tak umírá. Když Kirk lituje ztráty pana Spocka, Sargon k němu promluví, že nemůže jej připravit o někoho tak blízkého a Spocka probudí. Potřeboval pouze aby si ostatní mysleli, že injekce je jedovatá a tím tomu uvěřil i Henoch.\n\nZávěrem prosí Sargon kapitána Kirka a doktorku, jestli by jim ještě jednou nepůjčili jejich těla, aby mohl být se svou ženou naposledy spolu.\n\n\n"}
{"id": "553862", "url": "https://cs.wikipedia.org/wiki?curid=553862", "title": "Cena za něžnost", "text": "Cena za něžnost\n\nCena za něžnost (v originále Terms of Endearment) je americká romantická komedie a drama. Román Larry McMurtyho vypráví o napjatém, emocionálním a obtížném vztahu mezi matkou a dcerou a do podoby úspěšného, oceňovaného hollywoodského filmu ho převedl scenárista a režisér James L. Brooks. Hlavními herci jsou Shirley MacLaine, Debra Winger, Jack Nicholson, Danny DeVito a John Lithgow. Film měl premiéru v USA 23. listopadu 1983. Divácky velmi vděčný film byl oceněn pěti Oscary - Nejlepší film, Režie, Herec v hlavní roli, Herečka v hlavní roli a adaptovaný scénář -, přestože je velmi sentimentální a obsahuje mnohá klišé. Výkony všech hlavních představitelů však přesvědčily nejen kritiky, ale dokázaly zaujmout i diváky.\n\nFilm je příběhem Aurory a její dcery, které spojuje silný vztah. Rodinná sága se odehrává v období třiceti let a začíná zpětným pohledem na Emmino dětství.\n\nAurora se jen těžko smiřuje s tím, že její dospělá dcera začne žít svůj vlastní, nezávislý život. Nelíbí se jí ani Emmin manžel a nemůže se vyrovnat s rolí babičky. Trochu útěchy jí poskytuje jen vztah s bývalým astronautem Garrettem. V ději však náhle dojde k prudkému a dramatickému zvratu. Emma onemocní rakovinou a zemře.\n\nOdlehčení - chvíle, kdy se vymaníme z dusivého objetí ostrých slov a slz mezi matkou a dcerou - přinášejí scény mezi oscarovou dvojicí MacLaineové a Jacka Nicholsona v roli kosmonauta Garretta Breedlovea. Právě mezi těmito dvěma zkušenými herci film opravdu jiskří, především ve chvílích, kdy Garrett předvádí svůj lehkomyslný, bezstarostný přístup k životu, kdy běží s Aurorou po pláži na okraji vln. Citlivé výkony předvádějí Wingerová, Daniels John Lithgow (jako muž, s nímž má Emma poměr po odhalení Flapovy nevěry) i Danny DeVito (jako další Aurořin nápadník), ale \"Cena za něžnost\" je především fantastický herecký koncert Nicholsona a MacLaineové, kteří hrozí strhnutím veškeré pozornosti na sebe. Někdejší televizní režisér Brooks (který se v roce 1997 opět setkal s Nicholsonem v oscarovém snímku \"Lepší už to nebude (1997)\") nicméně dodává filmu rytmus takovým způsobem - přičemž chytře míchá humor s tragédií -, že obě herecké hvězdy pouze zdůrazňují melancholický pohled na vztahy v moderní době.\n\n\n\n\n\n\n"}
{"id": "553863", "url": "https://cs.wikipedia.org/wiki?curid=553863", "title": "Arrondissement Nancy", "text": "Arrondissement Nancy\n\nArrondissement Nancy je správní územní jednotka ležící v departementu Meurthe-et-Moselle v regionu Grand Est ve Francii. Člení se dále na 16 kantonů a 188 obcí.\n\nod roku 2015:\n\npřed rokem 2015:\n"}
{"id": "553864", "url": "https://cs.wikipedia.org/wiki?curid=553864", "title": "Polar Music Prize", "text": "Polar Music Prize\n\nPolar Music Prize (\"hudební cena Polar\") je švédská hudební cena, založená v roce 1989 Stigem Andersonem, vydavatelem, textařem a manažerem skupiny ABBA. Ocenění nesou jméno po Andersonově hudebním vydavatelství Polar Music, které před jejich založením prodal. Jsou udělovány jednotlivcům, kapelám a institucím, které se zasloužily o výjimečné činy.\n\nVýbor Stig Anderson Music Award Foundation tvoří členové rodiny Stiga Andersona, SKAP (Švédská společnost skladatelů populární hudby) a STIM (Švédská společnost pro výkon autorských práv). Komise pro udílení cen, která vybírá kandidáty a posléze vítěze, je složená ze zkušených členů hudebního průmyslu.\n\nLaureáti přebírají ceny ve Stockholmu z rukou švédského krále Karla XVI. Gustava.\n\n\n"}
{"id": "553867", "url": "https://cs.wikipedia.org/wiki?curid=553867", "title": "Pygmejové", "text": "Pygmejové\n\nPygmejové je označení pro různé etnické skupiny po celém světě, jejichž průměrná výška je neobvykle nízká. Antropologové definovali pojmem Pygmejové jakoukoli skupinu, jejíž dospělí jedinci nedorůstají v průměru do větší výšky než 150 cm. Nejznámějšími Pygmeji jsou Aka, EFE a Mbuti ze střední Afriky. Populace drobných lidí nalezneme také v Thajsku, Malajsii, Indonésii, na Filipínách, v Papui-Nové Guineji a v Brazílii. Lze mezi ně počítat Negrity z jihovýchodní Asie a Andamanských ostrovů. Jednotný termín pro všechny Pygmeje pocházející z Afriky neexistuje. Některé etnické skupiny jako např. Aka (Mbenga), Baka, Mbuti a Twa používají pro Pygmeje termín \"Bayaka\", v množném čísle \"Aka/Yaka\". Tento termín se používá nejčastěji ve Středoafrické republice. Termín \"Bambenga\" je používán v Kongu.\n\nTermín Pygmejové, odkazující na drobné lidi, pochází z latinského označení \"Pygmaei\" a řeckého \"πυγμαιος\" (Pygmaios) od \"πυγμος\", což značí délku předloktí od loktu po kořeny prstů. V řecké mytologii označuje kmen trpaslíků a poprvé je použil Homér pro lidi, žijící údajně v Indii a dnešní jižní Etiopii.\n\nPůvod Pygmejů a jejich malý vzrůst vysvětlují různé teorie. Jedna z teorií poukazuje na nízkou hladinu ultrafialového světla v deštných pralesích. To by mohlo znamenat, že nedostatek vitaminu D v lidské kůži může vést k omezenému příjmu vápníku ze stravy pro růst kostí a jejich kvalitu. To vede k vývoji malých kostí charakteristických pro Pygmeje.\n\nJiná teorie uvádí, že malý vzrůst vzniká důsledkem nedostatku potravy v deštném pralese, nedostatkem vápníku v půdě, adaptací na teplo a vlhkost a potřebu neustále se brodit hustou džunglí. Také se uvádí, že tyto faktory ovlivňují růst i ve spojení s rychlým reprodukčním zráním v podmínkách předčasného úmrtí. Nedávné studie také naznačují, že růst v těchto populacích brzdí menší množství IGF (inzulínu podporujícího růstový faktor) v průběhu dospívání. Tento faktor podporuje také genetická mutace, což může mít za následek zpomalený růst.\n\nPygmejové žijí v několika etnických skupinách ve Rwandě, Burundi, Ugandě, Demokratické republice Kongo, Středoafrické republice, Kamerunu, Rovníkové Guineji, Gabonu, v Konžské republice, Angole, Botswaně, Namibii a Zambii. Pygmejové patří mezi zbytky původního obyvatelstva střední Afriky. Většina pygmejských komunit se živí převážně sběrem a lovem, jejich strava se skládá z rostlin a živočichů v jejich blízkém okolí. Stává se, že spolupracují se zemědělci v blízkých osadách a výměnným obchodem získávají potraviny z jejich farem. Odhaduje se, že v deštném pralese Konga žije mezi 250 000 a 600 000 obyvatel pygmejských etnických skupin.\n\n\nŘada populací podél jižní hranice Angoly a sousedních zemí žije v pouštích a bažinách daleko od lesů. Není přesně známo, zda jsou to původní obyvatelé těchto území anebo zda jsou to migranti, kteří právě z lesnatých oblastí přišli.\n\nObyčejně se má za to, že Pygmejové jsou přímými potomky lovecko-sběračských národů střední Afriky a jejího deštného pralesa z pozdní doby kamenné, které přijaly jazyky centrální súdánské skupiny, Adamawa-Ubangi a Bantu. Velká část jejich slovníku se týká botaniky, sběru medu, naukou o lese a životě v něm. Pravděpodobně to je pozůstatek západních větví jazyků Mbenga nebo Baaka.\n\nSinafasi Makelo, zástupce etnika Mbuti, řekl v roce 2003 domorodému lidovému fóru OSN, že jeho lidé byli během občanské války v Kongu loveni a jedeni jako by to byla zvířata. S kanibalismem se setkali i v sousední provincii Severní Kivu, kde používali Pygmeje i v otroctví. Makelo požádal Radu bezpečnosti OSN, aby uznala kanibalismus jako zločin proti lidskosti a akt genocidy. Existují rozsáhlé důkazy o masových vraždách, kanibalismu a znásilňování a Pygmejové vyzývají Mezinárodní trestní soud k prošetření vyhlazování svého etnika. Ačkoli se pygmejská etnika stávají terčem více méně všech ozbrojených skupin, hodně násilných aktů se připisuje povstalecké skupině Hnutí za osvobození Konga, která je součástí přechodné vlády Konga. V Kongu tvoří Pygmejové 5 až 10 % populace a většinou žijí v otroctví. Tamní pygmejové jsou již od narození ve vlastnictví svých pánů a obstarávají většinu z lovu, rybolovu a manuálních prací. Často nejsou vůbec vypláceni, v některých případech dostanou za svou práci oblečení či cigarety. V důsledku tlaku od UNICEF se nyní očekává hlasování v Konžském parlamentu, které by mělo přinést Pygmejům zvláštní ochranu a úlevu od jejich otrockého života.\n\n\n"}
{"id": "553876", "url": "https://cs.wikipedia.org/wiki?curid=553876", "title": "Osvobodilna fronta", "text": "Osvobodilna fronta\n\nOsvobozenecká fronta (: ; OF) byla slovinská politická organizace, která vznikla v reakci na okupaci Slovinska za druhé světové války. Jejím hlavním úkolem byla organizace ozbrojeného odporu proti okupaci až do konečného osvobození a v poválečném období zajištění masové účasti na politickém dění. Osvobozenecká fronta vznikla v dubnu 1941 a v dubnu 1953 zanikla přeměnou v Socialistický svaz pracujícího lidu.\n\n26. dubna 1941 se ve vile literárního kritika a esejisty Josipa Vidmara v Rožne dolině uskutečnila schůzka, níž se zúčastnily skupiny spolupracující před okupací Jugoslávie ve Svazu přátel Sovětského svazu. Komunistickou stranu Slovinska zastupoval Boris Kidrič, Aleš Bebler a Boris Ziherl, křesťanské socialisty Tone Fajfar, sokoly Josip Rus, kulturní pracovníky pak Josip Vidmar, France Šturm a Ferdo Kozak. Účastníci se shodli na zorganizování ozbrojeného odporu proti okupaci. Organizace se v duchu koncepce Kominterny nazvala \"Protiimperialistickou frontou\" (, PIF), po německém útoku na Sovětský svaz v červnu 1941 pak změnila název na Osvobozeneckou frontu. Později bývá uváděna i jako \"Osvobozenecká fronta slovinského národa\" (; OF SN).\n\nOsvobozenecká fronta sdružovala patnáct subjektů. Zakládajícími čtyřmi členy byli Komunistická strana Slovinska, křesťanští socialisté, Národní demokraté – Sokolové a Kulturní skupina. Dalšími členy byli například Svaz inženýrů, Čoševova skupina, která zastupovala studenty Univerzity v Lublani, nebo skupina Stará pravda, která byla v průběhu roku 1942 vyloučena za svůj postoj k Mihailovićovu hnutí. Od září 1944 do konce války nebyly přijímány žádné další členské subjekty. Po válce pak do OF vstoupila Protifašistická fronta žen Slovinska, Lidová mládež Slovinska a Jednotné odbory.\n\nJiž v roce 1941 zformulovala Osvobozenecká fronta své základní zásady, z nichž prvních sedm bylo přijato na čtvrtém zasedání Nejvyššího pléna 1. listopadu 1941, poslední dvě pak 21. prosince 1941 na zasedání výkonného výboru OF (IO OF). Zásady se týkaly především zahájení národněosvobozeneckého boje proti okupantům a postavení Slovinců v poválečném období.\n\nV březnu 1942 odstavila OF svého hlavního konkurenta – Slovinské společenství, které vzniklo na popud jugoslávské exilové vlády. OF zaslala představitelům Slovinského společenství – především bývalým důstojníkům jugoslávské královské armády – falešné povolávací rozkazy, díky kterým se spustila vlna zatýkání. Mimoto OF zrealizovala několik úspěšných atentátů na kolaboranty – zlikvidován byl drávský bán Marko Natlačen nebo teolog a politik Lambert Ehrlich.\n\nV průběhu druhé světové války (a národněosvobozeneckého boje) vytvořila Osvobozenecká fronta nejen paralelní státní struktury, ale i zázemí – tiskárny, rozhlas, zdravotnickou službu, soudy, školy aj.\n\nV rámci OF pak získali dominantní postavení komunisté, což bylo ztvrzeno v únoru 1943 i Dolomitským prohlášením, kterým byla deklarována absolutní jednota OF a kterým byla formálně přiznána vedoucí úloha Komunistické straně Slovinska.\n\nVytvořená organizační struktura OF se v mnoha ohledech pokoušela napodobit předválečné politické strany. Na nejnižší úrovni se nacházely místní výbory, které byly roztroušeny po celém území Slovinska. Sekretariát a výkonný výbor byl složen ze všech zúčastněných skupin. Nejvyšším orgánem OF bylo Nejvyšší plénum, později zvané Slovinský národněosvobozenecký výbor (; SNOO) a od února 1944 přejmenovaný na Slovinskou národněosvobozeneckou radu (; SNOS).\n\nPostupně se na celém území Slovinska rozšířily místní výbory, které byly podřazeny pod oblastní výbory (, OkO). Oblastní výbory podléhaly okresním výborům (, OO OF), které byly zase podřazeny pod provinční výbory (, PNOO či PO OF). Provinční výbory se nacházely ve Štýrsku, Horním Kraňsku, Přímoří a v Korutanech.\n\nOrganizační struktura byla odstupňována od terénních výborů, přes oblastní, okresní a provinční do Nejvyššího pléna. Každý výbor se skládal z tří až patnácti zástupců. Tajemníci výborů byli často místní tajemníci Komunistické strany Slovinska.\n\n28. července 1941 byl ustaven pracovní výbor ve složení: Boris Kidrič, Edvard Kardelj, Tone Fajfar, Josip Rus a Josip Vidmar. V srpnu byl výbor rozšířen o dva členy – Edvarda Kocbeka a France Lubeje-Drejče a byl přejmenován na výkonný výbor (; IO OF). 1. října se členem stal Franc Leskošek. 12. prosince byli Rus a Kocbek delegováni do výkonného výboru AVNOJe. 12. ledna 1943 se členy IO OF stali Marijan Brecelj a Zoran Polič.\n\nDo dubna 1943 měl výkonný výbor tříčlenný sekretariát – Rus byl předsedou, členy byli Kidrič a Fajfar. Při IO OF působily i komise a výbory.\n\nNejvyšší plénum () bylo od června 1941 do října 1943 nejvyšším orgánem Osvobozenecké fronty. Bylo složeno ze zástupců všech skupin zapojených v OF. Do italské kapitulace v září 1943 působil v Lublani, poté na osvobozeném území.\n\nNa prvním zasedání 15. června 1941 byla přijata hesla OF a na druhém zasedání 28. července 1941 zvolil členy výkonného výboru. Na třetím zasedání 16. září 1941 se Nejvyšší plénum přeměnilo na Slovinský národněosvobozenecký výbor (SNOO), který představoval zákonodárný orgán OF. Na třetím zasedání bylo přijato několik zásadních dekretů, které zakázaly jiné OF podobné organizace, deklarovaly spojení OF s podobnými partyzánskými orgány v Jugoslávii aj. Na čtvrtém zasedání 1. listopadu 1941 bylo přijato prvních sedm zásad OF. Na pátém zasedání OF 6. listopadu 1942 po italské ofenzivě přijal SNOO usnesení o posílení jednoty OF.\n\nPo kapitulaci Itálie přešli členové SNOO na osvobozená území a měli několik zasedání ve městě Soteska. 16. září 1943 bylo přijato usnesení o připojení slovinského Přímoří a vytvoření tzv. Velkého Slovinska.\n\nV říjnu 1943 bylo zvoleno nové stodvacetičlenné plénum OF. V září 1944 se pak bývalí členové Nejvyššího pléna stali členy výkonného výboru.\n\nSNOO zanikla v únoru 1944 přeměnou ve Slovinskou národněosvobozeneckou radu.\n\nSlovinská národněosvobozenecká rada (, SNOS) byla od února 1944 do října 1946 nejvyšším představitelem a zákonodárným orgánem v rámci slovinského národněosvobozeneckého boje a po skončení války Lidové republiky Slovinsko. Předchůdcem byl SNOO, který se 19. února 1944 v Črnomelji přejmenoval. Zpočátku měla SNOS 120 členů.\n\nSNOS zanikla volbami do ústavodárné skupščiny 27. října 1946.\n\nPo válce se role Osvobozenecké fronty ještě zvýšila, místo organizování národněosvobozeneckého odporu se však zaměřila na organizování masových politických akcí. Zapojila se také do poválečné obnovy země.\n\nPrvní kongres se konal ve dnech 15. až 16. července 1945, který se věnoval státoprávním a ekonomickým otázkám. OF byla nově organizována na územním a pracovním principu. Na kongresu Lidové fronty Jugoslávie v Bělehradě konaném 5. – 7. srpna 1945 se OF stala nedílnou součástí Lidové fronty a byly k ní připojeny další masové organizace. Na druhém kongresu OF (26. – 28. duben 1948) se pokusila OF mobilizovat své členy k účasti na první pětiletce. Třetí kongres OF se konal u příležitosti desátého výročí založení OF ve dnech 26. až 28. dubna 1951. Věnoval se organizačním otázkám a rozvoji socialistické demokracie. V té době měla OF přes 676 tisíc členů, což představovalo sedmdesát procent oprávněných voličů, a 3 560 místních organizací.\n\nV dubnu 1953 OF zanikla přejmenováním na Socialistický svaz pracujícího lidu.\n\n"}
{"id": "553890", "url": "https://cs.wikipedia.org/wiki?curid=553890", "title": "Druhá vláda Vladimíra Mečiara", "text": "Druhá vláda Vladimíra Mečiara\n\nDruhá vláda Vladimíra Mečiara působila na Slovensku od 24. června 1992 do 15. března 1994. Vznikla po parlamentních volbách, které se uskutečnily 5. a 6. června 1992. Jednalo se o první vládu samostatného Slovenska, zprvu působící jako vláda Slovenska v rámci ČSFR.\n\nPředsedou vlády byl Vladimír Mečiar. Vládu tvořila koalice stran HZDS a SNS. Vláda se v parlamentu opírala o tichou podporu Strany demokratické levice (SDĽ).\n\n9. března 1994 přednesl tehdejší prezident Slovenské republiky Michal Kováč zprávu o stavu Slovenské republiky, ve které vyslovil své výhrady vůči působení této vlády a jejímu předsedovi. Následně na to opustilo HZDS osm poslanců a vytvořilo klub nezávislých poslanců. 11. března téhož roku vyslovil slovenský parlament (Národní rada Slovenské republiky) této vládě nedůvěru. 14. března byl předseda vlády Vladimír Mečiar odvolán prezidentem, což mělo dle ústavy za následek pád vlády. 15. března byla jmenována nová vláda Jozefa Moravčíka.\n\nPokud není uvedeno jinak, členové vlády jsou zástupci HZDS.\n\n\n"}
{"id": "553893", "url": "https://cs.wikipedia.org/wiki?curid=553893", "title": "Bantuské jazyky", "text": "Bantuské jazyky\n\nBantuské jazyky představují nejrozšířenější skupinu jazyků patřících do Nigerokonžské jazykové rodiny. Podle odhadů existuje přibližně 600 jazyků a jejich různých mutací. Mluví se jimi převážně v oblastech na jih od dnešního Kamerunu, tj. téměř v celé jižní Africe a také v regionech střední a východní Afriky. Celkový počet lidí mluvících bantuskými jazyky se blíží 300 milionům.\nZemě s největším počtem bantuských jazyků na svém území je Konžská demokratická republika. Největším bantuským jazykem je svahilština, kterou mluví až 80 milionů lidí. Další významné jazyky jsou např. zulu nebo lingálština.\n\nBantuské jazyky pochází z oblasti subsaharské Afriky, konkrétně se uvádí dnešní východní Nigérie a západní Kamerun. K jejich šíření směrem na jih a východ z počátku přispělo zejména rozšiřování zemědělství v období cca 2000 př. n. l..\n\nPrvní člověk, který definoval pojem \"Bantu\" (lidé) byl Dr. Wilhelm Bleek (1827-1875) ve své knize Srovnávací gramatika jižních afrických jazyků. V roce 1906 pak německý jazykovědec Carl Meinhof (1857-1944) napsal rozsáhlou studii porovnávající gramatiku bantuských jazyků.\n\nPrvní rozdělení bantuských jazyků do geografických zón provedl v roce 1948 profesor Malcolm Guthrie (1903-1972). Z genealogického hlediska se dá považovat za platnou v Guthriho rozdělení pouze zóna S. Nicméně na základě fonetické podobnosti jsou zóny seskupeny na severozápadní (A-C a z části D) a centrální (D-S).\n\nSeverozápadní část\n\nCentrální část\n\nTéměř všechny bantuské jazyky se vyznačují jednoduchou fonetikou. Tóny mají vyjadřovat rozdíl ve významu.\nCharakteristické je časté používání předpon. Podstatná jména patří do tříd, z nichž každá má svůj pár předpon, jedna označuje jednotné číslo a druhá množné číslo.\n\nNapř. svahilština:\n\nZdvojování\nje společný morfologický jev a je obvykle používán ke zdůraznění intenzity činnosti.\nNapříklad \"piga\" znamená svahilsky stávka, \"pigapiga\" znamená opětovně stávkovat.\nZnámá slova a jména, která mají zdvojení\n\nUvedeny jsou největší jazyky (měřeno počtem mluvčích).\n\nLingua franca\nAngola\nBotswana\nBurundi\nDemokratická republika Kongo\nJAR\nKeňa\nMalawi\nMosambik\nRwanda\nTanzanie\nUganda\nZambie\nZimbabwe\n\n"}
{"id": "553896", "url": "https://cs.wikipedia.org/wiki?curid=553896", "title": "Vláda Jozefa Moravčíka", "text": "Vláda Jozefa Moravčíka\n\nVláda Jozefa Moravčíka působila na Slovensku od 15. března do 13. prosince 1994. Vznikla po pádu druhé vlády Vladimíra Mečiara, které vyslovil 11. března téhož roku slovenský parlament (Národní rada Slovenské republiky) nedůvěru.\n\nPředsedou vlády byl Jozef Moravčík. Jednalo se o přechodnou vládu. Ve vládě byla zastoupena Demokratická unie Slovenska (DEÚS), Křesťanskodemokratické hnutí (KDH), Strana demokratické levice (SDĽ) a Národně-demokratická strana (NDS).\n\n17. března schválil slovenský parlament zákon o zkrácení volebního období a vypsání předčasných voleb.\n\n\n"}
{"id": "553897", "url": "https://cs.wikipedia.org/wiki?curid=553897", "title": "Třetí vláda Vladimíra Mečiara", "text": "Třetí vláda Vladimíra Mečiara\n\nTřetí vláda Vladimíra Mečiara působila na Slovensku od 13. prosince 1994 do 30. října 1998. Vznikla po parlamentních volbách, které se uskutečnily 30. září a 1. října 1994.\n\nJednalo se o koaliční vládu stran Hnutí za demokratické Slovensko (HZDS), Slovenské národní strany (SNS), Rolnická strana Slovenska (RSS) a Sdružení dělníků Slovenska (ZRS) v čele s Vladimírem Mečiarem.\n\nNa jaře 1998 se objevily snahy HZDS o přijetí volebního zákona, který by fakticky likvidoval volební koalice. Tento krok byl namířen zejména proti právě vznikající Slovenské demokratické koalici (SDK). Ta by podle nového zákona potřebovala získat 25 % hlasů, aby se dostala do parlamentu. To vyústilo do formální přeměny SDK z koalice na stranu. Původně se rovněž uvažovalo o dvojkoalici Křesťanskodemokratického hnutí (KDH) a Demokratické unie (DÚ) s kandidáty tří menších stran (DS, SDSS a SZS) na jejich kandidátkach. Členové právě těchto pěti stran novou SDK vytvořili.\n\nParlamentní volby v roce 1998 sice vyhrálo HZDS se ziskem 27 % hlasů, na vytvoření vlády to však nestačilo. Vládní koalici tedy nakonec vytvořila SDK, která skončila druhá se ziskem 26,33 % hlasů. Vytvořila vládní koalici společně se Stranou demokratické levice (SDĽ), Stranou maďarské koalice (SMK) a Stranou občanského porozumění (SOP) v čele s Mikulášem Dzurindou.\n\n31. srpna 1995 byl syn tehdejšího prezidenta SR Michala Kováče Michal Kováč mladší násilně zavlečen do rakouského Hainburgu. Z provedené akce byla podezírána slovenská tajná služba SIS pod vedením Ivana Lexy. Podle policejního vyšetřování důstojník SIS Ján T. toho dne odpoledne cestoval do Hainburgu. Anonymně po telefonu oznámil rakouské policii, že se před hainburskou policejní stanicí nachází v zaparkovaném Mercedesu člověk, na kterého je vydán mezinárodní zatykač. Šlo o uneseného, zbitého a do bezvědomí opilého Michala Kováče mladšího.\n\nPodle zveřejněných informací mělo být důsledkem této akce odstoupení prezidenta z funkce, což mohlo být snahou tehdejší vlády pro její neustálé konflikty mezi ní a prezidentem. Prezident však ve funkci zůstal až do konce svého funkčního období. Do ukončení jeho funkčního období se ale nepodařilo nového prezidenta zvolit, proto po 3. březnu 1998 převzala část jeho kompetencí vláda a její předseda Vladimír Mečiar (Nový prezident byl zvolen až přímou volbou a funkce se ujal až 15. června 1999). Hned první den využil Mečiar získané prezidentské pravomoci a udělil amnestii pro pachatele zavlečení. 7. července 1998 udělil ještě jednu amnestii na stejné skutky. Tyto amnestie v kombinaci s několika výměnami vyšetřovatelů způsobily, že kauza nebyla nikdy zcela vyšetřena a právně dotažena do konce. 20. prosince 2002 Nejvyšší soud SR zamítl stížnost Generální prokuratury proti zastavení vyšetřování. Odvolání proti tomuto rozhodnutí není možné.\n\nRolnická strana Slovenska se v listopadu 1997 sloučila s Hnutím zemědělců Slovenské republiky (HP SR) a nadále společně vystupovali již pod názvem nové strany Nová agrární strana (NAS).\n\n"}
{"id": "553898", "url": "https://cs.wikipedia.org/wiki?curid=553898", "title": "První vláda Mikuláše Dzurindy", "text": "První vláda Mikuláše Dzurindy\n\nPrvní vláda Mikuláše Dzurindy působila na Slovensku od 30. října 1998 do 15. října 2002. Vznikla po parlamentních volbách, které se uskutečnily 25. a 26. září 1998.\n\nPředsedou vlády byl Mikuláš Dzurinda. Ačkoli parlamentní volby vyhrálo Hnutí za demokratické Slovensko (HZDS) v čele s Vladimírem Mečiarem, vládu tvořila široká koalice Slovenské demokratické koalice (SDK), Strany demokratické levice (SDĽ), Strany maďarské koalice (SMK) a Strany občanského porozumění (SOP). Tato vláda získala označení „Vláda změny“, což byl také slogan z volební kampaně SDK.\n\nVláda měla 20 členů, z nichž původně 9 ovládala SDK, 6 SDĽ, 3 SMK a 2 SOP. Později byl poměr změněn na 8:6:4:2.\n\nVládní koalice měla v parlamentu drtivou většinu poslanců, díky své třípětinové většině se jí tak podařilo například prosadit návrh zákona na přímou volbu prezidenta.\n\nSamotná SDK byla před svým založením původně zamýšlena jako koalice stran DÚ, KDH, DS, SDSS a SZS. Nakonec však došlo k založení strany nové a její noví členové ze svých původních stran formálně vystoupili.\n\n\n\n"}
{"id": "553899", "url": "https://cs.wikipedia.org/wiki?curid=553899", "title": "Druhá vláda Mikuláše Dzurindy", "text": "Druhá vláda Mikuláše Dzurindy\n\nDruhá vláda Mikuláše Dzurindy působila na Slovensku od 16. října 2002 do 4. července 2006. Vznikla po parlamentních volbách, které se uskutečnily 20. a 21. září 2002.\n\nPředsedou vlády byl Mikuláš Dzurinda. Vládu tvořila koalice Slovenské demokratické a křesťanské unie (SDKÚ), Strany maďarské koalice (SMK), Křesťanskodemokratického hnutí (KDH) a strany Aliance nového občana (ANO).\n\nVláda měla 16 členů, z nichž původně 6 ovládala SDKÚ, 4 SMK, 3 KDH a 3 ANO. Po odchodu KDH z koalice získaly její ministerstva SDKÚ a SMK v poměru 2:1.\n\nVýznamnou kauzu představovala kauza Směnky. Tato kauza vedla v srpnu 2005 k odvolání tehdejšího ministra hospodářství Pavla Ruska z funkce. Následný rozkol ve straně ANO vyvrcholil krizí v parlamentu, která trvala až do 21. září. Podle zveřejněných informací si Pavol Rusko půjčil v roce 2003, v době, kdy již působil ve funkci ministra, 104,5 mil. Sk od podnikatele Ľubomíra Blaška.\n\nRusko odstoupil z funkce ministra až po návrhu premiéra Dzurindy na jeho odvolání. Byl odvolán 24. srpna. Dva dny předtím mu předsednictvo strany ANO vyjádřilo plnou podporu. Proti tomuto usnesení hlasovali členové strany Ľubomír Lintner, Jirko Malchárek a Jozef Heriban, členové Ľubo Roman a František Tóth nehlasovali. Lintner a Malchárek následně prohlásili, že by Rusko měl z funkce ministra odstoupit.\n\nVláda postupně ztrácela podporu v parlamentu, když po kauze Skupinka odešla i část poslanců SDKÚ. Opozice vládu obviňovala z podplácení „nezávislých“ poslanců, mezi které nyní patřili i bývali poslanci z řad Mečiarovy ĽS-HZDS a komunistické strany. Krize v parlamentu vyvrcholila 12. září, kdy pro obstrukci opozice nemohl složit poslanecký slib náhradník Pál Keszegh za zesnulého poslance Zsolta Komlósyho (oba za SMK). Za podpory části nezařazených poslanců se krizi podařilo ukončit až 21. září.\n\nV únoru 2006 opustilo dále vládu i KDH v důsledku sporu o smlouvu s Vatikánem. Ministři KDH podali demise, 8. února jmenoval prezident republiky nové tři ministry a předseda vlády zároveň souhlasil s konáním předčasných voleb v červnu téhož roku. Jednalo se již však o vyvrcholení potíží, jelikož již od počátku roku 2005 měla vláda v parlamentu pouze menšinovou podporu.\n\n"}
{"id": "553900", "url": "https://cs.wikipedia.org/wiki?curid=553900", "title": "První vláda Roberta Fica", "text": "První vláda Roberta Fica\n\nPrvní vláda Roberta Fica působila na Slovensku od 4. července 2006 do 8. července 2010. Vznikla po parlamentních volbách, které se uskutečnily 17. června téhož roku.\n\nPředsedou vlády byl Robert Fico. Vládu tvořila koalice tvořená stranami SMĚR - sociální demokracie (SMER-SD), Slovenská národní strana (SNS) a Lidová strana - Hnutí za demokratické Slovensko (ĽS-HZDS). Vláda měla 16 členů, z nichž 11 získal SMER-SD, 3 SNS a 2 ĽS-HZDS.\n\nPodle koaliční smlouvy se předsedou vlády stal Robert Fico a koaliční strany si rozdělily ministerstva v poměru SMER : SNS : ĽS-HZDS — 11 : 3 : 2, podle poměrného výsledku voleb. Nacionální SNS získala ministerstvo školství, dále výstavby a regionálního rozvoje a ministerstvo životního prostředí, ĽS-HZDS ministerstva zemědělství a spravedlnosti. Z důvodu kontroverzní minulé vlády Mečiara a Sloty, byli za ministry jmenováni členové koaličních stran a ne některý z jejich předsedů. Předsedové působili celé volební období jako poslanci NR SR a vládu řídili z koaliční rady.\n\n11 členů vlády patřilo mezi bývalé členy Komunistické strany Slovenska, slovenské buňky KSČ.\n\nPři hlasování o důvěře vlády ji 4. srpna 2006 důvěru vyslovilo 80 ze 135 přítomných poslanců. Proti bylo 55. Z koalice nebyli přítomni Vladimír Mečiar a Beata Sániová z ĽS-HZDS, za SMER-SD chyběl Ján Richter a za SNS Jaroslav Paška a Rudolf Púčik.\n\nV roce 2009 Slotova SNS definitivně ztratila ministerstvo životního prostředí pro kauzu netransparentního prodeje emisních kvót.\n\nKoalice podle předvolebního příslibu zrušila placení regulačních poplatků ve zdravotnictví. Plánovala přehodnotit i další hospodářské a sociální reformy po předešlé Dzurindově vládě. Dotkla se více národnostních otázek, když řešila spor o dvoujazyčných zeměpisných názvech v maďarštině, nebo schválila zákon o pozbytí státního občanství SR při získaní občanství jiného.\n\nMečiarova ĽS-HZDS požadovala zrušení Speciálního soudu SR. Soud byl nakonec zrušen Ústavním soudem SR, ale jeho působnost převzal Specializovaný trestní soud SR, jehož vznik Fico prosadil v zkráceném konání v parlamentu společně s opozicí.\n\nDnes již bývalý náměstek Ministerstva obrany ČR Jaroslav Kopřiva při domlouvání korupční zakázky v létě 2010 uvedl, že jeho kontakty byla navázány i na vládu Roberta Fica.\n\n"}
{"id": "553903", "url": "https://cs.wikipedia.org/wiki?curid=553903", "title": "Porsche Tennis Grand Prix 2010", "text": "Porsche Tennis Grand Prix 2010\n\nTenisový turnaj WTA Porsche Tennis Grand Prix 2010 se konal ve dnech 26. dubna – 2. května v německém Stuttgartu v hale na antukových dvorcích. Turnaj patřil do kategorie Premier a byl součástí WTA Tour 2010. Odměny činily 700 000 USD.\n\nPrvní dvě nasazené hráčky měly v 1. kole volný los.\n\n\n"}
{"id": "553904", "url": "https://cs.wikipedia.org/wiki?curid=553904", "title": "Speciálně řízená území Antarktidy", "text": "Speciálně řízená území Antarktidy\n\nSpeciálně řízená území Antarktidy (ASMA - Antarctic Specially Managed Areas) jsou určitá místa v Antarktidě, vyčleněná proto, aby se usnadnila koordinace lidských aktivit v těchto oblastech.\n\nDo seznamu ASMA jsou zahrnuty oblasti, kde se předpokládá možnost konfliktu zájmů nebo negativní dopad na životní prostředí. Také jsou tam zařazeny historické památky. Záměrem seznamu je předejít jakýmkoliv konfliktům, zlepšit spolupráci jednotlivých organizací a minimalizovat dopad lidské činnosti na životní prostředí.\nPro každé takovéto speciálně řízené území je připravován zvláštní správní plán.\n\n"}
{"id": "553905", "url": "https://cs.wikipedia.org/wiki?curid=553905", "title": "Grand Prix de SAR La Princesse Lalla Meryem 2010", "text": "Grand Prix de SAR La Princesse Lalla Meryem 2010\n\nTenisový turnaj WTA Grand Prix de SAR La Princesse Lalla Meryem 2010 se konal ve dnech 26. dubna - 1. května v marockém Fèsu venku na antukových dvorcích. Turnaj patřil do kategorie WTA International Tournaments a byl součástí WTA Tour 2010. Odměny činily 220 000 USD.\n\n\n"}
{"id": "553907", "url": "https://cs.wikipedia.org/wiki?curid=553907", "title": "Aurora Australis (kniha)", "text": "Aurora Australis (kniha)\n\nAurora Australis (Polární záře) je první kniha vydaná v Antarktidě.\n\nKniha má rozměry 271 × 210 × 35 mm a asi 120 stránek. Byla napsána během britské expedice do Antarktidy, kterou v letech 1908 - 1909 vedl Ernest Henry Shackleton. Na jejím vzniku se podíleli jednotliví členové výpravy. Redaktorem byl sám Ernest Shackleton, ilustrace (litografie a lepty) zajistil George Marston, tisk Ernest Joyce a Frank Wild a vazbu Bernard Day. Kniha obsahuje záznamy o průběhu expedice, poezii i vtipné eseje ze života polárníků, mimo jiné popisuje i obtíže při vydávání knihy.\n\nTvorba knihy byla součástí zábavy a kulturního vyžití účastníků expedice během přezimování na Rossově ostrově od května do července roku 1908. Myšlenka vydání knihy navazovala na deník The South Polar Times, vydávaný antarktickou expedicí Roberta Scotta v letech 1901 - 1904. Ernest Shackleton proto zahrnul do vybavení své výpravy i psací stroj a tiskařský lis od britské firmy Causton & Sons. Tento podnik věnoval expedici i kvalitní papír a jiné potřeby. Také vytvořil speciální razítko s tučňáky k označení knih (knihy byly tištěny „ve znamení tučňáků“). Pro budoucí tiskaře uspořádal několikatýdenní kurz tisku.\n\nVazač Bernard Day, mechanik výpravy, k vazbě použil laminované dřevěné desky z krabic od zásob, které spojoval koženým hřbetem. Části nápisů, označujících původní obsah krabic, jsou užívány jako identifikace kopií této vzácné knihy.\n\nJednotlivé exempláře nebyly číslovány, proto není jisté, kolik kopií bylo vytištěno. Předpokládá se, že bylo vydáno zhruba 100 kusů. Všechny knihy byly po návratu z Antarktidy rozdány mezi členy výpravy, jejich známé a mezi sponzory expedice. Pouze 25 - 30 kopií bylo svázáno. Obsah jednotlivých kopií se může trochu lišit.\n\n"}
{"id": "553908", "url": "https://cs.wikipedia.org/wiki?curid=553908", "title": "Grand Prix Abú Zabí", "text": "Grand Prix Abú Zabí\n\nGrand Prix Abú Zabí je jedním ze závodů mistrovství světa vozů Formule 1, pořádané Mezinárodní automobilovou federací. Místem konání je trať Yas Marina v emirátu Abú Zabí ve Spojených arabských emirátech.\n"}
{"id": "553909", "url": "https://cs.wikipedia.org/wiki?curid=553909", "title": "500 mil Indianapolis", "text": "500 mil Indianapolis\n\n500 mil Indianapolis (Indianapolis 500-mile race či Indy 500) je závod seriálu IndyCar konaný v Indianapolis Motor Speedway v Indianapolis. Jede se každý poslední květnový víkend na 200 kol po 2,5 míli (celkem asi 805 km). V letech 1950 až 1960 byl součástí seriálu Formule 1.\n\n"}
{"id": "553939", "url": "https://cs.wikipedia.org/wiki?curid=553939", "title": "The Antarctic Sun", "text": "The Antarctic Sun\n\nThe Antarctic Sun (česky: Antarktické slunce) je název týdeníku, vydávaného od roku 1996 antarktickým programem USA. Noviny jsou přístupné on-line. Jejich obsahem jsou \"zprávy o Antarktickém programu USA (USAP), ledu a lidech\". Týdeník je vydáván vždy v době antarktického léta, od října do února.\n\n"}
{"id": "553945", "url": "https://cs.wikipedia.org/wiki?curid=553945", "title": "Arrondissement Lunéville", "text": "Arrondissement Lunéville\n\nArrondissement Lunéville je správní územní jednotka ležící v departementu Meurthe-et-Moselle v regionu Grand Est ve Francii. Člení se dále na tři kantony a 164 obcí.\n\nod roku 2015:\n\npřed rokem 2015:\n"}
{"id": "553954", "url": "https://cs.wikipedia.org/wiki?curid=553954", "title": "Seznam postav seriálu Comeback", "text": "Seznam postav seriálu Comeback\n\nTento seznam popisuje postavy v českém sitcomu Comeback.\n\nTomáš Pacovský zvaný Tomi Paci (45) je jednou z hlavních postav seriálu.\n\n\nTomáš byl za socialismu jeden z největších hudebníků Československa a měl mnoho fanynek. Poté odešel do ústraní a začal prodávat desky spolu se svým bratrem Ozzákem. Později se vedoucí prodeje v jeho obchodě stane Marcelka. Na konci 1. série se znovu dal na kariéru zpěváka, ovšem neúspěšně. Po velkém skandálu se však stal opět oblíbeným zpěvákem, zahájil dokonce i své comebackové turné.\n\nFrantišek „Ozzák“ Pacovský (51) je jednou z hlavních postav seriálu Comeback.\n\n\nOzzák je bratr Tomáše Pacovského. Je alkoholik a nic nemiluje více než hospodu, snad kromě neteře Ivy. Jeho nejlepší kamarád byl Prase Pacovský, kterého adoptoval, aby mohl vyzvedávat Ivu ze školky. Ozzák je zastánce metalu, proto daroval sperma. Dokonce má i potomka, který se však v seriálu neobjevuje (matkou je Marcelčina kamarádka Zdeni). Je velkým vzorem pro Alexandra Bůčka. V roce 1999 abstinoval, protože mu jeho kamarád Metloš daroval dva pytle Betelu. Další svoji kapelu chce pojmenovat Kundanika, podle Iviny kamarádky z Indie.\n\nIva Pacovská (16) je Tomášova dcera.\n\n\nTomášova dcera Iva byla odmalička vychovávána Ozzákem a místo ukolébavek poslouchala rock a Led Zeppelin. Je alergická na metal, pokaždé po něm škytá. Zdá se jí, že ji otec moc omezuje, například když jí nechce pustit na protest proti fašismu. Často se Tomášovi vzpouzí. Spolu se Sašou a Lexou chodí na gymnázium. Často tvrdě Lexu odmítá, jelikož by mnohem radši chodila s Benešem nebo \"Tiborem ze čtvrťáku, tím, co má motorku\".\n\nAlexandr „Lexa“ Bůček (16) je velký obdivovatel Ozzáka.\n\n\nLexa je mírně přitroublý soused aneb jak by řekl Hercule Poirot: \"Chlapec s línými mozkovými buňkami\". Je zasvěcený do metalového učení Ozzáka, kterému pomáhá se vším hloupým. Často se Ozzáka ptá, jestli je chlap. Je zamilovaný do Ivy Pacovské a nedbá na odmítání. Psal si přes chcizenskou.cz s Dianou, ale ona si myslí, že Lexa je holka (pošle jí totiž fotku Ivy). Dával na internet fotky svojí sestry ze sprchy, za jednu dostane v přepočtu na naši měnu asi dvě koruny.\n\nAlexandra Saša Bůčková je Ivina nejlepší kámarádka.\n\n\nSaša je tichý element seriálu. Je dcera Simony, která ji pouze využívá. Všichni ji přehlížejí a nikdo ji nemá rád, proto touží, aby se v příštím životě stala poníkem. Občas má chvilky, kdy chce být ta špatná, ale nikdy jí to nevydrží. Neumí lhát, ale v dílu \"Obraz paní Rybkové\" lže Lexovi například o tom, že není jeho sestra.\n\nMarcelka Divičová je nejchytřejší postava Comebacku a prodavačka v Tomášově obchodě.\n\n\nBývala kdysi velkou fanynkou Tomáše a teď prodává v jeho obchodě. Její manžel je chorvatský podnikatel, dědic železárny v Trogiru Zoran Divič. Zoranova matka ji příliš nemusí, myslí si o ní, že je to \"bledule\". Často soupeří s Ozzákem, ale začíná si na to zvykat. Přezdívá ji Mamba.\n\nSimona Bůčková, matka Lexy a Saši, je výčepní v hospodě U Jezevce.\n\n\nSimona bývala výčepní v hospodě U Jezevce a poté pracovala v HappyChicku. Nyní si zařídila bez povolení hospodu, kterou Bejk pojmenoval \"U Tukana\" podle Simonina nosu. Cítí se, že je jí ubližováno, a využívá své děti. Je rozvedená, její manžel na děti neplatí. V díle \"Simonina volba\" se musí rozhodnout, které dítě Liborovi dá, nakonec jí ale zůstanou obě.\n\n\nHorváth, často titulovaný jako Horvy, je pochybný kamarád Simony a výčepní U Tukana. Často se objevuje během seriálu, například když ukradne laptop pro Lexu nebo pískovcový kalich pro Ozzáka. Lubo Žák je mistr převleků, který se snaží vyhrabat všelijakou špínu na Tomáše a jeho rodinu. Je také moderátorem Božích Mlýnů. Lubo Žák na sebe bere různé převleky, například jako recepční na pivovarnickém veletrhu, nebo jako Vlk v pořadu \"Když hvězdy vaří\".\n"}
{"id": "553981", "url": "https://cs.wikipedia.org/wiki?curid=553981", "title": "Den odporu proti okupaci", "text": "Den odporu proti okupaci\n\nDen odporu proti okupaci (: ; v minulosti Den Osvobozenecké fronty) je slovinský státní svátek, který připadá na 27. duben. Toho dne byla v roce 1941 v Lublani založena Osvobozenecká fronta slovinského národa. OF však byla založena již o den dříve ve vile Josipa Vidmara, kde se setkal se zástupci politických stran a kulturními pracovníky. Přítomni byli Boris Kidrič, Boris Ziherl, Aleš Bebler (za Komunistickou stranu Slovinska), Josip Rus (za Sokoly), Tone Fajfar (za křesťanské socialisty), Ferdo Kozak, Franc Šturm a Josip Vidmar (za slovinské kulturní pracovníky). Původně se subjekt nazýval Protiimperialistická fronta. Fronta vznikla deset dní po kapitulaci jugoslávského vojska a čtrnáct dní po vpádu okupantů do Jugoslávie.\n"}
{"id": "553987", "url": "https://cs.wikipedia.org/wiki?curid=553987", "title": "Mlezivo", "text": "Mlezivo\n\nMlezivo (též kolostrum) je takzvané prvotní mléko u savců, tvoří se v mléčné žláze těsně před porodem a je produkováno asi 3–5 dní po něm. Složením se kolostrum významně liší od zralého mléka. Rozdíly ve složení mleziva se postupně mění a z nezralého mléka se stává mléko zralé. Kolostrum je bohaté na proteiny. Po porodu zajišťují u mláďat přirozeně pasivní imunitu, tedy příjem hotových protilátek od matky, které novorozená mláďata chrání v prvních týdnech života před infekcemi ze zevního prostředí, když ještě nejsou schopna imunitní reakce a produkce vlastních protilátek.\n\nKolostrum je jedním z významných faktorů, které ovlivní imunitu novorozence celoživotně. Obsahuje množství vitaminů, minerálů, stopových prvků a také významné bílkoviny, růstové faktory a inhibitory proteáz, hrající velmi výraznou roli v imunitním systému. Dále obsahuje protilátky, které mají přímé účinky proti bakteriím, virům a plísním. V kolostru se vyskytuje též laktoferrin, bioaktivní glykol-protein – u zdravých jedinců pomáhá zabezpečit imunitu proti chřipkám, nachlazením, parazitům a infekčním bakteriím. Uplatňuje se při omezování růstu metastáz, pomáhá redukovat plísně a omezuje produkci volných radikálů. Jedním z hlavních příznivých účinků lactoferinu je jeho schopnost redukovat záněty prostřednictvím regulace zánětlivých cytokinů, jakými jsou např. Interleukin-1, Interleukin-6 a faktor nekrózy tumorů (TNF). Každá jejich složka působí na zvláštní skupinu buněk. I přesto, že jsou za jistých okolností potřebné, platí, že příliš velké množství může škodit.\n\nV kolostru je také důležitá skupina molekul nazývaná PRP (Proline-Rich-Polypeptides), která pracuje jako výkonný regulátor imunitního systému. Bylo dokázáno, že v odpovědi humorální složky imunitního systému stimulovaly PRPs nízkou, nebo naopak utlumovaly vysokou imunitní odpověď. PRPs rovněž ukázaly prospěšné účinky ve zrání thymocytů a tvorbě T-supresorových buněk. Tento proces nesporně přinese rovnováhu v tělových imunitních reakcích a do budoucna ukazuje cestu řešení autoimunních onemocnění.\n\nRůstové faktory mají vliv na hojení ran, na vytváření svalové hmoty, na zlepšení nervového systému a na zvyšování výdrže a vitality.\n\nVšechny látky obsažené v kolostru pomáhají novorozenci přežít dny, kdy se ocitá v novém prostředí.\n\n\n"}
{"id": "553988", "url": "https://cs.wikipedia.org/wiki?curid=553988", "title": "Věž Mošeho Aviva", "text": "Věž Mošeho Aviva\n\nVěž Mošeho Aviva ( , \"migdal Moše Aviv\", ', známá také jako ') je mrakodrap postavený na prostranství diamantové burzy na Žabotinského ulici v severní části města Ramat Gan v Izraeli. Je to současná nejvyšší izraelská budova a osmá nejvyšší budova Středního východu.\n\nBudova je vysoká 244 metrů a má 74 poschodí (z toho pět v podzemí). Stavba byla inspirovaná známým mrakodrapem Westendstraße 1 ve Frankfurtu nad Mohanem a začala roku 1998. V roce 2003 byla dokončena a začalo její osídlování. Náklady dosáhly 130 milionů dolarů. Užitná plocha je  m², z nichž jsou kanceláře, horních 12 pater ( m²) je obytných. V budově je exkluzívní tělocvična, synagoga, dva bazény a 1230 parkovacích míst. V provozu je 24 výtahů. Je tu zaměstnáno pět tisíc lidí.\n\nStavba byla pojmenována po jednom z investorů, Mošem Avivovi, který zemřel v průběhu stavby v říjnu 2001.\n\nNyní se staví nedaleko podobný, stejně vysoký mrakodrap Elite Tower.\n\n"}
{"id": "553995", "url": "https://cs.wikipedia.org/wiki?curid=553995", "title": "Fed Cup 2010 – zóna Asie a Oceánie", "text": "Fed Cup 2010 – zóna Asie a Oceánie\n\nZóna Asie a Oceánie je jednou ze tří oblastních zón Fed Cupu.\n\n\n\n\n\n"}
{"id": "553997", "url": "https://cs.wikipedia.org/wiki?curid=553997", "title": "KZS", "text": "KZS\n\nSpojení písmen K, Z a S může mít různé významy:\n\n"}
{"id": "554010", "url": "https://cs.wikipedia.org/wiki?curid=554010", "title": "Nir Ecjon", "text": "Nir Ecjon\n\nNir Ecjon ( , doslova „\"Ecjonova louka\"“, v oficiálním přepisu do angličtiny Nir Ezyon, přepisováno též Nir Etzion) je vesnice typu mošav v Izraeli, v Haifském distriktu, v oblastní radě Chof ha-Karmel.\n\nLeží v nadmořské výšce 182 m na zalesněných západních svazích pohoří Karmel, na hřbetu, který jižně od osady prudce spadá do údolí Nachal Hod a na severu do údolí Nachal Bustan (s přítokem Nachal Duchan).\n\nObec se nachází přibližně 5 km od břehů Středozemního moře, 72 km severoseverovýchodně od centra Tel Avivu a 12 km jižně od centra Haify. Nir Ecjon obývají Židé, přičemž osídlení v tomto regionu je převážně židovské. Ovšem 5 km na východ od vesnice leží na hřbetu Karmelu skupina sídel obývaných arabsky mluvícími Drúzy a 1 km jihovýchodně od mošavu stojí vesnice Ejn Chaud osídlená izraelskými Araby.\n\nNir Ecjon je na dopravní síť napojen pomocí lokální silnice číslo 7111, která sem odbočuje z dálnice číslo 4 v pobřežní nížině.\n\nNir Ecjon byl založen v roce 1950. Jeho zakladateli byla skupina židovských osadníků, kteří byli během války za nezávislost v roce 1948 vysídleni z bloku židovských vesnic Guš Ecion (zejména z vesnice Kfar Ecion) jihozápadně od Jeruzalému. Dále sem přišli Židé vysídlení během války z kibucu Be'erot Jicchak. Ty doplnili skupiny židovských imigrantů z Francie, kteří přežili holokaust, a Židé ze severní Afriky. Místo pro založení nové vesnice si vybrali podle podoby zdejších kopců s krajinou v původním Guš Ecjon.\n\nJméno osady navazuje na název zničené vesnice Kfar Ecjon a dále je inspirováno biblickým citátem, Kniha Jeremjáš 4, 3: \"„Toto praví Hospodin mužům judským i jeruzalémským: „Zorejte si úhor, nesejte do trní.“\"\n\nPůvodně šlo o kolektivně hospodařící kibuc, který se ale po třech letech transformoval na družstevní komunitu typu mošav šitufi. Katastrální území vesnice se rozkládá na ploše 3100 dunamů (3,1 km²), z čehož část leží přímo na svazích Karmelu, část v pobřežní nížině. Ekonomika je založena na zemědělství, průmyslu a turistickém ruchu, kterému zde slouží velký hotel se 124 pokoji (postaven na přelomu 20. a 21. století na místě staršího ubytovacího komplexu poškozeného lesním požárem v říjnu 1998).\n\nPodle údajů z roku 2014 tvořili naprostou většinu obyvatel v Nir Ecjon Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 862 lidí. Během roku 2014 populace stoupla o 1,9 %.\n\n\n"}
{"id": "554020", "url": "https://cs.wikipedia.org/wiki?curid=554020", "title": "Albert Marth", "text": "Albert Marth\n\nAlbert Marth (1. května 1828 Kołobrzeg, Pomořansko – 5. srpna 1897 Heidelberg) byl německý astronom, objevitel planetky (29) Amphitrite. Jsou po něm pojmenovány krátery na Měsíci (Marth) i na Marsu (Marth).\n\nMarth nejprve studoval na Berlínské univerzitě teologii, avšak jeho zájem o matematiku a astronomii jej vedl k tomu, že se začal věnovat studiu astronomie u Christiana Peterse v Königsbergu. V roce 1853 přijal pozvání Georga Bishopa, bohatého obchodníka a mecenáše zajímajícího se o astronomii, do Londýna, kde se stal asistentem Johna Russela Hinda a v roce 1854 převzal jeho funkci na tamější observatoři.\n\n1. března 1854 objevil malou planetku (29) Amphitrite.\n\nOd roku 1862 pracoval jako asistent Williama Lassella na Maltě, kde učinil nejvíce svých astronomických objevů. Později pracoval v Markree Observatory v Irsku. Poslední roky svého života strávil v Německu, kde v roce 1897 v Heidelbergu zemřel na rakovinu.\n"}
{"id": "554024", "url": "https://cs.wikipedia.org/wiki?curid=554024", "title": "Gjógv", "text": "Gjógv\n\nGjógv (výslovnost: [ʤɛgv], dánsky: Gjov, starší dánský název: Fundingsgjov, doslova: \"rokle, roklina\") je vesnice ležící na severovýchodním cípu ostrova Eysturoy na Faerských ostrovech, 67 km od Tórshavnu. Je nejsevernější obcí na ostrově Eysturoy. Vesnice získala jméno podle 200 m vysoké rokliny, která leží severně od vesnice.\n\nDříve byl Gjógv součástí a současně správním centrem Gjáar Kommuny, ale od 1. ledna 2005, kdy došlo ke změně administrativního dělení na Faerských ostrovech, patří do Sunda Kommuny.\n\nPrvní zmínky o vesnici jsou z roku 1584, ale má se za to, že vesnice existovala již mnohem dříve. Obyvatelé se živili rybolovem a prodejem solených sušených ryb (klippfiskur ve faerštině). V jednu dobu vyplouvalo z Gjógvu až 13 rybářských lodí. Za posledních 60 let počet obyvatel prudce poklesl. Podle sčítání lidu z roku 1950 bylo ve vesnici 210 obyvatel. V roce 1982 byla postavena ve vesnici továrna na výrobu prefabrikovaných betonových prvků. Zaměstnává 6 lidí a je jediná svého druhu na ostrovech. Další průmyslové odvětví je zastoupeno rybí farmou a penzionem včetně tábořiště.\n\nVznik vesnického kostelu se datuje k roku 1929. Byl prvním, který byl vysvěcen ve vesnici a první, který nabízí služby na Faerských ostrovech. Předtím museli obyvatelé vesnice využívat služeb kostela ve Funninguru. Na druhé straně silnice stojí sousoší jako památník rybářů, kteří zahynuli na moři. Na památníku jsou uvedena jména a věk všech rybářů, kteří zahynuli na moři od konce 19. století do poloviny 20. století. Sousoší matky a dvou dětí vyhlížejících na moře vytvořil Janus Kamban, který vytvořil množství památných soch na Faerských ostrovech.\n\nObecní škola byla postavena v roce 1884 z kamenů a balvanů a najednou ji navštěvovalo až 50 dětí. Nyní ji navštěvují pouze tři děti. Vesnický taneční sál byl v roce 1986 zrenovován a rozšířen a nyní je vesnických centrem. Všechny domy ve vesnici jsou podřízeny barevnému stylu domů na Faerských ostrovech, kde převládá červená, bílá a zelená barva. Ve vesnici dodnes stojí okolo 50 domů, ale kvůli rapidnímu poklesu počtu obyvatel jich je asi polovina neobydlená. V Gjógvu se však nachází penzion Gjáargarður, který pojme více lidí, než jich žije ve vesnici.\n\nNejbližší obchod s potravinami je ve vesnici Eiði, ale Gjógv má poštovní úřad v jednom z privátních domů, jenž je otevřen pět dnů v týdnu, vždy po 30 minut dopoledne a 30 minut odpoledne. Ve vesnici je také heliport, který se používá hlavně pro zdravotní pohotovost a záchranné operace na moři.\n\nGjógv má jeden z nejlepších přírodních přístavů na Faerských ostrovech. Nicméně lodě musí být vytaženy na rampu, aby byly chráněny proti příboji. Přístav skýtá nádhernou přírodní scenérii a je vyhledávaným turistickým cílem. Vesnice získala jméno podle rokliny, faersky \"gjógv\" (odvozeno od ze staroseverského slova \"gjó\" a shetlandského \"geo\"). Obyvatelé si říkají Gjáarfólk, odvozené přídavné jméno gjáar je odvozeno pravděpodobně z islandského slova 'gjá', jenž pochází ze staroseverského 'gjó', z kterého je odvozen název vesnice.\n\nDánský korunní princ Frederik a korunní princezna Mary navštívili Gjógv 22. června 2005. Dva starší obyvatelé vesnice jmény Rita a Christian měli nápad umístit lavičku s nádherným výhledem na roklinu v moři. Lavička byla pokřtěna jménem \"Maryina lavička\" a korunní princezna byla první, kdo si na ní sedl. Při této příležitosti zazpívala pěvkyně Faerské opery Rúni Brattaberg.\n\nV okolí je mnoho stezek k horám severně a západně od vesnice. Nejvyšším vrcholem mezi vesnicemi Gjógv a Eiði jsou Slættaratindur (882 m), nejvyšší hora Faerských ostrovů, a Gráfelli (857 m). Ambadalurské údolí leží severozápadně od vesnice Gjógv. Z Ambadaluru je krásný výhled na mořský komín, který místní nazývají Búgvin. Se 188 metry je nejvyšším samostatně stojícím mořským komínem na Faerech a nabízí bezpečné útočiště pro mnoho mořských ptáků. Východně od Gjógvu jsou vrcholy Tyril a Middagsfjall (601 m). Oba vrcholy skýtají nádherný pohled na Funningsfjørður (\"Funningurský fjord\").\n\nZ Gjógvu pochází:\n\n"}
{"id": "554025", "url": "https://cs.wikipedia.org/wiki?curid=554025", "title": "Hlohovsko-zaháňská větev Piastovců", "text": "Hlohovsko-zaháňská větev Piastovců\n\nHlohovsko-zaháňská větev Piastovců patřila mezi větve rozrodu slezských Piastovců. Patřila k významným slezským knížecím rodům. Jejím zakladatelem byl Konrád I. Hlohovský, syn Jindřicha II. Zbožného. \n\nPo smrti Jindřicha II. na bitevním poli u Lehnice si jeho synové rozdělili dolnoslezské knížectví na části. Konrád získal Hlohovsko, nacházející se v severozápadní části Dolního Slezska. V dobách svého největšího územního rozmachu dosahovala moc hlohovských knížat na území až k 39 000 km². Postupem doby se z hlohovsko-zaháňské větve vyčlenila samostatná větev olešnická.\n\nPosledním mužským členem této větve byl Jan II. Šílený, ženským pak jeho dcera Anna Zaháňská.\n\n"}
{"id": "554028", "url": "https://cs.wikipedia.org/wiki?curid=554028", "title": "Jindřich IV. Věrný", "text": "Jindřich IV. Věrný\n\nJindřich IV. Věrný ( \"Fidelis\") či Hlohovský nebo Zaháňský († 1342) byl kníže hlohovský a zaháňský z rodu slezských Piastovců.\n\nByl synem hlohovsko-zaháňského knížete Jindřicha III. Dne 9. května 1329 složil lenní slib českému králi Janu Lucemburskému.\n\nJeho ostatky jsou uloženy v augustiniánském kostele v Zaháni.\n"}
{"id": "554031", "url": "https://cs.wikipedia.org/wiki?curid=554031", "title": "Ejn Hod", "text": "Ejn Hod\n\nEjn Hod ( עֵין הוֹד, v oficiálním přepisu do angličtiny En Hod, přepisováno též Ein Hod) je vesnice typu společná osada (\"jišuv kehilati\") v Izraeli, v Haifském distriktu, v Oblastní radě Chof ha-Karmel.\n\nLeží v nadmořské výšce 127 metrů na zalesněných západních svazích pohoří Karmel, na hřbetu, který jižně od osady prudce spadá do údolí Nachal Hod a na severu do údolí Nachal Bustan.\n\nObec se nachází cca 4 kilometry od břehů Středozemního moře, cca 72 kilometrů severoseverovýchodně od centra Tel Avivu a cca 12 kilometrů jižně od centra Haify. Ejn Hod obývají Židé, přičemž osídlení v tomto regionu je převážně židovské. Ovšem 6 kilometrů na východ od vesnice leží na hřbetu Karmelu skupina sídel obývaných arabsky mluvícími Drúzy a cca 2 kilometry jihovýchodně od Ejn Hod také stojí vesnice Ejn Chaud osídlená izraelskými Araby.\n\nEjn Hod je na dopravní síť napojen pomocí lokální silnice číslo 7111, která sem odbočuje z dálnice číslo 4 v pobřežní nížině.\n\nNa místě současné vesnice Ejn Hod se do roku 1948 rozkládala arabská vesnice Ejn Chaud. Stála v ní mešita a chlapecká základní škola. Roku 1931 zde žilo 459 lidí v 81 domech. Během války za nezávislost v roce 1948 byla vesnice dobyta izraelskými silami a arabské osídlení tu skončilo. Na rozdíl od mnoha jiných arabských sídel ovládnutých Izraelci ale nedošlo k její demolici a zdejší zástavba byla zachována.\n\nNynější židovský Ejn Hod byl založen v roce 1954. Jeho obyvatelé se nastěhovali do opuštěné arabské vesnice. Jde o uměleckou kolonii, ve které žijí a prodávají své výrobky řemeslníci, malíři, keramici apod. Nachází se zde i muzeum dadaistického malíře Marcela Janco, který patřil mezi zakladatele kolonie.\n\nČást Arabů vysídlených roku 1948 z Ejn Chaud se v následujících dekádách snažila domoci návratu do svých domovů. Nakonec založili provizorní osadu cca 2 kilometry jihovýchodně odtud. Ta byla nakonec uznána za oficiální sídlo pod jménem Ejn Chaud a stala se členskou obcí Oblastní rady Chof ha-Karmel.\n\nPodle údajů z roku 2014 tvořili naprostou většinu obyvatel v Ejn Hod Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 583 lidí. Během roku 2014 populace klesla o 0,5 %.\n\n\n"}
{"id": "554034", "url": "https://cs.wikipedia.org/wiki?curid=554034", "title": "Miško Kranjec", "text": "Miško Kranjec\n\nMiško Kranjec, vlastním jménem Mihael Kranjec, maďarsky Krányecz Mihály (15. září 1908, Velika Polana – 8. června 1983, Lublaň) byl slovinský spisovatel, novinář a politik.\n\nMiško Kranjec se narodil ve Velike Polaně, ve Slovinské krajině, v Ogrskem (Maďarsko). Pocházel z venkovské dělnické rodiny, z chudého venkovského kraje. Jeho otec se jmenoval Mihael Kranjec, matka Maria Pucko. Oba pracovali jako nádeníci a sezónní pracovníci, proto byli často v tísnivé finanční situaci. Měl dva bratry Ignatius a Alajos. V dnešním Zámuří byly stále zbytky feudalismu. Po dokončení základní školy v rodném kraji navštěvoval gymnázium v Lublani. Vysokou školu nedostuduje. Po 2. světové válce se stává aktivním komunistou a politikem. Mezitím píše desítky románů a povídek. Angažuje se celkově v kulturním životě. V roce 1978 opouští literární život, přestává tvořit, vzdaluje se také z politiky. O dvacet let později 1998 umírá a je pohřben v rodinné hrobce.\n\nPsát začal už na gymnáziu a první povídku zveřejnil v sedmnácti letech. Po maturitě na gymnáziu se rozhodl studovat slavistiku – tato studia ale opustil, protože se věnoval psaní a novinařině, poté také politice. Ve skutečnosti byl Miško Kranjec ze studií vyloučen, jelikož se přidal z radikální chlapecké skupině podporující levici. V jeho dílech se objevila maďarská tematika, mluvil sice maďarsky, ale jeho pravopis, vzhledem ke krátkému působení v Maďarsku, nebyl správný. Přesto, že strávil několik let v maďarských školách, nikdy se nenaučil mluvit plynule tamějším jazykem. Díky vlivu jednoho učitele z Lublaně a na nátlak rodičů se přihlásil do kněžského semináře, toto rozhodnutí vzal ale zpátky a později si založil rodinu. Už na gymnáziu se dobře oriantoval nejen v tuzemnské ale i v ve světové literatuře. Nejvíce jej v tvorbě ovlivnil Ivan Cankar. Zkušenosti z mladých let později Kranjec využil ve své tvorbě, kdy tvořil velmi pozitivní obraz socialismu. Zobrazoval bídu nádeníků, zároveň ukazuje krásu krajiny a zdůrazňuje pozitivní myšelní lidí. Během okupace patřil mezi organizátory odporu proti okupaci v Zámuří; když nemohl dále působit ilegálně, odešel za partyzány. Jeho mladší bratr Naci umřel za druhé světové války v Dachau.\nPo válce se stal poslancem, nejvíce se – samozřejmě kromě psaní – věnoval novinařině a práci nakladatele. Byl ředitelem Cankarova nakladatelství (Cankarjeva založba) a Slovinského literárního institutu (Slovenski knjižni zavod).\nKranjec měl sice komunistickou minulost a byl velmi kontroverzní osoba, ale jeho talent byl nepopiratelný. Napsal více než padesát románů, povídek a skic, stejně tak dramata. Próza Miško Krajnce se ubírá k socialistickému realismzu, popisnému naturalismu, založeném na ideologii, kterou později opouští. V jeho dílech lze stále nalézt zbytky romantismu. Vzhledem k tomu, že neodmítl křesťanský princio jako takový, ukazuje, že není zcela ex-komunista ani komunista. Nepracuje ani s radikálními socialistickými myšlenkami, což jej nezavírá do jedné škatulky. Jeho poetické a psychologické zpracování tématu společně s harmonickým apevným narativním uměním vyčnívá nad ostat ními spilovateli té doby a stává se unikátem slovinské literatury. Opírá se o témata z minulosti, které jsou stále aktuální i v přítomnosti. Hlavním tématem děl jsou mezilidské vztahy, změny v životě, které jsou objektivně řešeny. Poukazuje na lidské myšlení, poctivost, touhu po učení, krásu přírody a co je nejdůležitější, hluboké touhy.\n\nVelmi mu přirostla k srdci Prešernova společnost (Prešernova družba), ve které byl dlouhá léta úředníkem.\n\nPsal krátké povídky, pověsti a romány, které spojil ve větší celky. Nejvýznamnější autobiografická díla jsou romány \"Mládí v bažině\" (, 1962), Svetlikanje jutra a zvláště jedno z jeho nejlepších děl \"Strýčkové mi povídali\" ().\n\nPsal povídky, sociální pověsti, novely, romány s venkovskou tematikou ze Zámuří. Další známá díla jsou , , . Podle jeho děl je také natočeno několik filmů. Od roku 1953 byl členem Slovinské akademie vědy a umění (Slovenska akademija znanosti in umetnosti).\n\n\n\n Státní nakladatelství krásné literatury, hudby a umění, 1958. – 431 str. ;\n 22 cm. – (Soudoba světová próza ; sv. 63) Prevod dela: Fara Sv. Ivana\n\n František Benhart ; přeložili František Benhart … [et al.] ; illustr.\n\n13. září 2008 si Slovinsko přimopmnělo sté výročí narození Miško Kranjce. Tohoto ceremoniálu se zúčastnil i prezident Republiky Slovinsko Daniel Türk. Na slavnosti nechyběli ani jeho dva synové Matjaž a Miško, jeho druhá manželka a vnoučata.\n\n"}
{"id": "554053", "url": "https://cs.wikipedia.org/wiki?curid=554053", "title": "Funningur", "text": "Funningur\n\nFunningur [] (dánsky: Funding) je vesnice na Faerských ostrovech. Leží na severozápadním pobřeží ostrova Eysturoy. Je to pravděpodobně nejstarší osídlené místo na ostrovech a také jediná vesnice samosprávné obce nazývané \"Funnings kommuna\", jež se stala od 1. ledna 2009 součástí Runavícké komuny.\n\nZápadně od vesnice se tyčí nejvyšší hora Faerských ostrovů: Slættaratindur (882m).\n\nPodle tradice přistál první Viking právě ve Funninguru. Jmenoval se Grímur Kamban, a byl to norský Viking, který uprchl z Norska kvůli tyranii norského krále Haralda I. Krásnovlasého. Zde ale sága obsahuje chybu, protože Harald I. žil na konci 9. století, zatímco první severští osadníci dopluli k ostrovům v roce 825 (Úplně prvními obyvateli Farských ostrovů byli irští mnichové, kteří osídlili ostrovy již v letech ca. 625–650).\n\nOkolo 75 lidí žije ve Funninguru po obou stranách kaskádovité říčky v kompaktním seskupení somů kolem malého zálivu. Dřevěný funningurský kostel s drnovou střechou se datuje k roku 1847 a stojí na okraji vody.\nHory obklopující vesnici (levotočivě ze severu):\n\n\n"}
{"id": "554060", "url": "https://cs.wikipedia.org/wiki?curid=554060", "title": "Kerem Maharal", "text": "Kerem Maharal\n\nKerem Maharal ( , doslova \"„Maharalova vinice“\", v oficiálním přepisu do angličtiny Kerem Maharal) je vesnice typu mošav v Izraeli, v Haifském distriktu, v oblastní radě Chof ha-Karmel.\n\nLeží v nadmořské výšce 93 metrů na jihozápadních svazích pohoří Karmel, na jihozápadním okraji malého údolí Emek Maharal, které tvoří enklávu rovinaté zemědělské krajiny, na všech stranách obklopenou zalesněnými pahorky (na východě je to zejména hora Har Sumak), a kterým protéká severně od obce vádí Nachal Me'arot, do kterého tu od východu ústí Nachal Charuvim. Vlastní obec již leží mimo toto údolí, ve vyvýšené poloze sevřené z východu horou Giv'at Šana, ze západu Giv'at Šluchit. Jižně od vesnice vede směrem k pobřeží hlubokým údolím zvaným Bik'at Šir vádí Nachal Maharal.\n\nObec se nachází cca 6 kilometrů od břehů Středozemního moře, cca 67 kilometrů severoseverovýchodně od centra Tel Avivu a cca 17 kilometrů jižně od centra Haify. Kerem Maharal obývají Židé, přičemž osídlení v tomto regionu je převážně židovské. Ovšem 7 kilometrů na severovýchod od vesnice leží na hřbetu Karmelu skupina sídel obývaných arabsky mluvícími Drúzy a cca 6 kilometrů jihozápadně od mošavu stojí město Furejdis osídlené izraelskými Araby.\n\nKerem Maharal je na dopravní síť napojen pomocí lokální silnice číslo 7021, která sem odbočuje z dálnice číslo 4 v pobřežní nížině.\n\nArcheologický výzkum na místě Kerem Maharal prokázal kontinuitu lidského osídlení sahající do 4. století před naším letopočtem. Ve středověku zde stávala velká arabská vesnice Ijzim. Stála v ní chlapecká základní škola založená roku 1888 a dvě mešity. Roku 1931 v Ijzim žilo 2160 lidí v 442 domech. Během války za nezávislost v červenci 1948 byla vesnice během Operace Šoter ovládnuta izraelskými silami a zdejší arabské osídlení skončilo.\n\nSoučasný mošav Kerem Maharal byl založen v roce 1949. Jeho zakladateli byla skupina židovských imigrantů z Československa. První osadníci sem přišli v lednu 1949, na jaře 1949 dorazily i ženy a děti. Bylo rozhodnuto zřídit zde zemědělskou vesnici. Každá rodina získala do startu jednu krávu dovezenou ze Švýcarska. V červenci 1949 obyvatelé dali vesnici jméno Kerem Maharal. Jméno odkazuje na pražského rabína rabbi Löwa (Jehuda ben Becalel) zvaného Maharal.\n\nZpočátku mošav procházel těžkou ekonomickou situací, která se projevovala ve zvýšeném počtu osadníků, kteří vesnici opustili. Situace se stabilizovala až počátkem 70. let 20. století.\n\nMístní ekonomika je založena stále na zemědělství ale jen z menší části. Většina obyvatel za prací dojíždí mimo obec. V mošavu se nacházejí zbytky původního arabského osídlení včetně staré mešity a dalších staveb ze 17. století.\n\nPodle údajů z roku 2014 tvořili naprostou většinu obyvatel v Kerem Maharal Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě výrazně rostoucí populací. K 31. prosinci 2014 zde žilo 716 lidí. Během roku 2014 populace stoupla o 0,8 %.\n\n\n"}
{"id": "554072", "url": "https://cs.wikipedia.org/wiki?curid=554072", "title": "Your Love Is My Drug", "text": "Your Love Is My Drug\n\nYour Love Is My Drug je píseň americké popové zpěvačky Keshy. Píseň pochází z jejího debutového alba \"Animal\". Produkce se ujali producenti Dr. Luke, Benny Blanco, Ammo.\n"}
{"id": "554079", "url": "https://cs.wikipedia.org/wiki?curid=554079", "title": "Ofer", "text": "Ofer\n\nOfer ( עֹפֶר, doslova „\"Kolouch\"“, v oficiálním přepisu do angličtiny Ofer) je vesnice typu mošav v Izraeli, v Haifském distriktu, v Oblastní radě Chof ha-Karmel.\n\nLeží v nadmořské výšce 145 metrů na jihozápadním okraji pohoří Karmel, v silně zalesněné pahorkatině. Severozápadně od vesnice vybíhá směrem k moři vádí Nachal Šimri. Jižně od obce protéká hlubokým údolím vádí Nachal Tlimon, na kterým se jihozápadně od obce tyčí vrch Giv'ot Tlimon.\n\nObec se nachází cca 6 kilometrů od břehů Středozemního moře, cca 63 kilometrů severoseverovýchodně od centra Tel Avivu a cca 20 kilometrů jižně od centra Haify. Ofer obývají Židé, přičemž osídlení v tomto regionu je převážně židovské. Ovšem 10 kilometrů na severovýchod od vesnice leží na hřbetu Karmelu skupina sídel obývaných arabsky mluvícími Drúzy a cca 3 kilometry jihozápadně od mošavu stojí město Furejdis osídlené izraelskými Araby.\n\nOfer je na dopravní síť napojen pomocí místní komunikace, která sem odbočuje z dálnice číslo 4 v pobřežní nížině.\n\nCca jeden a půl kilometru severozápadně od nynějšího mošavu se až do roku 1948 nacházela arabská vesnice Ajn Ghazal. Stála v ní chlapecká základní škola založená roku 1886 a další základní škola pro dívky. Dále tu byla muslimská svatyně al-Šajch Šahada. Roku 1931 v Ajn Ghazal žilo 1439 lidí v 247 domech. Během války za nezávislost v červenci 1948 v rámci Operace Šoter byla vesnice ovládnuta izraelskými silami a zdejší arabské osídlení skončilo. Zástavba arabské vesnice pak byla převážně zbořena.\n\nNa pozemcích zaniklé arabské vesnice pak byl zřízen mošav Ofer, který byl založen v roce 1950. Jeho zakladateli byla skupina židovských imigrantů, kterou doplnili i rodilí Izraelci. Místní ekonomika je orientována na zemědělství a agroturistiku.\n\nPodle údajů z roku 2014 tvořili naprostou většinu obyvatel v Ofer Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 632 lidí. Během roku 2014 populace stoupla o 0,2 %.\n\n\n"}
{"id": "554085", "url": "https://cs.wikipedia.org/wiki?curid=554085", "title": "Luční vodopád", "text": "Luční vodopád\n\nLuční vodopád je vodopád, který se nachází na Lučním potoce, nedaleko silnice spojující sedlo U Křížového buku s vesnicí Mlýny v Lužických horách, kde se potok vlévá do říčky Kamenice.\n\nJedná se o přibližně šest metrů vysoký kaskádovitý vodopád na Lučním potoce, který pramení v úpatí kopce Javor (693 m n. m.). Místo vodopádu je v hustě zalesněném svahu. Vodopád byl vytvořen uměle turistickým spolkem koncem 19. století.\nLuční vodopád je přístupný pěšinou od silnice spojující sedlo U Křížového buku s obcí Mlýny. Nenápadnou odbočku ze silnice označuje šipka přitlučená na stromě.\n\n"}
{"id": "554089", "url": "https://cs.wikipedia.org/wiki?curid=554089", "title": "Dimetrodon", "text": "Dimetrodon\n\nDimetrodon („dvě řady zubů“) je rod dávno vyhynulého masožravého pelykosaura (pravěkého plaza). Žil v období permu (mladší prvohory, asi před 280 až 265 miliony let).\n\nJeho zvláštním znakem byla výrazná hřbetní plachta, sloužící zřejmě k termoregulaci nebo k vnitrodruhové signalizaci (kdy šlo o prostředek předvádění se před samicemi a zastrašování potenciálních rivalů při páření). Tím se podobal o něco staršímu býložravému rodu \"Edaphosaurus\". Tento prvohorní plaz, který však byl vývojově blíže příbuzný savcům než třeba současným ještěrkám, žil na území dnešní Evropy a Severní Ameriky.\n\nVe své době představoval nepochybně dominantního predátora, při délce 3,5 metru a hmotnosti asi 200 kg byl největším dravým tvorem svých ekosystémů. Pohyboval se nejspíš plazivým pohybem na nohách vystrčených do stran a zřejmě nebyl příliš rychlý a aktivní. Díky hřbetní \"plachtě\" mohl regulovat svoji tělesnou teplotu a tak se rychleji zahříval i ochlazoval (podobně jako později někteří dinosauři, např. \"Spinosaurus\"). Dimetrodoni mezi dinosaury nepatřili, jsou však s nimi laiky občas zaměňováni.\n\n"}
{"id": "554107", "url": "https://cs.wikipedia.org/wiki?curid=554107", "title": "Oszkár Molnár", "text": "Oszkár Molnár\n\nOszkár Molnár (* 1. červen 1956, Sajószentpéter) je maďarský politik a starosta města Edelény v župě Borsod-Abaúj-Zemplén. V parlamentních volbách 2010 byl v jednomandátových obvodech zvolen jako jediný nezávislý kandidát.\n\nOszkár Molnár začínal svou politickou kariéru v roce 1988 ve Svazu svobodných demokratů. V roce 1993 přešel do Fideszu, za který byl po tři volební období poslancem parlamentu. Do voleb v roce 2010 jej Fidesz nenominoval, pravděpodobně v důsledku toho, že Molnár na jednom videozáznamu hovořil o tom, že některé Romky v Maďarsku záměrně poškozují své nenarozené děti tím, že berou léky a bouchají si do břicha gumovým kladivem. Na postižené děti pak mají vyšší přídavky. Na druhém videozáznamu hovořil o židovském velkokapitálu. Navzdory tlaku médií se za své výroky, které považuje za pravdivé, odmítl omluvit.\n\nV rámci Fideszu se Molnár řadil k národně-konzervativnímu křídlu a hlasoval proti vstupu Maďarska do Evropské unie. Sám tvrdí, že se názorově řadí mezi Fidesz a Jobbik. Na Fideszu mu vadí přílišný liberalismus některých jeho představitelů. S Jobbikem sdílí názory na Evropskou unii a Romy, ale nesouhlasí s jeho snahami o revizi hranic\n\nMolnár volební boj nevzdal a ve svém domovském jednomandátovém většinovém obvodu kandidoval jako nezávislý. Fidesz proti němu postavil libanonského imigranta Pierra Dahera. V prvním kole voleb skončil Molnár na druhém místě se ziskem 24,14% za Daherem, který obdržel 36,54%. Před druhým kolem však Jobbik stáhl ve prospěch Molnára svého kandidáta a Molnár tak v druhém kole těsně zvítězil. Jeho vítězství bylo v Maďarsku výjimkou. Z celkových 176 mandátů, které lze v jednomandátových obvodech získat, jich v těchto volbách získal Fidesz celkem 173 a MSZP jen 2.\n\n\n"}
{"id": "554108", "url": "https://cs.wikipedia.org/wiki?curid=554108", "title": "VRN", "text": "VRN\n\nZkratka VRN může mít různé významy:\n\n"}
{"id": "554113", "url": "https://cs.wikipedia.org/wiki?curid=554113", "title": "Charles Williams", "text": "Charles Williams\n\nCharles Walter Stansby Williams (20. září 1886, Londýn – 15. května 1945, Oxford) byl britský básník, romanopisec, teolog a literární kritik, zakladatel Inklings a člen Zlatého úsvitu.\n\nWilliams se narodil roku 1886 v Londýně jako jediný syn Richarda a Mary Williamsových z Islingtonu. Měl sestru Edith, která se narodila v roce 1889. Vystudoval na St. Albans School v Hertfordshireu. Získal stipendium na University College London, ale roku 1904 odtud musel bez titulu odejít, neboť rodina neměla dostatek prostředků na jeho studia.\n\nVe stejném roce začal pracovat v metodistickém knihkupectví. Roku 1908 ho zaměstnal Oxford University Press – nejdříve jako pomocného korektora, rychle se však dostal až na pozici editora. Až do své smrti v roce 1945 pracoval v Oxford University Press na různých, stále důležitějších pozicích. Jedním z jeho největších vydavatelských úspěchů se stalo první rozsáhlejší anglické vydání série děl dánského filozofa Sørena Kierkegaarda.\n\nCharles Williams je pohřben na Holywellském hřbitově v Oxfordu.\nNa jeho náhrobním kameni stojí \"\"Poet\"\" (básník) a \"\"Under the Mercy\"\" (doslova \"pod boží shovívavostí\"), což byla fráze, kterou často používal ve svých knihách i v osobním životě.\n\n\n"}
{"id": "554115", "url": "https://cs.wikipedia.org/wiki?curid=554115", "title": "Vodopád na Kolenském potoce", "text": "Vodopád na Kolenském potoce\n\nVodopád se nachází nedaleko silnice spojující vesnici Kolné a obec Stvolínky, okres Česká Lípa. \n\nVodopád je na potoce Kolná k vidění od podzimu do jara a po vydatných lijácích. Potok Kolná má dvě ramena, která se spojují v kaňonu potoka Kolná. Zatímco levé tvoří kaskády, pravé je hluboko zaříznuté do pískovcového masivu kaňonu a těsně před spojením obou ramen tvoří několik skoků, z nichž posledním je asi 3m vysoký vodopád. Kaňon potoka Kolné byl vyhlášen za přírodní památku.\nKaňon potoka Kolná od severu přechází do Stvolínecké rokle. \n\nNěkolik metrů za koncem obce Kolné prochází pod silnicí několik metrů od sebe dvě kanalizační trubky. Vydáme-li se podél koryta druhé z nich, po několika krocích se koryto začne zprudka svažovat, až nakonec přejde do velmi úzkého a místy přes osm metrů vysokého zářezu ve skále. Budeme-li toto rameno sledovat z pravé strany, mineme několik ve skále vytesaných sklepů, až dojdeme k vodopádu.\n\n\n"}
{"id": "554123", "url": "https://cs.wikipedia.org/wiki?curid=554123", "title": "Bat Šlomo", "text": "Bat Šlomo\n\nBat Šlomo ( בָּת שְׁלֹמֹה, doslova „\"Šalamounova dcera\"“, v oficiálním přepisu do angličtiny Bat Shelomo, přepisováno též Bat Shlomo) je vesnice typu mošav v Izraeli, v Haifském distriktu, v Oblastní radě Chof ha-Karmel.\n\nLeží v nadmořské výšce 91 metrů na rozmezí pohoří Karmel a výšin Ramat Menaše. Krajina na jih a sever od vesnice je silně zalesněná. Jižně od obce probíhá vádí Nachal Dalija, do kterého tu od východu ústí vádí Nachal Tut s menším přítokem Nachal Elkana. Ze severu vesnici míjí vádí Nachal Tlimon, které se potok stáčí k jihu a vede okolo pahorku Giv'ot Tlimon rovněž do údolí Nachal Dalija. Na jih od vesnice se rozkládá zalesněná pahorkatina s vrchem Har Choršan.\n\nObec se nachází cca 8 kilometrů od břehů Středozemního moře, cca 62 kilometrů severoseverovýchodně od centra Tel Avivu a cca 22 kilometrů jižně od centra Haify. Bat Šlomo obývají Židé, přičemž osídlení v tomto regionu je převážně židovské. Ovšem 10 kilometrů na severovýchod od vesnice leží na hřbetu Karmelu skupina sídel obývaných arabsky mluvícími Drúzy. Cca 5 kilometrů západně od mošavu stojí město Furejdis osídlené izraelskými Araby. Arabské je i osídlení ve Vádí Ara jihozápadně odtud.\n\nBat Šlomo je na dopravní síť napojen pomocí dálnice číslo 70, která prochází přímo obcí a vede do pobřežní nížiny.\n\nMošav Bat Šlomo byl založen v roce 1889. Pojmenován je podle Betty Salomon Rotschildové - dcery Salomona Mayera Rothschilda, který byl příbuzným barona Edmonda Jamese de Rothschilda - židovského filantropa a podnikatele, který Bat Šlomo založil a finančně podporoval. Původně šlo (tak jako u ostatních osad sponzorovaných baronem Rotschildem) o individuálně organizovanou zemědělskou vesnici typu mošava. Bylo to malé sídlo s cca dvěma tucty usedlých rodin. Šlo o satelitní osadu závislou na nedaleké větší obci Zichron Ja'akov.\n\nKoncem 40. let měl Bat Šlomo rozlohu katastrálního území 8068 dunamů (8,068 kilometrů čtverečních).\n\nV roce 1951 byla osada proměněna na družstevně hospodařící mošav. Zároveň došlo k výstavbě zcela nové obytné části severně od silnice. Tu osídlili židovští imigranti ze Sedmihradska a Jemenu.\n\nMístní ekonomika je založena na zemědělství. Jižní historická část obce slouží jako turistická zóna se zachovalými objekty z konce 19. století včetně synagogy.\n\nPodle údajů z roku 2014 tvořili naprostou většinu obyvatel v Bat Šlomo Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě výrazně rostoucí populací. K 31. prosinci 2014 zde žilo 568 lidí. Během roku 2014 populace klesla o 0,7 %.\n\n\n"}
{"id": "554128", "url": "https://cs.wikipedia.org/wiki?curid=554128", "title": "Bojová linie", "text": "Bojová linie\n\n„Bojová linie“ (v originále „Battle Lines“) je v pořadí třináctá epizoda první sezóny seriálu \"\".\n\nNa stanici Deep Space Nine přijíždí kai Opaka, duchovní vůdce Bajoranů, a požádá komandéra Siska o prohlídku stanice. Přitom ho požádá, aby ji vzal skrze červí díru. Sisko jí vyhoví a spolu s doktorem Bashirem a majorem Kirou se vydají do kvadrantu gama, kde zachytí nouzový signál z neznámého zdroje. Opaka naléhá, aby se kvůli ní neomezovali, a tak se vydají pátrat po zdroji signálu. Objeví planetu se sítí družic, z nichž jedna má poruchu. Runabout se přiblíží k planetě a jedna z družic zaútočí a loď donutí k nouzovému přistání. Opaka při něm zemře, což zdrtí Kiru. Náhle se objeví skupina lidí, kteří si říkají Ennisové.\n\nEnnisové vysvětlují, že jsou ve válce se skupinou zvanou Nol-Ennisové, která může kdykoli zaútočit. Vezmou Siska, Bashira a Kiru do úkrytu v jeskyni a za chvíli skutečně Nol-Ennisové zaútočí. Je mnoho mrtvých a chvíli po útoku do jeskyně vejde kai Opaka. Jak se později ukáže, byla oživena nějakou cizí nanotechnologií, která oživí i padlé Ennisy a Nol-Ennisy. Jde spíše o kletbu, která je pro obě skupiny trestem za několikasetletý konflikt, jsou tak odsouzeni umírat znovu a znovu.\n\nDax a O'Brien pátrají po zmizelé lodi, mezitím se Siskovi podaří domluvit setkání vůdců obou stran za účelem vyjednání míru. Dojde ale k další potyčce. Mrtví se probudí a vrátí se do svých táborů. Bashir zjistí, že technologie oživení je vázaná na planetu, a tedy kai Opaka ji nemůže opustit. O'Brien a Dax najdou Siska a Opaka zůstává na planetě, aby pomohla Ennisům a Nol-Ennisům ukončit koloběh násilí. Opaka však ujišťuje Siska, že jejich cesty se znovu setkají.\n\n"}
{"id": "554131", "url": "https://cs.wikipedia.org/wiki?curid=554131", "title": "IEC Tower", "text": "IEC Tower\n\nIEC Tower ( מגדל חברת החשמל, \"Migdal Chevrat ha-chašmal\", doslova „Věž Elektrické společnosti“) je mrakodrap stojící na jihu izraelské Haify a sídlo energetické společnosti Israel Electric Corporation (IEC).\n\nSvojí výškou 130 metrů a třiceti patry je druhou nejvyšší budovou města a v současnosti 14. nejvyšší budovou v Izraeli. Dokončená byla roku 2003 podle plánů \"Rozov-Hirsch Architects\" a \"Mansfeld Kehat Architects\" a je to nejvyšší budova v Izraeli, která slouží jen jediné společnosti, Izraelským elektrickým podnikům, které sem přesídlily z Tel Avivu. Je to také nejvyšší haifská úřední budova. Podle výšky střechy je vyšší než jinak vyšší Sail Tower, dominanta centra Haify.\n\n"}
{"id": "554133", "url": "https://cs.wikipedia.org/wiki?curid=554133", "title": "Vypravěč příběhů", "text": "Vypravěč příběhů\n\n„Vypravěč příběhů“ (v originále „The Storyteller“) je v pořadí čtrnáctá epizoda první sezóny seriálu \"\".\n\nJulian Bashir a Miles O'Brien letí na záchrannou zdravotnickou misi na Bajor, jejíž povaha není známa. O'Brien se před odletem ptá komandéra Siska, že jestli má na misi dělat Bashirovi jen pilota, tak by mohl místo něj letět někdo jiný. Sisko námitku odmítne. Ukáže se, že O'Brien považuje Bashira za otravného.\n\nBěhem cesty se Bashir snaží konverzovat, ale O'Brien odpovídá jen úsečně. V cíli letu nenajdou žádné stopy nemoci. Muž označovaný jako sirah umírá a předák vesnice věří, že s ním zemře celá vesnice. Sirah procitá a tvrdí, že Proroci seslali do vesnice O'Briena. Venku Bashir informuje předáka, že sirah umírá na sešlost věkem. Předák tvrdí, že jakýsi Dal'Rok zničí vesnici, když ho sirah nezastaví, ale nevysvětlí, co je onen Dal'Rok zač. Přes Bashirovy námitky vezme sirahův učedník Siraha v noci ven na vyvýšené místo do silného větru. Tam sirah mluví k celé vesnici o Dal'Rokovi, který se objevuje v podobě mraku na nebi. Vypráví, jak můžou společnými silami Dal'Roka zastavit a nakonec se objeví paprsek světla a Dal'Rok začne mizet. O'Brienův trikordér však po celou dobu nic nezaznamená.\n\nNež ale stihne sirah příběh dovyprávět, omdlí. Vesničané panikaří, Dal'Rok se znovu sílí a zničí několik budov. Sirah poté šeptá O'Brienovi, co má říkat, aby Dal'Rok zmizel. Znovu se objeví světlo a Dal'Rok zmizí nadobro. Sirah umírá. Předák informuje vesničany, že jeho nástupcem je O'Brien. Vesničané s ním jednají jako s králem, což ho rozčiluje, ale Bashira fascinuje. O'Brien se snaží vysvětlit, že jde o omyl, ale to vesničané odmítají. S Bashirem se snaží najít vysvětlení, aby O'Brien mohl příště Dal'Roka zastavit. Sirahův učedník navštíví O'Briena, který se vyptává na siraha. Učedník se ho ale pokusí zabít s tím, že on je pravý nový sirah. Bashir ho ale zneškodní. Učedník tvrdí, že je volbou O'Briena sirah potrestal. Ukáže jim kámen, který je úlomkem jednoho z orbů Proroků. Dokáže pracovat s emocemi vesničanů tak, že z nich vytváří Dal'Roka, a pouze tím, že se vesničané sjednotí, ho mohou zastavit.\n\nO'Brien nabídne učedníkovi, ať vypráví příběh on, ale předák vesnice to odmítne. O'Brien tedy nemá na výběr a pokouší se v noci vyprávět příběh. Nedaří se mu to, a tak se znovu objevuje Dal'Rok v plné síle. Bashir řekne učedníkovi, ať se ujme slova a tomu se podaří Dal'Roka zahnat. Poté ho vesničané přijmou jako nového siraha.\n\n"}
{"id": "554139", "url": "https://cs.wikipedia.org/wiki?curid=554139", "title": "Ve jménu pokroku", "text": "Ve jménu pokroku\n\n„Ve jménu pokroku“ (v originále „Progress“) je v pořadí patnáctá epizoda první sezóny seriálu \"\".\n\nS pomocí Federace chce Bajor využít energii z jádra jednoho ze svých měsíců k výrobě potřebné elektřiny. Negativním vedlejším účinkem je produkce plynu smrtícího pro humanoidy, a tak dochází k evakuaci obyvatel měsíce. Několik posledních však odmítá místo opustit, proto se tam major Kira Nerys vydává věc prošetřit.\n\nKira nachází starce Mulliboka a jeho dva němé pomocníky, kteří odmítají odejít. Mullibok se tvrdohlavě vyhýbá tématu evakuace, nabízí Kiře večeři na rozloučenou, a i přes jeho tvrdohlavost si ho Kira postupně oblíbí. Mullibok tvrdí, že chce zemřít zde, na tomto měsíci, kam uprchl před Cardassiany během okupace Bajoru. Během rozhovoru donutí Kiru přiznat, že Bajorané vyhnali Cardassiany, protože byli fanaticky zarputilí, což má být analogie jeho situace.\n\nPo návratu na Deep Space Nine informuje Kira komandéra Siska a ministra Torana, že Mullibok a jeho lidé odmítají odejít. Toran rozhodne, že budou muset být z planety transportováni. Kira přirovná jeho chování ke Cardassianům, čímž odhalí svou náklonnost k Mullibokovi a také popudí oba nadřízené. Toran jí nařídí evakuovat Mulliboka a pošle ji zpět na měsíc se dvěma vojáky. Kira se dál snaží přesvědčit Mulliboka argumenty. Vojáci se vrhnou na Mullibokovy pomocníky, což ho rozčílí a vrhne se na jednoho vojáka, druhý ho postřelí. Přijíždí doktor Bashir, aby se postaral o zraněného Mulliboka, pomocníci jsou mezitím evakuováni.\n\nKdyž se Mullibok probudí, řekne Kiře, že promeškala příležitost ho transportovat, když byl v bezvědomí a dál trvá na tom, že neodejde. Kira pak pošle Bashira zpět na stanici. Sisko navrhne, aby Bashir navrhl, že má Kira zůstat na měsíci ještě pár dní z humanitárních důvodů. Později na místo přilétá Sisko a stranou mluví s Kirou. Řekne jí, že nechce nového prvního důstojníka. A že zatímco o osudu Mulliboka již bylo rozhodnuto, o jejím ještě ne.\n\nRáno Mullibok dokončí pec, kterou stavěl předchozí dny, a Kira mu řekne, že když dokončil práci, může odejít. On stále odmítá. Kira zničí pec a zapálí jeho dům. Mullibok řekne Kiře, že dala přednost uniformě před ním a ať ho zastřelí, protože když opustí měsíc, stejně zemře. Kira odvětí, že ho zemřít nenechá a oba se transportují na runabout.\n\n"}
{"id": "554140", "url": "https://cs.wikipedia.org/wiki?curid=554140", "title": "Gabriel Batistuta", "text": "Gabriel Batistuta\n\nGabriel Omar Batistuta (* 1. února 1969, také známý jako \"Batigol\") je bývalý argentinský fotbalový útočník. Většinu kariéry odehrál za AC Fiorentina v Itálii, a je desátým nejlepším střelcem v historii Serie A s 184 góly v 318 zápasech v letech 1991 až 2003. Pelé ho roku 2004 zařadil mezi 125 nejlepších žijících fotbalistů.\n\nNa mezinárodní scéně je s 56 góly nejlepším střelcem národního týmu a reprezentoval Argentinu na třech Mistrovstvích světa.\n"}
{"id": "554141", "url": "https://cs.wikipedia.org/wiki?curid=554141", "title": "Klamné představy", "text": "Klamné představy\n\n„Klamné představy“ (v originále „If Wishes Were Horses“) je v pořadí šestnáctá epizoda první sezóny seriálu \"\".\n\nQuark nabízí Odovi povyražení v simulátoru, program Jakea Siska se slavnými baseballovými hráči ze Země. Na jiném místě stanice mají Bashir a Dax oběd. Bashir dává najevo zájem, ale Jadzia slušně odmítne a vrátí se do velína. Tam detekuje zvýšené záření v oblasti Denorisjkého pásu. S komandérem Siskem se domnívají, že by to mohl být následek zvýšené dopravy na stanici.\n\nMezitím čte náčelník O'Brien dceři Molly na dobrou noc pohádku o skřítkovi jménem Rumplcimprcampr a pak odchází. Molly za chvíli přiběhne a tvrdí, že skřítek je u ní v pokoji. O'Brien ho tam skutečně najde. Bashira se snaží svést povolná verze Daxé a Jakeovi se zjeví Buck Bokai, slavný hráč baseballu z první čtvrtiny 21. století. Postavy později mizí a na stanici se objevují zvláštní jevy, například sněžení na Promenádě, zjevně zhmotnění představ obyvatel stanice.\n\nPoblíž stanice se objeví fenomén, který hrozí zničit stanici, a exponenciálně roste. Souvisí to s přáními obyvatel. Jakmile si všichni přejí, aby jev zmizel, v Siskově kanceláři se objeví Bokai a vysvětluje, že patří k expedici, která následovala loď vracející se červí dírou a jeho lidé chtěli prozkoumat představivost humanoidů. Cizinci odchází s tím, že o sobě toho lidem poví víc někdy příště.\n\n"}
{"id": "554142", "url": "https://cs.wikipedia.org/wiki?curid=554142", "title": "Bidlo (tkalcovství)", "text": "Bidlo (tkalcovství)\n\nBidlo (angl.: \"batten\", něm.: \"Weblade\") je zařízení na tkacím stroji, jehož hlavní funkcí je příraz útku k hotové tkanině. \n\nPříraz útku je umožněn kývavým pohybem bidla mezi brdem a koncem utkaného zboží.\nNa bidle je upevněn \"paprsek\", kterým procházejí osnovní niti. Při každé otáčce stroje se mezi nitěmi vytvoří mezera – prošlup, do něhož se zavede útková nit. Paprsek se potom přiklání ke tkanině a přidává k ní tak další útek.\n\nSnímek vlevo ukazuje ruční stav, na kterém tkadlena táhne směrem k sobě pravou rukou bidlo s paprskem a tak provádí příraz útku.\n\nNa snímku vpravo je část moderního tkacího stroje. Před paprskem (2) umístěným mezi listy brda (1) a hotovou tkaninou (5) se vytvořil z osnovních nití (4) prošlup, kterým se protáhl útek (3). V následujícím okamžiku se paprsek pohybuje směrem naznačeným červenou šipkou a přiráží útkovou nit ke tkanině. \n\nPohyby bidla vychází od hlavní hřídele stroje, odkud se přenáší klikovým nebo vačkovým mechanizmem. Na některých nových strojích se bidlo pohání servomotorem. \n\n"}
{"id": "554144", "url": "https://cs.wikipedia.org/wiki?curid=554144", "title": "Ban (internet)", "text": "Ban (internet)\n\nBan (z anglického \"ban\" – klatba, vypovězení, vyhoštění, zákaz…) je internetový výraz označující zablokování přístupu, např. na internetové fórum nebo účet v MMORPG hrách. Přístup uživateli zablokuje správce serveru za porušování pravidel. Uživatel, který je banován, nemůže služby serveru využívat – někdy trvale, jindy po určitou dobu.\n\nNěkdy, zvláště u online her (např. Counter-Strike či World of Warcraft), k nimž hráč přistupuje přes svůj účet, se lze banu vyhnout vytvořením nového účtu. V těchto případech se užívá tzv. IP ban – přístup je odepřen IP adrese daného počítače.\n\nJestliže web poruší některá z pravidel, která předepisují vyhledávače (např. Google či Seznam.cz), může být vyhledávačem banován. To znamená, že se nebude zobrazovat ve výsledcích vyhledávání.\n\n"}
{"id": "554150", "url": "https://cs.wikipedia.org/wiki?curid=554150", "title": "Brožovaná tkanina", "text": "Brožovaná tkanina\n\nBrožovaná tkanina\n(franc.: \"broché\"=připnutá) je látka se vzory, kterými se napodobují výšivky. \n\nVyrábí se z bavlněných, vlněných i syntetických přízi. \n\nPravé brožování se zhotovovalo na speciálních tkacích strojích, praktické použití není cca od poslední třetiny 20. století známé. Na těch se mimo osnovy a útku zanášel člunečky řízenými žakárovým ústrojím další, brožovací útek. K vedení a pohonu člunečků sloužilo tzv. brožovací bidlo, vzory mohou být vytvořeny i vícebarevnými útky na lícní nebo na obou stranách tkaniny. Niti, které spojují brožovací vzory se později odstřihnou. \n\nBrožování se dá zhotovit i bez dodatečného bidla, vzory však nejsou pevně zatkány a jednotlivé niti se nechají snadno vytahovat.\n\nBrožované textilie se vyrábějí také na okrouhlých pletacích strojích.\n\n\"Lancé\" je podobné brožované tkanině, zde se však dodatečný útek vede přes celou šířku tkaniny.\n\n"}
{"id": "554154", "url": "https://cs.wikipedia.org/wiki?curid=554154", "title": "XNU", "text": "XNU\n\nXNU je jádro operačního systému a název XNU je rekurzivní zkratka pro X is Not UNIX ( ). Je vyvíjeno firmou Apple a použito jako součást operačních systémů Darwin, Apple OS X a iOS.\n\nXNU je hybridní jádro unixového typu postavené okolo mikrojádra Mach 3, za použití kódu operačního systému FreeBSD a vlastního API zvaného I/O Kit.\n\nXNU byl původně vyvíjen firmou NeXT pro její operační systém NeXTSTEP, jakožto kombinace jádra Mach 2.5, BSD a Driver Kitu, což je objektové API pro ovladače. Poté co Apple skoupil NeXT, byl Mach 2.5 nahrazen Machem verze 3, které se mezitím stalo mikrojádrem, části BSD kódu byly nahrazeny kódem z FreeBSD a Driver Kit byl nahrazen vlastním API zvaným I/O Kit.\n\nZdrojové kódy XNU (stejně jako celého Darwinu) jsou uvolněny jako open source pod licencí Apple Public Source License 2.0. V současné době je XNU portováno na procesorové platformy x86, x86-64, PowerPC (32 a 64 bit) a ARM (32 a 64 bit).\n\n"}
{"id": "554156", "url": "https://cs.wikipedia.org/wiki?curid=554156", "title": "Batist", "text": "Batist\n\nBatist je tkanina z jemné bavlněné nebo viskózové příze (jemnější než 13 tex) v plátnové vazbě. \n\nTkanina se obvykle bělí nebo pestře potiskuje. Častá je také nemačkavá, tzv \"opalizační úprava\" (mercerování, bělení, krátkodobé namáčení v kyselině sírové, praní a namáčení v sodném louhu), kterou se tkanina zprůhlední.\n\nZ několika druhů batistu je známý např. \n\nPůvod názvu batist se odvozuje buďto z indického \"baftas\" = bílý kartoun nebo od jména francouzského tkalce \"Baptiste z Cambrai\", který začal kolem roku 1300 s výrobou tohoto druhu zboží.\n\nNejčastěji na kapesníky, šatovky, posteloviny a podklad na výšivky \n"}
{"id": "554162", "url": "https://cs.wikipedia.org/wiki?curid=554162", "title": "Suchá Kamenice", "text": "Suchá Kamenice\n\nSuchá Kamenice je malý potok nedaleko Hřenska v okrese Děčín v Ústeckém kraji. Jde o pravostranný přítok řeky Labe. Délka jejího toku činí 6,9 km. Plocha povodí měří 17,0 km².\n\nPotok pramení východně od Bynovce, na severozápadním svahu Bynoveckého vrchu (412 m), v nadmořské výšce zhruba 365 m. Po celé své délce teče převážně severozápadním směrem. Pod Arnolticemi vtéká do hlubokého lesnatého údolí. Vlévá se do Labe jižně od Hřenska v nadmořské výšce zhruba 115 m.\n\nPotok je plný balvanů a kamenů, jež vytvářejí malé vodopády a četné peřeje. V zimě je voda místy zamrzlá a tvoří různé ledopády, které vynikají v útrobách hlubokého lesa. Na dolním toku má voda Kamenice rezavé zabarvení, což je způsobeno železitým pramenem, který přitéká zprava nedaleko jejího ústí do Labe. Celé údolí je pro svou tichost a romantičnost velmi oblíbené i v letních měsících, kdy je potok většinou vyschlý.\nK Suché Kamenici je přístup po červené turistické trase z nábřeží ve Hřensku vzdáleném jeden kilometr a poté kaňonem vzhůru na Labskou stráň, kde lze vystoupit na vyhlídkovou terasu.\n\n\nSuchá Kamenice je sezónní tok mající vodu od podzimu do jara. V letních měsících je zpravidla bez vody. \n\nPotok je při větších deštích náchylný k rozvodnění, hlavním důvodem je hluboké údolí, kterým tok protéká a kde se voda nemůže rozlít do okolí. V roce 2002 došlo k největšímu rozvodnění, kdy byla poškozena cesta, která prochází podél toku.\n\nV roce 1794 byl v údolí potoka postaven mlýn s pilou a stoupou, který pro častý nedostatek vody neprosperoval a často měnil majitele. Trvalejším majitelem mlýna se stal až po roce 1806 Josef Günter z Varnsdorfu, který zde vybudoval hospodu s tanečním sálem. Budova mlýna zanikla v roce 1882, kdy ji zpustošil požár.\n\n"}
{"id": "554164", "url": "https://cs.wikipedia.org/wiki?curid=554164", "title": "Sandélie", "text": "Sandélie\n\nSandélie (\"Sandelia\") je rod paprskoploutvých ryb z čeledi lezounovití (Anabantidae). Rod je endemický v Jihoafrické republice a zahrnuje pouze dva druhy, sandélii jihoafrickou (\"Sandelia bainsii\") a sandélii kapskou (\"Sandelia capensis\"). Sandélie se starají o potomstvo, jako jediný rod labyrintek se vytírají na substrát na dně. Oba druhy sandélií jsou ohroženy destrukcí biotopu a introdukovanými predátory. Sandélie jihoafrická je vedena jako ohrožený druh na červeném seznamu IUCN. Rod byl pojmenován po jihoafrickém černošském vůdci Sandileovi.\n\nRod \"Sandelia\" zahrnuje dva druhy:\nTypovým druhem rodu je sandélie jihoafrická.\n"}
{"id": "554172", "url": "https://cs.wikipedia.org/wiki?curid=554172", "title": "Nezahrada", "text": "Nezahrada\n\nNezahrada je knižní debut spisovatele René Vaňka s prvky surrealismu a sci-fi. Jedná se o první knihu vydanou českým nakladatelem na základě autorovy předchozí publikace na internetových literárních serverech.\n\nNezahrada je kontroverzní sbírkou sedmadvaceti expresivně poetických příběhů, které čtenáři předkládá bezejmenný hoch, bydlící spolu se svým dědečkem v izolaci staré zelinářské Zahrady, již není možné jakýmkoliv myslitelným způsobem opustit. Oba dva protagonisté se dennodenně potýkají s nebezpečími nejrůznějšího druhu, panuje mezi nimi napětí pramenící z vynucené kooperace a dědových častých sexuálních výpadů. Vnuk, který si uvědomuje absurdní situaci, v níž se nachází, se pokouší vypátrat příčinu svého uvěznění v bizarním světě staré zahrady, veškerá jeho snaha je ale starým mužem hacena a krutě trestána.\n"}
{"id": "554177", "url": "https://cs.wikipedia.org/wiki?curid=554177", "title": "Májová deklarace (1917)", "text": "Májová deklarace (1917)\n\nMájová deklarace (: ', : ') byla prohlášením poslanců jugoslávského klubu v Říšské radě, které pronesl poslanec Anton Korošec 30. května 1917. Iniciativa vzniku prohlášení patrně vzešla od Janeze Kreka.\n\nPoslanci s odkazem na národnostní princip a chorvatské státní právo navrhli, aby všechna území monarchie, na nichž žijí Slovinci, Chorvati a Srbové, byla sjednocena pod žezlem habsbursko-lotrinské dynastie do jediného státního tělesa, které bude zbaveno veškeré cizí národní nadvlády a vybudováno na demokratickém základě. Zmínce o panování habsbursko-lotrinské dynastie byl v pozdějších dobách přikládán taktický význam.\n\nDeklarace tak počítala s trializací monarchie. Proti myšlence společného státního tělesa jižních Slovanů vtělené do Májové deklarace se postavily vojenské kruhy, císařský dvůr, vlády Předlitavska i Zalitavska, ale také všechny německé politické strany. Koncem července 1917 však byla Májová deklarace v listě \"\" prohlášena za minimální program, od něhož nehodlá politická reprezentace jižních Slovanů ustoupit.\n"}
{"id": "554178", "url": "https://cs.wikipedia.org/wiki?curid=554178", "title": "Májová deklarace", "text": "Májová deklarace\n\nMájová deklarace může být:\n\n"}
{"id": "554179", "url": "https://cs.wikipedia.org/wiki?curid=554179", "title": "Stafylokokóza ptáků", "text": "Stafylokokóza ptáků\n\nStafylokokóza je bakteriální onemocnění ptáků, charakterizované akutní septikémií anebo místně ohraničenými záněty s tendencí k hnisavému nebo exsudativnímu průběhu, k tvorbě nekróz tkání a následným proliferativním procesům. Klinické projevy nemoci jsou variabilní, nejčastěji dochází k postižení kloubů, šlach a kostí. \n\nStafylokoky se v prostředí člověka i zvířat vyskytují všeobecně. Tvoří část autochtonní mikroflóry kůže a sliznic. Některé kmeny jsou oportunními patogeny, schopnými při oslabení obranných mechanismů hostitele vyvolávat primárně chorobné změny nebo sekundárně komplikovat jiné infekce. Pro drůbež jsou nejzávažnější infekce virulentními kmeny bakterií \"Staphylococcus aureus\".\n\nStafylokokóza ptáků je známa od roku 1892. Vyskytuje se ojediněle (enzooticky) v celém světě; u kura masného typu může způsobovat vysoké ztráty snižováním hmotnostních přírůstků, vaječné produkce u nosnic a konfiskacemi na porážce.\n\nVětšina kmenů stafylokoků je normálními obyvateli kůže a sliznic dýchacího a trávicího traktu drůbeže; často se vyskytují v prostředí líhní, chovných hal i porážek. Svojí přítomností pravděpodobně pomáhají potlačovat jiné možné bakteriální patogeny a to buď na základě interference nebo kompetitivní exkluze. Pouze některé kmeny stafylokoků endogenního i exogenního původu mají patogenní potenciál a mohou vyvolávat onemocnění po proniknutí kůží nebo sliznicí.\n\nRod \"Staphylococcus\" patří do čeledě \"Micrococcaceae\". Taxonomicky je známo asi 40 druhů stafylokoků, z nichž \"Staphylococcus aureus\", \"S. xylosus\", \"S. sciuri\", \"S. lentus\", \"S. intermedius\", \"S. hyicus\", \"S. cohnii\", \"S. saprophyticus\", \"S. haemolyticus\", \"S. warneri\", \"S. hominis\", \"S. epidermidis\", \"S. gallinarum\" a \"S. capitis\" byly izolovány u ptáků s různou frekvencí. Za patogenní nebo oportunně patogenní pro drůbež jsou považovány pouze koaguláza pozitivní druh \"S. aureus\" a koaguláza negativní druh \"S. epidermidis\". Další izolované druhy jsou buď nepatogenní nebo o jejich virulenci existuje omezené množství informací. Stafylokoky patogenní pro člověka nebo domácí zvířata se u drůbež nevyskytují.\n\nStafylokoky jsou grampozitivní, nesporulující, nepohyblivé a většinou neopouzdřené sférické koky o průměrné velikosti 1 µm. V zorném poli se nacházejí jednotlivě, ve dvojicích, v nepravidelných shlucích nebo v hrozníčcích. V tekutých médiích mohou vytvářet krátké řetízky. Jsou fakultativně anaerobní, nenáročné na kultivační půdy. Rostou dobře na obyčejném agaru a na krevním agaru, kde vyvolávají hemolýzu. Na pevných půdách tvoří během 24 hodinové inkubace při 37 °C okrouhlé, hladké, lesklé, konvexní a mazlavé kolonie velikosti 1-3 mm. V bujónu vytvářejí bohatý zákal a sediment. Některé druhy produkují pigmenty, které zbarvují kolonie krémově, žlutě až oranžově. Nepigmentující kmeny stafylokoků (\"S. epidermidis\") tvoří šedé nebo bílé kolonie.\n\nStafylokoky většinou mají fermentační i respirační typ metabolismu. Produkují katalázu a při zkvašování cukrů tvoří kyselinu, nikoliv ale plyn. \"S. aureus\" je biochemicky velmi aktivní a je silně adaptovaný na kolonizaci kůže a sliznic. Je β-hemolytický, fermentuje glukózu a mannitol, zkapalňuje želatinu. Pouze koaguláza pozitivní kmeny izolované z klinického materiálu jsou považovány za patogenní pro drůbež. \"S. epidermidis\" je koaguláza negativní a nezkvašuje mannitol. \"S. hyicus\" se biochemicky podobá \"S. aureus\", ale pomaleji reaguje při tvorbě koagulázy.\n\nStafylokoky jsou velmi odolné k vlivům zevního prostředí. Odolávají zahřátí na 55 °C po dobu 30 minut, vysychání (zvláště v organickém materiálu přežívají až několik týdnů) a také jsou rezistentní na vyšší koncentraci NaCl (čehož se využívá pro izolaci S. aureus ze silně kontaminovaného klinického materiálu). Některé kmeny jsou rezistentní i na dezinfekční prostředky. Za vhodných podmínek jsou stafylokoky schopné pomnožovat se i mimo tělo hostitele.\n\nAntigenní povaha \"S. aureus\" je určována komplexem polysacharidových antigenů buněčné stěny stafylokoků. Z nich jsou nejvýznamnější skupinově specifický precipitinogen – polysacharid A, dále pak typově specifické aglutinogeny, adheziny, protein A a peptidoglykan. Koaguláza pozitivní S. aureus tvoří četné toxiny a enzymy s toxickým účinkem (exoenzymy), které se často uplatňují jako faktory virulence (koaguláza, nukleázy, hyaluronidáza, hemolyziny, enterotoxin aj.). \n\nIzoláty \"S. aureus\" ptačího původu vykazují rozdílnou virulenci a v rámci těchto virulentních kmenů se ještě rozlišují hostitelsky specifické varianty (biotypy, biovary, ekovary apod.). Typizace se provádí pomocí testů patogenity, podle biochemických vlastností izolátu, na základě vnímavosti k antibiotikům, podle plasmidových profilů, fagotypizací aj. Fágy jsou specifické pro \"S. aureus\" ptačího původu. \n\nK infekci stafylokoky jsou vnímavé všechny druhy ptáků bez rozdílu věku. Ptačí kmeny virulentního \"S. aureus\" jsou relativně druhově specifické a jen vzácně vyvolávají onemocnění savců. \"S. au\"reus se nalézá v hojném množství ve vzduchu a prachu. Izolace je častá z kůže a sliznice respiračního i trávicího traktu klinicky zdravých ptáků. \"S. aureus\", podobně jako jiné druhy stafylokoků, je relativně stabilní v prostředí a zůstává infekční po dlouhou dobu i mimo tělo hostitele. \n\nK onemocnění dochází zpravidla po prolomení obranných mechanismů hostitele (kožní poranění nebo zánět sliznic). U líhnutých mláďat představuje vstupní bránu infekce často neuzavřený pupek, což vede k omfalitidě (zánět pupku) či jinému typu infekce. Malé chirurgické zákroky (např. ustřižení drápků, zobáku nebo hřebínku či závěsy krocanů) a očkování (vakcinace) mohou rovněž umožňovat vstup pro stafylokoky. Jiným typem poškození obranných mechanismů hostitele je imunosupresivní infekce. Vnímavost ke stafylokové infekci je také ovlivňována geneticky. \n\nFormy šíření stafylokoků nejsou podstatné vzhledem k jejich všeobecnému výskytu v prostředí. Pro klinickou manifestaci je nutná silná infekce virulentními kmeny a případné spolupůsobení predispozičních faktorů, jako jsou věk (kuřata a mladá drůbež je vnímavější), poškození celistvosti kůže anebo sliznic (oštipování peří, kanibalismus, krácení zobáků, mikroléze, neuzavřený pupek), konkurentní infekce (\"Mycoplasma synoviae\", reoviry, poxviry, klostridie), imunosuprese různého původu (infekční burzitida drůbeže, infekční anémie kuřat, Markova nemoc), intoxikace (mykotoxiny, fytotoxiny, chemické toxiny), stresy prostředí (přeskladnění, podchlazení, restriktivní krmení), dlouhodobá aplikace antibiotik aj.\n\nJednotlivé kmeny stafylokoků mohou způsobovat klinické problémy u jednoho druhu ptáků, zatímco u jiného jsou považovány za normální autochtonní mikroflóru. Polysacharid A, hlavní komponenta stěny stafylokoka, umožňuje specifickou vazbu bakterií na buněčné receptory hostitele, zejména v dýchacím traktu. Na stejné receptory se ale mohou navazovat i avirulentní kmeny stafylokoků, které tak brání kolonizaci virulentními kmeny. Tento proces se nazývá „bakteriální interference“ a byl využit profylakticky u krůťat. Některé z těchto apatogenních kmenů také produkují bakteriociny inhibující růst různých bakterií.\n\nEndogenní infekce \"S. aureus\" sice mohou způsobovat primární infekce, ale nejčastěji se jedná o sekundární kolonizaci vnitřních orgánů s následnou septikémií. Jestliže infikovaný pták přežije akutní septikemickou fázi nemoci (trvající asi 4-7 dní), dochází ke vzniku lokálních ischemických nekróz, které jsou výsledkem trombotizace arteriol a kapilár, a klinicky se projevují artritidou (zánět kloubů), tendovaginitidou (zánět šlach a jejího pouzdra), osteomyelitidou aj. Infarkty mohou také způsobovat nekrotické změny ve vnitřních orgánech, zejména v játrech a ledvinách. CNS je dalším místem náchylným ke změnám vyvolávaných stafylokoky. Exogenní infekce obvykle způsobují invazivní lokální infekce (dermatitidy, subdermální abscesy), ojediněle ale i septikémii. \n\nInkubační doba je krátká; u přirozených infekcí není známa. U experimentálních kuřat byly klinické příznaky pozorovány za 12-72 hodin po iv. aplikaci. \n\nPrvní klinické příznaky zahrnují načepýřené peří, kulhání na jednu končetinu, svěšené jedno nebo obě křídla, nechuť k pohybu a horečku. Pak následuje těžká deprese a úhyn. Průběh onemocnění může být akutní nebo chronický. Onemocnění trvá asi 2-7 dní. Ptáci přežívající akutní fázi infekce mají zduřelé klouby, sedí na hleznech a kýlu kosti prsní, nechtějí nebo nemohou stát a neradi se pohybují. Klinické příznaky septikemické stafylokokové infekce a gangrenózní dermatitidy se objevují u ptáků v dobré kondici a někdy jsou pozorovatelné jen formou zvýšené mortality v hejnu. Morbidita a mortalita jsou většinou nízké (5-30 %). Stafylokoky mohou vyvolávat široký rozsah klinických a patologických změn:\n\n\n\n\n\n\n\n\n\nPasivní ani aktivní imunita se neuplatňují v prevenci stafylokokových infekcí u drůbeže. Specifické protilátky proti S. aureus mohou dokonce podporovat rozvoj infekce u kura domácího. Bakteriny i toxoidy se ukázaly jako neúčinné.\n\nStafylokokóza je typickou oportunní infekcí; objevuje se nejčastěji v chovech se špatnou zoohygienou. U drůbeže vykazující příznaky stafylokokózy je dostačující pro diagnózu izolace koaguláza-pozitivních stafylokoků ve větším množství. Identifikace suspektních kultur je založena na hodnocení morfologie kolonií, tvorby katalázy a mikroskopie. Biochemické vlastnosti se určují pomocí komerčních mikrotestů (např. STAFYtest, Lachema). Doplňujícími testy mohou být nukleázy, hyaluronidáza, rezistence na novobiocin a typizace hemolyzinů. Na druhé straně nutno vzít v úvahu, že \"S. aureus\" se v malém množství vyskytuje i u zdravé drůbeže jako součást její normální mikroflóry, takže průkaz přítomnosti \"S. aureus\" jako takového bez klinických příznaků a PA nálezu není diagnosticky významný.\n\nDiferenciální diagnostika. Existuje mnoho příčin způsobujících pohybové poruchy u drůbeže. Mohou to být bakteriální (\"E. coli\", \"Salmonella gallinarum\", \"Pasteurella multocida\", \"Mycoplasma synoviae\" aj.) nebo reovirové artritidy, ruptury šlach, nutriční deficience aj. Některé bakterie a plísně mohou vyvolávat infekce v líhních. Stafylokoková septikémie může připomínat jiné septikémie u drůbeže, např. choleru, kolibacilózu, streptokokózu či salmonelózy.\n\nAkutní stafylokokózu lze léčit, zatímco pokročilé a chronické případy již špatně reagují na antimikrobiální látky. Důležité je včasné zahájení léčby, vždy ale na základě testů citlivosti, protože rezistentní kmeny stafylokoků jsou i u drůbeže časté. Rezistence může být kódována plasmidy nebo chromozomálně.\nVšechna hygienická opatření zabraňující zavlečení infekce do chovu i poškození obranného mechanismu hostitele pomáhají v prevenci stafylokokózy. \n\n"}
{"id": "554187", "url": "https://cs.wikipedia.org/wiki?curid=554187", "title": "Get Rich or Die Tryin' OST", "text": "Get Rich or Die Tryin' OST\n\nMusic from and Inspired by the Motion Picture Get Rich or Die Tryin' , je soundtrack k filmu Get Rich or Die Tryin' , v kterém jako herec debutoval 50 Cent a který režíroval Jim Sheridan.\n\nGet Rich or Die Tryin' OST vyšel v roce 2005, na soundtracku spoupracovali všichni tehdejší členové \"G-Unit Records\" (G-Unit, Mobb Deep, M.O.P., Olivia, Spider Loc a Mase. Prvním singlem byla 50 Centova píseň \"Hustler's Ambition\", ale zklamala očekávání. Další singly jako \"Window Shopper\", \"Best Friend\" a \"I'll Whip Ya Head Boy\" také nepřekročili dvacátou příčku v hitparádě Billboard Hot 100.\n\nV prvním týdnu se soundtracku prodalo 317 000 kusů, do konce roku 2005 se stalo platinovým, celkově se alba prodalo 3 miliony kusů celosvětově.\nVydáním alba se 50 cent stal třetím rapperem, který měl ve stejný rok na špici hitparády Billboard 200 album (The Massacre) i soundtrack, a to po Snoop Doggovi a Eminemovi.\n"}
{"id": "554193", "url": "https://cs.wikipedia.org/wiki?curid=554193", "title": "Univerzita J. Selyeho", "text": "Univerzita J. Selyeho\n\nUniverzita J. Selyeho (maďarsky \"Selye János Egyetem\") je jediná maďarská vysoká škola univerzitního typu na Slovensku. Sídlí ve městě Komárno na jižním Slovensku. Univerzita byla zřízena zákonem č. 465/2003 Z.z. z 23. října 2003., byla pojmenována po maďarském endokrinologovi Hansi Selyeovi.\n\nRektorem univerzity je doc. RNDr. Tóth János, PhD.\n\n\n\n"}
{"id": "554204", "url": "https://cs.wikipedia.org/wiki?curid=554204", "title": "Willis Corroon Building", "text": "Willis Corroon Building\n\nWillis Corroon Building (dříve Willis Faber & Dumas Headquarters zkráceně Willis Faber Building) je administrativní budova v Ipswich ve Velké Británii ležící v ulici Friars Street. Byla postavena pro pojišťovací společnost Willis Faber & Dumas (dnes Willis Corroon). Architekty byli Norman Foster a Michael Hopkins, investorem byl Willis National Ltd. stavba probíhala v letech 1970-1975. Budova na výšku měří 21,5 metrů a je považovaná za jeden z mezníků stylu High-Tec.\n\nAdministrativní budova Willis Faber & Dumas Headquarters je jednou z prvních realizací kanceláře Foster Associates, která vznikla po rozpadu Team 4. V roce 1990 dostala titul RIBA Architecture Awards Trust, Trustees Medal a byla označena za jednu z nejkrásnějších staveb navržených britským architektem za poslední čtvrtstoletí. Krom toho 25. dubna 1991 dostala jako nejmladší stavba v Británii postavení památkově chráněné budovy prvního stupně, což znamená, že už nikdy nemůže být stavebně upravovaná.\n\nTvar budovy zapříčinil nepravidelný tvar stavebního pozemku v centru Ipswiche, který obklopuje hned několik rušných křižovatek. Na začátku bylo zvažováno více alternativ tvaru budovy. Věžovitá stavba byla ihned zamítnuta, jelikož by se vymykala charakteru města Iswich, které je celé nízkopodlažní. Celkem jednoznačně ze všech návrhů Fostera „zvítězila“ nižší trojpodlažní stavba.\n\nBudova je navržená pro 1300 zaměstnanců. Byla koncipovaná v duchu demokratizace a soudržnosti i na pracovišti.\n\nDominantním prvkem interiéru budovy je její centrální lobby s eskalátory, vedoucích od vstupu až na střešní terasu. Toto jádro tvoří v budově prosklené atrium, kterým vniká do srdce Willisu velké množství světla, což bylo skutečně nutné, protože poschodí jsou velmi dlouhá. Na střeše se nachází restaurace se zahradou. Další z aktivit, která měla povzbuzovat „družný“ život zaměstnanců byl 25metrový plavecký bazén v přízemí budovy. Z důvodu malého využití byl bazén nakonec v 80. letech zavřený, překrytý podlahou a dnes slouží jako další kancelářský prostor. Díra pro bazén je však stále vidět díky skleněnému pásu zasazenému do podlahy. V prvním a druhém poschodí jsou open space kanceláře.\n\nKonstrukce 750 mm silných kazetových stropních desek spočívá na železobetonových sloupech, které tvoří čtverec o straně 14 metrů. Subtilnější nosné sloupy jdoucí po obvodě stavby jsou rozmístěné po 7 metrech. Okolo obvodu a schodišťového lobby jsou odhalené konzoly, které se zužují, čímž dodávají stropu na lehkosti a eleganci. Nosné sloupy (40 mm silná výztuž) mají v přízemí průměr jeden metr a v každém poschodí se jejich profil zužuje. V druhém a třetím poschodí je jejich průměr 800 mm a ve střešní části už jen 600 mm.\n\nPlášť je celý z kouřových skel. Ty mají zabraňovat přehřívání interiéru od slunce. Přes den skleněná fasáda odráží okolní budovy a v noci zase umožňuje pohled do interiéru.\n"}
{"id": "554206", "url": "https://cs.wikipedia.org/wiki?curid=554206", "title": "Cornish rex", "text": "Cornish rex\n\nCornish Rex je plemeno středně velké krátkosrsté kočky, vyšlechtěné ve Velké Británii.\n\nTyto kočky jsou oblíbené pro svou sametově jemnou, vlnitou srst. Toto plemeno je velice přátelské, hravé a obratné. Kočky Cornish Rex nemají rády samotu, neustále vyžadují pozornost, rády se mazlí a chtějí být středem pozornosti.Skoro vůbec nelínají.\n\nKočky mají velké, široké uši, oči jsou mandlového tvaru, nos je rovný a velký. Stavbou těla je Cornish Rex štíhlé, svalnaté postavy se zdánlivě vysokýma, rovnýma nohama. hlava je středně velká, klínovitého tvaru a ocas dlouhý, na konci špičatý, pokrytý zvlněnou srstí.\n\n"}
{"id": "554208", "url": "https://cs.wikipedia.org/wiki?curid=554208", "title": "Jaroslav Plachý", "text": "Jaroslav Plachý\n\nJaroslav Plachý (* 4. března 1952) je český politik, v letech 1996 až 2013 poslanec Parlamentu ČR za Zlínský kraj za ODS.\n\nPo maturitě na SPŠ jaderné techniky vystudoval Fakultu elektrotechnickou ČVUT v Praze. Poté pracoval jako programátor v několika společnostech.\n\nV letech 1990–1993 byl členem KDS. V roce 1994 vstoupil do ODS. Dlouhodobě od roku 1990 zasedá v zastupitelstvu města Uherské Hradiště., kde do roku 1996 vykonával funkci radního. Do tamního zastupitelstva byl zvolen v komunálních volbách roku 1994, komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010.\n\nVe volbách v roce 1996 byl zvolen do poslanecké sněmovny za ODS (volební obvod Jihomoravský kraj). Mandát obhájil ve volbách v roce 1998, volbách v roce 2002, volbách v roce 2006 a volbách v roce 2010. Od roku 1996 trvale zasedá ve sněmovním hospodářském výboru (v letech 2009–2010 jako jeho místopředseda). V letech 2006–2010 byl také členem petičního výboru. V letech 2010–2011 předsedal podvýboru pro podnikatelské prostředí.\n\nJe předsedou regionálního sdružení ODS Ve Zlínském kraji.\n\nJaroslav Plachý je sympatizant hnutí pro-life. V roce 2012 doporučil pražskému primátorovi Bohuslavu Svobodovi vystoupení z ODS pro jeho podporu Prague Pride.\n\nDále v roce 2013 vyslovil podporu pražskému Pochodu pro život.\n"}
{"id": "554210", "url": "https://cs.wikipedia.org/wiki?curid=554210", "title": "Don Cherry", "text": "Don Cherry\n\nDonald Stewart Cherry (* 5. února 1934, Kingston, Ontario, Kanada) je kanadský hokejový komentátor televizní stanice CBC. Společně s Ronem MacLeanem uvádí přestávkový program Coach's Corner v tradičním hokejovém pořadu Hockey Night in Canada. Nedávno se také stal členem týmu ESPN jako komentátor pro poslední fázi play-off. Je znám pro své upřímné a přímočaré chování, extravagantní oblékání a pevný patriotismus.\n\nPřed svou hlasatelskou kariérou byl hráčem a koučem v NHL. Za tým Boston Bruins odehrál jediný zápas kariéry v NHL a později, v éře Bobbyho Orra tento tým trénoval. Je také dobře znám jako spisovatel, komentátor pro The Fan Radio Station a tvůrce videosérie Rock'em Sock'em Hockey s velkými momenty uplynulé sezony. Byl umístěn sedmý na žebříčku nejlepších Kanaďanů ve speciálním pořadu CBC \"The Greatest Canadian\". V březnu 2010 byl jeho život zfilmován ve filmu CBC \"Keep Your Head Up Kid: The Don Cherry Story\". Scénář k filmu napsal jeho syn Timothy.\n\nNarodil se v Kingstonu, v kanadské provincii Ontario Delovi a Maude Cherryovým. Jeho dědeček, John T. Cherry byl původním členem Královské kanadské jízdní policie a kapitán lodi na jednom z Velkých jezer. Jeho druhý dědeček, Richard Palamountain, byl anglický sirotek, který díky organizaci Home Children, emigroval do Kanady. Palamountain byl členem Kanadské expediční armády. Cherryův otec, Del, byl amatérský sportovec a pracoval jako elektrikář pro Canadian Steamship Lines. V Coach's Corneru 15. března 2008 měl na sobě Cherry zelenou a zlatou barvu okresu Kerry v Irsku. Tu noc přiznal že je irského původu. Jeho bratr Dick Cherry hrál také hokej na různých úrovních, jednu sezonu odehrál v NHL za Philadelphia Flyers.\n\nJuniorský hokej hrál za týmy Windsor Spitfires a Barrie Flyers v Ontario Hockey Association. V roce 1953 vyhrál s Flyers Memorial Cup pro nejlepší juniorský tým v Kanadě. Poté, co vystudoval střední školu, podepsal smlouvu s Hershey Bears v American Hockey League. V první sezoně s Bears se seznámil s jeho budoucí manželkou Rosemarie Madelyn Martini. Kvůli Donovu stylu hry v nižších ligách se museli za celý život přestěhovat 53× a málokdy si sehnali bydlení dobré úrovně. Při důležitých událostech, jako třeba narození dcery Cindy, byl často pryč. O šest let později se jim narodilo druhé dítě, Tim. Ten ve svých třinácti letech potřeboval transplantaci ledviny a získal ji od své sestry Cindy. Sourozenci nyní bydlí naproti sobě a pouze kousek od domu svého otce. 1. června 1997 manželka Rosemarie zemřela na rakovinu jater a Cherry jako ocenění její vytrvalosti založil Rose Cherry's Home for Kids.\n\nDlouho hrál v nižších ligách a v roce 1955 odehrál svůj jediný zápas v NHL, když ho Boston Bruins povolali v průběhu play-off. Cherry říká, že vinu na jeho neúspěšné kariéře má baseballové zranění, které utrpěl mezi sezonami v roce 1955. Hráčskou kariéru ukončil v roce 1970. Calder Cup, trofej pro nejlepší celek AHL vyhrál čtyřikrát − v roce 1960 se Springfield Indians, v letech 1965, 1966 a 1968 s Rochester Americans. V roce 1969 vyhrál s Vancouver Canucks Lester Patrick Cup pro vítěze WHL.\n\nPoté, co Cherry ukončil hráčskou kariéru, rok pracoval jako stavebník a prodejce automobilů značky Cadillac. Poté pracoval jako malíř za 2 dolary na hodinu. Uprostřed sezony 1971/72 se stal koučem Rochester Americans v AHL a vyhrál cenu pro Trenéra roku. Po třech letech v Rochesteru byl povýšen a stal se koučem Boston Bruins. Ti zrovna odcházeli z úspěšného období, kdy vyhráli 2 Stanley Cupy. Navíc z týmu odešli dvě superhvězdy, Bobby Orr a Phil Esposito.\n\nCherry rychle získal reputaci výstředního kouče, který hráče podporoval ve fyzické hře. To pracovalo dobře a Bruins byli i v druhé polovině sedmdesátých let jedním z nejlepších týmů ligy. Třikrát v řadě, v letech 1977 až 1979 vyhráli svou divizi. Dvakrát dokázali v play-off porazit tvrdě hrající Philadelphia Flyers, ve finále Stanley Cupu dvakrát podlehli jejich největším rivalům, Montreal Canadiens. V roce 1976 získal Jack Adams Award pro nejlepšího trenéra NHL. V sezoně 1977/78 získali Bruins nový rekord v počtu hráčů, kteří překonali hranici dvaceti gólů v jedné sezoně, bylo jich jedenáct.\n\nCherry neměl moc dobré vztahy s tehdejším generálním manažerem Harrym Sindenem, který ho v roce 1979 vyhodil kvůli kritické chybě, která se stala v semifinále proti Canadiens. Bruins ještě dvě minuty před koncem sedmého, rozhodujícího zápasu, vedli o jeden gól. Pak je ale rozhodčí poslal do oslabení, když si všiml, že na ledě je místo pěti, hráčů šest. Guy Lafleur stihl ještě před koncem zápasu vyrovnat a v prodloužení poslal Canaidens do finále, kde porazili New York Rangers a vyhráli čtvrtý Stanley Cup v řadě.\n\nDalší sezonu byl tedy trenérem Colorado Rockies. Později se zjistilo, že nevyhází dobře s generálním manažerem Rayem Mironem. Cherry sice dělal pro tým hodně, ale nepodařilo se mu nahradit slabého brankáře Hardyho Astroma. V jednom zápase, když si Rockies připsali prvních deset střel na bránu soupeře, ale neskórovali, dostal Astrom gól hned z první střely soupeře a byl odvolán. Poté, když obránce Mike McEwen ignoroval jeho rozkaz opustit ledovou plochu, Cherry si pro něj sám došel a vyvedl ho na střídačku. Odchod z Colorada proběhl v dobrém, vítězstvím 5:0 nad Pittsburgh Penguins v posledním zápase sezony.\n\nNa Canada Cupu v roce 1976 byl asistentem kouče kanadského národního týmu a na mistrovství světa v roce 1981 byl hlavním koučem kanadské reprezentace.\n\nDále byl Cherry koučem a spoluvlastníkem týmu Mississauga IceDogs v juniorské Ontario Hockey League. Vzdal se dovozního draftu CHL a tak za jeho tým hráli pouze hráči ze Severní Ameriky. V prvních třech sezónách tým vyhrál dohromady pouze 16 zápasů. Ve čtvrté sezoně se tak Cherry rozhodl, že se stane trenérem. V jediné sezoně, kdy trénoval IceDogs, si tým připsal pouze 11 vítězství a opět se nedostal do play-off. Cherry byl kritizován, protože když se dosadil na místo kouče, najednou se rozhodl využívat služeb evropských hráčů.\n\nPoté, co se Rockies nekvalifikovali do play-off v roce 1980, se připojil k světoznámému pořadu Hockey Night in Canada na CBC. Nejdříve pracoval jako analytik pro play-off společně s Davem Hodgem. Další sezonu se už stal spolukomentátorem, ale déle než rok tu nevydržel, protože obvykle bylo poznat, že fandí jednomu z týmů, především Toronto Maple Leafs a Boston Bruins. Tak byl vytvořen nový přestávkový program, Coach's Corner (Trenérův koutek), kde spolupracoval právě s Hodgem. V roce 1987 Hodge vystřídal Ron MacLean. V tomto složení Coach's Corner funguje dodnes. Pár let také měl svou vlastní show nazvanou Don Cherry's Grapevine. Ta byla původně vysílána na CHCH-TV v Hamiltonu, později byla ale přesunuta na celonárodní TSN. V sezoně 1987/88 uváděl další show, Don Cherry's This Week In Hockey, kde promítal nejdůležitější okamžiky posledního týdne v NHL. Na konci pořadu vždy vyhlásil Úder týdne a vítězovi předal akumulátorovou vrtačku od společnosti Black and Decker.\n\nMezi jeho nejvýznamnější názory patří to, že střela nesmí být blokována hokejkou, protože pak je často tečována na bránu, nemá rád pravidlo o doteku při zakázaném uvolnění, které ukončilo kariéru Patu Peakovi, nesouhlasí s příliš citlivým posuzováním nedovolené hry v brankovišti a také se mu nelíbí pravidlo o zdržování hry, když hráč vyhodí puk z defenzivní zóny do hlediště.\n\nTaké vychvaluje opravdovou statečnost, například v play-off v roce 1999 když obránce St. Louis Blues, Al MacInnis trefil svou kostilámající střelou do obličeje jednoho z křídelníků Phoenix Coyotes.\n\nKe konci sezony obvykle mluví o mladících, kteří se připravují na draft. Říká, že pokud hráč nemá zaručeno, že bude draftován v prvním či druhém kole draftu, neměl by se dostavit. Prý protože by to způsobilo velké zklamání.\n\nV roce 2004 nebylo jisté, jestli bude pokračovat ve službách CBC, nakonec ale podepsal novou smlouvu.\n\nOd roku 1989 Cherry vydává vlastní videosérii s názvem Rock'em Sock'em Hockey, kde jsou nejvýznamnější momenty uplynulé sezony a samozřejmě jeho komentáře.\n\nPro finále Stanley Cupu v roce 2007 se dohodl s americkou NBC, že bude vystupovat při druhé přestávce. Vystupoval tedy spolu s Billem Clementem a Brettem Hullem. To nezpůsobilo konflikt s jeho hlavní prací na CBC, kde vystupoval v Coach's Corneru v první přestávce.\n\nV květnu 2008 ESPN oznámila, že bude komentovat společně s Barrym Melrosem po zbytek play-off a že výdělek věnuje na charitu.\n\nJako hlasatel, Cherry řekl mnoho urážlivých výroků jak o hokeji, tak o politice. V roce 1989 nazval finského asistenta kouče Winnipeg Jets Alpo Suhonena \"jídlem pro psy\", což začalo soudní proces ze strany vlastníka Jets Barryho Shenkarowa. V lednu 2004 řekl v Coach's Corneru, že \"většina hráčů, kteří používají ochranný štítek na helmě, jsou Evropani nebo frankofonní Kanaďané\", aby ukázal, že hráči používající štítek mají menší respekt k bezpečí ostatních. To vyvolalo různá vyšetřování a také protesty ze strany frankofonních Kanaďanů. Později studie NHL zjistila, že hráči se štítky způsobují méně zlomenin.\n\nV roce 2003, Cherry v Coach's Corneru podporoval invazi do Iráku. 22. března 2003 se v Coach's Corneru strhla debata o této invazi. Cherry pak kritizoval montrealské fanoušky, za to, že bučeli při americké hymně. Konverzace se pak změnila ve válku, když Ron MacLean řekl, že \"každý chce vědět, co si myslíš\". Cherry mu vynadal, za to, že je v otázce invaze neutrální, pak vynadal kanadské vládě, že Američany ve válce nepodporuje. Cherry se následující týden objevil na jednom americkém rádiu, kde řekl, že \"si musíte uvědomit, že CBC je vládní organizace a že kanadská vláda je proti invazi, a že se bál, že to mohl být konec jeho kariéry.\"\n\n7. listopadu 2006 se objevil v Kanadské dolní sněmovně vyslovil podporu předsedovi Stephenu Harperovi, kterého dříve nazval hulvátem, protože podporuje armádu.\n\nV říjnu 2004, v pořadu CBC The Greatest Canadian (Největší Kanaďan), byla vyhlášena desítka největších Kanaďanů podle diváků. Umístil se na sedmém místě, přitom nejspíš nejlepší hokejista historie, Wayne Gretzky, byl až desátý. On sám pak říkal, že hlasoval pro jiného člověka z Kingstonu, Sira Johna A. Macdonalda. Je jediným žijícím členem největší desítky, který ještě nebyl odměněn Řádem Kanady.\n\nObčas také vystupoval jako herec. V seriálu Power Play (Přesilová hra) hrál Jaka Nelsona. Nelson byl koučem Philadelphia Flyers proti týmu Hamilton Steelheads v play-off první sezony seriálu. Dále byl hokejovým trenérem v seriálu Goosebumps. Také namluvil hlasatele v animovaném filmu The Wild. Zahrál si i ve videoklipu kingstonské rockové kapely The Tragically Hip.\n\nV roce 1985, první z řetězce sportbarů nesoucí jeho jméno, byl otevřen v Hamiltonu. Jeho jméno nese přesto, že na něm nevlastní sebemenší podíl. Řetězec se jmenuje \"Don Cherry's Sports Grill\" a má své restaurace v provinciích Ontario, Nové Skotsko, Nový Brunšvik, Newfoundland a Labrador, Britská Kolumbie a Alberta.\n\nČasto pracuje pro charitu, většinou se jedná o uvedení darování orgánů do povědomí veřejnosti.\n\nV roce 1997 mu zemřela manželka Rose na rakovinu. Poté založil Rose Cherry's Home for Kids, který nyní funguje pod názvem The Darling Home for Kids. Leží v Miltonu. Hershey Centre, domov Mississauga St. Michael's Majors, juniorského týmu v Ontario Hockey League leží na Rose Cherry Place, ulici pojmenované právě po Cherryho manželce.\n\nV posledních letech je jednou z nejvýznamnějších osobností podporujících lék Cold FX. Za každou láhev prodanou v prvním roce jejich spolupráce, byl jeden dolar věnován Rose Cherry's Home of Kids.\n\nNatáčel video i audio reklamu pro obchod s rychlým občerstvením Quiznos, kde se objevil s jiným sportovním hlasatelem Jodym Vancem. Nyní propůjčil svou tvář kanadské kampani výrobce baterií Rayovac.\n\n21. října 2009, tým Ontario Hockey League, Kingston Frontenacs, uspořádal akci \"Military Night\" na počest Dona Cherryho. Dresy byly vyrobeny tak, aby se podobaly jednomu z nejslavnějších obleků pana Cherryho a poté byly vydraženy a peníze byly věnovány na charitu.\n\nV roce 1993 půjčil svůj hlas charitativnímu songu \"Rock'em Sock'em Techno\" od techno skupiny BKS. 14. listopadu 2005 získal čestné členství v Ontarijské policejní asociaci. Dlouhodobě podporuje policii a říká, že je to ta nejlepší věc, kterou kdy měl. V roce 2007 se stal členem Kanadské královské legie za výjimečnou podporu kanadských legií. V únoru 2008 jej vyznamenala kanadská armáda za podporu vojáků a za oceňování zemřelých vojáků v Coach's Corneru, části pořadu Hockey Night in Canada.\n"}
{"id": "554211", "url": "https://cs.wikipedia.org/wiki?curid=554211", "title": "Mistrovství Evropy v atletice 1986", "text": "Mistrovství Evropy v atletice 1986\n\n14. mistrovství Evropy v atletice se uskutečnilo ve dnech 29. srpna – 3. září 1986 v tehdy západoněmeckém Stuttgartu. Atletické disciplíny probíhaly na stadionu Neckarstadion, později Gottlieb-Daimler-Stadion, dnes Mercedes-Benz Arena. Na témže stadionu se konalo také mistrovství světa v atletice v roce 1993 a v letech 2006 – 2008 zde probíhalo Světové atletické finále.\n\nNa tomto šampionátu ženy poprvé startovaly v běhu na 10 000 metrů a v chůzi na 10 km.\n\n"}
{"id": "554215", "url": "https://cs.wikipedia.org/wiki?curid=554215", "title": "Nitrazepam", "text": "Nitrazepam\n\nNitrazepam (INN) je léčivo ze skupiny benzodiazepinů. V anglicky mluvících zemích se prodává pod obchodními značkami Alodorm, Arem, Insoma, Mogadon, Nitrados, Nitrazadon, Ormodon, Paxadorm, Remnos a Somnite. Jedná se o hypnotikum se sedativními a motoriku narušujícími vlastnostmi, též s vlastnostmi anxiolytickými, amnestickými, antikonvulzivními a myorelaxačními. Nitrazepam se dodává v podobě tablet o obsahu 5 nebo 10 mg účinné látky. V Nizozemsku, Austrálii, Izraeli a Spojeném království jsou k dispozici pouze tablety 5 mg. V Česku není v současné době registrován žádný léčivý přípravek obsahující nitrazepam.\n\nNitrazepam se nejčastěji používá pro léčbu krátkodobých problémů se spánkem (nespavosti), jmenovitě s obtížným usínáním, častým či brzkým probouzením nebo s kombinací více problémů. Nitrazepam působí dlouho a někdy se používá u pacientů, kteří mají potíže s udržováním spánku. Nitrazepam zkracuje dobu usínání a prodlužuje spánek. Je užitečný i při léčbě klonických křečí a využívá se také při křečových poruchách u dětí, včetně Westova syndromu. Užitečnost nitrazepamu je však limitována kvůli dávce omezující sedativní vedlejší efekty.\n\n"}
{"id": "554218", "url": "https://cs.wikipedia.org/wiki?curid=554218", "title": "Enterprise Java Beans", "text": "Enterprise Java Beans\n\nEnterprise Java Beans 3 (EJB3) jsou řízené, serverové komponenty umožňující modulární tvorbu podnikových aplikací. Specifikace EJB3 je součástí množiny aplikačního programového rozhraní (API) definující Java Enterprise Edition (Java EE). EJB3 vychází z vlastností klasických Java Beans. Cílem EJB je oddělit business logiku aplikace od prezentační (viz např. JSP) a persistentní vrstvy (viz CRUD operace), ale také zajistit předpoklady pro integraci s ostatními technologiemi – JMS, JNDI a CORBA. Vývojáři podnikových systémů tak mohou využívat výhody plynoucí z užití EJB – znovu-použitelnost kódu, oddělení logiky aplikace, transakční zpracování, bezpečnost, jednodušší testování a integrace apod. \nVe specifikaci EJB je také detailněji popsáno, jakým způsobem má aplikační server spolu s EJB kontejnerem poskytovat základní funkcionalitu (persistenci přes Java Persistence API, transakční zpracování, řízení souběžného přístupu, události pomocí JMS, jmenné a adresářové služby JNDI, bezpečnost – JCE a JAAS, nasazení softwarových komponent na aplikační server, vzdálené volání procedur pomocí RMI-IIOP, zpřístupnění business metod ve formě webových služeb).\nPředstavuje dedikovaný virtuální prostor v aplikačním serveru, kam se nasazují EJB komponenty. Kontejner řeší zejména následující problematiku:\nNabízí možnost spouštět EJB aplikace v prostředí Java SE. Usnadňuje testování a ladění, ale podporuje jen podmnožinu EJB Lite (bez MDB, vzdálených rozhraní, webových služeb, …).\nRozhraní slouží pro definování metod, které bude muset bean implementovat a poskytovat navenek pro manipulaci s jeho datovými atributy. Každý EJB musí implementovat aspoň jedno z níže uvedených rozhraní:\n\nV EJB kontejneru nalezneme dva druhy EJB – Session Beans a Message Driven Beans.\nBezstavové beany neuchovávají stav relevantní pro klienta mezi obsluhou jeho jednotlivých požadavků. Pro obsloužení každého požadavku klienta je mu vždy na serveru přidělena samostatná instance, která je vyhrazena pouze tomuto klientovi v rámci jednoho daného požadavku – z tohoto důvodu jsou bezstavové beany přirozeně vláknově bezpečné. V rámci jednoho volání metody (požadavku) lze použít i datové atributy instance beanu, ale není zaručeno, že se jejich obsah při dalším volání nezmění. Bezstavové beany se na serveru obvykle sdružují v poolu, ze kterého jsou odebírány pro obsloužení požadavku a následně se do něj zpět vrací. Třída představující bezstavový bean musí být anotována codice_6\n\nCyklus beanu začíná ze stavu „neexistence“ vytvořením nové instance a jejím zařazením do poolu na serveru. Při vytváření instance server do beanu injektuje případné reference a volá metodu anotovanou codice_7, pokud taková existuje, která může sloužit například k otevření JDBC připojení. Když je bean ve stavu method-ready-pool může obsluhovat klientské požadavky (poskytovat své business metody). V případě, že se server rozhodne uvolnit paměť zabranou beany nebo je ukončován standardním způsobem, volají se případné metody rušeného beanu anotované codice_8, které slouží jako inverzní operace k post-constructu (tedy např. uzavírání databázového spojení). Stateless bean může skončit svou existenci také vyhozením systémové výjimky, která způsobí okamžité odstranění beanu z paměti (nevolá se codice_8).\nJsou objekty, které si uchovávají svůj stav mezi voláním metod (obsluhy požadavků klienta) v rámci jedné session. Pro každého unikátního klienta se vytvoří v paměti na serveru samostatná instance stavového session beanu, která patří pouze tomuto klientovi a při dalším volání metod se použije vždy stejný objekt obsahující data z předchozí interakce klienta. Stavový bean si můžeme představit jako prodlouženou ruku klienta na serveru. V rámci životního cyklu stavového beanu může dojít k jeho pasivaci (uložení pomocí persistentní vrstvy) prováděnou kontejnerem za účelem uvolnění paměti na serveru. Pouze ve stavových beanech lze použít tzv. JPA rozšířený JPA persistence kontext (JPA). Doba života tohoto kontextu je svázána s životem stavového beanu, na rozdíl od implicitního transakčního kontextu, jehož doba života je vymezena transakcí (typicky voláním business metody). Třída představující stavový bean musí být anotována codice_10\n\nŽivotní cyklus stavového beanu je podobný bezstavovému. Vytváření, rušení beanu a volání metod stateful beanu je shodné jako u stateless. Rozdíl nastává, pokud se server rozhodne uvolnit část prostředků z vlastní paměti, tehdy dochází k pasivaci stavových beanů tj. jejich uložení v serializované podobě na server a jejich odpojení od SessionContextu (přesto ale zůstávají v ExtendedSessionContextu; viz EntityManager a SessionContext). Před provedením pasivace server vyhledá a zavolá metodu beanu anotovanou codice_11 (resp. codice_12 se zavolá po obnovení beanu). Bean může také přestat existovat, pokud vyprší jeho časová životnost na serveru (timeout) nebo nastane-li systémová výjimka (opět jako u stateless EJB).\nJsou business objekty s globálně sdíleným stavem. Synchronizovaný přístup k tomuto typu objektů může být řízen buď kontejnerem (Container-managed concurrency) anebo samotným beanem (bean-managed concurrency) pomocí anotace codice_13 a příslušným parametrem zámku pro čtení nebo zápis při volání metod. Pomocí anotace codice_14 je možné vytvářet instance sinlgetonových beanů již při startu EJB kontejneru a načítat takto jejich obsah. Tento přístup je vhodný při načítání statických hodnot (obvykle číselníků – např. seznamy PSČ), čímž dochází k úsporám systémových prostředků a také času při opakovaném načítání stejných hodnot z databáze v pozdější fázi běhu aplikace (kešování). Třída singletonu je označena anotací codice_15\nZprávami řízené beany byly navrženy ve specifikaci EJB 2.0 (od J2EE 1.3). MDB spojuje Java Message Service (JMS) s EJB a tak vzniká nový typ beanu ovládající asynchronní JMS nebo jiné typy zpráv. Hlavní charakteristikou MDBeanů je především jejich asynchronní chování. MDB tedy slouží k obsluze operací, které nevyžadují okamžitou odpověď. Tento typ beanů se může registrovat k JMS, k message queues nebo message topics, které byly přidány v EJB 2.0, aby umožnily událostně-řízené zpracování uvnitř EJB kontejneru.\nDeklarace Enterprise Java Beanu s lokálním a vzdáleným rozhraním:\n\nkde MyLocalInterface a MyRemoteInterface jsou vlastní deklarovaná rozhraní, která bean musí implementovat. Anotace @Local může být uvedena přímo v deklaraci rozhraní (viz níže), anebo v záhlaví deklarace beanu, kam se doplní příslušný typ rozhraní (codice_19).\n\n"}
{"id": "554220", "url": "https://cs.wikipedia.org/wiki?curid=554220", "title": "Výluka", "text": "Výluka\n\nVýluka může znamenat:\n"}
{"id": "554228", "url": "https://cs.wikipedia.org/wiki?curid=554228", "title": "Antarktická vlajka", "text": "Antarktická vlajka\n\nAntarktida není svébytným státem, a proto nemá žádnou oficiální vlajku. Přesto bylo vytvořeno několik návrhů pro celou Antarktidu, zvláštní vlajky užívají také jednotlivá teritoria.\n\nPro Antarktidu navrhli vexilologové několik vlajek (výběr):\n\nGraham Bartram využil jako vzor vlajku OSN. Na světle modrém pozadí je umístěna bílá obrysová mapa Antarktidy. Tím má být symbolizována neutralita tohoto kontinentu. Poprvé se tyto vlajky v Antarktidě objevily v roce 2002. Dosud je tento návrh asi nejznámější a nejoblíbenější.\n\nNávrh Whitney Smithe byl veřejnosti představen v roce 1978, dosud však nebyl v Antarktidě použit. Pozadí je vyplněno dobře viditelnou oranžovou, protože je to symbolická barva záchrany, je dobře vidět na sněhu a navíc ji nepoužívá žádná jiná vlajka na světě. Na tomto pozadí jsou bílé symboly - písmeno A zastupuje Antarktidu samotnou a dvě lidské ruce představují mírové využití území. Kruhová výseč v dlaních symbolizuje polohu Antarktidy na jižní polokouli. Bílá barva znamená antarktický sníh a led.\n\nNávrh Dave Hamiltona tvoří tři pruhy. Tmavě modrý, horní pruh představuje noční oblohu, světle modrý, dolní pruh představuje kry a žlutý proužek mezi nimi představuje jižní polární záři. V tmavě modrém pruhu ve vlající části je zobrazeno souhvězdí Jižního kříže.\n\nNěkteré státy, nárokující si jednotlivá antarktická teritoria, užívají vlastní teritoriální vlajky.\n\nAdélina země (francouzské teritorium) je součástí Francouzských jižních a antarktických ostrovů, a proto se pro ni používá stejná vlajka. Na tmavě modrém pozadí je umístěna francouzská vlajka, pět hvězd a písmena TAAF (Terres Australes et Antarctiques Françaises).\n\nVlajka Britského teritoria má bílé pozadí, na němž je u žerdi umístěna vlajka Spojeného království a vedle ní znak teritoria.\n\nChilské antarktické území je součástí Magalhãesova regionu a používá proto stejnou vlajku. Na modrém pozadí jsou zobrazeny hory a nad nimi souhvězdí Jižního kříže. Bílá linka, oddělující hory od modrého pozadí symbolizuje sníh na vrcholcích.\n\nArgentinská provincie Tierra del Fuego užívá od roku 1999 vlajku se siluetou albatrosa a se souhvězdím Jižního kříže.\n"}
{"id": "554229", "url": "https://cs.wikipedia.org/wiki?curid=554229", "title": "Bejt Chananja", "text": "Bejt Chananja\n\nBejt Chananja ( , doslova „\"Chananjův dům\"“, v oficiálním přepisu do angličtiny Bet Hananya, přepisováno též Beit Hanania) je vesnice typu mošav v Izraeli, v Haifském distriktu, v Oblastní radě Chof ha-Karmel.\n\nLeží v nadmořské výšce 12 metrů v hustě osídlené a zemědělsky intenzivně využívané pobřežní nížině. Východně od obce probíhá vádí Nachal Taninim, podél západní strany obce je to vádí Nachal Ada, které do Nachal Taninim pak ústí od jihu. Severně od vesnice vystupuje z jinak zcela ploché krajiny pahorek Tel Mevorach. Severovýchodně odtud se z pobřežní nížiny prudce zvedá výšina Ramat ha-Nadiv s vrchem Chotem ha-Karmel coby nejzazší jihozápadní výběžek pohoří Karmel. Na východ odtud vybíhá hluboko do vnitrozemí z pobřežní nížiny údolí Bik'at ha-Nadiv.\n\nObec se nachází cca 3 kilometry od břehů Středozemního moře, cca 52 kilometrů severoseverovýchodně od centra Tel Avivu, cca 32 kilometrů jihojihozápadně od centra Haify a 10 kilometrů severně od města Chadera. Bejt Chananja obývají Židé, přičemž osídlení v tomto regionu je převážně židovské. Ovšem 2 kilometry severozápadně od mošavu stojí město Džisr az-Zarka osídlené izraelskými Araby.\n\nBejt Chananja je na dopravní síť napojen pomocí dálnice číslo 4. Severně od vesnice z ní odbočuje lokální silnice číslo 6531 směřující k pobřeží.\n\nMošav Bejt Chananja byl založen v roce 1950 v do té doby bažinaté pobřežní oblasti. Zakladateli obce byli židovští přistěhovalci z východní Evropy. Pojmenována byla podle ředitele Palestinského židovského kolonizačního sdružení v Izraeli Chananji Gottlieba.\n\nV 90. letech 20. století prošla vesnice stavební expanzí o novou čtvrť obývanou rodinami, které se již nezabývají zemědělstvím. Místní ekonomika je ovšem stále zčásti na zemědělství založena. Děti z místních rodin dojíždějí do základní školy ve vesnici Ma'agan Micha'el.\n\nPoblíž vesnice se nacházejí zbytky antického akvaduktu.\n\nPodle údajů z roku 2014 tvořili naprostou většinu obyvatel v Bejt Chananja Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě výrazně rostoucí populací. K 31. prosinci 2014 zde žilo 877 lidí. Během roku 2014 populace stoupla o 2,2 %.\n\n\n"}
{"id": "554238", "url": "https://cs.wikipedia.org/wiki?curid=554238", "title": "The South Polar Times", "text": "The South Polar Times\n\nThe South Polar Times je měsíčník, vydávaný v Antarktidě během expedice Roberta Scotta v letech 1901 – 1904. Produkci novin zajišťovalo osazenstvo expedice vlastními silami, aby zahnalo nudu během polární noci. \n\nRedaktorem byl Ernest Shackleton a celá posádka přispívala různými záznamy z expedice, esejemi, příběhy, básněmi i hádankami. Texty byly psány na stroji a nechyběly ani mistrovské ilustrace, černobílé i barevné.\n"}
{"id": "554245", "url": "https://cs.wikipedia.org/wiki?curid=554245", "title": "Výluka (práce)", "text": "Výluka (práce)\n\nVýluka je zamezení výkonu práce zaměstnavatelem. Většinou představuje krajní prostředek při vyjednávání se zaměstnanci, neboť je provázena omezením nebo přerušením výplaty mezd. Opakem výluky je stávka.\n\nVýluka je v Česku upravena zákonem o kolektivním vyjednávání. Podle tohoto zákona nemůže být výluka vyhlášena v jiných případech než v těch, co souvisejí s uzavřením kolektivní smlouvy. Výluku zahajuje zaměstnavatel, který o ní musí tři dny předem informovat odbory a zaměstnance, jichž se týká. Zaměstnanci při ní mají nárok na část průměrného výdělku. V době přijímání zákona se proti možnosti výluky stavěly odbory.\n"}
{"id": "554258", "url": "https://cs.wikipedia.org/wiki?curid=554258", "title": "Ma'agan Micha'el", "text": "Ma'agan Micha'el\n\nMa'agan Micha'el ( מַעֲגַן מִיכָאֵל, doslova „\"Michaelovo kotviště\"“, v oficiálním přepisu do angličtiny Ma'agan Mikha'el) je vesnice typu kibuc v Izraeli, v Haifském distriktu, v Oblastní radě Chof ha-Karmel.\n\nLeží 1 kilometr od břehů Středozemního moře, cca 55 kilometrů severoseverovýchodně od centra Tel Avivu, cca 28 kilometrů jihojihozápadně od centra Haify a 12 kilometrů severně od města Chadera, v nadmořské výšce 11 metrů v hustě osídlené a zemědělsky intenzivně využívané pobřežní nížině.\nNa východ od vesnice se zvedá výšiny Ramat ha-Nadiv se skalním stupněm Cukej Chotem, která tvoří nejzazší jihozápadní výběžek pohoří Karmel. K vesnici z ní stéká vádí Nachal Kevara. Jižně od vesnice vede velké vádí Nachal Taninim, do kterého z Ramat ha-Nadiv přitéká menší vádí Nachal Timsach a od jihu tok Nachal Ada. Krajinu v bezprostředním okolí vesnice člení rozsáhlé plochy umělých vodních nádrží. Z nížiny zde vystupují jen pahorky Tel Šariš a Tel Avdan. Dál k severu od obce ústí do moře vádí Nachal Dalija.\n\nMa'agan Micha'el obývají Židé, přičemž osídlení v tomto regionu je převážně židovské. Ovšem 2 kilometry jižně od kibucu stojí město Džisr az-Zarka osídlené izraelskými Araby. Obec je na dopravní síť napojena pomocí dálnice číslo 4. Podél východního okraje obce rovněž probíhá (ovšem bez napojení) dálnice číslo 2.\n\nMa'agan Micha'el byl založen v roce 1949. Za vznikem kibucu stálo Palestinské židovské kolonizační sdružení. První skupina osadníků sem přišla 25. srpna 1949. Šlo o 154 dospělých členů kibucu a 44 dětí. Od té doby vesnice vyrostla v populačně největší izraelský kibuc. Obec byla pojmenována podle Michaela Polaka, který byl významným sponzorem této organizace.\n\nZakládající skupina osadníků se zformovala již roku 1942 a provizorně sídlila a procházela výcvikem v Pardes Chana. Většinou šlo o židovské přistěhovalce z Německa a Rakouska. Později je doplnili i Židé původem z arabských zemí a rodilí Izraelci.\n\nMístní ekonomika je založena na zemědělství a průmyslu. Západně od vesnice se rozkládají rozsáhlé umělé rybníky zaměřené na chov ryb.\n\nPodle údajů z roku 2014 tvořili naprostou většinu obyvatel v Ma'agan Micha'el Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 1834 lidí. Během roku 2014 populace stoupla o 3,7 %.\n\n\n"}
{"id": "554268", "url": "https://cs.wikipedia.org/wiki?curid=554268", "title": "Ma'ajan Cvi", "text": "Ma'ajan Cvi\n\nMa'ajan Cvi ( מַעְיַן צְבִי, doslova „\"Cviho pramen\"“, v oficiálním přepisu do angličtiny Ma'yan Zevi, přepisováno též Ma'ayan Tzvi) je vesnice typu kibuc v Izraeli, v Haifském distriktu, v Oblastní radě Chof ha-Karmel.\n\nLeží v nadmořské výšce 63 metrů v hustě osídlené a zemědělsky intenzivně využívané pobřežní nížině.\n\nObec se nachází na jihozápadním okraji města Zichron Ja'akov, 3 kilometry od břehů Středozemního moře, cca 56 kilometrů severoseverovýchodně od centra Tel Avivu, cca 27 kilometrů jihojihozápadně od centra Haify a 14 kilometrů severně od města Chadera. Ma'ajan Cvi obývají Židé, přičemž osídlení v tomto regionu je převážně židovské. Ovšem 4 kilometry jihozápadně od kibucu stojí město Džisr az-Zarka osídlené izraelskými Araby a 3 kilometry severovýchodním směrem stojí rovněž arabské město Furejdis.\n\nMa'ajan Cvi je na dopravní síť napojen pomocí dálnice číslo 4 a místními komunikacemi v rámci města Zichron Ja'akov.\n\nMa'ajan Cvi byl založen v roce 1938. Šlo o opevněnou osadu typu Hradba a věž. Zakladateli byla skupina židovských přistěhovalců z Německa, kteří do Palestiny přišli v roce 1935. Provizorně sídlila a procházela výcvikem v kibucu Deganija. Do nynějšího místa osadníci přišli 30. srpna 1938. Potřebné pozemky poskytlo Palestinské židovské kolonizační sdružení. V roce 1946 vesnici posílila další skupina německých Židů, kteří přežili holokaust. Na budování osady se podíleli členové mládežnického hnutí ha-Makabi ha-Ca'ir.\n\nKoncem 40. let měl kibuc Ma'ajan Cvi rozlohu katastrálního území 878 dunamů (0,878 kilometru čtverečního).\n\nMístní ekonomika je založena na zemědělství a průmyslu (firma na optické nástroje).\n\nPodle údajů z roku 2014 tvořili naprostou většinu obyvatel v Ma'ajan Cvi Židé - cca 600 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 700 osob).\n\nJde o menší sídlo vesnického typu s dlouhodobě kolísající populací. K 31. prosinci 2014 zde žilo 654 lidí. Během roku 2014 populace stoupla o 5,5 %.\n\n\n"}
{"id": "554269", "url": "https://cs.wikipedia.org/wiki?curid=554269", "title": "Sociální interakce", "text": "Sociální interakce\n\nSociální interakce je proces, který spočívá v působení jedince nebo skupiny na jiného jedince nebo skupinu. Tento proces může mít podobu verbální i neverbální. Jde o jakoukoli formu setkání mezi jedinci. Toto působení vyvolává reakci.\n\nGiddens popisuje sociální interakci jako jakoukoliv formu setkání mezi jedinci. Může mít povahu \"formální\" (hosté na večírku) či \"neformální \"(komunikace dětí ve školní třídě). Jandourek hovoří o jednání, jehož důsledkem je vzájemné ovlivňování jedinců nebo skupin. K sociální interakci tedy dochází, když jednání jedné osoby (skupiny) vyvolá jednání jiné osoby (skupiny). K základním formám sociální interakce pak patří například kooperace nebo konflikt.\n\nJohn Thomson rozlišuje 3 typy sociální interakce:\n\n\nMediovaná interakce a mediovaná kvaziinterakce používají nižší spektrum symbolů, aby zjednodušila porozumění.\n\n\nNejvýznamnější ze skupin utvářející člověka je RODINA. Ta formuje sociální osobnost již od raného dětství.\n\nZa prvotní fázi sociální interakce lze považovat vztah matky a dítěte. Dítě se dozvídá svou sociální úlohu, s ní se ztotožňuje a setkává se s reakcemi na své projevy a samo nějakým způsobem reaguje.\n\nSocializace je základním problémem každé společnosti. U jedinců, kde socializace neproběhla, se nevyvinula schopnost vstupovat do běžných interakcí, a proto se nedokáží přizpůsobit normám běžného soužití.\n\n"}
{"id": "554274", "url": "https://cs.wikipedia.org/wiki?curid=554274", "title": "Midazolam", "text": "Midazolam\n\nMidazolam (INN) je krátkodobě působící léčivo ze třídy benzodiazepinů, používané pro léčbu křečí a pro vyvolání sedace a amnezie při lékařských zákrocích. V anglicky mluvících zemích se prodává pod obchodními značkami Dormicum, Hypnovel, a Versed. V Česku je registrována řada léčivých přípravků s obsahem midazolamu.\n\nMá silné anxiolytické, amnestické, hypnotické, antikonvulzivní, myorelaxační a sedativní účinky. Midazolam má krátký čas zotavení a je nejčastěji používaným benzodiazepinem pro účely sedativní premedikace. Méně často se používá k vyvolání a udržování anestezie. Flumazenil je benzodiazepinový antagonista používaný při předávkování a také pro odstranění sedace. Může však iniciovat vznik křečí při předávkování směsí a u osob závislých na benzodiazepinech, proto se příliš často nepoužívá.\n\nPodávání midazolamu nosem nebo bukální cestou (absorpce dásněmi a sliznicí tváří) jako alternativa rektálně podávanému diazepamu se stává čím dál populárnější pro první pomoc při křečích u dětí. Používá se pro sedaci při endoskopii a při intenzivní péči. Anterográdní amnezie u midazolamu je užitečná při premedikaci před chirurgickými výkony, protože potlačuje nepříjemné vzpomínky. Midazolam, podobně jako jiné benzodiazepiny, má rychlý nástup účinku, vysokou účinnost a nízkou toxicitu. Mezi nevýhody patří interakce s jinými léčivy, vypěstování tolerance, abstinenční syndrom a nežádoucí účinky včetně sedace a poruch vnímání. U dětí, starších osob a zvláště při nitrožilním podání se mohou občas objevit paradoxní reakce.\n\nV Oklahomě ve Spojených státech amerických je midazolam používán ve směsi s dalšími látkami k popravám smrtící injekcí. Od dubna 2014 je ale tato metoda poprav pod ostrou palbou kritiky. Tehdy odsouzený Clayton Lockett při vykonání rozsudku trpěl křečemi, zatínal zuby a pokoušel se zvedat hlavu z lehátka. Nakonec zemřel asi po 40 minutách na infarkt. Metodu potom napadli u soudu tři jiní odsouzení čekající na popravu s tím, že midazolam nevyvolává potřebnou úroveň bezvědomí u operací, natož při popravách. 29. června 2015 rozhodl nejvyšší soud USA, že tato poprava neodporuje osmému dodatku americké ústavy, kde jsou zakázány kruté a neobvyklé tresty. Vězni podle konzervativního soudce Samuela Alita mimo jiné neprokázali existenci alternativního a méně bolestivého způsobu popravy, podle liberálního soudce Stephena Breyera by se měl zase soud zamyslet nad tím, jestli není protiústavní samotný trest smrti.\n\n"}
{"id": "554279", "url": "https://cs.wikipedia.org/wiki?curid=554279", "title": "Rockwell X-30", "text": "Rockwell X-30\n\nRockwell X-30 byl návrhem amerického raketoplánu NASP (National Spaceplane) startujícího bez přídavných raket a nádrží. Projekt byl zrušen roku 1993 ještě před dokončením prvního prototypu.\n\nTechnické údaje:\n\nVýkony:\nMaximální rychlost: 37 000 km/h (Mach 30)\n\n\n"}
{"id": "554282", "url": "https://cs.wikipedia.org/wiki?curid=554282", "title": "Arrondissement Commercy", "text": "Arrondissement Commercy\n\nArrondissement Commercy je správní územní jednotka ležící v departementu Meuse a regionuGrand Est ve Francii. Člení se dále na 5 kantonů a 136 obcí.\n\nod roku 2015:\n\npřed rokem 2015:\n"}
{"id": "554283", "url": "https://cs.wikipedia.org/wiki?curid=554283", "title": "Molekulární mračno", "text": "Molekulární mračno\n\nMolekulární mračno (též molekulární mrak či oblak) je druh mezihvězdného mračna, jehož rozměry a hustota umožňují tvorbu molekul, mezi nimiž naprosto převažují molekuly vodíku (H).\n\nProtože molekuly vodíku je obtížné zachytit při pozorování v infračerveném nebo rádiovém oboru, astronomové se místo toho snaží zachytit stopy jiných molekul, například oxidu uhelnatého (CO). Ten je v těchto mračnech hned po vodíku nejběžnější, přesto je ho však asi 10 000krát méně. Mezi další zaznamenané molekuly patří oxid uhličitý, voda nebo kyanovodík.\n\nTzv. obří molekulová mračna mohou mít hmotnost až 10 miliónu Sluncí.\n\nPodle tzv. mlhovinové hypotézy mohou kolapsem molekulárních mračen vznikat nové hvězdy a kolem nich rotující planetární soustavy. Spouštěcím mechanismem může být například výbuch blízké supernovy. Stejným způsobem zřejmě před asi 4,6 miliardami let vznikla i sluneční soustava.\n\n\n"}
{"id": "554288", "url": "https://cs.wikipedia.org/wiki?curid=554288", "title": "Zumba", "text": "Zumba\n\nZumba je taneční fitness program, který vytvořil kolumbijský fitness trenér a choreograf Alberto „Beto“ Perez. Zumba představuje aerobní trénink – jedná se o formu intervalového tréninku, využívá se pojmenování (intermittent training) – „přerušovaný trénink“. Střídají se pomalé a rychlé skladby. Tepová frekvence se po dobu tréninku udržuje v aerobní zóně, zvyšuje se a klesá s měnící se skladbou.\n\nZakladatelem zumby je kolumbijský fitness trenér a choreograf Alberto „Beto“ Perez. Na zumbu vlastně přišel úplně náhodou v devadesátých letech. Jednoho dne dorazil na svou hodinu aerobiku, ale zjistil, že si zapomněl kazetu s hudbou. Proto použil tu, kterou poslouchal cestou na trénink a improvizoval. Klientům se to líbilo tak, že si o tuto hodinu pak říkali sami.\n\nAlberto Perez založil později s přesunem do USA z Kolumbie organizaci Zumba Fitness LLC, která zaštiťuje Zumbu celosvětově.\nOchrannou známku „Zumba“ vlastní společnost Zumba Fitness LLC.\n\nLekce Zumby většinou trvá zpravidla 60 minut, začíná warm-upem, který čerpá a používá podobné prvky jako aerobik. V této části instruktor připraví cvičence nejen po fyzické, ale i po psychické stránce na další část hodiny. Po rozehřátí následuje taneční párty, plná latinskoamerických rytmů, kde hraje hlavní roli hudba. Používá se převážně latinskoamerická hudba (salsa, merengue, reggaeton, calypso, cumbie, cha-cha, quebradita, mambo, jive ad.) dále se setkáváme i s prvky z orientálních i afrických tanců, s flamencem, řeckou zorbou ad.\n\nHudba je velmi hlasitá, jako na párty. Instruktor používá po vzoru zakladatele Zumby Beta Pereze neverbální cueing, mikroport se v Zumbě nevyužívá. Účastníci lekce se řídí změnami hudby v konkrétní skladbě.\n\nKaždý tanec má základní kroky a proto i Zumba má standardizované kroky. Tyto kroky jsou součástí lekce i v obdobě variací, aerobikové prvky do střední části lekce Zumby nepatří. Latinskoamerická hudba představuje 80% z hodiny, zbytek může představovat moderní hudba, třeba i hip hop atd. Na zemi se nikdy necvičí, vše včetně protažení probíhá ve stoje. Lekce končí pomalou skladbou, kdy je proveden cool down (snížení tepové frekvence) a důležitý strečing.\n\n\n"}
{"id": "554289", "url": "https://cs.wikipedia.org/wiki?curid=554289", "title": "Zemská stezka", "text": "Zemská stezka\n\nZemská stezka je pojmenování pro středověké dálkové komunikace směřující zpravidla k hlavním správním a obchodním centrům. Vedly do vnitrozemní ze sousedních zemí přes tzv. zemské brány. Navazovaly na vnitrostátní komunikační síť. Hlavním komunikačním centrem středověkých Čech byla Praha, na Moravě stezky vedly mj. do Brna, Olomouce nebo Znojma.\n\n\n"}
{"id": "554290", "url": "https://cs.wikipedia.org/wiki?curid=554290", "title": "Arrondissement Verdun", "text": "Arrondissement Verdun\n\nArrondissement Verdun je správní územní jednotka ležící v departementu Meuse a regionuGrand Est ve Francii. Člení se dále na 9 kantonů a 255 obcí.\n\nod roku 2015:\n\npřed rokem 2015:\n"}
{"id": "554292", "url": "https://cs.wikipedia.org/wiki?curid=554292", "title": "Řasnice", "text": "Řasnice\n\nŘasnice je název více míst a objektů: \n\n"}
{"id": "554294", "url": "https://cs.wikipedia.org/wiki?curid=554294", "title": "Côte d'Or (značka)", "text": "Côte d'Or (značka)\n\nCôte d'Or je belgická firma zabývající se výrobou čokolád. Společnost je ve vlastnictví americké společnosti Kraft Foods. Côte d'Or vznikla roku 1883 a jejím zakladatelem byl Charles Neuhaus. Výrobní závod společnosti se nachází ve městě Halle poblíž Bruselu.\n\nJméno společnosti, které jí její zakladatel dal, je odvozeno od francouzského výrazu pro oblast dnešní Ghany, která se v minulosti označovala jako Zlaté Pobřeží - francouzsky Côte d'Or a byla pro továrnu v jejích počátcích zdrojem kvalitního kakaa.\n\nZnakem a symbolem společnosti je slon, který má symbolizovat původ suroviny (kakaa), která se používá při výrobě této čokolády. Dříve bylo užíváno též logo tří pyramid, ale neujalo se.\n\nVýrobky společnosti Côte d'Or je možno v současnosti koupit ve 20 zemích na 5 kontinentech.\n\n\n"}
{"id": "554295", "url": "https://cs.wikipedia.org/wiki?curid=554295", "title": "Oxazepam", "text": "Oxazepam\n\nOxazepam (INN) je léčivo ze skupiny benzodiazepinů. V anglicky mluvících zemích je v prodeji pod obchodními značkami Alepam, Medopam, Murelax, Noripam, Ox-Pam, Purata, Serax a Serepax. V Česku je jediným registrovaným léčivým přípravkem Oxazepam Léčiva.\n\nOxazepam je benzodiazepin široce používaný od 60. let 20. století pro léčbu úzkosti a nespavosti a při potlačování symptomů odvykání alkoholu. Je metabolitem diazepamu, prazepamu a temazepamu. Oxazepam má v porovnání s jinými benzodiazepiny mírné amnestické, anxiolytické, antikonvulzivní, hypnotické, sedativní a myorelaxační účinky.\n\nOxazepam je středně účinným benzodiazepinem s pomalým nástupem účinku, proto se obvykle předepisuje osobám, která mají problémy s udržením spánku, tedy nikoli s usínáním. Často se předepisuje také při úzkostné poruše s přidruženým napětím, podrážděností a agitacemi. Používá se i při odvykání ze závislosti na alkoholu a jiných drogách a při úzkosti spjaté s depresí. Lékaři mohou léčivo používat i mimo schválené indikace pro léčbu sociální fobie, posttraumatické stresové poruchy, premenstruačního syndromu nebo jiných stavů.\n\n"}
{"id": "554296", "url": "https://cs.wikipedia.org/wiki?curid=554296", "title": "Ču Jou-sung", "text": "Ču Jou-sung\n\nČu Jou-sung (, 1607–1646) byl prvním císařem takzvané dynastie Jižní Ming. V letech 1644–1645 vládl z Nankingu střední a jižní Číně.\n\nOtec Ču Jou-sunga, Ču Čchang-sün byl oblíbený syn císaře Wan-liho. Ču Čchang-sünovi rodiče – císař a jeho milovaná žena, paní Čeng, jej chtěli prosadit za následníka trůnu. Ale pod tlakem úředníků, v posledku zformovaných do hnutí okolo akademie Tung-lin, nakonec císař jmenoval korunním princem svého nejstaršího syna Ču Čchang-lua – pozdějšího císaře Tchaj-čchanga. Když Wan-li neprotlačil Ču Čchang-süna na trůn, alespoň svého milovaného syna materiálně zabezpečil, daroval mu 120 tisíc hektarů pozemků v provinciích Che-nan, Šan-tung a Chu-pej (tehdy část provincie Chu-kuang) vesměs konfiskovaných místnímu obyvatelstvu. Sám Ču Čchang-sün obdržel titul kníže z Fu a žil v Luo-jangu v luxusu a nádheře, naopak správci jeho statků vynikali svou brutalitou vůči nájemcům. Když rebelové Li C’-čchenga dobyli roku 1641 Luo-jang, knížecí palác hořel 3 dny, knížete rebelové upálili a pečené maso si rozdělili, přičemž sám Li C’-čcheng se napil krve knížete. Manželce zabitého se i se synem podařilo uniknout, a roku 1643 byl Ču Jou-sung jmenován knížetem z Fu po svém otci.\n\nPodle současníků byl syn povahou podobný otci; takže když po smrti císaře Čchung-čena a dobytí Pekingu Mandžuy nankingští úředníci v květnu 1644 začali diskutovat o ustanovení nového císaře, kandidatura Ču Jou-sunga vzbudila mnoho pochybností. Nicméně, jeho následnické právo jako nejbližšího příbuzného zemelého císaře bylo nepochybné. A stoupenci Ču Jou-sunga, vedení Ma Š’-jingem (), rychle zorganizovali příjezd svého kandidáta ze severního Ťiang-su, kde pobýval, do Nankingu. Zde byl 5. června 1644 slavnostně uvítán shromážděnými úředníky a 7. června byl, podle vzoru jmenování císaře Ťing-tchaje (vládl 1449–1457), prohlášen „pečovatelem o stát“ (\"ťien-kuo\", ) a přestěhoval se do nankingského císařského paláce. Již 19. června 1644 byl prohlášen císařem, a bylo oznámeno, že příští rok (1645) bude prvním rokem éry Chung-kuang ().\nPrvní rok éry Chung-kuang byl i jejím posledním. Nankingský režim nebyl sílný vojensky, finančně ani organizačně. Jeho reálná moc nedosahovala dál než do několika provincií přiléhajících k hlavnímu městu a dokonce i tam bylo vybírání daní často obtížné, protože místní obyvatelstvo bylo olupováno bandity. Vládu oslabovaly frakční boje mezi klikami Š’ Kche-faa () a Ma Š’-jinga, a armáda byla místy nerozeznatelná od banditů. Mnozí ve vládě byli stále přesvědčeni, že hlavní nebezpečí pro stát nejsou Mandžuové, ale vzbouřenci Li C’-čchenga a jiných povstaleckýchých skupin a do určité míry uvítali potlačení rebelií na severu mandžuskou armádou.\n\nPo porážce mingských sil Jang-čou mandžuskou armádou a jejím překročení řeky Jang-c’ císař Ču Jou-sung 3. června 1645 utekl z Nankingu. Nakrátko našel útočiště u jednotek generála Chuang Te-kunga v Tchung-lingu v provincii An-chuej, ale když se 15. června objevila mandžuská vojska, Chuangovi důstojníci zabili svého velitele, přešli na stranu nepřítele a vydali mu císaře, 18. června jej Mandžuové přivedli do Nankingu. Později byl odeslán do Pekingu a následující rok popraven.\n\nAčkoli režim Ču Jou-sunga měl do značné míry stejné základní problémy, jako mingská vláda před rokem 1644, tedy nedostatečnost vládních příjmů v porovnání s jeho výdaji, čínští historici a společnost tradičně kladou značný podíl viny za pád mingské vlády v centrální Číně osobně na něj a jeho hlavního ministra Ma Š’-jinga. Císař je tradičně prezentován jako člověk s větším zájem o ženy, víno a divadlo, než o vládu, a Ma Š’-jing jako chamtivý domýšlivý vůdce. Taková charakteristika dvou osobností na vrcholu mocenské pyramidy výborně zapadla mezi tradiční stereotypy čínské historie: pád dynastie pro osobní neřesti vládců; proto není překvapující, že až do éry císaře Čchien-lunga (vládl 1735–1796) byl Ču Jou-sung, spíše než jeho předchůdce Čchung-čen, považován čínskou historiografií za posledního císaře dynastie Ming.\n\nNa druhé straně se Š’ Kche-fa, zahynuvší v Jang-čou, stal jedním z nejuctívanějších národních hrdinů Číny.\n"}
{"id": "554297", "url": "https://cs.wikipedia.org/wiki?curid=554297", "title": "Fond národní obnovy", "text": "Fond národní obnovy\n\nFond národní obnovy (FNO) byl státním fondem Československé republiky, který působil mezi roky 1945–1969.\n\nByl zřízen 25. října 1945 dekretem prezidenta Edvarda Beneše č. 108/1945 o konfiskaci nepřátelského majetku a Fondech národní obnovy (tzv. Benešovy dekrety). Tímto dekretem byl nepřátelům Československé republiky bez náhrady zkonfiskován majetek a jeho zatímní správou a rozdělením byl pověřen Fond národní obnovy. \n\nPo roce 1989 byla ústavnost dekretu zřizujícího FNO zpochybněna podáním k Ústavnímu soudu. Ten svým nálezem z 8. března 1995 žalobu zamítnul.\n\nArchiv FNO je uložen ve fondech Archivu České národní banky.\n\n"}
{"id": "554298", "url": "https://cs.wikipedia.org/wiki?curid=554298", "title": "Třešeň ptačí", "text": "Třešeň ptačí\n\nTřešeň ptačí (\"Prunus avium\") neboli třešeň obecná je statný strom dorůstající výšky až 35 m. Třešeň ptačí pochází patrně z Přední Asie, ale je zdomácnělá po celé Evropě. Divoce roste roztroušeně ve světlých lesích a křovinatých stráních od nížin do podhorského stupně. S oblibou je pěstována řada jejích hospodářsky cenných odrůd v zahradách a sadech. Pro svou otužilost je pěstována jako ovocný strom i u horských chalup v polohách, kde ostatní ovocné stromy (jabloně, hrušně, ořešáky…) již nenacházejí vhodné podmínky.\nKoruna bývá vejčitá (platí pro solitéry). Kůra je v mládí hladká, červenohnědá, později černo nebo šedo-hnědá, příčně se odlupující. Borka bývá slabá šedočerná. Letorosty jsou poměrně silné, červenohnědé s popelavým povlakem. Pupeny jsou vejčitě kuželovité, většinou nahloučené na koncích postranních větévek. Z obvejčitých až 15 cm dlouhých listů vybíhá jakoby „seškrcená“ špička. Po obvodu jsou hrubě pilovité, na čepeli blízko řapíku mají dvě červenavé nektarové žlázky.\nBílé oboupohlavné květy v bezlistých okolících vykvétají před olistěním (v podmínkách ČR dle polohy většinou v dubnu až květnu). Plodem je kulovitá červená, později velmi temně rudá peckovice. U planých stromů má plod (třešeň) dozrávající v červenci průměr pouze cca 1 cm. Pod tenkou dužinou ukrývá tvrdou žlutohnědou kulovitou pecku.\n\nPlody šlechtěných odrůd nacházejí široké uplatnění v potravinářství (marmelády, kompoty, sirupy, cukrovinky…). V lesnictví jde o poměrně opomíjenou, ale velmi perspektivní dřevinu. Na vhodných stanovištích dokáže její příměs podstatně zvýšit ekonomický výnos a zároveň jde o meliorační a zpevňující prvek v lesním porostu. Dřevo je velmi cenné. Používá se především pro výrobu luxusního nábytku a výrobu nábytkářských dýh. Má široké červenohnědé jádro a úzkou červenavou běl. Je tvrdé, těžko štípatelné. Ve městech a parcích plní stejně jako ostatní druhy třešní a slivoní také funkci oblíbené okrasné dřeviny, vyšlechtěna je řada kultivarů (např. plnokvětá ˈPlenaˈ se sterilními sněhobílými květy).\n\n\n"}
{"id": "554300", "url": "https://cs.wikipedia.org/wiki?curid=554300", "title": "Větrovka", "text": "Větrovka\n\nVětrovka je druh bundy, který se obléká na horní část těla. Její nepropustný materiál, chrání člověka tepelně od chladného větru. Vyrábějí se i větrovky, které nepropouští dešťovou vodu. Na druhé straně umožňují tělu dýchat odvádějíce lidský pot.\n"}
{"id": "554301", "url": "https://cs.wikipedia.org/wiki?curid=554301", "title": "Klonazepam", "text": "Klonazepam\n\nKlonazepam (INN, systematický název 5-(2-chlorfenyl)-7-nitro-1,3-dihydro-2\"H\"-1,4-benzodiazepin-2-on) je léčivo ze třídy benzodiazepinů. Má antikonvulzivní, myorelaxační a anxiolytické účinky. Prodává se pod obchodními značkami Klonopin, Ravotril, Rivotril, Rivatril, Zapiz a Lonazep. V České republice je registrován přípravek Rivotril.\n\nKlonazepam je obecně považován za látku patřící mezi dlouhodobě působící benzodiazepiny, mající poločas rozpadu 18 až 50 hodin. Jedná se o chlorovaný derivát nitrazepamu a patří tedy mezi nitrobenzodiazepiny.\n\nKlonazepam lze předepisovat v následujících případech:\n\nMezi nejčastější nepříznivé účinky klonazepamu patří nadměrná sedace, ospalost, porušení pohybové koordinace a soustředění. Poměrné běžná je i nadměrná tvorba slin či přechodné poruchy zraku. Při vyšších dávkách poté hrozí rozvoj paradoxních účinků, jakými jsou záchvaty úzkosti, setřelá řeč, agresivita, ztráta zábran, anterográdní amnézie, halucinace a poruchy vědomí, nespavost, deprese, poruchy svalové koordinace, psychóza, inkontinence, poškození jater, poruchy osobnosti, zuřivost, impulsivita, smutek, odumírání bílých buněk, záchvaty, změny osobnosti, poruchy chování, delirium, poruchy krátkodobé paměti, problémy s rovnováhou, ztráta libida, poruchy motorických funkcí, ztráta motivace, pomatenost.\n\n"}
{"id": "554303", "url": "https://cs.wikipedia.org/wiki?curid=554303", "title": "Šanon", "text": "Šanon\n\nŠanon nebo též pořadač je označení pro desky, které bývají často vyrobeny z tvrdého kartonu. \n\nŠanony slouží k uchování papírových dokumentů nebo dokumentů na plastových foliích. Často mají i uchycovací systém. Ten může být secvakávací nebo běžný. Vyrábí se v různých barvách a tloušťkách, jeho velikost obvykle bývá volena tak, aby pojal dokumenty formátu A4. Na hřbetu může být umístěn vhodný štítek pro popis obsahu šanonu.\n\nPodle Českého etymologického slovníku pochází slovo z německého \"Shannon\" nebo \"Schannon\" a jedná se o slovo pocházející z obchodního jména.\n\n"}
{"id": "554310", "url": "https://cs.wikipedia.org/wiki?curid=554310", "title": "Ernst Lubitsch", "text": "Ernst Lubitsch\n\nErnst Lubitsch (28. ledna 1892 – 30. listopadu 1947) byl německý židovský filmový režisér. Díky jeho zdvořilým způsobům si získal pověst hollywoodsky nejvíce vkusného a sofistikovaného režiséra. Jeho sláva rostla rychle a filmy pod jeho režií se označovaly jako \"Lubitschův dotyk\".\n\nV roce 1947 obdržel Oscara, Academy Honorary Award, za jeho významné příspěvky ve filmovém umění a třikrát byl nominován jako Nejlepší režisér.\n\nErnst Lubitsch se narodil v Berlíně jako syn krejčovského mistra. V té době bydleli jeho rodiče v Lotrinské ulici 82, dnešní Torstrasse. Rodinný přítel, herec, mu zprostředkoval kontakt k Deutsches Theater Maxe Reinhardta. Zde Lubitsch pracoval zprvu jako statista a herec v druhém obsazení. V letech 1914 a 1915 začal inscenovat filmy, ve kterých také sám vystupoval. První úspěch jako herec a režisér slavil v roce 1916 svým filmem \"Schuhpalast Pinkus\". Koncem roku 1922 odjel do Hollywoodu, kde se rychle uchytil díky svým společenským komediím. \"Útěk z ráje\", \"Láska mezi umělci\", \"Osmá žena modrovousa\" jsou milníky v žánru komedie. Roku 1943 režíroval Lubitsch svůj první barevný film \"Heaven can wait\". Příběh starého světáka, který se po smrti dobrovolně hlásí v pekle, se odehrává v New Yorku na přelomu století. Lubitschův New York s francouzskou vychovatelkou k dětem, služebnictvem a dobrotivými patriarchy připomíná spíše Berlín koncem 19. století a vyznívá jako pocta zemi a společnosti, které již byly v roce 1943 dávnou minulostí. Lubitsch natočil ještě jeden film, poté se ze zdravotních důvodů stáhl do ústraní a omezil činnost pouze na filmovou produkci. Ernst Lubitsch umřel 30. listopadu 1947 v Hollywoodu.\n\nPola Negri, Henny Portenová, Jeaentte McDonaldová, Miriam Hopkinsová, Claudette Colbertová, Greta Garbo – ženy byly u Lubitsche nejen krásné a žádoucím, byly i vlastním centrem jeho filmů. Uváděly věci do pohybu, byly aktivním prvkem; muži za nimi mohli jen dýchavičně pobíhat. Režisérka Helma Sanders-Brahms: \"\"Jeho ženy jsou statečné - ba až šíleně odvážné -, jsou rozumné a šikovné, ale zároveň jsou vždy také onou opěvovanou milenkou ze Šaloumonovy Písně písní: Vrať se zpět, ó Sulamit... Mají lstivost Rebeky, která oklame slepého manžela čočkou, odvahu Judity, která tyranovi usekne hlavu v manželské loži, ale především jsou onou hromadou pšenice ozdobenou růžemi, mýtem pro muže, který se před nimi propadá do role obdivujícího pitomce. A to je potom komedie.\"\"\n\nErnst Lubitsch patřil mezi politicky angažované hollywoodské režiséry, kteří se neobávali zaujmout na veřejnosti stanovisko k situaci v Evropě a zejména v nacistickém Německu. V roce 1939 patřil k zakládajícím členům European Film Fund. Iniciativa organizovaná agentem Paulem Kohnerem pomáhala uprchlíkům před nacismem při příjezdu do USA a zajišťovala emigrantům podporu pro první měsíce. Lubitsch poskytoval peníze a své jméno, ale další podporu odmítal. Emigranta, jako byl Billy Wilder, zaměstnal jen proto, že byl přesvědčen o schopnostech mladého autora. Když se po filmech \"Bluebeard's eighth Wife\" a \"Ninočka\" nedostavil komerční úspěch, Lubitsch spolupráci ukončil. Německá kolonie v Hollywoodu byla třídní společností. Lubitsch patřil mezi její hvězdy. Emigrant Alexandr Granach, představitel Kopalského v \"Ninočce\", 1940: \"\"Společensky únosný je člověk v Hollywoodu, teprve když vydělává několik tisíc týdně. Pozvání k Lubitschovi nedostaneš, pokud vyděláváš pod 5 000 dolarů týdně.\"\"\n\n\n\n\n"}
{"id": "554311", "url": "https://cs.wikipedia.org/wiki?curid=554311", "title": "Hana Kučerová-Záveská", "text": "Hana Kučerová-Záveská\n\nHana Kučerová-Záveská (21. března 1904, Praha – 7. listopadu 1944, Stockholm) byla česká architektka, návrhářka nábytku a publicistka.\n\nStudovala na Vysoké škole uměleckoprůmyslové v Praze v letech 1922-1924. Jejími profesory byli Karel Štipl a Josef Mařatka. Poté přešla do architektonické speciálky Pavla Janáka na téže škole, kde absolvovala v roce 1927. Jejími spolužáky byli například František Zelenka, Zdeněk Blažek a Jaroslav a Karel Fišerovi.\n\nByla členkou Svazu československého díla. Provdala se za Dr. Vladimíra Kučeru, československého velvyslance ve Švédsku. Ve Stockholmu žila od roku 1937 až do své smrti.\n\nZáhy po absolutoriu navrhla interiér třípokojového bytu v obytném domě Svazu československého díla na Výstavě soudobé kultury v Brně, Brno-Pisárky, Křížkovského ul. 20 (autorem domu byl Josef Havlíček). Tato realizace měla úspěch a zaručila jí záhy řadu zakázek. Začala spolupracovat s družstvem Artěl (od roku 1927) a s nábytkářskou firmou Spojené uměleckoprůmyslové závody (UP) v Brně (od roku 1928). Navrhla řadu soukromých i spolkových interiérů. Její nábytek pro Barrandovské terasy z roku 1929 byl později řadu let vyráběn sériově.\n\nArchitektonické návrhy realizovala pouze dva:\n\nUveřejnila řadu článků a statí, například v časopisech Styl, Stavitel, Družstevní práce, Žijeme apod. Byla spoluautorkou sborníku Svazu československého díla \"Byt\" (1934, spoluautoři: Josef Grus, Antonín Heythum, František Zelenka, Ladislav Žák)\n\n\n"}
{"id": "554312", "url": "https://cs.wikipedia.org/wiki?curid=554312", "title": "Hranice zoufalství", "text": "Hranice zoufalství\n\nHranice zoufalství, slovensky Žena z Checkpointu Charlie, německy Die Frau vom Checkpoint Charlie, je dvoudílný německý film z roku 2007 odehrávající se v roce 1982 v Německé demokratické republice. Pojednává o zločinech Východního bloku a neštěstích, které přinesly mnoha nevinným občanům. Film je inspirován skutečnými událostmi.\n\nObyčejná, svobodná matka dvou děti Sára Benderová žije již od dětství v Erfurtu. Ona i její dcery mají problémy jak v práci, tak i ve škole, protože Sára poslouchá Svobodnou Evropu a nehodlá o tom mlčet. Jednoho dne, zrovna když se chce vdávat, ji přijde dopis, že její otec momentálně žijící v NSR je vážně nemocen. Kvůli Sářině špatné pověsti ji se rozhodnou východoněmecké úřady nepustit za otcem. Zlomená Sára se rozhodne proto na protest opustit NDR za každou cenu. Spojí se i se svou vzdálenou příbuznou z Hannoveru a získá od ní i západoněmecké marky. Navíc se jí povede získat západoněmecké pasy. Svým dcerám řekne, že jedou na dovolenou do Rumunska a vyrazí.\n\nCestou dcerám vyzradí své úmysly. Její doklady ji však jsou odcizeny a Sára si musí vyžádat nové pasy na velvyslanectví NSR. Když však chtějí odjet, jsou zadrženy tajnou policií a převezeny na velvyslanectví NDR, kde po hodinovém výslechu přiznají svou lež. Poté jsou převezeny nejbližším letadlem domů. Sára je zatčena a převezena do věznice ve Východním Berlíně a dcery do Dětského domova v Drážďanech. Ve vězení Sára zjistí, že vše bylo naplánované a že člověk, jemuž nejvíc důvěřovala ji zradil a že pracuje pro Stasi.\n\nPo dvou letech vězení je Sára vyhoštěna do NSR, její dcery však musejí zůstat v NDR, kde jsou dány do pěstounské rodiny. Sára si podává několik žádostí o sloučení rodiny, ale úřady NDR ji odmítají dcery vydat a západoněmecké úřady jsou rovněž bezmocné. Sára se rozhodne demonstrovat u hraničního přechodu Checkpoint Charlie mezi Východním a Západním Berlínem. Její akce jsou zveřejnovány jedním světoznámým novinářem panem Panterem, do něhož se Sára zamiluje. Po dvou letech neúspěchu se Sára odvolá do Helsinek, kde i přes zákaz demonstruje. Stasi se ji rozhodne zavraždit, Sára však jim uteče a vše vypadá slibně až do chvíle, kdy jejím dcerám lžou, že jejich matka zemřela a donutí je podepsat souhlas o adopci pěstouny. Její dcery si matky náhodně všimnou na západoněmeckém kanálu, poté však už vláda NDR se vzdá a dcery za matkou pustí. Rodina se konečně po čtyřech letech odloučení konečně zase shledá.\n"}
{"id": "554313", "url": "https://cs.wikipedia.org/wiki?curid=554313", "title": "Maurizio Damilano", "text": "Maurizio Damilano\n\nMaurizio Damilano (* 6. dubna 1957, Scarnafigi, Piemont) je bývalý italský atlet, olympijský vítěz a dvojnásobný mistr světa v chůzi na 20 km.\nV 21 letech startoval na mistrovství Evropy v Praze, kde v závodě na 20 kilometrů chůze obsadil šesté místo. Na olympiádě v Moskvě v roce 1980 v této disciplíně zvítězil. Při premiéře světového šampionátu v Helsinkách v roce 1983 došel do cíle závodu na 20 kilometrů sedmý. V Los Angeles vybojoval v olympijském závodě na 20 kilometrů chůze bronzovou medaili. Při evropském halovém šampionátu v Paříži v roce 1985 získal stříbrnou medaili v závodě na 5000 metrů chůze. Na mistrovství Evropy v roce 1986 ho v závodě na 20 kilometrů chůze porazil pouze Jozef Pribilinec. O rok později slavil vítězství v této disciplíně na mistrovství světa v Římě. Při svém třetím olympijském startu vybojoval v Soulu v chodeckém závodu na 20 kilometrů bronzovou medaili. Na světovém šampionátu v Tokiu v roce 1991 obhájil titul mistra světa v závodě na 20 kilometrů z Říma – byl to zároveň jeho poslední medailový úspěch na vrcholných soutěžích – na olympiádě v Barceloně se v této disciplíně umístil čtvrtý.\n\n"}
{"id": "554314", "url": "https://cs.wikipedia.org/wiki?curid=554314", "title": "Principy moci", "text": "Principy moci\n\n„Principy moci“ (v originále „Patterns of Force“) je třiadvacátý díl druhé řady seriálu Star Trek, později známého jako \"Star Trek: Původní série\". Premiéra epizody v USA proběhla 16. února 1968, v České republice 7. března 2003.\n\nHvězdného data 2534.0 hvězdná loď USS Enterprise NCC-1701 pod vedením kapitána Jamese Tiberius Kirka přilétá do systému M34 Alfa, kde se v blízkosti nachází planety Ekos a Zeon. Na Ekosu by se měl nacházet specialista Federace John Gill, který byl také Kirkovým profesorem na hvězdné akademii. O Ekosu je známo, že tamní civilizace není moc vyspělá, avšak jde o bojovný druh, zatímco Zeon je technologicky mnohem pokročilejší a jde o mírumilovné obyvatelstvo. Ihned po příletu však na \"Enterprise\" míří řízená střela s termonukleární hlavicí. Tu se podaří sestřelit, ale něco nasvědčuje, že došlo ke kontaminaci proti základní směrnici, protože ani jedna z civilizací by neměla mít k dispozici takovou technologii.\n\nKirk a Spock se vydávají na povrch na průzkum. Zjišťují, že celému Ekosu vládne nacismus stejně jako na Zemi v 20. století, dokonce i s vlastním vůdcem – Führerem. Z propagandistického videa zjišťují, že celou náplní Ekosů je pouze nenávist k čemukoliv ze Zeonu, ale hlavně, že onen Führer je právě pohřešovaný John Gill. Kromě toho se na videu objevuje dívka Daras vyznamenána za chrabrost. Záhy jsou oba chyceni a mučeni. Ve vězení se potkávají se Zeonem, který byl také zatčen gestapem. Aby unikli, musí si vyndat původně vpíchnuté transpordéry – zařízení umožňující jejich nouzový transport zpět na \"Enterprise\". Společně s Isakem utíkají do úkrytu odboje, kde se setkávají právě s Daras, která ve skutečnosti pracuje pro odboj, ačkoliv je původem z Ekosu. Protože nacisté připravují „konečné řešení“, což je napadení přímo planety Zeon. Vydávají se tak na setkání, kde má Gill alias führer mít projev. Po úspěšné infiltraci budovy se Kirk spojuje s Uhurou, aby transportovali na povrch McCoye. Spock zahlédl Gilla přes okénko kabiny, odkud se má vysílat jeho projev a konstatoval, že vypadá jako pod vlivem drog. Když se všichni, převlečeni za televizní štáb, dostanou po odvysílání projevu do kabiny, McCoy se snaží probrat omámeného Gilla. Nečekaně jsou dopadeni, ale daří se jim předsedu strany přesvědčit, že chytli Spocka jako špeha a musí jej odvést. V kabině zůstává Kirk a snaží se probrat Gilla z bezvědomí. V původním projevu führer oznámil, že započala invaze na Zeon a tak není mnoho času. Najednou se daří Kirkovi probrat Gilla a ten přes kamery vysvětluje, že takto se civilizace vyvinout neměla a útok na Zeon je pouze útokem jednoho podvodníka, nikoliv Ekosu. Melakon, který do této doby ovládal nadrogovaného vůdce vezme samopal a rozstřílí okno kabiny a tím zabije i Gilla. Válka ale tak končí a společnost ukončuje zabíjení.\n\nNa Enterprise Spock dodává, že stále nechápe jak moudrý historik, jako Gill mohl udělat tak fatální chybu a pro rychlejší vývoj zaostalé společnosti vybrat zrovna za vzor nacistické Německo. McCoy dodává pořekadlo „Absolutní moc absolutně korumpuje.“ a aby se nehádali, musí je přerušit kapitán Kirk a následně velí opustit orbitu.\n\n\n"}
{"id": "554315", "url": "https://cs.wikipedia.org/wiki?curid=554315", "title": "Statmografie", "text": "Statmografie\n\nStatmografie je historickým účetním systémem, který měl být zdokonalenou podobou podvojného účetnictví. Jejím tvůrcem byl v roce 1875 Emanuele Pisani. Název je odvozen z řeckého \"stathmós\" (= váha) a \"graphein\" (= zapsati). Důležitou součástí systému statmografie byla evidence rozpočtovaných hospodářských transakcí přímo do účetního systému.\n\nEmanuele Pisani působil jako ředitel vysoké obchodní školy v Bari, později jako vrchní inspektor italského ministerstva vyučování. Aktivně se účastnil mezinárodního sjezdu účetních v Paříži v roce 1889, kde byl zvolen za člena 15-členné komise, která měla zvolit vhodný účetní systém nejen pro soukromé podniky, ale také pro veřejnou správu. Ačkoliv svůj systém Pisani zveřejnil již v roce 1875 na hospodářské výstavě v Palermu, tiskem vyšla jeho práce až v roce 1879 v knize \"La Statmografia applicata alle aziende private\". Celkem vydal o statmografii 8 spisů, posledním byl \"Elementi di Ragioneria generale\", vydaný v roce 1901 v Římě.\n\nZákladní účetní knihou statmografie je deník, který obsahuje sloupce vyhrazené jednotlivým účtům. Aby bylo možno zjistit skutečný výsledek hospodaření přímo z účetnictví, používá statmografie oddělené sloupce pro rozpočet, pro přesně zjištěné předpokládané částky příjmů a vydání a sloupce pro realizaci těchto příjmů a vydání. Tento deník nazval Pisani knihou syntetických bilancí. Od podvojného účetnictví se statmografie liší i označením stran účtů. Strana Má dáti se nazývá \"Carico\" (= naložení) , strana Dal se označuje \"Scarico\" (= vyložení).\n\nJednotlivé účetní případy Pisani dělil na:\n\n\nNa základě této teorie účty třídil do skupin:\n\nV takto uspořádané soustavě účtů bylo možné evidovat transakce předpokládané i skutečné. Účetní případy očekávané pouze s určitou pravděpodobností se evidovaly na účtu \"rozpočet právní\". Teprve přesně zjištěné budoucí platby byly zaúčtovány na účet \"rozpočtu skutečného\", přičemž předpokládané příjmy byly zaevidovány současně na \"Účet pohledávek podle rozpočtu\" (strana Carico), předpokládané výdaje na \"Účet dluhů podle rozpočtu\" (strana Scarico). Úhrady těchto pohledávek a dluhů – skutečné příjmy a výdaje se zapisovaly na stejné účty, ovšem na jejich opačnou stranu. Zůstatek těchto účtů tak tvoří rozdíl mezi předpokládanými a skutečnými příjmy resp. výdaji.\n\nVýčet možných předpisů zaúčtování jednotlivých účetních případů v knize syntetických bilancí uvádí následující tabulka:\n\nPro detailní informace o účtovaných položkách se používala rozvažná kniha statmografie – kniha analytických bilancí. Zde se jednotlivé účty z deníku (hlavní nebo syntetické účty) rozváděly do několika účtů podřadných (analytických). Některé hlavní účty se členily do podrobnějších i z více hledisek. Vznikaly tak \"účty specifické\" (označované kombinací čísel a písmene \"A\") a \"účty právní\" (označované kombinací čísel a označení \"A bis\" nebo \"B\"). Např. specifický účet Hotovosti (v tabulce označený 1Ase dělil na účty zlata, stříbra, bronzu a bankovek, právní účet Hotovosti (v tabulce označený 1Abis se členil na účty jednotlivých pokladníků či jednatelů.\n\nStatmografie byla veřejnosti představena v roce 1875 na hospodářské výstavě v Palermu, kde ji Pisani přihlásil do soutěže o nejvhodnější způsob účtování v polním hospodaření. Čestný diplom obdržela na italské výstavě v Londýně v roce 1888. V roce 1889 byla jedním z účetních systémů, které na mezinárodním sjezdu účetních v Paříži posuzovala odborná komise, jejíž nález ovšem nebyl zveřejněn. Přes všechna tato ocenění se však statmografie v účetní praxi neujala.\n"}
{"id": "554316", "url": "https://cs.wikipedia.org/wiki?curid=554316", "title": "Pedro Cea", "text": "Pedro Cea\n\nPedro Cea (1. září 1900, Montevideo, Uruguay – 18. září 1970) byl uruguayský fotbalista, který byl členem vítězného týmu Uruguaye na Mistrovství světa ve fotbale v roce 1930. Vstřelil vyrovnávací branku ve finále proti týmu Argentiny (Uruguay – Argentina 4:2) a tři branky v semifinále proti Jugoslávii (výhra 6:1).\n\nS týmem Uruguaye získal dvakrát zlatou olympijskou medaili ve fotbale.\n"}
{"id": "554317", "url": "https://cs.wikipedia.org/wiki?curid=554317", "title": "Josiah Wedgwood", "text": "Josiah Wedgwood\n\nJosiah Wedgwood (12. července 1730 – 3. ledna 1795) byl anglický hrnčíř, výrobce keramiky a průmyslník 18. století. Je znám svými aktivitami za zrušení otroctví. Nejsem člověk a bratr? (Am I Not a Man and a Brother?). Byl členem rodiny Darwinů-Wedgwoodů. Byl otcem průkopníka fotografických postupů Thomase Wedgwooda a dědečkem přírodovědce Charlese Darwina a Emmy Darwinové. Vytvořil základy nákladového účetnictví, které mu umožnilo sledovat a rozpočítávat náklady na jednotlivé kroky průmyslové výroby, a tím se stal i objevitelem pojmů jako režijní náklady, úspory z rozsahu a utopené náklady.\n\nJosiah Wedgwood se oženil se Sarah Wedgwoodovou (1734–1815), se kterou měli sedm dětí:\n\n\nPracoval v oboru hrnčířství a jeho výrobky byly ceněny za svou vysokou kvalitu; stylově jej lze zařadit do období neoklasicismu. Zajímal se o moderní trendy a jeho unikátní glazury odlišovaly jeho výrobky od dalších na trhu. Byl možná nejvíce slavný hrnčíř všech dob. Keramiku si od něj objednávali například královna Charlotte nebo ruská carevna Kateřina II. Veliká.\n\nPodporoval stavbu kanálu Trent and Mersey Canal mezi řekami Trent a Mersey.\n\nWedgwood se řadí mezi vynálezce moderního marketingu, konkrétně za přínos direct mailu, záruky vrácení peněz, obchodního cestujícího, vlastního servisu, bezplatné dodávky, kup jeden a druhý dostaneš zdarma (buy one get one free) a ilustrované katalogy.\n\nJe považován za průkopníka nákladového účetnictví, snažil se ve svých keramických závodech analyzovat náklady na materiál a práci pro každý krok ve výrobě, rozpočítávat na jednotlivé produkty náklady, které nelze přímo přiřadit jednotlivým výrobkům (režijní náklady) a na základě těchto rozborů stanovovat prodejní ceny i cílové skupiny svých zákazníků. Objevil také úspory z rozsahu a utopené náklady.\n\nWedgwood byl prominentní bojovník za zrušení otroctví. Jeho přítelem byl Thomas Clarkson.\n\n\n\n"}
{"id": "554318", "url": "https://cs.wikipedia.org/wiki?curid=554318", "title": "Absolutní počítač", "text": "Absolutní počítač\n\n„Absolutní počítač“ (v originále „The Ultimate Computer“) je čtyřiadvacátý díl druhé řady seriálu Star Trek. Premiéra epizody v USA proběhla 8. března 1968, v České republice 14. března 2003.\n\nHvězdného data 4729.4 se hvězdná loď USS Enterprise NCC-1701 pod vedením kapitána Jamese Tiberia Kirka setkává se s lodí \"Lexington\" komodora Wesleyho, který Kirkovi vysvětluje, že \"Enterprise\" se zúčastní bojového cvičení jako návnada pro jeho bojovou jednotku. Kirk nechápe, jaké má cvičení smysl, že proti celé bojové jednotce nemá šanci. Wesley vysvětluje, že \"Enterprise\" bude vybavena novým počítačem M5, který vyvinul Dr. Richard Daystrom. Počítač má nahradit celou posádku s výjimkou dvaceti lidí.\n\nPo zapojení M5 \"Enterprise\" vyráží na cestu, avšak celá lidská posádka má vůči počítači výhrady. Montgomery Scott si všímá, že počítač postupně vypíná energii na různých palubách. Po prověření Dr. Daystrom vysvětluje, že to činí z logického hlediska, protože neobydlené kajuty posádky energii nepotřebují. Spock, obdivovatel počítače i jeho tvůrce dodává, že počítače jsou skvělými pomocníky, kteří se řídí logikou, ale nikdy by jim nechtěl sloužit. Po cvičném souboji s loďmi \"USS Lexington\" a \"USS Excalibur\" se ozývá komodor Wesley a konstatuje, že obě lodi obdržely od \"Enterprise\" postačující zásahy a gratuluje kapitánu Dunselovi. Kirk je tím zaskočen a odchází. McCoy se dožaduje vysvětlení a Spock mu objasňuje, že výraz „Dunsel“ na akademii hvězdné flotily platí jako označení za věc, která již nemá žádné uplatnění. Pavel Čechov hlásí neočekávanou změnu kurzu lodi. Kirk nechává na můstek přivolat Dr. Daystroma. Ukazuje se, že \"Enterprise\" míří k automatické těžební lodi. Kirk svým panelem vypíná M5, ale loď drží stejný kurz a záhy těžební loď zničí svými phasery. Kirk je rozčílený a žádá po Daystromovi, aby okamžitě M5 vypnul z provozu a chce se vrátit na základnu. Při pokusu o vypnutí ve strojovně však umírá jeden člen technického personálu. Daystrom to vysvětluje, že počítač pouze potřeboval nový zdroj energie a dotyčný mu stál prostě v cestě. Kirk a všichni ostatní naléhají, aby byl počítač vypnut dříve, než mu budou i ostatní stát v cestě. Když Scotty a McCoy odpojují primární systémy řízení lodi, Sulu a Čechov oznamují, že řízení má stále M5.\n\nSpock přichází s teorií, že šlo vlastně o návnadu a M5 pouze potřeboval čas na přípravu něčeho dalšího. Když už jednání počítače Kirkovi přijde podezřelé, Dr. Daystrom vysvětluje, že počítači vtiskl obdobu lidského chápání a proto nyní počítač brání sám sebe. Chvíli na to se objevují čtyři lodi Federace včetně \"Lexington\" a tří dalších. M5 ihned zaujme bojová postavení a bez varování začne pálit plnou silou proti ostatním lodím. Navíc počítač blokuje komunikaci \"Enterprise\". Uhuře se daří alespoň zapojit příchozí kanál a na obrazovce se objevuje komandér Wesley, který vyzývá Kirka, aby okamžitě přestal útočit, že bojová jednotka má již přes padesát mrtvých. Kirk vyzývá Daystroma, který chová stále k M5 otcovský vztah, aby s počítačem promluvil a zarazil jeho jednání. Tomu Daystrom vyhoví až v momentě, kdy \"Enterprise\" zachytí volání \"USS Lexington\", kdy komandér Wesley žádá flotilu o svolení zničit \"Enterprise\" v případě, že útoky neustanou. Namísto přemluvení M5 však u Daystroma vzniká nervový kolaps. Záhy je zachycena další komunikaci, kdy flotila dává svolení zničit \"Enterprise\". S vědomím, že M5 jedná jako člověk se jej Kirk ptá, ať oskenuje \"USS Excalibur\" a spočítá formy života. Když M5 konstatuje, že nikdo na \"USS Excalibur\" nepřežil, utvrzuje jej, že on je zabil a ať mu sdělí jaký je trest za vraždu. M5 říká, že trestem je smrt a proto se musí odpojit a nechat zničit od ostatních lodí. Stáhne štíty, ale ovládání posádce nevrátí.\n\nSpock a Scotty jdou odpojit M5 ode všech systémů a Kirk jim přikazuje, aby vypnuli veškeré možné systémy včetně ovládání štítů. Bob Wesley si všímá, že \"Enterprise\" je bezbranná a dává rozkaz, aby i ostatní lodě nestřílely. McCoy využívá poté situace, aby se Spocka zeptal, koho upřednostňuje teď - počítač nebo lidi s nelogickým myšlením. Spock pouze konstatuje, že velice zajímavý počítač by byl s vtisknutými engramy doktora McCoye a výsledný tok a záplavy nelogičnosti by byly přímo zábavné.\n\n\n"}
{"id": "554319", "url": "https://cs.wikipedia.org/wiki?curid=554319", "title": "Mlýny", "text": "Mlýny\n\nObec Mlýny () se nachází 18 km jihovýchodně od Tábora, v okrese Tábor v Jihočeském kraji. Leží pod východním úbočím vrchu Choustník (689 m), při ústí Chrbonínského potoka do potoka Černovického. Žije zde obyvatel. \n\nPrvní písemná zmínka o obci pochází z roku 1379.\n\nDne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce.\n\n\n"}
{"id": "554320", "url": "https://cs.wikipedia.org/wiki?curid=554320", "title": "Římskokatolická farnost Dobříš", "text": "Římskokatolická farnost Dobříš\n\nŘímskokatolická farnost Dobříš patří do pražské arcidiecéze. Společenství v Dobříši čítá 200 lidí. Do farnosti spadají kostely v Dobříši a Rosovicích. Z Dobříše je také spravována farnost Svaté Pole a s ní spojený filiální kostel Dlouhá Lhota. Dále do farnosti spadá několik vesnic bez pravidelných bohoslužeb, často i bez vlastního kostela.\n\nDříve spadal pod Dobříš i Suchodolský kostel.\n\nKromě bohoslužeb je ve farnosti řada společenství manželů, seniorů, mládeže a maminek.\n\n\nVýznamným přínosem bylo vybudování Pastoračního centra sv. Tomáše (PCSvT, 2001) podle projektu Ing. arch. Hanuše Härtela. Tento objekt nahradil faru, jejíž technický stav na počátku 90. let 20. st. byl kritický. Pastorační centrum nyní plní roli nejen sídla farnosti, ale i přednáškového centra, místa výuky náboženství, prostoru pro scházení farníků i dalších občanů Dobříše. Součástí komplexu jsou i 2 hřiště.\n\nNejdříve působili v dobříšské farnosti zámečtí kaplani\n\n\n\n\n\nVe farnosti pomáhali kaplani (1795–1944)\n\nJosef Peterek 1942–1944\n\nNa začátku 20. století zde působili katecheti (1901–1935)\n\n\nZačátkem 21. století na Dobříši působili i jáhni\n\n"}
{"id": "554321", "url": "https://cs.wikipedia.org/wiki?curid=554321", "title": "Dolní Němčí", "text": "Dolní Němčí\n\nDolní Němčí (dříve Dolněmčí, od roku 1925 pod současným názvem) je obec nacházející v okrese Uherské Hradiště ve Zlínském kraji. Žije zde obyvatel. Obec leží v nadmořské výšce 256 metrů nad mořem pod blízkou horou Javořina, přes jejíž vrchol prochází hranice České republiky a Slovenské republiky. Mezi její sousední obce patří Nivnice, Boršice u Blatnice (přes kopec), Vlčnov, Slavkov a Hluk. Dolní Němčí je vesnicí roku 2018.\n\nPrvní písemná zmínka o obci pochází z roku 1358.\n\n\nObec patří mezi poslední místa, kde se v ČR šijí boty Baťa. Další velkou firmou v obci je Formika, která se zaměřuje na výrobu přesných technických dílů z plastů technologií vstřikování. Ze zemědělských plodin stojí za zmínku zejména pěstitelství česneku, které zde má dlouhou tradici. Proto se místním obyvatelům říká česnekáři nebo někdy strůčci.\n\nKrúžek v Dolním Němčí vznikl při příležitosti pořádání Dožínek už v roce 1965, kdy působil pod obcí. Od roku 2007 působí jako samostatný subjekt - Občanské sdružení národopisný krúžek Dolněmčan.\n\nNárodopisný krúžek pravidelně pořádá nebo se podílí na organizaci akcí v Dolním Němčí a okolí (pečení chleba, vaření trnek, dožínky, hody, vánoční koledování, tradiční velikonoční obchůzka, fašank s pochováváním basy apod.). V repertoáru souboru jsou zejména tance a písně z oblasti Moravského Slovácka – z obce Dolní Němčí a okolních vesnic a míst (Hluk, Korytná, Boršice, Uherský Brod, Hrozenské atd.).\n\nSoubor vystoupil v několika pořadech v televizi (zejména pořady ČT a TV Noe), rádiu a pravidelně se objevuje také na stránkách regionálních novin. Soubor se účastnil několika zahraničních zájezdů (mimo jiné do italského Nimis, srbských měst Bela Crkva a Janošík, či rakouských měst Zell am See, Salzburg a Rauris) a sám také v roce 2012 hostil zahraniční soubor ze Srbska.\n\nPod farností Dolní Němčí působí schola, která se účastnila mnoha soutěží a patří mezi nejlepší scholy v regionu.\n\nV obci působí i další spolky s různým zaměřením.\n\n\nNejvětším sportovním spolkem v obci je Fotbalový klub (FK) Dolní Němčí, dříve Tělovýchovná jednota (TJ) Dolní Němčí. V rámci fotbalového klubu působí A-mužstvo (hrající v sezoně 2017/2018 1. A třídu, skupinu B soutěží Zlínského kraje) a B-mužstvo dospělých (hrající v sezoně 2017/2018 okresní soutěž, skupinu B soutěží okresu Uherské Hradiště), dorost, žáci a přípravka. Dalším sportem s dlouholetou tradicí v Dolním Němčí je stolní tenis, ve kterém obec reprezentuje Klub stolního tenisu (KST) Dolní Němčí. K areálu základní školy náleží dvě tělocvičny, bazén (12,5 m) se saunou a víceúčelové hřiště s umělým povrchem. V obci se také nachází zázemí pro squash. Obec je napojena na oblastní síť cyklostezek: směrem na Hluk cyklotrasou 5048 (průtah obcí částečně veden po místních komunikacích), směrem na Slavkov a Nivnici cyklotrasou 5052. Obě cyklotrasy jsou součástí tzv. Uherskohradišťské vinařské stezky.\n\nDolní Němčí zvítězilo v soutěži Vesnice roku 2018. Soutěže se v uvedeném roce zúčastnilo 228 obcí z celé České republiky, druhé místo získal Šumvald z Olomouckého kraje a jako třetí se umístil Nový Kostel z Karlovarského kraje. Slavnostní vyhlášení vítězů se uskutečnilo v sobotu 15. září 2018 v Luhačovicích. K prvnímu místu mezi třinácti finalisty soutěže napomohl Dolnímu Němčí zejména bohatý společenský a kulturní život v obci, podporovaný mnohaletou prací místních spolků a občanů.\n\n\n"}
{"id": "554322", "url": "https://cs.wikipedia.org/wiki?curid=554322", "title": "Lišaj smrtihlav", "text": "Lišaj smrtihlav\n\nLišaj smrtihlav (\"Acherontia atropos\") je velký a nápadný motýl z čeledi lišajovitých, jeden z největších motýlů České republiky a Evropy vůbec.\nDíky kresbě na hrudi, připomínající umrlčí lebku, je bezesporu nejznámějším lišajem – zejména v minulosti pověrčiví lidé věřili, že smrtihlav (který, podobně jako jiní lišajové, v noci přilétá k umělým zdrojům světla) je znamením neštěstí.\n\nVyskytuje se především v jižní Evropě, severní Africe a přední Asii, kde je domácím druhem. Jedná se nicméně o tažného motýla, a tak lze jednotlivé migrující kusy nalézt až v jižním Švédsku či v Indii.\nPodle některých zdrojů se vyskytuje také na Madagaskaru.\n\nV ČR se lze setkat s migrujícími jedinci, kteří se vzácně usazují v teplejších částech republiky. Intenzita výskytu je přitom vázaná na dostatečně teplé počasí na migrační trase, zejména pak v jižní Evropě.\n\nPři délce předního křídla 45–65 mm patří lišaj smrtihlav k největším lišajům vůbec. Přední křídla jsou černošedá s jemnými hnědými skvrnami a vlnkami, zadní křídla jsou hlínově žlutá se dvěma příčnými tmavohnědými páskami, z nichž vnější je širší. Na tmavé hrudi vyniká světlá kresba, která může svým tvarem připomínat umrlčí lebku. Zadeček je po stranách žlutý, středem se táhne tmavohnědý pruh a na každém článku je příčný tmavý proužek. Tykadla jsou krátká a tmavá se světlými, háčkovitými konečky. Sosák je krátký a tuhý.\n\nVajíčka jsou žlutozelená, hladká.\n\nHousenky jsou relativně pestré, mohou se vyskytovat ve třech barevných formách – převládající barvou je buď žlutá, modrozelená nebo hnědá. Po stranách hlavy mají šikmé tmavé pruhy, které pokračují také na bocích článků těla. Hřbet housenky je modročerně kropenatý. Na posledním článku se nachází esovitě prohnutý růžek, který je zrnitý až trnitý.\n\nKukla je rudohnědá a lesklá, asi 6 centimetrů dlouhá.\n\nOplodněné samičky první generace přilétají do ČR v květnu a červnu, a kladou vajíčka na živné rostliny. V září a říjnu se pak líhnou motýli generace druhé, kteří jsou neplodní a dále se nemnoží. Přes den motýli odpočívají na kmenech stromů, sloupech či budovách, v noci létají. Lišaj smrtihlav je vynikající letec, dosahující rychlosti i více než 50 km/h.\nDospělci se živí olizováním mízy stromů a sáním nektaru z květů, dobře zdokumentována je ale také jejich záliba v medu, pro který jsou ochotni zalézat do včelích úlů, kde sosákem nabodávají zavíčkované buňky s medem a sají jejich obsah. Podle mnoha knižních zdrojů má při tom smrtihlav často přijít o život, existuje však také výzkum z roku 1991, který uvádí, že motýl je schopen včely ošálit napodobováním jejich pachu, a k napadání tedy nedochází.\nPři vyrušení či ohrožení vydávají dospělci krátké pisklavé zvuky.\n\nZ nakladených vajíček se po 10–12 dnech líhnou housenky. Živí se listy lilkovitých rostlin; ve středoevropských podmínkách je to nejčastěji nať brambor, dále pak rajče, kustovnice cizí, rulík zlomocný a také tabák. Na živných rostlinách se housenky vyskytují jednotlivě. Vývoj housenek trvá v našich podmínkách 40 až 60 dní v období od června do srpna. V konečné fázi vývoje mohou být 12–15 cm dlouhé, a tlusté jako lidský palec. Podobně jako dospělec, také housenka je schopna vydávat varovné zvuky při ohrožení či kontaktu – vrže kusadly.\n\nPřed kuklením se housenky zahrabávají do země 15–40 cm hluboko a vytvářejí si prostornou dutinu, ve které se kuklí. Pokud se kukla nevylíhne ještě v létě, ve středoevropských podmínkách zpravidla nepřežije zimu – k přezimování dochází jen ve výjimečně mírných letech.\n\n\n"}
{"id": "554323", "url": "https://cs.wikipedia.org/wiki?curid=554323", "title": "FBC Ostrava", "text": "FBC Ostrava\n\nFBC Ostrava (podle sponzora také FBC ČPP OSTRAVA) je český florbalový klub. Vznikl roku 1993 pod názvem Dream team Ostrava. Je tak jedním z nejstarších florbalových klubů v Česku.\n\nMužský tým hraje Superligu florbalu nepřetržitě od jejího založení v roce 1993. Největším úspěchem týmu je devět stříbrných medailí v sezónách 1993/94–1995/96, 1998/99, 2002/03–2005/06, a naposledy v sezóně 2010/11. Tým také získal třikrát Pohár Českého florbalu v ročnících 2002–2004.\n\nŽenský tým hraje Extraligu žen od sezóny 2013/14 po ročním působení v 1. lize. Do nižší ligy tým dobrovolně sestoupil po pěti letech v Extralize, po sezóně 2011/12, ve které skončil na sedmém místě, z důvodu malého počtu hráček. Část zbývajících hráček poté přešla do týmu 1. SC Vítkovice. Největším úspěchem týmu jsou tři účasti v semifinále Extraligy v sezónách 2016/17–2018/19. Tým také získal v ročníku 2018 Pohár Českého florbalu.\n\nKlubovými barvami jsou modrá a žlutá.\n\nPrvotní název byl Dream team Ostrava, který nesl klub při vstupu do teprve vznikající 1. ligy. Před začátkem sezóny 1996/97 se název změnil na FBC Ostrava. Podle sponzorů se v pozdějších sezónách název změnil na FBC Pepino Ostrava (2006/07–2008/09), FBC BiX Ostrava (2009/10), FBC Remedicum Ostrava (2010/11), FBC ČPP Remedicum Ostrava (2011/12–2012/13), FBC ČPP Software Ostrava (2013/14), FBC ČPP Bystroň Group Ostrava (sezóny 2014/15–2018/19) a FBC ČPP Ostrava (od sezóny 2019/20). Ženský tým měl v sezónách 2014/15–2016/17 samostatné jméno FBC ČPP BONUSIA Ostrava.\n\nPo spojení s týmem UHC Ostrava (dříve VSK VŠB TU Ostrava), jehož většinu tvořily ženské a juniorské oddíly, získal FBC Ostrava i tyto oddíly.\n\nPřed začátkem sezóny 2002/03 došlo sloučení s týmem North Stars Ostrava.\n\nV klubu aktivně působí přes 890 členů rozdělených do pěti věkových kategorií v mužích, do třech kategorií v ženách a také podle výkonu do družstev.\n\nKlub hraje svá utkání v ČPP Aréna, která se nachází na Hrušovské ulici v Ostravě. Její kapacita činí 800 míst k sezení. Aréna poskytuje divákům i restauraci a letní terasu. Tato hala navíc patří k nejmodernějším v krajském městě Moravskoslezského kraje.\n\n"}
{"id": "554325", "url": "https://cs.wikipedia.org/wiki?curid=554325", "title": "Tutanchamon", "text": "Tutanchamon\n\nNebcheperure Tutanchamon byl faraonem Horního a Dolního Egypta, 11. faraon 18. dynastie. Vládl jen 9 let, přibližně v letech 1333–1323 př. n. l. (uvádí se i jiná jen nevýrazně odlišná data).\nJeho hrobka byla objevena až v roce 1922.\n\nVíra v existenci hrobky Tutanchamona v Údolí králů vyplývala z předchozích vykopávek \"Theodora M. Daviese\" v letech 1908-9\nkdy se našel úlomek fajánsové nádoby se jménem Tutanchamona v blízkosti pravděpodobně identifikované menší hrobky Aye, následníka Tutanchámona. Později byly v Metropolitním muzeu umění v New Yorku identifikovány další fragmenty pocházející z pohřebního ceremoniálu Tutanchamona. Hrobka byla Howardem Carterem objevena 4. 11. 1922 po delší době neúspěšných pátrání v zásypu po budování hrobky Ramesse VI. (budované zhruba v letech po 1145 př. n. l.) \"KV9\" a pod vrstvou zbytků chýší dělníků. V kritický den byl odkryt první schod schodiště mířící do svahu. Po odkrytí vchodu do hrobky a vyklizení vstupní komory se objevila neporušená zeď s pečetěmi strážců údolí. Po pečlivě Carterem vedených pracích byl odkryt vstup do pohřební komory zaplněné pohřební výbavou a nepoškozenými sarkofágy Tutanchámona.\n\nTutanchamonovo původní osobní jméno znělo Tutanchaton, což v překladu přibližně znamená: \"Žijící podoba Atona\", \"Živoucí obraz Atonův\" či \"Dokonalý je život Atonův\".\" Jméno mělo poddaným připomínat, že je přímým potomkem tehdejšího nového nejvyššího boha Atona. Teprve ve 2. roce své vlády se stal široké veřejnosti dobře známým Tutanchamonem, tj.: \"Žijící podobou Amona\"\" atp\".\" Někteří badatelé používají zkráceninu jeho jména a nazývají ho též \"\"králem Tutem\"\", což je ale velmi neoficiální forma.\n\nPři svém nástupu na trůn si faraon musel zvolit tzv. trůnní jméno, jež se pak vždy psalo před jeho původním osobním jménem. Pod trůnním jménem byl znám např. v cizině – objevovalo se v korespondenci atp. Od Střední říše bylo definitivně vžitou tradicí, že trůnní jméno obsahovalo nejvyššího boha egyptského pantheonu – boha slunce Rea (v období Nové říše známého pod jménem Amon-Re či Amenre). Svým jménem se faraoni hlásili k Reovi, za jehož syny se pokládali. Tutanchamon si zvolil za trůnní jméno Nebcheperure (\"či \"Nebcheprure)\", což lze přeložit jako: „Pán zjevení Rea\" či \"Pán proměny je Re\"\". V korespondenci s cizinou (např. Chetity, Babylonií) bylo trůnní jméno zkomoleno na: \"\"Nipchururia\"\" či \"\"Nipchuriria\"\".\n\nJako princ Tutanchaton vyrůstal na královském dvoře svého otce v Achetatonu (dnešní Amarně) ve středním Egyptě. Jako faraon vládl v době velké 18. dynastie. Tato slavná a mocná dynastie, kterou egyptologové považují za jednu z nejvýznamnějších v dějinách, sjednotila v 16. století př. n. l. opětovně Egypt a stala se tak zakladatelkou Nové říše. Tutanchamon vládl královstvím Hornímu a Dolnímu Egyptu (a dalším zemím, podmaněným Egyptem). V jeho době však veleříše 18. dynastie byla již za svým zenitem a musela se smiřovat s četnými neúspěchy, územními ztrátami a ústupem z velmocenského postavení v přední Asii či v Núbii.\n\nTutanchamon se stal faraonem v přibližném věku devíti let a vládl až do své smrti (18 let). Pro jeho nízký věk však nepanoval sám a po léta byl jeho poručníkem a skutečným vykonavatelem moci vezír a jeho příbuzný a nástupce Aye. Mladý panovník zemřel již po devíti až deseti letech vlády (čeští vědci udávají dobu pod 9 let), přibližně v osmnácti letech, pravděpodobně na malárii nebo spíše na gangrénu po zlomenině stehenní kosti, po pádu z vozu. Pohřben byl v Údolí králů u Luxoru, při severozápadním okraji staré říšské metropole Théby (staroeg. Vesetu) .\n\nSvětově proslulou hrobku předčasně zesnulého faraona objevil po téměř 3300 letech v roce 1922 britský archeolog Howard Carter. Jeho sarkofág se podařilo otevřít ale až roku 1925 a tím i potvrdit, že se jedná o místo skutečného hrobu. Díky nálezu se o tomto panovníkovi ví mnohem více než o ostatních faraonech z tohoto období.\n\nZásluhou téměř neporušené hrobky, která byla téměř kompletní i s pohřební výbavou, se Tutanchamon stal faraonem, o kterém se podařilo zjistit velké množství informací. Pro egyptology ovšem nadále zůstává jedním z nejméně probádaných a politicky významných panovníků v historii celých egyptských dějin. Stále mnohé se toho o jeho osobě, rodině a vládnutí neví. Je to zapříčiněno jeho poměrně krátkou vládou a vymazáním z dějin Egypta jeho pozdějším následníky, kterými byli: Aj II. a především Haremheb a proslulý Ramesse II. (ten již přináleží k 19. dynastii).\n\nNejnovější poznatky\nTeprve před několika lety se podařilo vědeckému týmu egyptologů prokazatelně stanovit původ Tutanchamona. Početný tým slavného egyptologa Dr. Zahi Hawasse nade vší pochybnost (za pomocí počítačového tomografu, srovnávání DNA ad. vědeckých a historických metod) potvrdil starší (nejvíce uváděnou) teorii, že mladík byl synem tzv. kacířského faraona Achnatona (tj. původního Amenhotepa IV.)\nOtcova mumie byla při tomto výzkumu také definitivně ztotožněna. Vedle těchto zjištění se pomocí výše uvedených vědeckých metod podařilo objevit Tutanchamonovu matku, kterou byla vlastní Achnatonova sestra a (nepochybně) zároveň i jeho vedlejší královská manželka (hlavní královskou ženou byla slavná Nefertiti). Matčino jméno není dosud prokázáno, ale snad jí mohla být Achnatonova vedlejší žena – královna Kija. Zjištěná Tutanchamonova matka byla, podobně jako Achnaton, dítětem faraona Amenhotepa III. a slavné královny Teje, jejíž dříve nalezenou mumii se též podařilo při průzkumech jednoznačně ztotožnit. Podle nedávných zjištění Hawassova týmu však byla Tutanchamonova matka brzy zřejmě zavražděna a to úderem do hlavy. Incestní vztahy v egyptských dynastiích byly běžné a jeho rodiče tudíž nijak zvláště nevybočují z tehdejší praxe.\n\nEgyptologové předpokládají, že Tutanchamon byl posledním právoplatným dědicem 18. dynastie. Jeho nástupci (Ayj a Haremheb) jsou do dynastie počítáni díky svému společensko-politickému sepětí a díky svému příbuzenskému spříznění s tímto rodem.\n\nDřívější teorie o původu\n\nExistovalo několik hlavních teorií, přičemž nejstarší (už od dob objevení hrobky a znovu potvrzená po roce 2000 zkoumáním pozůstatků koster počítačovým tomografem) pravila, že faraonovým otcem by měl být faraon Achnaton/Amenhotep IV. a matkou by snad mohla být Achnatonova vedlejší manželka Kija. Hlavní královská manželka Nefertiti Achnatonovi totiž porodila pouze šest známých dcer.\n\nDalší, méně přijímaná teorie pravila, že Tutanchamon by mohl být synem jednoho z předních dvořanů a šlechticů Achnatonova dvora. Pokud byl Achnaton bez mužského dědice (z písemných dokladů a vyobrazení je známo, že měl pouze šest dcer), se tato varianta jevila jako opodstaněnou a sňatek s Achnatonovou třetí dcerou – dědičnou princeznou Anchesenpaaton/Anchesenamon, pak mladíčkův nárok na trůn legitimizoval.\n\nMéně přijímanou a opuštěnou teorií původu byla i ta, jež za jeho matku měla královnu Teji. V tomto případě by ale otcem jistě nebyl Amenhotep III. Uvažovalo se dokonce, že Teje mohla mít chlapce se svým vlastním synem Achnatonem.\n\nTutanchaton/Tutanchamon byl tedy prokazatelně Achnatonovým synem z jeho incestního spojení s vedlejší manželkou a zároveň vlastní sestrou. Snad i díky tomu byl mladík slabší fyzické konstituce (což prokázaly testy na jeho mumii). V dětství byl princ Tutanchaton snad nezávislý na otcově dvoru a ze začátku byl zřejmě vychováván svou matkou, Achnatonovou sestrou (předčasně zavražděnou), tak svojí babičkou – vlivnou velkou královnou Teje. Proto také neuctíval pouze boha svého otce Atona, jehož jméno nosil, ale i dříve zavedeného boha Atuma, který podle pověsti stvořil počátek světa. Princ se veřejného života nijak nezúčastňoval (není známo jeho vyobrazení z této doby) a žil spíše v ústraní.\n\nSňatek\n\nTeprve po smrti otce Achnatona a jeho spoluvládce Smenchkareho, jenž samostatně vládl snad jen několik měsíců či maximálně tři léta, (buď šlo o jeho strýce, mladšího bratra Achnatona, což se jeví datově pravděpodobnějším, či šlo o jeho staršího bratra, není ovšem zřejmé, zda mohlo jít o vlastního sourozence) se stal jeho a otcovým nástupcem. (Oba zemřeli v týž samý čas, krátce po sobě. Usuzuje se dokonce, že mohli být zavražděni, což je ale doposud jen nepotvrzená teorie.)\n\nAby nový faraon Tutanchamon potvrdil a legitimoval svou pozici, oženil se (v rámci tradic) s Achnatonovou třetí dcerou a zároveň nevlastní sestrou dědičnou princeznou Anchesenpaaton, přejmenovanou posléze na Anchesenamon. (Její původní jméno se dá přeložit jako: \"\"Žijící Atonem\"\" či \"\"Ta, která žije pro Atona\"\"). Princezna Anchesenpaaton byla dcerou hlavní královské manželky – královny Nefertiti a Tutanchamonova otce Achnatona a je velmi pravděpodobné, že již dříve se s ní oženil její vlastní otec.\n\nPři svém sňatku byl Tutanchaton ještě dítětem (zhruba devítiletým) a princezna Anchesenpaaton byla zhruba třináctiletá mladá dívka (byla asi o tři/čtyři roky starší, narodila se ve 4. roce vlády svého otce).\n\nRádci\n\nTutanchatonovým rádcem (preceptorem), vychovatelem a zřejmě i prastrýcem (bratrem babičky královny Teje) byl vysoký hodnostář, pozdější král Aj II. Aye byl hlavní postavou vlády (především v jeho prvních letech) mladičkého panovníka a měl tehdy tituly: \"\"Božský otec\" a \"vrchní velitel jednotek bojových vozů\"\" (tj\".\" velel části egyptského vojska). Předpokládá se též, že byl zároveň dědem královny Anchesenpaaton/Anchesenamon\".\"\n\nDalší vlivný muž dvora děckého faraona byl generál, písař, právník a druhý nejvlivnější dvořan – pozdější faraon Haremheb. Ten patřil k nanejvýš mocným lidem, ale prozatím se držel v ústraní či pobýval u armády, neboť hlavní úlohu na dvoře získal Aj.\n\nNávrat k Amonovu kultu, nová jména a vláda\n\nKorunovace nového krále se konala v Thébách (tradičním říšském hlavním městě 18. dynastie a zároveň centru Amonova kultu).\n\nTutanchaton po převzetí vlády postupně opouštěl Atonovo učení, které již začal opomínat jeho předchůdce Smenchkare, jenž uctíval současně s Atonem i Amonův kult v Thébách. Atonovo jméno bylo za dětského faraona příliš spojené s neblahými reformami jeho otce Achnatona, které zemi očividně společensky, hospodářsky a nábožensky devastovaly a výrazně mocensky oslabovaly. Mladíček se proto – za pomocí regenta Aye a dvořanů – ve 2. roce své vlády vrátil se k tradičním egyptským božstvům, zřekl se Atonova učení a zahájil postupnou obnovu země, v níž opět kvetla náboženská svoboda.\n\nVýrazem nastupujících změn bylo demonstrativní přijetí nového jména. Se svou manželkou (dosavadní) Anchesenpaaton tak ve 2. roce své vlády (snad již v novém sídelní městě Memfidě) přijal nové jméno. Faraon Tutanchaton, což lze přeložit (jak již bylo na začátku řečeno) jako: \"\"Žijící podoba Atona\"\", se stal Tutanchamonem, tj.: \"\"Žijící podobou Amona\".\" Královna Anchesenpaaton, jejíž jméno se překládá jako: \"\"Žijící Atonem\",\" se současně přejmenovala na Anchesenpaamon neboli Anchesenamon, což lze přeložit jako: \"\"Žijící Amonem\"\". Obě přijatá jména, jak vidíme, jsou velmi podobná původním, jen se vyměnili ve jménu obsažení (tehdejší hlavní egyptští, proti sobě stojící) bohové. Tutanchamonovým otcem Achnatonem zavržený a nakonec zakázaný bůh Amon se tímto krokem opět dostal do popředí, jako tomu bylo do konce vlády Tutanchamonova děda Amenhotepa III. a ještě v počátcích vlády jeho otce Amenhotepa IV./Achnatona. Opuštění Atonova učení však neproběhlo okamžitě a jeho kult zanikal postupně, přežil vládu Tutanchamona a zřejmě zanikl až v období Tutanchamonova nástupce Aye II.\n\nDalším dokladem velkých změn bylo v prvních letech vlády symbolické přesídlení nedospělého panovníka a jeho dvora z Achetatonu, za čímž samozřejmě stál dvůr v čele s Ajem a Haremhebem. Achetaton, teprve nedávno dostavěná metropole, byla v důsledku opuštění dvorem velmi rychle ponechána osudu též dalšími obyvateli a po krátkém čase (ještě za 18. dynastie) zcela zanikla. Její stavby byly rozebírány a zbytky pohřbil písek. K zániku města přispěla i rostoucí nenávist kněží, obyvatel, dvora a Tutanchamonových nástupců k faraonovi Achnatonovi a jeho bohu Atonovi, jehož kult sídlil právě v Achetatonu.\n\nPanovník tedy odešel do Memfidy (Memfis, staroeg. Mennefer), což bylo někdejší hlavní město Egypta a zároveň metropole Dolního Egypta, nacházející se dnes 30 km jz od Káhiry. Rozlehlé a zelené město (poblíž delty Nilu) bylo do jisté míry opakem spíše pouštního Achetatonu, jehož sídelní funkci za Tutanchamona nahradilo. Vedle Memfidy byl Tutanchamon často přítomen i v Thébách, které po mnoho staletí fungovaly jako oficiální hlavní město starověkého Egypta a zároveň jako hlavní náboženské centrum země (a hlavního boha Amona). (Na okraji této megapole ve známé nekropoli zv. Údolí králů, následně našel i své poslední místo odpočinku.)\n\nNový král Tutanchamon dal opravovat všechny chátrající chrámy a ostatní památky starých bohů v čele s Amonem. Amonovým kněžím a kněžstvu dalších božstev vracel majetek, který předtím z velké části připadl právě kněžím Atonova kultu. Tímto krokem se měla do země navrátit přízeň božstev a zároveň hospodářská prosperita, neboť chrámy byly centry hospodářského i kulturního života (byly v nich knihovny, archivy, školy). Hlavnímu staronovému bohu Amonovi, ke kterému choval úctu zřejmě již před nástupem na trůn, dal vystavět nepřeberné množství nových soch, které se nalézají především v Thébách. Vedle toho začal mladý faraon realizovat mnoho stavebních podniků, ale řada byla dokončena až za faraona Haremheba, jenž si je také přisvojil (odtesával kartuše s Tutanchamonovým jménem atp.).\n\nV šestém roce vlády faraon Tutanchamon dosáhl věku patnácti let a začal se podrobně seznamovat s povinnostmi krále a učit se vedení státu. Aje a Haremheb byli schopnými rádci a jejich výchova a učení Tutanchamona znamenala mnohé pro jejich pozdější mocenský růst (až k trůnu).\n\nTutanchamon se nechával zpodobňovat klasicky jako faraon, který poráží své nepřátele. Skutečnost byla ale jiná. Tutanchamon se pravděpodobně (podobně jako otec) žádného vojenského tažení nezúčastnil. Za jeho vlády se mezinárodní situace příliš neměnila. Jeho zástupce generál Haremheb měl od samotného Tutanchamona plnou moc s titulem \"„Zástupce krále“\" a díky tomu mařil všechny nájezdy nepřátel ještě na hranicích stále rozlehlé říše.\n\nPředčasná smrt\n\nOsud je nevyzpytatelný a Tutanchamon zřejmě v devatenácti letech bez dědiců nečekaně zemřel. (Jedna jeho dcerka se narodila nedonošená a mrtvá, druhá zemřela hned po porodu.) Po skonu mu byla postoupena malá nedokončená hrobka v Údolí králů (na západním břehu Théb), kterou doposud držel jeho nástupce Aje II. Tato hrobka se nachází v sousedství Tutanchamonem určené malé hrobky otce Achnatona a babičky – královny Teje. Dělníci měli tehdy sedmdesát dní na to, aby hrobku připravili. Proto pohřeb faraona Tutanchamona a obřad otvírání úst královské mumie řídil právě Aje II., který se na obřad mohl dokonale připravit.\n\nSám Aye II. si přivlastnil původní Tutanchamonovu nedokončenou hrobku v západním Údolí opic, vedle hrobky králova děda Amenhotepa III.\n\nPo náhlé smrti faraona Tutanchamona se začaly dít zvláštní věci. Královská vdova Anchesenamon napsala dopisy znepřátelenému chetitskému králi Šupiluliamaši I., ve kterých mu oznámila smrt svého manžela a krále. (Ještě dnes ovšem někteří badatelé soudí, že dopisy mohla napsat spíše její matka Nefertiti. Tato verze je ale podstatně méně přijímána.) Královna žádala o jednoho z Šupiluliamašových synů, kterého by si vzala za manžela a tím by se princ stal novým králem. Tím chtěla zřejmě říše spojit, zajistit si moc a zároveň zabránit dalším výpadům ze severu. Klínopisná verze dopisu se dochovala v tomto znění:\n\n\"„Můj manžel (Tutanchamon) zemřel. Ty máš dospělé syny. Pošli mi jednoho z nich. Provdám se za něho a udělám z něj krále.\"\"\n\nDiplomatické sňatky byly zcela běžnou záležitostí, ale dosadit na trůn chetitského prince byl neskutečný plán. Egypt by ho na trůně nikdy nepřijal. Chetitský král Šupiluliumaš na královninu žádost odpověděl otázkami:\n\n\"„Kde je syn krále? Zemřel snad?\"\"\n\nPo prozkoumání celé věci chetitský král Šupiluliumaš I. skutečně svého syna Zannanzu poslal, ten ale do Egypta nikdy nedorazil. Na cestě (v Sýrii) byla výprava přepadena a princ zavražděn, což znamenalo vyhlášení války Chetitskou říší. Za jeho vraždou mohli stát právě nástupci na trůn Aye II. s generálem Haremhebem, kteří zřejmě úmysl královny pojali jako velezradu. Navíc v tehdejších podmínkách bylo nemyslitelné, aby na trůn usedl Neegypťan.\n\nTutanchamonovi bezprostřední nástupci a zamlčení mrtvého faraona\n\nV důsledku nastíněných událostí po smrti faraona Tutanchamona vzrostlo válečné napětí s Chetitskou říší a Egypt potřeboval urychleně nového krále. Anchesenamon se proto pravděpodobně musela formálně provdat za Ayeho II. (zřejmě vlastního děda /poslední teorie, že byl otcem Nefertiti/, jakožto bratrem její babičky královny Teje), který se ihned ujal vlády a zabránil vpádu Chettitů do země. Jedině Anchesenamon totiž měla dle egyptské tradice dědické právo na trůn, neboť Tutanchamon zemřel bez potomka, který by zdědil korunu a zřejmě už z dynastie nežil nikdo, kdo by přicházel v úvahu.\n\nAye II. se tedy stal Tutanchamonovým nástupcem a vládl přibližně 4 roky. Při nástupu k moci vyhlásil, že je přímým duchovním nástupcem Tutanchamonova děda Amenhotepa III. Amenhotepovy tři nástupce, včetně Tutanchamona (jenž byl s Achnatonem příliš spojen) tímto krokem vyškrtnul z oficiálního seznamu egyptských králů. Stejně se zachoval i Ajeho nástupce král Haremheb a později Ramesse II. Těmito kroky se oba Tutanchamonovi nástupci chtěli distancovat od Achnatona a jeho kultu. Památky na něj, na kult a poslední členy dynastie byly tak ničeny. Díky tomu se Tutanchamonovo jméno jen zřídka vyskytuje v některých textech, zatímco na stélách, stavbách či v hrobkách nefiguruje vůbec (bylo odtesáno, vyškrábáno atp.).\n\nSpoluvládcem starého Aye II. se stal generál Haremheb, který na hranicích (v Sýrii) zatlačil Chettity zpět a odvrátil hrozbu vpádu do země. Haremheb byl velmi pravděpodobně manželem mladší sestry královny Nefertity – Mutnedžemet, jež byla zřejmě dcerou Ayjeho II. Po smrti Ayeho II. se pak Haremheb sám ujat trůnu a stal se posledním faraonem 18. dynastie.\n\nObdobí Nové říše – přehled panovníků cca 1539–1075 př. n. l., podle českých egyptologů 1543–1080 př. n. l.\n\n18. dynastie – Ahmose I., AmenhotepI., ThutmoseI., ThutmoseII., Hatšepsut (královna a spoluvládkyně Thutmose III.), Thutmose III., Amenhotep II., Thutmose IV., Amenhotep III., Amenhotep IV. (Achnaton), Smenchkare, Tutanchamon, Aj II., Haremheb\n\n19. dynastie – Ramesse I., Sethi I., Ramesse II., Merenptah, Sethi II./Amenmesse, Siptah, Tausret (královna)\n\n20.dynastie – Sethnacht, Ramesse III., Ramess IV., Ramesse V., Ramesse VI., Ramesse VII., Ramesse VIII., Ramesse IX., Ramesse X., Ramesse XI.\nHrobka Tutanchamona obsahovala kompletní pohřební výbavu, která se skládala z různých věcí pro faraonovu posmrtnou potřebu. Například to byly nádoby s oleji, vodou i vínem, byly tam potraviny, oděvy, které faraon používal za svého života. Byly tam předměty vyrobené pro den smrti, kdy byla pohřební výbava vnesena do pohřební komory, jako byly například sošky, lůžka, rozložené vozy, luky, šípy, truhlice naplněné šperky, truhlice s oděvy nebo truhlice s plátnem. V hrobce byla pohřební komora se sarkofágem a zde v několika rakvích spočívalo tělo krále. Hrob byl menší, ale předměty v něm nalezené se počítaly na tisíce.<br>\nMezi nalezenými předměty se nacházelo také několik rozložených dvoukolových antických válečných vozíků, které se staly předmětem intenzívního výzkumu jejich konstrukce, schopnosti pohybu a dynamice v nerovném terénu, možnosti řízení směru jízdy, technologie jejich výroby a v neposlední řadě i materiálů, které byly v době 18. dynastie k dipozici.\nZ četnosti nálezů v hrobce se vyvozuje, že to nebyly dobové unikáty, ale v širším měřítku vyráběné vozíky ať pro potřeby lovu, nebo také ve válečných výpravách Tutanchamonových předchůdců, jako byli například Thutmose IV., či následníků – generála-faraona Haremheba.\nZmíněné výzkumy ukázaly na sofistikované prvky konstrukce, optimální dynamickou vyváženost pro pohyb v nerovném terénu, ale zejména technologie výroby a v historické době použité, převážně dřevěné konstrukční prvky. Ujal se termín jejich označení jako \"Tutanchamonova třída vozíků\" (chariot)\n\nObjevením Tutanchamonovy hrobky se začaly šířit spekulace o kletbě faraónů. V žádné z hrobek nebyl nikdy nalezen nápis, který by kletbu nebo jakékoliv potrestání toho, kdo naruší klid zemřelého, obsahoval. V hrobkách se objevovaly texty, které chrání zemřelého a jeho duši před zničením, a formulky, které měly zahnat zlé duchy. Tzv. kletba faraónů není vědecky ani historicky podložená, je to spekulace určité skupiny lidí.\n\nTutanchamon vládl jen krátkou dobu a zemřel náhle a patřil k těm méně významným panovníkům Nové říše. Bohatství nalezené v hrobce mu vyneslo slávu a jeho jméno je známé nejen mezi egyptology, ale i mezi veřejností. Bohatství nalezené v hrobce je vystavováno v káhirském muzeu. Howard Carter pečlivě provedl zdokumentování předmětů vynesených z hrobky a pečlivě předměty popsal a opatřil akvarelem. Ve třech svazcích vydal záznamy doplněné kresbami a chtěl vydat detailní a precizní publikaci, ale v roce 1939 zemřel a publikaci nestihl dokončit. Obsah hrobky je vystaven v souhrnné kolekci v několika sálech v Egyptském muzeu v Káhiře. Křemencový sarkofág a vnější rakev jsou vystaveny v původní hrobce KV62 v Údolí králů.\n\nTesty DNA z roku 2010 vyvrátily teorii o skonu panovníka cizím přičiněním a potvrdily, že faraon zemřel v devatenácti letech na gangrénu po úrazu nohy nebo na malárii. Testy rovněž potvrdily, že jeho rodiči byli sourozenci, a to král Achnaton a jeho vlastní sestra. Měl malý rozštěp horního patra, stejně jako jeho otec. Levou nohu měl kratší než pravou, a proto při chůzi musel používat dřevěné hůlky. Byla prokázána vada kostí s diagnozou Köhlerova syndromu. Bezprostřední příčinou úmrtí byla synergie geneticky zděděných vývojových defektů, zmíněný Köhlerův kostní syndrom, snížená imunita s prokázanou infekcí malárie.\n\n\n\n"}
{"id": "554326", "url": "https://cs.wikipedia.org/wiki?curid=554326", "title": "Dor (Chof ha-Karmel)", "text": "Dor (Chof ha-Karmel)\n\nDor ( דּוֹר, v oficiálním přepisu do angličtiny Dor) je vesnice typu mošav v Izraeli, v Haifském distriktu, v Oblastní radě Chof ha-Karmel.\n\nLeží v nadmořské výšce 4 metry v hustě osídlené a zemědělsky intenzivně využívané pobřežní nížině.\n\nObec se nachází na břehu Středozemního moře, cca 60 kilometrů severoseverovýchodně od centra Tel Avivu, cca 23 kilometrů jihojihozápadně od centra Haify a 17 kilometrů severně od města Chadera. Dor obývají Židé, přičemž osídlení v tomto regionu je převážně židovské. Ovšem 3 kilometry východně od mošavu stojí město Furejdis osídlené izraelskými Araby. Spolu se sousedním kibucem Nachšolim vytváří vesnice Dor jeden souvislý urbanistický celek.\n\nDor je na dopravní síť napojen pomocí dálnice číslo 2.\n\nDor byl založen v roce 1949. Místní ekonomika je založena na zemědělství včetně rybářství a turistice (provozování plážového letoviska).\n\nSeverně od mošavu leží v lokalitě Tel Dor zbytky starověkého města Dor. Na jeho místě pak ve středověku stála arabská vesnice Tantura. V roce 1931 v ní žilo 953 lidí v 202 domech. V květnu 1948 počátkem války za nezávislost byla Tantura ovládnuta izraelskými silami a arabské osídlení tu skončilo. Většina zástavby arabské vesnice pak byla zbořena.\n\nPodle údajů z roku 2014 tvořili naprostou většinu obyvatel v Dor Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 387 lidí. Během roku 2014 populace stoupla o 4,9 %.\n\n\n"}
{"id": "554328", "url": "https://cs.wikipedia.org/wiki?curid=554328", "title": "Smart money", "text": "Smart money\n\nJako smart money se označují profesionální investoři, kteří jsou o vývoji na kapitálovém trhu\ndobře informováni. Často mají nadání na odhad trendů a odhalení výnosných investic dřív, než kdokoli jiný.\n\nPokud individuální investor zpozoruje, kam profesionální investor vkládá své peníze, snaží se následovat jeho chování, aby také dosáhl nadprůměrného výnosu. Některé výzkumy dokládají, že smart money nedosahují o nic větších zisků než ostatní investoři. Vysvětlení však může být jinde. Profesionální investoři zpravidla obchodují s daleko větším objemem peněz, než individuální investoři. Pokud tedy profesionálové dosahují zisků, „jde to víc vidět“.\n\nObchody, které generují nadměrné zisky, jsou podezřelé obzvláště tehdy, když neexistují veřejně dostupná data na podložení investorského chování. Z toho plyne, že profesionální investoři někdy také obchodují na základě insider informací, což je ve většině zemí dokonce trestné. S insider informacemi (informace, které mají vliv na kurz a veřejnost je nezná) je zakázáno obchodovat nebo je užívat ve svůj prospěch dřív, než je zná veřejnost. Na finančních trzích se objevuje insider trading dokonce až ve 40 % obchodů. Ve skutečnosti je ale velmi těžké někomu dokázat fakt, že obchodoval na základě insider informací a že se neřídil čistě svou intuicí nebo logickým chováním. Pokud se ovšem člověk dozví, kdo smart money je, kdy a kam investuje, může se na jeho chování „svézt“ a přijít si tak na pěkné peníze.\n\nPojmu smart money užívá také psychologická analýza, která je pouze doplňkem k analýze fundamentální a technické, a to z jednoho prostého důvodu. Psychologická analýza je velmi subjektivním odhadem toho, jak se mění investorské chování. Jeden psychologický analytik může dospět ke zcela opačnému závěru, než ten druhý. Navíc kdyby používal psychologickou analýzu každý, profesionální investoři by svými postupy nevynikali a nebylo by tedy možné na kapitálových trzích dosahovat nadprůměrných výnosů. Tuto analýzu používá asi 5 % analytiků.\n\nPsychologická analýza je založena na teorii davu, se kterou jako první přišel Gustave Le Bon ve své knize Psychologie davu. Podle této teorie existují události, které způsobí, že se vytvoří psychologický dav, který dokonce ani nemusí být na stejném místě. Dav postupně ztrácí svůj rozum, do popředí se dostávají emoce a lidé začínají přejímat obecné vlastnosti davu, které jsou následující:\n\nVlastnosti davu vznikly na základě anonymity, sugesce a hysterického proudění. Člen davu tomuto chování většinou nedokáže odolat. A ten, kdo dokáže, je považován za smart money. \n\nDalším, který sledoval úspěšné investory, byl André Kostolany. Tento maďarský spekulant se sám věnoval obchodování na burze snad 70 let. Podle něj se dělí burzovní publikum následovně: \n\nSprávný spekulant by si měl umět každý obchod vysvětlit. Zpravidla se řídí heslem „plout proti proudu“, což značí, že se chovají přesně naopak než hráči, neboli stádo ovcí. Plout proti proudu by měli asi ze 2/3, zbytek, z 1/3 by měli plout s proudem, aby zjistili myšlenky hráčů a jejich očekávané chování. Ovšem ani spekulanti nejsou neomylní, ale na rozdíl od hráčů se ze svých chyb poučí a příště už je neudělají. Aby se člověk stal správným spekulantem, musí mít 4 vlastnosti:\n\nNaopak hráči mají velmi logické heslo: „Když kurzy padají, tak padají a když rostou, tak rostou.“ Hráči jednají jako členové davu, tedy na základě emocí. Ve svém chování sice kopírují chování spekulantů, ale než ho identifikují, je příliš pozdě a mezitím na trhu nastane úplně odlišná situace. Protože si hráči obchody mnohdy ani nedokážou vysvětlit, jsou dlouhodobě a opakovaně neúspěšní. \n\nAndré Kostolany také provedl analýzu akciových kurzů a obratů a k tomu vztáhl chování na kapitálovém trhu. Za předpokladu, že \"P\" značí akciové kurzy a \"V\" obrat, došel k těmto závěrům:\n\n"}
{"id": "554329", "url": "https://cs.wikipedia.org/wiki?curid=554329", "title": "Berkshire Hathaway", "text": "Berkshire Hathaway\n\nBerkshire Hathaway je konglomerátní holdingová společnost sídlící v americkém městě Omaha. Původně textilní společnost ovládl v roce 1965 investor Warren Buffett. S konsolidovaným obratem 112,5 miliardy USD (asi 2,1 bilionu Kč) patří mezi 50 největších společností na světě.\n\nDceřiné společnosti podnikají například v pojišťovnictví, nadále i ve výrobě oděvů, výrobě stavebních materiálů, energetice, maloobchodu, velkoobchodu či dopravě. Velmi cenné je především akciové portfolio společnosti. V dubnu 2010 mělo hodnotu asi 55 mld USD a obsahovalo tehdy například 9 % akcií The Coca-Cola Company, 6 % Wells Fargo či 13 % American Express.\n\nKmenové akcie (class A) neprošly nikdy dělením a nikdy na ně nebyla vyplacena dividenda. Následkem toho jsou nejdražší na newyorské burze, v dubnu 2010 stála jedna akcie téměř 119 000 USD (asi 2 200 000 Kč). V roce 1996 společnost vydala prioritní akcie (class B) s třicetinovou hodnotou (a dvousetinovými hlasovacími právy) oproti kmenovým akciím, ty byly znovu rozděleny v roce 2010. Největšími akcionáři společnosti jsou Warren Buffett osobně a Nadace Billa a Melindy Gatesových, které se Warren Buffet rozhodl postupně věnovat většinu svých akcií. Valnou hromadu společnosti běžně navštěvuje 20 000 lidí.\n"}
{"id": "554335", "url": "https://cs.wikipedia.org/wiki?curid=554335", "title": "Insider trading", "text": "Insider trading\n\nInsider trading je anglický výraz pro obchodování akcií či jiných cenných papírů korporace někým, kdo má o této korporaci neveřejné informace (například doposud nezveřejněnou hospodářskou bilanci, investiční záměry, informace o akvizicích či fúzích s jinými firmami, atp.).\n\nInsider trading je implicitně definován a chápán jako případ, kdy s cennými papíry korporace obchodují lidé znalí informací o ní ve větší míře než veřejně známé (například její zaměstnanci, podílníci, klíčoví lidé jejího managementu a exekutivy). Nicméně v médiích často dochází k posunu tohoto významu a ty jako insider trading označují odcizení informací zneužitelné na podílovém trhu nebo trhu cenných papírů pro tu kterou korporaci.\n\nInsider trading je obchod s firemními akciemi nebo jinými cennými papíry (např. dluhopisy nebo opcemi na akcie), ve kterém mají jedinci potenciální přístup k neveřejným informacím o společnosti. Ve většině zemí je dovoleno, aby s nimi obchodovali interní zaměstnanci podniku, jako jsou vedoucí pracovníci, klíčoví zaměstnanci, ředitelé nebo velcí akcionáři. Obchodování probíhá tak, aby tito lidé nezneužili neveřejných informací. Tento termín se často používá v situaci, ve které insider nebo příbuzná strana obchoduje, na základě neveřejných informací získaných během výkonu povolání, u dané společnosti. Výraz lze použít také pro situaci, kdy je prolomen důvěrný vztah, nebo když neveřejné informace byly zneužity samotnou společností.\nPodle soudnictví ve Spojených státech a několika dalších zemí. Obchody, které byly uskutečněné vedoucími pracovníky, klíčovými zaměstnanci, řediteli nebo významnými akcionáři (v USA je to osoba, která vlastní minimálně 10 % kmenových akcií), musí být zveřejněny nebo oznámeny regulačním orgánům obvykle do několika dnů od uskutečnění obchodu. Mnoho investorů si prohlíží tyto zprávy v naději, že napodobování těchto obchodů bude ziskové. Zatímco „legální“ insider trading není založen na neveřejných informacích, někteří investoři nicméně věří, že firemní insideři mohou mít lepší přehled o “zdraví“ společnosti a že jejich obchodování zprostředkovává důležité informace.\nVšeobecně je uznávaná teorie, že insider trading emitentům cenných papíru zvedá cenu kapitálu, což vede k poklesu celkového ekonomického růstu.\nLegální obchody u insiderů jsou běžné. Zaměstnanci často vlastní akcie nebo opce na akcie veřejně-obchodovaných firem. V USA jsou tyto obchody zveřejněny skrz evidenci SEC (Securities and Exchange Commission).\nZákony proti insider tradingu na neveřejné informace existují ve většině zemí na světě, ačkoli detaily a síla, jak je prosadit, se značně liší. Spojené státy jsou vnímány jako země s nejpřísnějšími zákony proti nelegálnímu insider tradingu.\nV USA a Německu, pro povinné ohlašovací účely, jsou firemní insideři definováni jako firemní vedoucí pracovníci, ředitelé a vlastníci, kteří mají přes 10 % kmenových akcií společnosti. Obchody, uzavřené takovými insidery na vlastních akciích firmy, které jsou založené na neveřejných informacích, jsou považovány za podvod, poněvadž insideři porušují fiduciární povinnost, kterou jsou zavázáni vlastníkům. Firemní insider pouhým nastoupením do zaměstnání převzal právní závazek k akcionářům, že bude hájit zájmy akcionářů před svými vlastními v záležitostech týkajících se společnosti. Jestliže insider kupuje nebo prodává firmou vlastněné informace, tak tím porušuje svůj závazek k akcionářům.\nNapř.: nelegální insider trading by nastal za situace, když by se výkonný ředitel společnosti A dozvěděl, ještě před uveřejněním, informace, že společnost A bude převzata, a nakoupil by akcie společnosti A s vědomím, že kurz akcie pravděpodobně vzroste.\nPodle soudnictví ve Spojených státech a mnoha dalších zemích. Insider trading se netýká pouze firemních pracovníků a velkých akcionářů, ale může také zahrnovat jednotlivce, kteří obchodují s akciemi na základě neveřejných informací v rozporu se závazkem důvěry. Např.: tento závazek může být prolomený v případech, kdy firemní insider dá tip příteli o neveřejných informacích, které pravděpodobně budou mít efekt na kurz akcie. Povinnost, kterou je firemní insider zavázán společnosti, je nyní připsána příteli. Přítel zneužije závazku vůči společnosti, pokud bude obchodovat na základě těchto informací.\nZodpovědnosti za insider trading se nelze zbavit v případě, že informace byla poskytnuta jako protislužba, pokud-li osoba, která přijala tuto informaci věděla nebo měla vědět, že tato informace je majetek společnosti.\nNapř.: jestliže by výkonný ředitel společnosti A nevyužil utajených zpráv o převzetí, ale místo toho předal tyto informace svému švagrovi, který jich využil, tak se také jedná o nelegální insider trading.\nNovější pohled na insider trading „teorie zpronevěry“ je nyní součástí práva Spojených států. Tvrdí, že kdokoliv kdo zpronevěří nebo ukradne informaci od svého zaměstnavatele, a zneužije této informace u jakékoliv akcie (nemusí to být nutně akcie zaměstnavatele), je obviněn z insider tradingu.\nNapř.: jestliže novinář, který pracuje pro společnost B, se dozví o převzetí společnosti A, zatímco vykovával svou práci a nakoupí akcie společnosti A, tak se dopouští nelegálního insider tradingu. Ačkoliv novinář neporušil fiduciární povinnost vůči akcionářům společnosti A, mohl ji porušit vůči akcionářům společnosti B. Za předpokladu, že zpravodajský tisk nedovoloval reportérům zneužít zpráv, které byly utajené.\nProkázat někomu, že je zodpovědný za obchod, může být složité, protože se obchodníci mohou snažit skrýt za mandatáře, offshore společnosti nebo zmocněnce. Nicméně, SEC vyšetřuje přes 50 případů ročně, a mnoho dalších je vyřešeno administrativně mimo soud. SEC a některé burzy aktivně monitorují obchodování a hledají podezřelé aktivity.\nNe všechna zneužití informací lze považovat za nelegální insider trading. Např.: V době Vašeho oběda v restauraci slyšíte, jak u vedlejšího stolu výkonný ředitel společnosti A říká finančnímu řediteli, že zisk společnosti bude větší, než se čekalo. A Vy poté nakoupíte tyto akcie, tak nejste vinni z insider tradingu, dokud nebude bližší vztah mezi Vámi, společnosti a jejími vrcholnými představiteli. Ačkoliv, informace o veřejné nabídce (obvykle týkající se fúze nebo akvizice) jsou zadržovány na vyšší úrovni. Pokud získáte takový druh informace (přímo nebo nepřímo) a máte důvod věřit, že tato informace je neveřejná, máte povinnost oznámit to nebo se vyhnout obchodování.\nOd té doby, co insideři musí oznamovat své obchody, ostatní často tyto obchody sledují. Taktéž existuje škola investování, která následuje kroky insiderů. Samozřejmě se vystavujete riziku, že insider nakupuje za účelem pozvednutí důvěry investorů a prodává z důvodů, které se netýkají finančního zdraví společnosti (např.: chuť diverzifikovat nebo platba osobních výdajů).\nAnalytici sbírají a vyhodnocují informace, mluví s vedoucími pracovníky firmy a jinými insidery a dávají doporučení obchodníkům. Takto mohou jejich aktivity jednoduše překročit hranici zákona, pokud nejsou dostatečně opatrní. CFA Institut ve svém etickém kodexu prohlašuje, že analytici by měli vydat veškeré své úsilí, aby všechny zprávy byly dostupné všem klientům brokerů. Analytici by nikdy neměli zveřejňovat neveřejné informace, s výjimkou snahy udělat tyto informace dostupné široké veřejnosti. Nicméně, zprávy analytiků mohou obsahovat různé informace, které jsou shromážděny tak, aby neporušovaly zákon o insider tradingu (mozaiková teorie). Tyto informace mohou zahrnovat jak neveřejné, tak i veřejné informace, které mohou zvýšit svou cenu (když jsou vhodně sestaveny a zdokumentovány).\nNěkteří ekonomové a právní vědci (např.: Henry Manne, Milton Friedman, Thomas Sowell, Daniel Fischel, Frank H. Easterbrook) stojí za tím, aby byl zákon, který dělá z insider tradingu nelegální činnost, zrušený. Tvrdí, že insider trading, založený na neveřejných informacích, prospívá investorům obecně tím, že rychleji uvádí nové informace na trh.\nDržitel Nobelovy ceny za ekonomii Milton Friedman řekl: „Chcete více insider tradingu, ne méně. Chcete dát lidem s největší pravděpodobností informace o nedostatcích společnosti, stimul veřejnosti, aby se o tomto dozvěděla“. Friedman nevěřil, že po obchodnících by mělo být požadováno, aby zveřejnili své obchody, protože samotný tlak nakupování a prodávání je informací pro trh.\n\nDalší kritici tvrdí, že insider trading je trestný čin bez obětí: Kupující a prodávající, kteří chtějí obchodovat, souhlasí s obchodem majetku, který legálně vlastní prodávající. Obchod byl proveden bez předchozí smlouvy mezi stranami, že upustí od obchodování, pokud budou existovat asymetrické informace.\n\nZastánci legalizace se také často ptají, proč obchodování, kde jedna strana má více informací než druhá, je legální na jiných trzích, jako je trh nemovitostí, ale ne na akciovém trhu. \"Např.: pokud geolog tuší s vysokou pravděpodobností, že pod půdou sedláka Smitha se nachází ropa. Má právo udělat nabídku panu Smithovi na koupi půdy a koupit ji bez toho, aby předtím oznámil geologické údaje sedláku Smithovi. Nicméně, okolnosti, za kterých by se geolog dopustil podvodu, by mohly nastat, kdyby geolog byl sedlákovi zavázán a neodkryl by informace, například kdyby byl najat sedlákem Smithem, aby ohodnotil geologii jeho statku.\"\n\nObhájci legalizace hájí svobodu projevu. Trest za komunikaci o rozvoji souvisejícím s cenami akcií v dalších dnech se může jevit jako akt cenzury. Pokud je informace, která je zprostředkována, vhodná a firemní insider se zavázal, že ji nezveřejní, nemá žádné další právo ji sdělit. Nesmí říct například důvěrné informace o společnosti jako je design nových produktů, formule nebo hesla od bankovních účtů.\n\nNa trhu komodit existuje velice slabé právo proti insider tradingu. Když už ne z jiného důvodu, tak samotné pojetí insidera není podobné komoditám (např.: kukuřice, pšenice, ocel atd.). Nicméně, aktivity jako front running jsou nezákonné podle amerického komoditního práva. Např.: broker specializující se na komodity může být obviněn z podvodu, pokud přijme příkaz k nákupu od klienta a pak nakoupí tuto komoditu před vykonáním klientova příkazu tak, aby měl zisk z očekávaného růstu cen.\n"}
{"id": "554336", "url": "https://cs.wikipedia.org/wiki?curid=554336", "title": "Microsoft Student Partners", "text": "Microsoft Student Partners\n\nMicrosoft Students Partners je speciální program společnosti Microsoft na rozvoj a podporu nejinovativnějších a nejpokročilejších studentů informačních technologií, kteří v rámci programu prezentují produkty společnosti Microsoft veřejnosti. Za to se jim dostávají vyhody ve formě software zdarma či možnost interně testovat připravované projekty včetně jejich dostání ještě před vydáním. V České republice je vždy od 10- 25 členů. Program Microsoft Student Partners sdružuje především vysokoškoláky se zájmem o IT technologie a touhou sdílet své informace a postřehy s ostatními. MSP program je navržen tak, aby pomohl studentům plně realizovat své potřeby pomocí Microsoft produktů a být úspěšnými po opuštění univerzity a nástupu do práce nejen v IT průmyslu.\nMSP program byl spuštěn v roce 2001. V roce 2006 byl program rozšířen do 50 zemí světa, a kolem 18. dubna 2010 má program přes 2800 členů v 99 zemích a regionech.\n\nPřednášení o technologiích Microsoftu.\nBudování komunity vývojářů a IT odborníků.\nPsaní článků a blogování.\nTvorba screencastů a webcastů.\n\nŠkolení prezentačních schopností.\nVolný vstup na lokální akce Microsoftu.\nPřístup k předplatnému MSDN / TechNet Subscription (DreamSpark).\nVlastní zviditelnění.\nPřístup k neveřejným informacím o produktech po dobu jejich vývoje.\nReference do vašeho CV.\nVolné vouchery pro MCP certifikace pro nejlepší MSP.\nPublikace o Microsoft technologiích vydavatelství MS Press.\nMožnost účastnit se či vyhledávat studenty do prestižní soutěže Imagine Cup.\n\nNetstudent je určen nejen členům MSP programu, pro psaní a čtení blogů, fór, vytváření univerzitního center, … pro českou i slovenskou studentskou technologickou komunitu.\n\n"}
{"id": "554338", "url": "https://cs.wikipedia.org/wiki?curid=554338", "title": "Seznam písní Anety Langerové", "text": "Seznam písní Anety Langerové\n\nToto je seznam písní, které nazpívala Aneta Langerová.\npoz. - píseň - interpret - (autor hudby/autor textu)\n\n(h:/t:) - doposud nezjištěný autor hudby nebo textu\n\n\n\n\n\n\n\n\n\n\n\n\n\n\n\n\n\n"}
{"id": "554341", "url": "https://cs.wikipedia.org/wiki?curid=554341", "title": "Renée Flemingová", "text": "Renée Flemingová\n\nRenée Flemingová, rodným jménem nepřechýleně Renée Lynn Fleming (* 14. února 1959 Indiana, Pensylvánie), je americká operní pěvkyně s plným lyrickým sopránovým hlasem.\n\nRenée Flemingová se narodila v pensylvánském městě Indiana a vyrůstala v Rochesteru ve státě New York. Oba její rodiče byli učitelé hudby. Má dva vlastní sourozence, bratra Edwarda a sestru Rachelle, a jednoho nevlastního bratra z druhého manželství matky.\n\nV roce 1989 se Flemingová provdala za herce Ricka Rosse, se kterým má dvě dcery, Amelii a Sage. Pár se však rozvedl v roce 2000. 3. září 2011 se Renée Flemingová podruhé provdala; jejím druhým manželem je právník Tim Jessell.\n\nVyjádřila podporu uzavírání sňatků stejnopohlavních párů na webu, který se zasazuje za práva LGBT.\n\nFlemingová studovala zpěv na \"Crane School of Music\" (Craneova škola hudby) v městě Potsdam ve státě New York. Její učitelkou zpěvu na této škole byla Patricia Misslin, která měla na jejím hlasovém vývoji velmi významný podíl.\n\nZískala Fulbrightovo stipendium, které jí umožnilo spolupracovat v Německu s americkou koloraturní sopranistkou a učitelkou zpěvu Arleen Augér. Ve Frankfurtu nad Mohanem byla její profesorkou po dobu dvou let také bývalá slavná německá pěvkyně Elisabeth Schwarzkopf. Poté Flemingová pokračovala ve studiích na newyorské Juilliardově škole, kde vystupovala v tamním operním centru například v rolích Musetty v Pucciniho \"Bohémě (La bohème)\" a ve světové premiéře Menottiho opery \"Tamu-Tamu\". Během studia zpívala Flemingová také v New Yorku s jazzovým triem.\n\nRepertoár Renée Flemingové obsahuje především koloraturní, lyrická a spinto sopránová operní díla, ale také písně, např. od Richarda Strausse. Renée Flemingová byla po dlouhá léta hvězdou Metropolitní opery v New Yorku. Účinkovala ve velkých operních domech mj. ve Spojeném království, v Itálii, Německu, Rakousku a ve Francii a také na mnoha koncertech, mimo jiné i v Česku a Rusku. V jazycích těchto zemí také zpívá; plynně hovoří německy a francouzsky, částečně italsky.\n\nMezi její významné role patřily hraběnka Almaviva z Mozartovy opery \"Figarova svatba\", Desdemona ve Verdiho \"Othellu\", Violetta z Verdiho opery \"La traviata\", titulní role v Dvořákově \"Rusalce\" a také hlavní postavy v operách Julese Masseneta \"Manon\" a \"Thaïs\".\n\nV posledních letech vytvořila na několika světových scénách hlavní role v operách Richarda Strausse \"Arabella\" a \"Růžový kavalír\" (\"Marschallin\"). Ve Straussově opeře \"Capriccio\" zpívá v roli hraběnky Madeleine, a to od roku 2004, kdy debutovala v Paříži (Palais Garnier). V červnu 2013 vystoupila v této roli na scéně Vídeňské státní opery.\n\nRenée Flemingová spolupracovala s významnými dirigenty, jako jsou Claudio Abbado, James Levine, Charles Mackerras, Kurt Masur, Zubin Mehta, André Previn, Christian Thielemann a další.\n\nDne 18. ledna 2009 účinkovala Flemingová na koncertě u Lincolnova památníku ve Washingtonu, který se konal při příležitosti uvedení prezidenta USA Baracka Obamy do úřadu (pod názvem \"We Are One: The Obama Inaugural Celebration\"). Zpívala zde píseň Rodgerse a Hammersteina \"You'll Never Walk Alone\", doprovázely ji sbory amerického vojenského námořnictva (\"United States Naval Academy\").\n\nSopranistka několikrát navštívila i Českou republiku. 18. července 2009 předvedla své umění na operním galakoncertu v Českém Krumlově, pořádaném pod širým nebem v tamější Pivovarské zahradě v rámci 18. ročníku českokrumlovského Mezinárodního hudebního festivalu. Doprovázel ji Symfonický orchestr Českého rozhlasu pod taktovkou Johna Keenana z Metropolitní opery v New Yorku. Přednesla zde řadu slavných árií ze svého bohatého repertoáru, mj. árii Rusalky „Měsíčku na nebi hlubokém“ z opery \"Rusalka\" od Antonína Dvořáka, a to v češtině. Na koncertě byl přítomen i bývalý český prezident Václav Havel.\n\nZačátkem dubna 2017 oznámila Renée Flemingová ukončení své dlouholeté operní kariéry v Metropolitní opeře v New Yorku. Jejím posledním vystoupením na této scéně byla role Maršálky (\"Marschallin\") v německy zpívané opeře Richarda Strausse \"Růžový kavalír\" dne 13. května 2017. Představení bylo vysíláno přímým přenosem do celého světa v rámci projektu \"MET Live in HD\". V tomto představení se loučila s rolí Oktaviána mezzosopranistka Elīna Garanča, která společně s Flemingovou často zpívala tuto roli. Flemingová však ve své pěvecké kariéře dále pokračuje. Mimo jiné vystoupila poté na koncertu pod širým nebem v parku zámku Schönbrunn ve Vídni. Zde přednesla árie a písně z výhradně „slovanského“ repertoáru, především skladby Petra Iljiče Čajkovského a Antonína Dvořáka (mj. píseň \"Když má stará matka\"). Dirigentem Vídeňských filharmoniků byl Valerij Gergijev.\n\nJe držitelkou hudebního ocenění Richarda Tuckera. V roce 2008 získala švédskou hudební cenu Polar. Za album \"The Beautiful Voice\" obdržela cenu Grammy.\nVěhlasný dirigent Sir Georg Solti o ní prohlásil: \"„Ve svém dlouhém životě jsem se setkal snad jen se dvěma sopranistkami takové kvality zpěvu, tou druhou byla Renata Tebaldi.“\"\n\n\n\n\n\n"}
{"id": "554349", "url": "https://cs.wikipedia.org/wiki?curid=554349", "title": "Kimbap", "text": "Kimbap\n\nKimbap nebo gimbap je populární korejské rychlé občerstvení vyrobené z dušené bílé rýže (\"bap\") a různých dalších složek, zabalené v listech ze sušených mořských řas (\"kim\"). \nPodává se teplé v malých porcích. Kimbap se často jí na piknicích nebo venkovních akcích nebo jako lehký oběd, podávaný s danmuři nebo kimči.\n"}
{"id": "554372", "url": "https://cs.wikipedia.org/wiki?curid=554372", "title": "Dor", "text": "Dor\n\nPojem Dor může označovat:\n\n\n\n\n"}
{"id": "554385", "url": "https://cs.wikipedia.org/wiki?curid=554385", "title": "Nachšolim", "text": "Nachšolim\n\nNachšolim ( נַחְשׁוֹלִים, doslova „\"Příbojové vlny\"“ v oficiálním přepisu do angličtiny Nahsholim) je vesnice typu kibuc v Izraeli, v Haifském distriktu, v Oblastní radě Chof ha-Karmel.\n\nLeží v nadmořské výšce 6 metrů v hustě osídlené a zemědělsky intenzivně využívané pobřežní nížině.\n\nObec se nachází na břehu Středozemního moře, cca 60 kilometrů severoseverovýchodně od centra Tel Avivu, cca 23 kilometrů jihojihozápadně od centra Haify a 17 kilometrů severně od města Chadera. Nachšolim obývají Židé, přičemž osídlení v tomto regionu je převážně židovské. Ovšem 3 kilometry východně od kibucu stojí město Furejdis osídlené izraelskými Araby. Spolu se sousedním mošavem Dor vytváří vesnice Nachšolim jeden souvislý urbanistický celek.\n\nNachšolim je na dopravní síť napojen pomocí dálnice číslo 2.\n\nKibuc Nachšolim byl založen v roce 1948. Jeho zakladateli byla skupina mladých Židů napojená na vojenské jednotky Palmach. Tu tvořili židovští imigranti z Turecka a Rumunska, které doplnili po vyhlášení nezávislosti Izraele další Židé z Evropy, kteří přežili holokaust a byli internováni na Kypru.\n\nPoblíž nynějšího kibucu leží v lokalitě Tel Dor zbytky starověkého města Dor. Na jeho místě pak od středověku stála arabská vesnice Tantura. V roce 1931 v ní žilo 953 lidí v 202 domech. V květnu 1948 počátkem války za nezávislost byla Tantura ovládnuta izraelskými silami a arabské osídlení tu skončilo. Většina zástavby arabské vesnice pak byla zbořena. Právě na ruinách Tantury pak vyrostly vesnice Nachšolim i Dor. Koncem 19. století pověřil baron Edmond James de Rothschild mladého židovského inženýra Me'ira Dizengoffa (pozdější starosta Tel Avivu) zřízením továrny na produkci skla v Tantuře. Tento podnikatelský záměr, který měl rozšířit záběr židovského podnikání v tehdejší turecké Palestině, nakonec nebyl úspěšný, ale objekt továrny se dochoval do současnosti jako turistická pamětihodnost.\n\nMístní ekonomika je založena na zemědělství, průmyslu a turistickém ruchu (plážový areál a turistická vesnice). Ve vesnici funguje hotel s 89 pokoji a ubytování v chatkách s kapacitou 39 pokojů. Roku 2000 prošel kibuc privatizací a jeho členové jsou odměňováni již individuálně, podle odvedené práce. Mnoho obyvatel kibucu za prací dojíždí mimo obec.\n\nPodle údajů z roku 2014 tvořili naprostou většinu obyvatel v Nachšolim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství). Jde o menší sídlo vesnického typu s dlouhodobě rostoucí populací. K 31. prosinci 2014 zde žilo 622 lidí. Během roku 2014 populace stoupla o 4,2 %.\n\n\n"}
{"id": "554393", "url": "https://cs.wikipedia.org/wiki?curid=554393", "title": "Ejn Ajala", "text": "Ejn Ajala\n\nEjn Ajala ( עֵין אַיָּלָה, doslova „\"Jelení pramen\"“ v oficiálním přepisu do angličtiny En Ayyala, přepisováno též Ein Ayala) je vesnice typu mošav v Izraeli, v Haifském distriktu, v Oblastní radě Chof ha-Karmel.\n\nLeží v nadmořské výšce 18 metrů v hustě osídlené a zemědělsky intenzivně využívané pobřežní nížině, nedaleko úpatí pohoří Karmel, ze kterého sem přitéká vádí Nachal Šimri.\n\nObec se nachází 2 kilometry od břehu Středozemního moře, cca 63 kilometrů severoseverovýchodně od centra Tel Avivu, cca 20 kilometrů jihojihozápadně od centra Haify a 20 kilometrů severně od města Chadera. Ejn Ajala obývají Židé, přičemž osídlení v tomto regionu je převážně židovské. Ovšem 4 kilometry jihovýchodně odtud stojí město Furejdis osídlené izraelskými Araby.\n\nEjn Ajala je na dopravní síť napojen pomocí dvou paralelních severojižních tahů: novější dálnice číslo 2 a starší dálnice číslo 4.\n\nEjn Ajala byl založen v roce 1949. Jeho zakladateli byla skupina židovských imigrantů z Československa. Místní ekonomika je založena na zemědělství.\n\nJméno obce je hebrejskou variantou názvu arabské vesnice Ajn Ghazal, která do roku 1948 stála poblíž nynějšího mošavu a byla toho roku během Operace Šoter za války za nezávislost vysídlena. Ajn Ghazal, stejně jako další sídla podél pobřežní komunikace spojující Tel Aviv a Haifu, se stal v měsících před vypuknutím války, kdy v Palestině propukla občanská válka mezi Židy a Araby, dějištěm častých střetů. 27. ledna 1948 byl v Ajn Ghazal napaden Araby britský konvoj. Zemřel jeden britský voják a jeden Žid.\n\nPodle údajů z roku 2014 tvořili naprostou většinu obyvatel v Ejn Ajala Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě výrazně rostoucí populací. K 31. prosinci 2014 zde žilo 1136 lidí. Během roku 2014 registrovaná populace klesla o 0,3 %.\n\n\n"}
{"id": "554396", "url": "https://cs.wikipedia.org/wiki?curid=554396", "title": "Sonos", "text": "Sonos\n\nSonos je výrobce spotřební elektroniky se sídlem v Santa Barbaře. Firmu založil v roce 2002 John MacFarlane, který také zakládal Software.com. Hlavním firemním produktem je bezdrátový digitální hudební multiroom systém, který umožňuje přehrávání hudby v libovolných místnostech domu či bytu. Systém Sonos užívají stovky tisíc spokojených zákazníků ve více než šedesáti zemích světa.\n\nJednotka S5 je revoluční novinka v multi-room systému Sonos. Jako vůbec první jednotka má vestavěné reproduktory i zesilovače. Jednotka je tak maximálně mobilní. Můžete ji využít pro poslech hudby při grilování nebo zahradních slavnostech, u bazénu a nebo kdekoli jinde. Navíc má jednotka výstup na sluchátka který využijete nechcete-li být při poslechu hudby rušeni. Firma Sonos uvedla začátkem června 2010 tuto jednotku také v černé verzi.\n\nPhil Abram předseda společnosti Sonos k tomu uvedl: \"\"Jsem nadšeni, že jsem mohli rozšířit naše portfolio produktů o Sonos S5 v černé barvě. Cítili jsme že je důležité nabídnout našim zákazníkům možnost volby při navrhování dokonalého systému Sonos s ohledem na různé místnosti.\"\"\n\nJednotka ZP120 je ideální do místností ve kterých nejsou instalovány žádné audio komponenty. Jednotka obsahuje zesilovač a proto stačí jen připojit pár reproduktorů a můžete rozáhrát celou místnost. Navíc tato jednotka disponuje výstupem pro subwoofer.\n\nJednotka ZP90 neobsahuje zesilovač ale má digitální optický a koaxiální výstup, je proto ideální pro připojení k již stávajícímu audio systému (domácí kino, stereo se zesilovačem atp...), samozřejmostí je i analogový výstup.\n\nJednotka BR100 neobsahuje žádné audio obvody, je vybavena pouze konektory RJ45 - je tedy ideální jednotkou pro umístění do místností kde je zdroj hudby nebo internetu ale v místnosti nebudete chtít přehrávat hudbu (technická místnost, servrovna atp...) jednotka slouží také jako retranslátor Wi-Fi sítě SonosNet.\n\nOvladačem CR200 můžete ovládat svůj hudební systém z libovolné části vašeho domu či bytu.\n\nZpůsobů ovládání systému Sonos je několik. Od nejpoužívanějšího, kterým je ovladač CR200 dále možnost ovládat pomocí PC nebo Mac až po ovládání vaším iPhonem nebo iPodem touch (software pro PC, Mac, iPhone a iPod touch je zdarma).\n\nKlíčem k hudebnímu systému, který přehrává hudbu po celém vašem domě či bytě je bezdrátová síť s co největším pokrytím. To je důvod proč Sonos vytvořil SonosNet 2.0 - bezdrátovou síť s výkonem a dosahem splňující požadavky multiroomového hudebního systému. Každá jednotka funguje jako přijímač, ale také jako vysílač bezdrátové sítě. Proto má celý systému mnohonásobně větší pokrytí a rychlost než běžná síť. Aby bylo možné dosáhnout takto výkonné sítě byla použita technologie MIMO.\n\nV bezdrátové síti SonosNet 2.0 mohou komunikovat pouze jednotky systému Sonos, není tedy možné abyste připojili svůj notebooku nebo iPhone přímo k této síti.Proto je nutné alespoň jednu jednotku připojit kabelem k routeru. Tím získáte přístup k hudbě uložené ve vašem počítači, na externím pevném disku nebo jiném úložném zařízení, a také k internetu. Díky připojení k internetu můžete využívat hudebních servisů a internetových rádií (přes 25 000 radiových stanic z celého světa) zdarma.\n\nSíť je zabezpečená pomocí AES-encrypted 128-bitvého šifrování. Se skrytým SSID a sdílením dat pomocí peer-to-peer.\n\n\n"}
{"id": "554410", "url": "https://cs.wikipedia.org/wiki?curid=554410", "title": "Dynastie Romanovců", "text": "Dynastie Romanovců\n\nDynastie Romanovců může označovat:\n\n"}
{"id": "554417", "url": "https://cs.wikipedia.org/wiki?curid=554417", "title": "Ha-Bonim (Izrael)", "text": "Ha-Bonim (Izrael)\n\nha-Bonim ( הַבּוֹנִים, doslova „\"Budovatelé\"“ v oficiálním přepisu do angličtiny HaBonim) je vesnice typu mošav v Izraeli, v Haifském distriktu, v Oblastní radě Chof ha-Karmel.\n\nLeží v nadmořské výšce 17 metrů v hustě osídlené a zemědělsky intenzivně využívané pobřežní nížině, nedaleko úpatí pohoří Karmel.\n\nObec se nachází 1 kilometr od břehu Středozemního moře, cca 63 kilometrů severoseverovýchodně od centra Tel Avivu, cca 20 kilometrů jihojihozápadně od centra Haify a 22 kilometrů severně od města Chadera. Ha-Bonim obývají Židé, přičemž osídlení v tomto regionu je převážně židovské. Pouze 5 kilometrů jihovýchodně odtud stojí město Furejdis osídlené izraelskými Araby.\n\nMošav Ha-Bonim je na dopravní síť napojen pomocí severojižního tahu dálnice číslo 2. Vesnicí rovněž prochází železniční trať z Tel Avivu do Haify, ale není zde zastávka (nejbližší je v Atlit).\n\nHa-Bonim byl založen v roce 1949. Pojmenován byl podle levicové mládežnické sionistické organizace ha-Bonim, která stála za jeho vznikem.\n\nPřímo na místě nynější židovské vesnice stávala do roku 1948 arabská osada Kafr Lam, která zase navazovala na křižáckou pevnost Cafarlet. Ve vesnici byla od roku 1882 chlapecká základní škola, během britského mandátu ale uzavřená. Stála tu rovněž mešita a pět studní, které obec zásobovaly vodou. V roce 1931 v Kafr Lam žilo 215 lidí v 50 domech. V červenci 1948 během války za nezávislost byla vesnice ovládnuta izraelskými silami a arabské osídlení tu skončilo. Většina zástavby arabské vesnice pak byla zbořena. Ruiny křižáckého hradu ale zůstávají stát a jsou turistickou atrakcí.\n\nMístní ekonomika je založena na zemědělství a průmyslu. Poblíž mošavu se rozkládá turisticky využívaná pláž a přírodní rezervace.\n\n11. června 1985 došlo poblíž ha-Bonim k tragickému dopravnímu neštěstí. Při srážce vlaku a školního autobusu tu zemřelo 22 lidí (z toho 19 dětí). Dalších 16 lidí bylo zraněno. Na místě tragédie byl pak odhalen pomník.\n\nPodle údajů z roku 2014 tvořili naprostou většinu obyvatel v ha-Bonim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací, který ovšem od roku 2010 narůstá. K 31. prosinci 2014 zde žilo 342 lidí. Během roku 2014 populace stoupla o 4,0 %.\n\n\n"}
{"id": "554420", "url": "https://cs.wikipedia.org/wiki?curid=554420", "title": "Jindřich IX. Starší", "text": "Jindřich IX. Starší\n\nJindřich IX. Starší (Latinsky \"Antiqus\") († 1467) byl kníže hlohovský, kožichovský, krosenský a lubinský z rodu slezských Piastovců.\n\nByl synem hlohovsko-zaháňského knížete Jindřicha VIII. Vrabce. Za jeho vlády došlo v knížecí rezidenci v Kožichově k zásadním stavebním přeměnám.\n"}
{"id": "554426", "url": "https://cs.wikipedia.org/wiki?curid=554426", "title": "Crufa", "text": "Crufa\n\nCrufa ( צְרוּפָה, v oficiálním přepisu do angličtiny Zerufa, přepisováno též Tzrufa) je vesnice typu mošav v Izraeli, v Haifském distriktu, v Oblastní radě Chof ha-Karmel.\n\nLeží v nadmořské výšce 18 metrů v hustě osídlené a zemědělsky intenzivně využívané pobřežní nížině, nedaleko úpatí pohoří Karmel, které se k obci v této oblasti přibližuje vrcholem Giv'at Šluchit, podél jehož jižního úbočí do pobřežní nížiny ústí vádí Nachal Maharal v údolí Bik'at Šir.\n\nObec se nachází 2 kilometry od břehu Středozemního moře, cca 63 kilometrů severoseverovýchodně od centra Tel Avivu, cca 20 kilometrů jihojihozápadně od centra Haify a 23 kilometrů severně od města Chadera. Crufa obývají Židé, přičemž osídlení v tomto regionu je převážně židovské. Pouze 5 kilometrů jižně odtud stojí město Furejdis osídlené izraelskými Araby.\n\nMošav Crufa je na dopravní síť napojen pomocí dvou paralelních severojižních tahů: dálnice číslo 2 adálnice číslo 4. Západně od vesnice rovněž prochází železniční trať z Tel Avivu do Haify, ale není zde zastávka (nejbližší je v Atlit).\n\nObec Crufa byla založena v roce 1949. Její jméno je odvozeno od biblického citátu z Knihy žalmů 18,30 - „\"s Bohem, jehož cesta je tak dokonalá! To, co řekne Hospodin, je protříbené\"“\n\nJméno mošavu ale zároveň navazuje i na název arabské vesnice Sarafand, která tu do roku 1948 stávala. Křižácké prameny ji nazývaly Sarepta Yudee. V Sarafandu v roce 1931 žilo 188 lidí v 38 domech. V červenci 1948 během války za nezávislost byla vesnice ovládnuta izraelskými silami a arabské osídlení tu skončilo. Většina zástavby arabské vesnice pak byla zbořena.\n\nMošav Crufa prošel v nedávné minulosti stavební expanzí. Místní ekonomika je založena na zemědělství.\n\nPodle údajů z roku 2014 tvořili naprostou většinu obyvatel v Crufa Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 1099 lidí. Během roku 2014 populace stoupla o 1,9 %.\n\n\n"}
{"id": "554439", "url": "https://cs.wikipedia.org/wiki?curid=554439", "title": "Geva Karmel", "text": "Geva Karmel\n\nGeva Karmel ( גֶּבַע כַּרְמֶל, doslova „\"Vrch Karmelu\"“, v oficiálním přepisu do angličtiny Geva Karmel, přepisováno též Geva Carmel) je vesnice typu mošav v Izraeli, v Haifském distriktu, v Oblastní radě Chof ha-Karmel.\n\nLeží v nadmořské výšce 21 metrů v hustě osídlené a zemědělsky intenzivně využívané pobřežní nížině, nedaleko úpatí zalesněných svahů pohoří Karmel, ze kterých sem podél severního okraje obce přitéká vádí Nachal Me'arot s turisticky atraktivními jeskyněmi, v nichž byly objeveny stopy pravěkého osídlení. Ústí tu do něj od jihovýchodu krátké vádí Nachal Chabalbal.\n\nObec se nachází 3 kilometry od břehu Středozemního moře, cca 67 kilometrů severoseverovýchodně od centra Tel Avivu, cca 17 kilometrů jihojihozápadně od centra Haify a 25 kilometrů severoseverovýchodně od města Chadera. Geva Karmel obývají Židé, přičemž osídlení v tomto regionu je převážně židovské. Pouze 7 kilometrů jižně odtud stojí město Furejdis osídlené izraelskými Araby.\n\nGeva Karmel je na dopravní síť napojen pomocí dálnice číslo 4. Západně od vesnice rovněž prochází železniční trať z Tel Avivu do Haify, ale není zde zastávka (nejbližší je v Atlit).\n\nGeva Karmel byl založen v roce 1949. Zakladateli osady byli židovští přistěhovalci z Turecka a Tuniska. Mezi nimi i pozdější poslanec Knesetu Moše Sardines. Na přelomu 20. a 21. století prošla obec stavební expanzí. Místní ekonomika je zčásti stále založena na zemědělství.\n\nJméno mošavu navazuje na název arabské vesnice Džaba', která do roku 1948 stávala cca 1 kilometr jihovýchodně od dnešní vesnice Geva Karmel a která uchovávala starší tradici osídlení. Římské prameny ji nazývaly Gabata. V Džabě stávala od roku 1885 základní chlapecká škola. V roce 1931 zde žilo 762 lidí v 158 domech. V červenci 1948 během války za nezávislost byla vesnice v rámci Operace Šoter ovládnuta izraelskými silami a arabské osídlení tu skončilo. Většina zástavby arabské vesnice pak byla zbořena.\n\nPodle údajů z roku 2014 tvořili naprostou většinu obyvatel v Geva Karmel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rychle rostoucí populací. K 31. prosinci 2014 zde žilo 1102 lidí. Během roku 2014 populace stoupla o 0,0 %.\n\n\n"}
{"id": "554444", "url": "https://cs.wikipedia.org/wiki?curid=554444", "title": "Ejn Karmel", "text": "Ejn Karmel\n\nEjn Karmel ( עֵין כַּרְמֶל, doslova „\"Pramen Karmelu\"“, v oficiálním přepisu do angličtiny En Karmel, přepisováno též Ein Carmel) je vesnice typu kibuc v Izraeli, v Haifském distriktu, v Oblastní radě Chof ha-Karmel.\n\nLeží v nadmořské výšce 20 metrů v hustě osídlené a zemědělsky intenzivně využívané pobřežní nížině, nedaleko úpatí zalesněných svahů pohoří Karmel, ze kterých sem přitéká vádí Nachal Me'arot s turisticky atraktivními jeskyněmi, v nichž byly objeveny stopy pravěkého osídlení.\n\nObec se nachází 2 kilometry od břehu Středozemního moře, cca 67 kilometrů severoseverovýchodně od centra Tel Avivu, cca 17 kilometrů jihojihozápadně od centra Haify a 26 kilometrů severoseverovýchodně od města Chadera. Ejn Karmel obývají Židé, přičemž osídlení v tomto regionu je převážně židovské. Pouze 9 kilometrů jižně odtud stojí město Furejdis osídlené izraelskými Araby a 8 kilometrů na východ, na hřebenu pohoří Karmel stojí sídla obývaná Drúzy.\n\nEjn Karmel je na dopravní síť napojen pomocí dálnice číslo 4. Západně od vesnice rovněž prochází železniční trať z Tel Avivu do Haify, ale není zde zastávka (nejbližší je v Atlit).\n\nEjn Karmel byl založen v roce 1947. Zakladatelská skupina osadníků se ale v nynější lokalitě usadila až počátkem 50. let 20. století, roku 1950. Tvořili ji obyvatelé bývalého kibucu Ejn ha-Jam, který se nacházel nedaleko odtud, poblíž Atlitu, a dále Židé z kibucu Ramat Rachel na předměstí Jeruzalému, kteří byli postiženi boji během války za nezávislost v roce 1948.\n\nMístní ekonomika je založena na zemědělství a průmyslu (firma na produkci plastů).\n\nPodle údajů z roku 2014 tvořili naprostou většinu obyvatel v Ejn Karmel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s populací, která po dlouhodobé stagnací po roce 2009 výrazně narůstá. K 31. prosinci 2014 zde žilo 874 lidí. Během roku 2014 populace stoupla o 3,8 %.\n\n\n"}
{"id": "554457", "url": "https://cs.wikipedia.org/wiki?curid=554457", "title": "Gyula Szekfű", "text": "Gyula Szekfű\n\nGyula Szekfű (23. května 1883 Székesfehérvár – 29. června 1955 Budapešť) byl maďarský historik a publicista. V letech 1946-1948 byl maďarským velvyslancem v Moskvě.\n\n"}
{"id": "554460", "url": "https://cs.wikipedia.org/wiki?curid=554460", "title": "Bradlec (hrad)", "text": "Bradlec (hrad)\n\nBradlec je zřícenina hradu, která se nachází na katastru obce Syřenov v okrese Semily v Libereckém kraji, 7 km severovýchodně od Jičína a 500 metrů severozápadním směrem od vesnice Újezdec. Leží v nadmořské výšce 542 metrů na stejnojmenném vrchu. Jméno \"Bradlec\" nesl hrad podle tohoto ostrého čedičového vrchu. Od roku 1964 je chráněn jako kulturní památka.\n\nHrad byl postaven Jaroslavem z Turnova z rodu Markvarticů v letech 1272 až 1289. V některých zdrojích je uváděno založení hradu ve 14. století a to pány Lemberka, kteří byli větví rodu Markvarticů. Písemně je doloženo, že majitelem hradu byl v letech 1316–1323 Havel Ryba z Bradlece, také označovaný jako Havel z Lemberka. Ten vedl z tohoto hradu domácí válku proti pánu Voku z Rotštejna. V roce 1325 byl majitelem hradu Markvart z Jíkve. Dalšími majiteli hradu byl pán Půta z Turgova. Ten připojil k hradu Bradleci i tvrz a panství Železnice. Roku 1356 byl nucen hrad dobýt Karel IV., neboť sloužil jako sídlo loupeživých rytířů. Později hrad věnoval syn Karla IV. Václav IV. své ženě Žofii. V roce 1421 dobyl hrad, jako přívrženec husitů, pan Čeněk z Vartenberka v té době spojenec táborů. V roce 1425 věnoval císař Zikmund panství Hynku Krušinovi z Lichtemburka. Potom byl obsazen nakrátko opět loupeživou posádkou. Od roku 1450 držel hrad Vilém z Mečkova. Koncem 15. století panství vystřídalo několik majitelů. Od počátku 16. století patřilo panství Valdštejnům. Nejprve Jiří syn Jana Valdštejna, připomínaný v letech 1510–1532. V roce 1538 Valdštejnové prodali tento majetek městu Jičínu. Majitelem hradu se stal pán Mikuláš Trčka z Lípy, město koupí získalo jen Železnici. Za Viléma Trčky z Lípy byl Bradlec připojen ke kumburskému panství. Hrad v té době již uváděn jako pustý.\n\nMístní horniny jsou vulkanického původu - jedná se o nefelinitické čediče a melafyry. Z minerálů se zde vyskytuje chalcedon, psilomelan, siderit, analcim, thomsonit a magnetit.\n\n"}
{"id": "554467", "url": "https://cs.wikipedia.org/wiki?curid=554467", "title": "Neve Jam", "text": "Neve Jam\n\nNeve Jam ( נְוֵה יָם, doslova „\"Mořská oáza\"“, v oficiálním přepisu do angličtiny Newe Yam, přepisováno též Neve Yam) je vesnice typu kibuc v Izraeli, v Haifském distriktu, v Oblastní radě Chof ha-Karmel.\n\nLeží v nadmořské výšce 12 metrů v hustě osídlené a zemědělsky intenzivně využívané pobřežní nížině, nedaleko úpatí pohoří Karmel, ze kterého podél jižní strany obce směrem k moři přitéká vádí Nachal Me'arot.\n\nObec se nachází na břehu Středozemního moře, cca 68 kilometrů severoseverovýchodně od centra Tel Avivu, cca 15 kilometrů jihojihozápadně od centra Haify a 26 kilometrů severně od města Chadera. Neve Jam obývají Židé, přičemž osídlení v tomto regionu je zcela židovské.\n\nNeve Jam je na dopravní síť napojen pomocí dálnice číslo 2. Východně od vesnice rovněž prochází železniční trať z Tel Avivu do Haify, ale není zde zastávka. Ta je v nedalekém Atlitu, se kterým Neve Jam vytváří jeden urbanistický celek.\n\nNeve Jam byl založen v roce 1939. Jeho zakladateli byli židovští ilegální přistěhovalci z Polska napojení na sionistickou organizaci Gordonia. Roku 1938 se provizorně usadili v dnešním městě Naharija, severně od Haify. Do současné lokality se přestěhovali roku 1939. Jejich skupina a i nová vesnice byla zpočátku nazývána Ma'apilim-Gordonia.\n\nOsadníci zřídili svou vesnici na jižním okraji Atlitu na půdě, kterou jim poskytlo Palestinské židovské kolonizační sdružení. Zpočátku se kibuc zaměřoval na rybářství, ale jejich znalosti a vybavení nebyly pro rybolov vhodné. Pomohla až instruktáž od místních arabských rybářů. Roku 1940 obyvatele posílily další dvě osadnické skupiny (60 členů organizace Gordonia ale uvízlo v Polsku a zahynuli při holokaustu). Roku 1942 získala vesnice další pozemky. Původně přitom Palestinské židovské kolonizační sdružení uvažovalo o zrušení pronájmu všech pozemků, což by znamenalo zrušení kibucu. Osadníci kvůli tomu s majitelem pozemků vedli ostrý spor. Součástí sporů o pronájem pozemků se stala i zdejší rybí konzervárna.\n\nKoncem 40. let měl kibuc označovaný v tehdejší databázi stále ještě jako Ma'apilim rozlohu katastrálního území 303 dunamů (0,303 kilometru čtverečního).\n\nBěhem války za nezávislost v roce 1948 se členové kibucu účastnili bojů v okolní krajině. Roku 1953, v době rozkolu v politické organizaci izraelských kibuců, do Neve Jam přišla část obyvatel kibucu Jagur. Od roku 1954 disponuje obec rybími sádkami. Během ekonomické krize v 80. letech 20. století byl kibuc postižen hospodářskými problémy. Roku 2000 umazal část svých dluhů prodejem některých pozemků. V té době zároveň prošel privatizací, po které jsou členové kibucu odměňováni individuálně. Místní ekonomika je založena na zemědělství a turistickém ruchu (plážový areál).\n\nPodle údajů z roku 2014 tvořili naprostou většinu obyvatel v Neve Jam Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 238 lidí. Během roku 2014 populace klesla o 1,2 %.\n\n\n"}
{"id": "554477", "url": "https://cs.wikipedia.org/wiki?curid=554477", "title": "Toyota Corolla", "text": "Toyota Corolla\n\nToyota Corolla je automobil nižší střední třídy, který od roku 1966 vyrábí japonská automobilka Toyota. Vůz nahradil automobil Toyota Publica a nástupcem verze hatchback se stala Toyota Auris. Se jménem Corolla se dodnes vyrábí sedan. Automobilka také nabízela MPV pod názvem Toyota Corolla Verso.\n\nPrvní generace se vyráběla v letech 1966 až 1970. K pohonu sloužil původně jen motor o objemu 1077 cm³ (60 k/700 kg, 64 k/730 kg a 73 k/735 kg), od srpna 1969 nahrazený 1166 cm³ (69 k, 74 k a 78 k), který byl později používán u Corolly E20.\n\nDruhá generace vycházela z první, ale celý vzhled byl kompletně přepracován. K pohonu byly nabízeny motory 1,4 a 1,6 litru s rozvodem OHV. Sportovněji laděné verze nesly jméno Sprinter a později Sprinter Trueno.\n\nPoprvé se v nabídce karosářských verzí objevil liftback. Kod E30 označoval klasické Corolly, E40 pak byly modely Sprinter. V roce 1976 byl vůz faceliftován a kódové označení bylo změněno na E50, respektive E60.\n\nTato generace se vyráběla od roku 1979. Vzhled byl velmi podobný modelům Sprinter.\n\nTato generace se začala vyráběl v roce 1983. Poprvé se v nabídce objevily vznětové motory. Vůz prošel faceliftem v roce 1985 a pod názvem Chevrolet Nova se prodával ve Spojených státech amerických. Z této generace byl odvozen sportovní vůz Toyota Corolla AE86.\n\nŠestá generace se vyráběla od roku 1987. Pohon byl předních nebo všech kol. Nabídka motorů byla obrovská a rozdílná pro jednotlivé trhy. Tato generace se prodávala pod názvy Geo Prizm v USA nebo Holden Nova v Austrálii.\n\nCorolla generace E100 měla poprvé oblou aerodynamickou karoserii. Výroba byla zahájena v roce 1991.\n\nOsmá generace označovaná jako E110 se začala prodávat v roce 1995. Vzhled generace byl výrazně odlišen pro americký a evropský trh. Zadní náprava je víceprvková. Tento model výrazně ovlivnil dějiny motorsportu.\n\nTato generace byla poslední, kdy se pod jménem Corolla prodával hatchback.\n\nDesátá generace byla představena v roce 2006. Model E140 je sedan a E150 byl svou koncepcí vozem MPV a v je spíše znám pod názvem Scion xB. Klasický hatchback byl nahrazen typem Auris.\n\nToyota Corolla Verso je střední MPV, které sdílelo některé prvky s devátou generací Corolly a vozem Toyota Avensis. Po dvou generacích byl prodej pod tímto názvem zrušen a nástupcem se stalo novější MPV prodávané pod názvem Toyota Verso.\n\nDíky dlouhé době výroby se Corolla stala úspěšným vozem v řadě disciplín.\n\nToyota Corolla WRC byla úspěšným a oblíbeným vozem v rallye. Prvním startem byla Finská rallye 1997. Technika byla již dříve testována ve voze Toyota Celica ST205. Po sezoně mistrovství světa v rallye 1999 se Toyota Team Europe stáhl ze závodů a automobilka zaměřila svou pozornost na šampionát Formule 1.\n\nK pohonu sloužil motor o objemu 1972 cm³ s rozvodem DOHC přeplňovaný turbodmychadlem Toyota CT20, který dosahoval výkonu 221 kW a točivého momentu 510 Nm. Sekvenční šestistupňová převodovka byla typu Xtrac. Vůz měl hydraulický přední a centrální diferenciál. Zadní byl mechanický. Zavěšení bylo typu McPherson a tlumiče byly od firmy Öhlins. Tým používal pneumatiky Michelin a kola Speedline.\n\nRozměry\n\nJednalo se o jeden z prvních vozů postavených pro kategorii S2000. Vycházel z deváté generace. O vývoj se postaralo jihoafrické zastoupení automobilky Toyota, které vůz nasazovalo v tamním mistrovství. Mezinárodní homologaci získal vůz v roce 2006. Prvním startem byla Velšská rallye 2006, kde startoval Alister McRae. O rok později proběhla neúspěšná homologace typu s levostranným řízením. Vůz pohání šestnáctiventilový řadový čtyřválec Toyota 3SGE OHC o objemu 1998 cm³, který má výkon 190 kW (258 koní) a točivý moment 240 Nm. Všechny tři diferenciály jsou mechanické. Vůz má sekvenční šestistupňovou převodovku Sadev. Brzdy jsou od firmy Alcon. Zavěšení kol má čtyři vzpěry MacPherson s tlumiči Proflex. Karoserie je upravena z pětidveřového hatchbacku. Na šotolině vůz startuje s patnáctipalcovými koly a na asfaltu s osmnáctipalcovými.\n\nRozměry\n"}
{"id": "554478", "url": "https://cs.wikipedia.org/wiki?curid=554478", "title": "Třída George Washington", "text": "Třída George Washington\n\nTřída George Washington byla první postavená třída raketonosných ponorek s jaderným pohonem na světě. Postaveny byly pro americké námořnictvo a sloužily v době studené války. Jejich dokončením USA získaly zásadní nástroj jaderného odstrašení – síly schopné operovat nepozorovaně a překvapivě zasadit jaderný úder. Američané je provozovali v letech 1959–1985. Jejich označení SSBN znamená balistická nukleární ponorka – \"Submarine, Ballistic\" (\"Nuclear\").\n\nStavba této třídy byla objednána 31. prosince 1957, přičemž v letech 1958–1961 bylo postaveno celkem pět ponorek. Pro urychlení a zlevnění vývoje byl využit trup a pohonný systém jaderných útočných ponorek třídy \"Skipjack\" do jejichž trupu byla vložena sekce nesoucí balistické střely. Rozestavěný trup USS \"Scorpion\" třídy \"Skipjack\" byl použit k přestavbě na první jednotku této třídy a zároveň první americkou raketonosnou ponorku USS \"George Washington\". Rovněž materiál připravený pro doposud nezahájenou stavbu USS \"Sculpin\" (SSN-590) byl použit pro raketonosnou druhou raketonosnou ponorku USS \"Patrick Henry\".\n\nJednotky třídy \"George Washington\":\nVýzbroj představovalo šest příďových 533mm torpédometů. Ve dvou řadách po osmi silech bylo za velitelskou věží ponorek umístěno celkem šestnáct balistických raket UGM-27 Polaris. Rakety byly nejprve verze Polaris A-1, později A-2 a od roku 1964 A-3. V přídi byl umístěn rovněž sonar typu BQS-4 (později BQR-19). V konstrukci ponorek byla použita nová vysokopevnostní ocel HY-80, což ponorkám dovolovalo ponory do větších hloubek. Pohonný systém odpovídal třídě \"Skipjack\". Tvořil ho jaderný reaktor nové generace typu S5W a dvě turbíny. Nejvyšší rychlost ponorky byla 20 uzlů na hladině a 25 uzlů pod hladinou.\n\nJako nosiče balistických raket sloužila celá pětice až do počátku 80. let. V roce 1981 byla vyřazeny ponorky \"Theodore Roosevelt\" a \"Abraham Lincoln\", zatímco zbylé tři byly reklasifikovány na útočné ponorky a jejich rakety byly demontovány. Souviselo to smlouvou o omezení jaderných zbraní SALT. \"Robert E. Lee\" byl vyřazen roku 1983 a \"Patrick Henry\" o rok později. \"George Washington\" sloužil ze všech jednotek nejdéle, k jeho vyřazení došlo v roce 1985. Po vyřazení byly všechny postupně odeslány do recyklačního programu a sešrotovány.\n\n"}
{"id": "554486", "url": "https://cs.wikipedia.org/wiki?curid=554486", "title": "Ara vojenský", "text": "Ara vojenský\n\nAra vojenský (lat. \"Ara militaris\") je velký papoušek žijící ve Střední a Jižní Americe, dorůstající se velikosti až 80 cm. Je velmi přizpůsobivý a rychle se učí různé zvuky včetně napodobování lidského hlasu.\n\nJeho barva je převážně zelená s červenou přední částí hlavy. Křídla jsou modrá a ocas bývá zbarven červeně. Zobák je šedý až černý.\n\nAra se živí jako většina jiných papoušků semeny, ořechy, ovocem i různou zelení. Žije v hejnech a tak někdy napáchá škody zemědělcům. Přesto se jedná o ohrožený druh. Stavy Ary vojenského se v jejich domovině stále snižují ztrátou životních prostředí, lovem a odchytem. I když má poměrně velikou oblast rozšíření, na mnoha místech území ho vůbec nespatříme a nikde nebyl zjištěn hojným druhem, přestože v Panamě a v Kostarice byly prováděny rozsáhlé ornitologické výzkumy. Dá se říci, že tento druh je ohrožen vyhynutím na celém území, kde žije, vyjma některých oblastí deštných pralesů západního Ekvádoru, západní Kolumbie a severní Panamy. V jižním Hondurasu zmizel téměř úplně vzhledem k vykáceným lesům a v důsledku chemických postřiků na bavlněných plantážích. Další příčina byla ta, že se v Hondurasu budovaly dvě dálnice a byl tam největší přírůstek obyvatelstva v celé Latinské Americe.\n\nAra během 3 až 4 let dosahuje pohlavní dospělosti. Hnízdí v dutinách stromů a nebo v dírách na zemi. Do hnízda klade 3 až 4 vejce. Přibližně po 10 týdnech mláďata hnízdo opouští. Ara se dožívá až 60 let.\n\n"}
{"id": "554494", "url": "https://cs.wikipedia.org/wiki?curid=554494", "title": "Odpověď záporožských kozáků sultánovi Mehmetovi IV.", "text": "Odpověď záporožských kozáků sultánovi Mehmetovi IV.\n\nOdpověď záporožských kozáků sultánovi Mehmedovi IV. je údajný dopis, kterým záporožští kozáci odpověděli v roce 1676 osmanským Turkům na výzvu, aby se jim vzdali. Na květnatou výzvu odpověděli kozáci vedení atamanem Ivanem Sirkem parodií, v níž převedli sultánovu složitou titulaturu do urážek a vulgárních slovních hříček.\n\nUdálost je zpochybňována a dopis pokládán za lidovou fikci – důvodem je především množství variant, zařazených do různých let (1600, 1619, 1620, 1667 – nejpravděpodobnější, 1696, 1713 atd.), připisovaných různým osobám (nejčastěji ataman Zacharčenko nebo Ivan Sirko) a adresovaných různým sultánům (Osman II., Murad IV., Ahmed II., Mehmed IV. – nejpravděpodobnější). Může však jít o skutečný dokument, pozměněný lidovým podáním.\n\nCelou událost zpracoval malíř Ilja Repin na obrazu z let 1880–1891. Tato olejomalba o rozměrech 203 × 358 cm, pojatá jako monumentální studie smíchu, je umístěna ve Státním ruském muzeu v Petrohradu. Repin byl příběhem o dopise fascinován, o kozácích řekl: „Vše, co o nich napsal Gogol, je pravda. Boží lid! Nikdo na světě nežije v tak hluboké svobodě, rovnosti a bratrství.“\n\nLiterárně tuto epizodu zpracoval francouzský spisovatel polského původu Guillaume Apollinaire v básni \"Réponse des Cosaques zaporogues au sultan de Constantinople\", publikované roku 1913 jako součást delšího lyrického díla \"La Chanson du mal-aimé\" („Píseň nemilovaného“) ve sbírce \"Alcools\" („Alkoholy“).\n\nDopis, který v roce 1676 napsal turecký sultán Mehmed IV. kozákům ze Záporoží:\n\nOdpověď kozáků:\n\nOriginální ukrajinská verze:\n\n"}
{"id": "554497", "url": "https://cs.wikipedia.org/wiki?curid=554497", "title": "Exit (systémové volání)", "text": "Exit (systémové volání)\n\nexit() je v informatice speciální systémové volání jádra operačního systému, pomocí kterého proces ukončí svoji činnost. Ukončením procesu jsou operačnímu systému vráceny všechny prostředky, které proces alokoval (operační paměť, otevřené soubory atd.). V případě multithreadingu je ukončeno jen příslušné vlákno.\n\nV unixových systémech vznikají procesy tak, že rodičovský proces zavolá systémové volání codice_1, čímž vznikne potomek. Rodič může poté využít systémové volání codice_2, pomocí kterého čeká na ukončení potomka a zároveň vyzvedne návratový kód. Potomek může být ukončen různými způsoby: standardně zde uvedeným voláním codice_3, nestandardně pak na základě nějaké chyby nebo přijetí signálu (např. SIGTERM, SIGINT, SIGKILL), kdy je rodičovi zaslán signál SIGCHLD.\n\nVětšina operačních systémů umožňuje předat rodičovskému procesu návratový kód v podobě malého celého čísla; operační systém Plan 9 umožňuje pro upřesnění předat textový řetězec.\n\nVolání codice_3 obvykle před vlastním zavoláním systémového volání operačního systému provádí úklidové operace v prostoru procesu. Některé programovací jazyky umožňují na ukončení programu navázat podprogramy, které jsou vyvolány těsně před ukončením programu. Teprve po jejich dokončení je proces definitivně ukončen a jím používané prostředky předány zpět operačnímu systému.\n\nNěkteré jazyky poskytují možnost vynechat zakončovací úklidové operace. Například v jazyce C99 je to funkce codice_5, která se používá spolu s voláními fork-exec-exit, kdy by potomek mohl nesprávně uvolnit prostředky patřící rodiči.\n\nV některých operačních systémech je správa potomků, jimž se předčasně ukončil rodič řešena speciálním způsobem.\n\nV unixových systémech je rodič povinen vyzvednout návratový kód potomka. Pokud je rodič potomka ukončen dříve než potomek, je jádrem operačního systému nastaven jako rodič proces číslo 1 (typicky init), který návratové kódy po ukončení potomka vyzvedává a obratem je zahazuje. V případě, že potomek skončí a rodič návratový kód nevyzvedne, vznikne z potomka tak zvaný „zombie“ proces. Zombie již jako proces neexistuje, avšak v tabulce procesů (PCB) jsou nadále udržovány základní informace o procesu včetně jeho návratového kódu. Zombie procesy nelze z tabulky procesů odstranit jinak, než že rodič vyzvedne jejich návratový kód. Pokud je rodič špatně naprogramován, může ho správce systému (root) násilně ukončit. Zombie procesy budou „adoptovány“ procesem číslo 1, který je typicky naprogramován tak, aby návratové kódy vyzvedl (viz výše).\n\nNásledující programy se ukončují a předávají přes jádro operačního systému návratový kód rodiči.\n\nProgramovací jazyk C:\n\nnebo:\n\nC++:\n\nnebo:\n\nCOBOL:\n\nJava:\n\nDOS Batch file:\n\nPerl:\n\nPHP:\n\nPython:\n\nUnix shell:\n\nPascal:\n\nDOS Assembler:\n\nNěkteří programátoři používají pro naplnění AH i AL jednu instrukci:\n\nLinux Assembler:\n\n\n"}
{"id": "554499", "url": "https://cs.wikipedia.org/wiki?curid=554499", "title": "Antisionismus", "text": "Antisionismus\n\nAntisionismus je termín, který je používán pro označení různých náboženských a politických názorů. Tyto názory mají společnou opozici vůči sionismu, avšak jejich motivace a používané prostředky vyjádření jsou natolik rozdílné, že není možné označit antisionismus za jednolitý fenomén.\n\nNěkteré z forem antisionismu jsou často označovány za formy antisemitismu, někdy je antisionismus obecně označován jako forma tzv. „nového antisemitismu“. O zařazení antisionismu mezi antisemitské směry se nadále vedou diskuse.\n\nPokud je sionismus definován jako „Židovské národní hnutí, které mělo za cíl vytvoření a podporu židovského státu v Palestině, starověké vlasti Židů“, případně jako „hnutí podporující rozvoj a obranu Státu Izrael a podporovat židovské přistěhovalectví do Izraele“, pak je antisionismus v jeho nejzákladnější podobě možné obecně definovat jako odpor vůči těmto cílům. Podle Alvina Rosenfelda se stal antisionismus od roku 1948 prostředkem pro zastánce zničení Izraele. Brian Klug se naopak domnívá, že vznikem Izraele přestalo být předmětem diskuse zda má stát Izrael vzniknout a existovat, ale otázkou zůstává jakým způsobem má existovat. Na základě toho je pak podle něj antisionismus legitimním prostředkem odporu vůči izraelské okupaci území obsazených během Šestidenní války a nikoli antisemitismem.\n\nOpozice vůči sionismu existovala od vzniku samotného hnutí v 19. století. Ačkoli se jednalo zpočátku o opozici náboženskou vycházející především z židovství, rozšířila se, hlavně po vzniku Izraele, v muslimském světě jako projev muslimsko-arabského odporu vůči myšlence židovského státu a později vůči Izraeli, a celosvětově také mezi krajně levicová (např. komunismus) i pravicová (neonacismus) hnutí a ideologie.\n\nAčkoli je touha po znovuvybudování Jeruzaléma a návratu Židů do Země izraelské zakotvena od starověku v židovských náboženských textech a modlitbách, je toto obnovení židovské nábožensko-národní suverenity spojováno zároveň s nastolením mesiášského věku. Snaha vybudovat židovský stát bez příchodu Mesiáše a na světských základech, jak ji definoval sionismus, byla tudíž především mezi ultraortodoxními a ortodoxními židovskými skupinami považována za herezi a jako taková odmítána.\n\nMezi hlavní argumenty patří učení z Talmudu, podle kterého je židům zapovězeno vracet se do Země „jako zeď“, tedy hromadně.\n\nHlavními oponenty sionismu mezi ultraortodoxními židy jsou především příslušníci chasidské dynastie Satmar, jejíž někdejší duchovní vůdce Joel Teitelbaum je autorem spisu \"Va-jo’el Moše\", věnovaném přímo otázce vztahu k sionismu. Dále je to zastřešující organizace ultraortodoxních židovských antisionistických organizací ha-Eda ha-charedit, sídlící v Jeruzalémě a některé menší chasidské dynastie (Dušinsky aj.).\n\nNejradikálnější židovskou antisionistickou skupinou je Neturej Karta, odštěpenecká skupina z hnutí Agudat Jisra'el, čítající několik tisíc členů. Její členové pořádají pravidelně demonstrace za zrušení Izraele a požadují vznik palestinského arabského státu na území Izraele i palestinské samosprávy, kde by židé žili jako náboženská menšina.\n\nVětšina ortodoxních sdružení, stran a organizací, které před rokem 1948 vystupovaly radikálně proti myšlence zřízení státu Izrael, své postoje posléze přehodnotily a ačkoli otevřeně nedeklarují Izraeli podporu, berou jeho existenci jako fakt (např. Bobover, která se považuje za spíše nesionistickou než antisionistickou, Belz, Gur aj.), případně se podílí na politice Izraele (Agudat Jisra'el a Degel ha-Tora tvořící dnešní stranu Sjednocený judaismus Tóry) nebo se politiku některých stran snaží ovlivňovat (Chabad).\n\nSefardští charedim naopak vždy vystupovali jednoznačně prosionisticky a strana Šas je jednou z hlavních platforem náboženského sionismu v Izraeli.\n\nReformní judaismus odmítl řadu tradičních náboženských postojů včetně požadavku na „návrat na Sion“. V \"Pittsburské deklaraci\" z roku 1885 odmítli američtí reformní židé ideu židovského národního hnutí: „Nepovažujeme se již více za národ, ale za náboženskou komunitu.“ V roce 1869 \"Philadelphská deklarace\" ještě více zdůraznila odmítnutí národního pojetí judaismu v reformním hnutí a jeho soustředění se na Palestinu. Podobné tendence se objevovaly i mezi židovskými reformními komunitami v Evropě (např. Frankfurt nad Mohanem 1845).\n\nZ Pittsburské deklarace vycházel i Americký výbor pro judaismus (\"American Council for Judaism\"), založený v roce 1942 skupinou reformních rabínů, kde se kromě nábožensky založených židů angažovali i sekulární židovští socialisté a intelektuálové (např. Erich Fromm, Hannah Arendtová). Výbor měl největší podporu ve 40. a 50. letech (více než 20 000 sympatizantů), po roce 1967 jeho popularita strmě klesala a dnes má cca 2 000 sympatizantů.\n\nZměna v postoji vůči sionismu v reformní komunitě započala ve 30. letech kvůli vzrůstajícímu ohrožení evropských Židů, i kvůli úspěchům sionistického hnutí v mandátní Palestině. Konference v Columbusu v roce 1937 již vyjádřila podporu snahám o znovuosídlení Palestiny, stejně jako oživení hebrejštiny, která byla v reformních komunitách v 19. století téměř eliminována. Tento obrat byl symbolicky završen \"Novou pittsburskou deklarací\" v roce 1999, která deklarovala podporu státu Izrael a přistěhovalectví do Izraele.\n\nPodpora sionismu ovšem není mezi nábožensky založenými židy univerzální. Je třeba poznamenat, že ne-sionisté (židé, kteří se nepovažují za sionisty) nejsou vždy nutně antisionisté (tj. proti sionismu). Obecně vzato má sionismus dnes podporu většiny židovských náboženských směrů. Konzervativní hnutí se na rozdíl od reformního nebo ortodoxního vždy jako celek profilovalo výrazně prosionisticky.\n\nPřed 2. světovou válkou považovala řada asimilovaných, sekulárních a liberálních židů sionismus za blouznivé a nerealistické hnutí. Přívrženci asimilace považovali sionismus za hnutí, které podkopávalo jejich snahy o asimilaci a integraci Židů do většinové společnosti.\n\nV letech 1946–47 působila v Egyptě \"Židovská antisionistická liga\" (\"Ligue Juive contre le Sionisme \"Egypte\"\"; الرابطة الإسرائيلية لمكافحة الصهيونية; \"ar-Rábita al-isrá’ílíja li-mukáfahat as-sahjúnija\"), ovlivněná myšlenkami komunismu, v samotném Izraeli dnes působí několik židovských antisionistických politických stran, nacházejících se na krajní levici politického spektra (např. Chadaš, koncentrovaná kolem Komunistické strany Izraele). Mezi židovské představitele sekulárního antisionismu je někdy řazena uskupení jako J Street či Mír nyní, nebo jednotlivci: Noam Chomsky, Norman Finkelstein, Jisra’el Šachak (Shahak) nebo Alfred Lilienthal. Alvin H. Rosenfeld tvrdí, že židovští antisionisté pomáhají činit antisemitské postoje vůči židovskému státu (Izraeli) společensky přijatelnými, Werner Cohn poukazuje na kontakty některých židovských antisionistů s neonacisty a na využívání židovského původu autorů v antisemitské propagandě.\n\nV sekulárních arabských režimech byl sionismus a vznik státu Izrael často propojován s kolonialismem a odpor proti sionismu byl srovnáván s antikolonialistickým, antiimperialistickým a národně-osvobozeneckým hnutím. Nejvýraznějším představitele sekulárně orientovaného antisionismu byla v dobách existence Sjednocené arabské republiky strana Baas a dále její odnože na palestinských hnutích Arabská osvobozenecká fronta a Sa'ika. Mezi sekulárně založené arabské antisionistické organizace patří Lidová fronta pro osvobození Palestiny, Demokratická fronta pro osvobození Palestiny, a dále různé nevládní propalestinské organizace (al-Awda aj.).\n\nOrganizace pro osvobození Palestiny, založená v r. 1964, která původně požadovala zničení celého Izraele a ustanovení palestinského státu na území celého Izraele, se v roce 1993 zřekla tohoto cíle a oficiálně uznává právo Izraele na existenci.\n\nIslám obecně odmítá stát Izrael jako anomálii a narušení „domu islámu“ (\"dár al-islám\"), území, které má být jednou provždy spravováno pouze muslimy. Antisionismus tohoto typu je rozšířený ve většině muslimských zemí a v některých (např. Írán) je součástí státní politiky (íránská vláda od islámské revoluce v r. 1979 referuje o státu Izrael jako o „sionistické entitě“).\n\nPapežové Benedikt XV., Pius X. a Pius XII. byli otevřeně kritičtí vůči sionismu. Benedikt XV. sám prohlásil, že Židé nemají nárok na suverenitu nad svatou zemí. Odmítání nároků Židů na vládu v Izraeli bylo zdůrazňováno jak z důvodů náboženských, tak i proto, že levicový sionismus byl nahlížen některými představiteli katolické církve jako prodloužená ruka bolševismu. Vztahy mezi Vatikánem a Izraelem byly proto navázány až v r. 1993.\n\nLatinský jeruzalémský patriarchát, Syrský ortodoxní jeruzalémský patriarchát, Jeruzalémská episkopání církev a Luteránská evangelická církev v Jordánsku a Svaté zemi vydaly prohlášení velmi kritické vůči křesťanskému sionismu, protože podle nich předkládá názor, že evangelium je totožné s imperialismem, kolonialismem a militarismem.\nPříslušníci arabských křesťanských církví většinou chápali boj proti sionismu a Izraeli jako národní záležitost bez náboženských konotací (George Habáš, Edward Said). Antisionismus založený ryze na křesťanských základech se mezi arabskými křesťany v podstatě nevyskytuje, naopak arabští křesťané se sami stávají terčem útoků kvůli protizápadním a protiizraelským náladám ze strany muslimů.\n\nSovětský svaz zaujímal vůči židům a sionismu od počátku ambivalentní postoj. Židé a řada židovských organizací (Bund) hrála roli ve svržení carské vlády, většina z židovských menševiků i bolševiků ale byla Stalinem posléze odstraněna. Zatímco široce rozšířený antisemitismus byl považován za buržoazní přežitek, sionismus byl v letech 1928–1934 postaven mimo zákon a sionistické organizace rozpuštěny. Ke konci 30. let 20. století se oficiální sovětský postoj k sionismu změnil, jednak z důvodu, že větší část sionistického hnutí byla tvořena socialisty a také proto, že docházelo ke konfliktům mezi sionistickým hnutím a Velkou Británií. Stalin proto podporoval plán OSN na rozdělení Palestiny v r. 1947 a SSSR patřil k prvním státům, které uznaly Izrael v roce 1948. ČSR na pokyn Moskvy pomáhala Izraeli dodávkami zbraní a zprostředkováním vojenského výcviku. Stalin pravděpodobně doufal že se nově vzniklý Izrael stane komunistickým státem a satelitem SSSR na Blízkém východě.\n\nPo vzniku Izraele a orientaci Izraele na západní Evropu (především Francii) byl někdejší vstřícný postoj SSSR a států sovětského bloku nahrazen silným antisemitismem, oficiálně označovaný jako antisionismus, který ovšem často čerpal z tradičního antisemitismu. V Sovětském svazu se odehrál proces s tzv. „židovskými lékaři“ obviněnými z chystané vraždy Stalina. Masovějším deportacím židů zabránila až Stalinova smrt. Jeden z nejlépe připravených procesů, které v sobě spojovaly novou platformu antisionismu s původním antisemitismem, se odehrál v ČSR proti tzv. „spikleneckému centru v čele s Rudolfem Slánským“.\n\nRudolf Slánský a 13 dalších vysokých představitelů KSČ bylo shledáno vinnými z trestu vlastizrady a odsouzeno k trestu smrti nebo k doživotnímu vězení. Obžalovaní byli označováni jako „trockisté“, „titoisté“ a „sionisté“. Dále se v protokolech objevovaly narážky na jejich spojení s buržoazií a svobodnými zednáři. Přestože kategorie židovské národnosti v ČSR již během sčítání lidu v roce 1950 nebyla oficiálně zanesena a Slánský ani další z obžalovaných se k židovské tradici nehlásili, případně se podíleli na jejím potlačování, byl u jedenácti obžalovaných během procesu uváděn „židovský původ“. Prokuratura tvrdila, že komunistický režim nemá nic proti židům, pouze proti sionistům. V protokolech byla dále zmiňována „Ben Gurionova klika“, Izrael byl konstantně uváděn jako „t. zv. stát Izrael“ a rovněž označován za „americký pašalík“. \nSionismus byl od šedesátých let označován v zemích východního bloku (včetně ČSSR) jako židovské buržoazní, nacionalistické, šovinistické, rasistické a antikomunistické hnutí.\n\nMezi odpůrce myšlenky na vytvoření židovského státu, zvláště pak násilnou cestou „pod stínem britských zbrání“, patřil před vyhlášením Izraele Mahátma Gándhí, který 20. 11. 1938 v reakci na nepokoje v Palestině prohlásil: „Mé sympatie jsou cele na straně Židů … Ale mé sympatie mě nečiní slepým vůči spravedlnosti. … Proč by [Židé] nemohli stejně jako ostatní národy na zemi učinit svým domovem tu zemi, kde se narodili a kde si vydělávají na živobytí? Palestina patří Arabům stejně jako Anglie patří Angličanům nebo Francie Francouzům. Gándhí se ve svých vyjádřeních k židovsko-arabskému konfliktu snažil aplikovat svou teorii nenásilí a vyzýva k míru mezi oběma stranami. V roce 1947 ve „Vzkazu Arabům“ prohlásil: „Židé jsou utlačovaný národ, hodný sympatií světa a Indie s nimi sympatizuje. Jsou energičtí, inteligentní a pokrokoví. Arabové jsou velkým národem s velkou historií a proto pokud poskytnou Židům útočiště bez toho, aby nějaký jiný národ musel dělat prostředníka, bude to v duchu jejich tradiční velkorysosti.“\n\nSe vzrůstajícím počtem srážek mezi Haganou a britskými jednotkami ke konci britského mandátu se objevovaly antisionistické tendence i ve Velké Británii. Tyto projevy většinou utichly krátce po skončení účasti Velké Británie a vztahy mezi Izraelem a Velkou Británií byly normalizovány o několik let později.\n\n10. listopadu 1975 byla Valným shromážděním OSN přijata rezoluce č. 3379 označující sionismus za formu rasismu. Pro přijetí rezoluce hlasovalo 72 států, proti 35, 32 se zdrželo.\nReozoluce byla navržena 25 státy (s výjimkou Kuby, Afghánistánu a Dahomeje – dnešní Benin – se jednalo o státy arabské: Afghánistán, Alžírsko, Bahrajn, Kuba, Dahomej, Egypt, Guinea, Irák, Jordánsko, Kuvajt, Libanon, Libye, Mauritánie, Maroko, Jemen, Omán, Katar, Saúdská Arábie, Somálsko, Jižní Jemen, Súdán, Sýrie, Tunisko a SAE) a schválena za podpory dalších 45 států, včetně zemí východního bloku a satelitů SSSR.\n\nRezoluce č. 3379 byla zrušena 16. prosince 1991 rezolucí č. 46/86, přijatou 111 hlasy pro, 25 proti, 13 států se zdrželo a 17 delegací nebylo přítomných. Proti rezoluci hlasovalo 13 z 19 arabských zemí, šest se zdrželo. Z nemuslimských zemí hlasovaly proti rezoluci pouze Kuba, KLDR a Vietnam.\n\nV současnosti existuje rozpor mezi lidmi, kteří tvrdí, že antisionismus není formou antisemitismu, a jejich odpůrci, kteří označují antisionismus za novou formu antisemitismu. Častým průvodním jevem antisionismu je také přirovnávání sionistů k nacistům, označování sionismu za „rasistickou ideologii“ a stát Izrael za rasistický nebo aparteidní stát.\n\n\nJako tzv. nový antisemitismus jsou některými autory označovány projevy zaměřené proti Státu Izrael, které přesahují hranici legitimní kritiky politiky Státu Izrael. Novodobý fenomén tak souvisí s tradičním antisionismem. K rozlišení kritiky od nového antisemitismu lze použít tzv. 3D test: Tam, kde kritika vytváří dvojí standard, démonizuje Izrael či delegitimizuje právo Izraele na svou existenci, má jít o nový antisemitismus. Ten se prý projevuje současně ve stalinismu, islamismu a krajní pravici.\n\nPojem přešel do užívání jako označení vlny antisemitismu narůstající zvlášť v západní Evropě po selhání dohody z Osla z roku 1993, která je částí Izraelsko - Palestinského mírového procesu, druhé intifádě v roce 2000, a teroristických útocích z 11. září 2001.\n\n"}
{"id": "554500", "url": "https://cs.wikipedia.org/wiki?curid=554500", "title": "Rallye Nový Zéland 2004", "text": "Rallye Nový Zéland 2004\n\nRallye Nový Zéland 2004 byla čtvrtou soutěží mistrovství světa v rallye 2004, která byla pořádána 15. až 18. dubna. Zvítězila zde posádka Petter Solberg a Phil Mills s vozem Subaru Impreza WRC. Celkem měla soutěž 23 rychlostních zkoušek a měřila 1398,36 km. Byly zde představeny nové specifikace vozů Ford Focus RS WRC a Citroën Xsara WRC. \n\nOd druhého testu se do vedení dostal Solberg. Často boj o toto místo prohrával s jezdci týmu Peugeot Sport, kterými byli Marcus Grönholm a Harri Rovanperä, ale vždy se na první pozici vrátil. Ve dvanáctém testu Solberg trefil kámen a poškodil posilovač řízení. Propadl se za Grönholma, ale několika nejrychlejšími časy se vrátil na první pozici. Za svůj výkon obdržel ocenění Hvězda rally. Jeho týmový kolega Mikko Hirvonen skončil sedmý. V první etapě havaroval Grönholm a ztratil tak hodně času, navíc ještě udělal jezdeckou chybu v předposledním testu a připravil se tak o vítězství. Rovanperä vyhrál dva rychlostní testy a po jednom z těchto vítězství se dostal do vedení v soutěži. To ale neobhájil a skončil celkově pátý. Třetí pozici vybojoval Markko Märtin s Fordem, ale celou třetí etapu bojoval s Grönholmem o druhou pozici. Třetí pozice ale znamenala, že se dostal do vedení v šampionátu. Druhý jezdec Fordu Francois Duval se dlouho držel na bodované pozici, ale nakonec havaroval a do cíle testu dojel na třech kolech. Celkově skončil na osmnácté pozici. Sebastien Loeb startoval do prvních testů jako první a čistil tak ostatním jezdcům šotolinovou trať. Přesto vyhrál dva testy a skončil celkově čtvrtý. Jeho týmový kolega Carlos Sainz dojel šestý. Oba vozy týmu Mitsubishi Motors Motor Sport vyřadila elektronika hned v prvním testu. \n\n"}
{"id": "554504", "url": "https://cs.wikipedia.org/wiki?curid=554504", "title": "Belontie", "text": "Belontie\n\nBelontie (\"Belontia\") je rod labyrintních paprskoploutvých ryb z čeledi guramovití (Osphronemidae). Především ve starší literatuře se pro tento rod používá české jméno rájovec, ale to je jméno nejednoznačné, používané pro více rodů. Rod se vyskytuje v jižní a jihovýchodní Asii a zahrnuje pouze dva druhy, belontii Hasseltovu (\"Belontia hasselti\") a belontii cejlonskou (\"Belontia signata\").\nRod \"Belontia\" zahrnuje dva druhy:\nTypovým druhem rodu je belontie Hasseltova (poprvé popsána jako \"Polycanthus hasselti\".\n"}
{"id": "554515", "url": "https://cs.wikipedia.org/wiki?curid=554515", "title": "Lovis Corinth", "text": "Lovis Corinth\n\nLovis Corinth, narozený jako Franz Heinrich Louis Corinth (21. července 1858 v Tapiau, Východní Prusko – 17. července 1925 v Zandvoortu, Nizozemsko), byl německý malíř.\n\nJako malíř představoval vedle Maxe Liebermanna, Lessera Uryho a Maxe Slevogta nejvýznamnějšího zástupce německého impresionismu, zjednodušením své formy po mrtvici našel jistou syntézu impresionismu a expresionismu. Za svého života byl čelním představitelem Berlínské secese, kterou po rezignaci Liebermanna v roce 1911 vedl.\n"}
{"id": "554525", "url": "https://cs.wikipedia.org/wiki?curid=554525", "title": "Chajim Chermeš", "text": "Chajim Chermeš\n\nChajim Chermeš (: חיים חרמש, rodným jménem Mihály Kaszás; 4. ledna 1919 – 23. března 2007) byl židovsko-maďarský parašutista, člen výsadkové skupiny Amsterdam, vyslané z mandátní Palestiny a vysazené v roce 1944 na Slovensku.\n\nNarodil se jako ve městě Veszprém. V Maďarsku působil ve vedení sionistického hnutí a roku 1940 spolu s manželkou Dinou podnikl aliju do tehdejší mandátní Palestiny, a to na lodi \"Libertad\". Zde byl jako nelegální přistěhovalec zatčen a rok strávil v internačním táboře Atlit.\n\nBěhem druhé světové války byl poslán v rámci operace Amsterdam jako dobrovolník ve výsadku na Slovensko, spolu s Chavivou Reikovou, Cvim Ben Jaakovem a Rafa'elem Reiszem. Jediný ze skupiny přežil, působil jako partyzán a byl s ním přerušen kontakt v průběhu celého roku.\n\nPo válce napsal o svém působení knihy \"Operace Amsterdam\" a \"Ve stínu pevnosti\" (). Působil jako sekretář sionistického hnutí.\n\nZemřel v kibucu Kfar Glikson roku 2007.\n\n"}
{"id": "554546", "url": "https://cs.wikipedia.org/wiki?curid=554546", "title": "Bejt Rubinstein", "text": "Bejt Rubinstein\n\nBejt Rubinstein je mrakodrap v Tel Avivu, na rohu ulic Menachema Begina a Abrahama Lincolna.\n\nJeho výška činí 102 metrů a má 28 pater. Postaven byl v letech 1998–1999 architektem Arjem Freibergerem jako prosklenná budova. \nJeho podlahová plocha je 62 tisíc čtverečních metrů, z nichž 34 tisíc jsou kanceláře a obchody. Na střeše má umístěnou desetimetrovou anténu.\n\n"}
{"id": "554549", "url": "https://cs.wikipedia.org/wiki?curid=554549", "title": "Atlit", "text": "Atlit\n\nAtlit ( עַתְלִית, v oficiálním přepisu do angličtiny Atlit) je obec typu společná osada (\"jišuv kehilati\") v Izraeli, v Haifském distriktu, v Oblastní radě Chof ha-Karmel.\n\nLeží v nadmořské výšce 12 metrů v hustě osídlené a zemědělsky intenzivně využívané pobřežní nížině, nedaleko úpatí pohoří Karmel, ze kterého podél severní strany obce směřuje k moři vádí Nachal Oren.\n\nObec se nachází na břehu Středozemního moře, cca 70 kilometrů severoseverovýchodně od centra Tel Avivu, cca 14 kilometrů jihojihozápadně od centra Haify a 27 kilometrů severně od města Chadera. Atlit obývají Židé, přičemž osídlení v tomto regionu je převážně židovské.\n\nAtlit je na dopravní síť napojen pomocí severojižního tahu dálnice číslo 2. Obcí prochází pobřežní železniční trať. Nachází se tu železniční stanice Atlit.\n\nOsídlení na místě Atlitu má dlouhou nepřerušenou tradici. V helénistickém období se lokalita nazývala Adarus. V 13. století se zde usídlili křižáci, kteří tu na mořském pobřeží zbudovali pevnost Château Pèlerin, jejíž ruiny se zde dodnes dochovaly.\nRoku 1296, krátce po pádu křižáckého hradu, se zde usídlili muslimové. Šlo o členy kmene Uvajrat tatarského původu, později postupně arabizovaných. Jejich zdejší osada se nazývala Atlit.\n\nPočátkem 20. století v těsném sousedství této arabské osady vzniklo i novověké židovské osídlení - rovněž pod názvem Atlit. Židovský Atlit byl založen na sklonku první alije v roce 1904. Podle jiných zdrojů vznikl už roku 1903. Šlo o individuálně hospodařící zemědělskou osadu typu mošava náležející do podnikatelského souboru barona Edmonda Jamese de Rothschilda, respektive Židovského kolonizačního sdružení, na které baron počátkem 20. století převedl správu svých osad v Palestině. Teprve roku 1909 se tato židovská osada proměnila na trvalé sídlo. Roku 1917 byla v Atlitu založena okolo ředitele zdejší zemědělské stanice Aarona Aaronsohna židovská probritská špionážní síť Nili. Kontakt s Brity probíhal prostřednictvím lodi, která občas zakotvila nedaleko od Atlitu.\n\nV roce 1922 byl v blízkosti osady zřízen též areál na získávání soli z mořské vody.\nKoncem 30. let 20. století zřídily v sousedství židovského i arabského Atlitu britské úřady velký internační tábor, který se stal místem nedobrovolného pobytu pro desítky tisíc Židů, kteří se ilegálně pokoušeli uniknout z Evropy do mandátní Palestiny. Vznik tohoto střediska pro internaci ilegálních běženců oznámily britské úřady 16. srpna 1939. V následujících letech se pak jeho okolí stávalo místem konfrontace mezi Židy a Brity. Například po potopení uprchlické lodi Patria. V říjnu 1945 dokonce Palmach přepadl internační tábor a osvobodil z něj 208 zadržovaných přistěhovalců. Politika nucené internace ale trvala a například v květnu 1946 sem Britové poslali 1666 migrantů z lodi Max Nordau. Areál tábora je v současnosti zrenovován a využíván jako muzeum židovské imigrace.\nV květnu 1948 počátkem války za nezávislost byla arabská vesnice Atlit ovládnuta izraelskými silami a arabské osídlení tu skončilo. Zástavba arabského Atlitu pak byla zbořena. Krátce nato nastala další demografická proměna, když do Atlitu zamířila masová přistěhovalecká vlna Židů, pro které zde vznikl přistěhovalecký tábor (takzvaná ma'abara). Tento přistěhovalecký tábor tu existoval v letech 1951–1953. Sloužil převážně pro ubytování Židů původem z Iráku, Maroka a Rumunska. Populace Atlitu prudce stoupla. Později byl přistěhovalecký tábor nahrazen běžnou obytnou zástavbou. Další přistěhovalecké vlny následovaly v 60. letech 20. století.\n\nKoncem 40. let 20. století měl Atlit jen 470 obyvatel a rozlohu katastrálního území 5 083 dunamů (5,083 kilometrů čtverečních). Po válce za nezávislost byl sice Atlit povýšen na místní radu (malé město), ale navzdory populačnímu růstu nedosáhla obec významnějšího postavení. V roce 2003 byla proto místní rada Atlit zrušena a změněna na členskou obec Oblastní rady Chof ha-Karmel.\n\nPodle údajů z roku 2009 tvořili naprostou většinu obyvatel v Atlit Židé - cca 5100 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 5300 osob).\n\nJde o menší sídlo městského typu (byť bez formálního městského statutu) s populací, která po roce 2005 začala výrazně narůstat. K 31. prosinci 2015 zde žilo 6800 lidí. Podle výhledových plánů má populace Atlitu dosáhnout až 15 000.\n\n\n"}
{"id": "554557", "url": "https://cs.wikipedia.org/wiki?curid=554557", "title": "Jindřich VI.", "text": "Jindřich VI.\n\nJméno Jindřich VI. používalo v historii několik osob:\n\n"}
{"id": "554558", "url": "https://cs.wikipedia.org/wiki?curid=554558", "title": "Dungeon Keeper 2", "text": "Dungeon Keeper 2\n\nDungeon Keeper 2 je počítačová hra od Bullfrog Productions. Vyšla roku 1999 a mnoho hráčů si brzy získala svojí originalitou. Je pokračováním úspěšného prvního dílu, který vyšel v roce 1997. Oproti němu nabízí hlavně lepší grafiku a více herních možností, avšak zábava poněkud utrpěla.\n\nJedná se o strategickou hru, v níž se stáváte zlým vládcem podzemí. Vaším úkolem je postupně rozšiřovat podzemní prostory, pomocí impů budovat nové místnosti a cesty. Podzemí pravidelně přepadávají skupinky dobrodruhů, kteří pátrají po ztracených pokladech. Na svoji obranu proto cvičíte různé příšery, které však musejí být vytrénované, najedené a všelijak dále uspokojené, aby odolaly sílícím útokům nepřátel. Situace je tedy podobná Dračímu doupěti, hráč ale hraje za druhou stranu (dle DD tedy za Pána jeskyně).\n\nCelou scénu sledujete pohledem seshora, avšak váš pohled můžete přibližovat, či otáčet ve všech směrech. Můžete seslat blesk, uchopit příšeru, zfackovat ji, dávat rozkazy ke stavění atd. Máte také možnost se vtělit do jakékoli příšery a sledovat okolí jejíma očima. Díky tomu můžete lépe prozkoumávat své panství, a dokonce i bojovat (podobně jako v FPS).\n"}
{"id": "554563", "url": "https://cs.wikipedia.org/wiki?curid=554563", "title": "Jindřich V. Tlustý", "text": "Jindřich V. Tlustý\n\nJindřich V. Tlustý (též Břichatý či Otylý, latinsky \"Ventrosus\"; † 1296) byl kníže javorský, lehnický, vratislavský a lehnicko-břežský z rodu slezských Piastovců.\n\nByl synem hlohovsko-lehnického knížete Boleslava Rogatky, po němž zdědil Lehnicko. V boji o Krakovsko, uvolněné po skonu polského knížete Leška II. Černého, podporoval svého bratrance Jindřicha IV. Spravedlivého. Po jeho smrti roku 1290 se s pomocí vratislavských měšťanů zmocnil Vratislavska, které mělo připadnout hlohovskému knížeti Jindřichovi III. Hlohovskému.\n\nJindřichova smrt zastihla jeho tři syny ještě nezletilé, regentské vlády nad knížectvím se proto ujal Jindřichův bratr Boleslav I. Surový.\n"}
{"id": "554564", "url": "https://cs.wikipedia.org/wiki?curid=554564", "title": "W-Tower", "text": "W-Tower\n\nW-Tower ( W מגדל) je mrakodrap v izraelském městě Tel Avivu, v nově budované čtvrti výškových budov Park Cameret, nedaleko železniční stanice Tel Aviv Savidor.\n\nJeho stavba začala v roce 2007, stavba konstrukce skončila roku 2008 a v roce 2010 byla budova dokončována. Investoři se spojili na tento projekt (168 luxusních bytů), který stál 245 milionů šekelů. Mělo jít o nejvyšší izraelskou obytnou budovu. V podzemí se plánovalo obchodní centrum o velikosti 9 tisíc metrů čtverečních.\n\n"}
{"id": "554568", "url": "https://cs.wikipedia.org/wiki?curid=554568", "title": "Fran Saleški Finžgar", "text": "Fran Saleški Finžgar\n\nFran Saleški Finžgar (9. února 1871, Doslovče – 2. června 1962, Lublaň) byl slovinský kněz, spisovatel, dramatik a překladatel.\n\nVe slovinské literatuře je důležitým a slavným především díky svým delším i kratším povídkám o venkovském a městském životu; psal také lidové hry. Jeho díla byla určena jak pro mladou, tak pro starší populaci.\n\nSpisovatel se narodil v Doslovčah, vesnici pod Stolom v Goreňsku v rodině chudého chalupníka. Jako malý chlapec vyrůstal doma za účasti otcovské moudrosti, šibalství a při hrách s vesnickými dětmi. Bezstarostnosti bylo konec, když musel nastoupit do jednotřídní školy v Breznici. Protože právě tam přitáhl učitelovu a farářovu pozornost, přesvědčili otce, aby ho později poslal do 3. třídy základní školy v Radovljici. Naučil se tam německý jazyk. Ačkoli většinu svého času trávil na pastvinách, prospíval s vyznamenáním. Po dokončení základní školy doma a později v Radovljici začal od roku 1882 do roku 1891 navštěvovat gymnázium v Lublani. Na gymnáziu pocítil posměch ostatních dětí, z tohoto důvodu začal poprvé trpět těžkou vnitřní krizí. Ty byly později během jeho života několikrát přítomny. První ročník musel opakovat, avšak potíže, které měl na začátku, překonal a roku 1891 s vyznamenáním odmaturoval. Dále pokračoval v bohosloveckém semináři Lublaň. Vysvěcen byl roku 1894. Jako kněz působil v Bohinji, na Jesenici, Kočevji, v Idrii, Sori a jinde. Jeho posledním pracovním místem se roku 1918 stalo Trnovo při Lublani. Zde byl roku 1936 pensionován, avšak stále velmi aktivně pracoval jako kněz a spisovatel. Do konce života pobýval v Lublani, v domě na Koleziji, který byl navržen architektem Jožem Plečnikem. Když byl Finžgar knězem v Trnové, byli s Plečnikem sousedy. Finžgar Plečnika také požádal o obnovu kostela Trnovo ve dvacátých letech dvacátého století. Ulice, kde se nachází dům Finžgara, se dnes jmenuje Finžgarjeva ulica. Byl také politicky činný. Velice blízcí mu byli Janez Evangelist Krek a Ivan Cankar.\n\nPro Finžgarova díla je typické, že jsou úzce spojena s jeho životem. Díky úzkému spojení s venkovským obyvatelstvem vznikly plnokrevné literární výtvory.\n\nNa počátku literární kariéry psal Finžgar také básně, které později opustil. Pokračoval s povídkami z venkovského a měšťanského života. V opravdu nejznámějším díle \"Pod svobodnim soncem\" s podtitulem \"Povest davnich dedov\" (1906 – 1907) zobrazil bitvu mezi Slovany (v díle jsou pojmenováni Sloveni) a Byzancí. Má napínavý a rozsáhlý příběh, který povzbuzuje národ. Za první světové války vznikla válečná kronika \"Prerokovana\", která obsahuje povídky \"Boji\", \"Prerokbe zore\", \"Kronika gospoda Urbana\" a jiné.\n\nFinžgara velice proslavily jeho lidové pověsti, ve kterých vytvořil svět, který znal z mládí (pověsti \"Strici\", \"Dekla Ančka\", \"Beli ženin\"). Jeho lidové hry vycházejí z tohoto tematického rámce (\"Divji lovec\", \"Veriga\", \"Rozvalina življenja\"). Vzpomínky na mládí představil v díle \"Leta mojega popotovanja\" (1957). Dále v mládí psal: \"Študent naj bo\", \"Gospod Hudournik\", \"Makalonca\"), v jeho dílech je vidět tendence k mateřství.\n\n\n\nPřekládal z němčiny (Peter Rosegger).\nV roce 1928 byl přeložen do češtiny romám \"Pod svobodným sluncem\"\n"}
{"id": "554573", "url": "https://cs.wikipedia.org/wiki?curid=554573", "title": "Kompare", "text": "Kompare\n\nKompare je počítačový program prostředí desktopového prostředí KDE, který funguje jako grafické rozhraní programu diff. Jeho úkolem je tedy přehledně zobrazit změny mezi dvěma textovými soubory. Je používán zejména na Linuxu a jiných UN*Xových operačních systémech.\n\nJe k dispozici pod licencí GNU GPL, jedná se tedy o svobodný software.\n"}
{"id": "554581", "url": "https://cs.wikipedia.org/wiki?curid=554581", "title": "Timpton", "text": "Timpton\n\nTimpton ( , ) je řeka v Jakutské republice v Rusku. Je dlouhá 644 km. Plocha povodí měří 44 400 km².\n\nPramení ve Stanovém pohoří a teče po Aldanské planině. Na horním toku je dolina široká a značně bažinatá, zatímco na středním toku v délce 300 km protéká soutěskami a má charakter horské řeky. Ústí zprava do Aldanu (povodí Leny).\n\nZdrojem vody jsou dešťové a sněhové srážky. Průměrný roční průtok vody činí 560 m³/s. Zamrzá v polovině října a rozmrzá v první polovině května.\n\nNa dolním toku je splavná.\n"}
{"id": "554586", "url": "https://cs.wikipedia.org/wiki?curid=554586", "title": "Ledvinová pánvička", "text": "Ledvinová pánvička\n\nLedvinová pánvička je dutina uložená v ledvinové jamce a je obalena tukem. Její stěna je tvořena sliznicí s urotelem a vrstvou hladké svaloviny a slouží jako první, nízkokapacitní jímka na moč přitékající z ledvin. Směrem k ledvinové brance se ledvinová pánvička zužuje a přechází do močovodu.\n"}
{"id": "554588", "url": "https://cs.wikipedia.org/wiki?curid=554588", "title": "Adrenaline (album)", "text": "Adrenaline (album)\n\nAdrenaline je první studiové album skupiny Deftones, které vyšlo 3. října 1995 pod záštitou nahravací společností Maverick Records. Skrytou píseň produkoval Ross Robinson (přezdívaný jako „otec nu-metalu\"), ovšem zbytek CD je vytvořeno producentem Terry Datem a Deftones. Název desky zněl zpočátku \"Communion\" a některé první kopie dokonce nesly zmíněné jméno, než se titulek alba změnil na \"Adrenaline\". Nahrávka byla ve Spojených státech 23. září 2008 označena jako platinová (1000 000+ prodaných kopií).\n\nAlbum obsahuje dva singly, 7 Words a Bored, přičemž ani jeden se v rádiích neprosadil a jejich music videa neodvysílala žádná televize. Skupiny Korn, Live a Suicide Silence zhotovili cover verze na píseň „Engine No. 9\".\n\nVšechny písně napsány kapelou Deftones.\n\n\n\nAlbum - \"Billboard\" (Severní Amerika)\n"}
{"id": "554599", "url": "https://cs.wikipedia.org/wiki?curid=554599", "title": "Rochester Americans", "text": "Rochester Americans\n\nRochester Americans je profesionální americký klub ledního hokeje, který sídlí v Rochesteru ve státě New York. Do AHL vstoupil v ročníku 1956/57 a hraje v Severní divizi v rámci Východní konference. Své domácí zápasy odehrává v hale Blue Cross Arena s kapacitou 11 215 diváků. Klubové barvy jsou modrá, červená a bílá.\n\nKlub hraje v soutěži od roku 1956 a je po Hershey Bears druhým nejdéle fungujícím klubem AHL. Americans byli od roku 2005 farmou klubu NHL Florida Panthers, ale v roce 2011 celý klub koupila organizace Buffalo Sabres, takže nyní je Rochester záložním celkem Buffala. Celkem šestnáctkrát se mužstvo probojovalo do finále Calder Cupu, šestkrát trofej získalo. Klub kromě zmíněných mužstev byl i farmou Montreal Canadiens (1956-1960), Toronto Maple Leafs (1956-1969), Minnesota North Stars (1966/67), Vancouver Canucks (1970-1972), Boston Bruins (1972-1979) a Quebec Nordiques (1980/81). S Buffalem spolupracoval již v letech 1979-2008.\n\nV letech 1996 a 2013 byl klub účastníkem Spenglerova poháru, prestižní evropské zimní soutěže. V prvním ročníku se umístil na celkovém třetím místě. Ve druhém zúčastněném ročníku byl vyřazen ve čtvrtfinále play-off. Rochester je jediným účastníkem z AHL v celé historii turnaje. Společně s týmem Kingston Aces jsou pak jedinými klubovými účastníky poháru ze Severní Ameriky.\n\n\n\nZdroj: \n\nZdroj: \n\nZdroj: \n\n\n"}
{"id": "554605", "url": "https://cs.wikipedia.org/wiki?curid=554605", "title": "Míč rozhodčího", "text": "Míč rozhodčího\n\nMíč rozhodčího je zřídka používaný způsob znovunavázání hry ve fotbale. Aplikuje se po nestandardním přerušení hry, nejčastěji z důvodu nějakého vnějšího zásahu. Spočívá v upuštění míče rozhodčím na hrací plochu, přičemž se držení míče vrátí družstvu, které míčem hrálo naposledy.\n\nHra se navazuje míčem rozhodčího v následujících případech:\n\nMíč rozhodčího se vždy provádí pro jednoho konkrétního hráče. Pokud k poslednímu dotyku míče došlo v pokutovém území a v okamžiku přerušení hry byl míč v tomto pokutovém území, provede se míč rozhodčího pro brankáře bránícího družstva v tomto pokutovém území. Ve všech ostatních případech se míč rozhodčího provede na místě, kde se míče naposledy dotkl hráč či vnější vliv (případně rozhodčí), a to pro hráče družstva, které hrálo míčem naposledy. Všichni ostatní hráče kromě hráče, pro kterého se míč rozhodčího provádí, musí do doby, než bude míč v hře, zůstat nejméně čtyři metry od míče.\n\nRozhodčí vezme míč do ruky, načež ho upustí na hrací plochu. Jakmile se míč dotkne země, je ve hře. Pokud se míče dotkne hráč dříve, než se míč dotkne země, případně pokud míč opustí hrací plochu, aniž by se ho nějaký hráč dotkl, míč rozhodčího se opakuje. Přímo z míče rozhodčího nelze dosáhnout branky – pokud míč dříve, než se ho dotknou alespoň dva hráči, skončí v soupeřově brance, hra se naváže kopem od branky, pokud ve vlastní brance, soupeřící družstvo bude rozehrávat kop z rohu.\n\nPrvní úprava tohoto způsobu znovunavázání hry se objevila v roce 1888, kdy bylo přidáno nové pravidlo, podle kterého měl rozhodčí v případě dočasného přerušení hry znovuzahájit hru hozením míče vzhůru na místo, kde byla hra přerušena, přičemž hráči neměli hrát do chvíle, než se míč dotkl země. Od roku 1905 se míč měl házet směrem dolů místo nahoru, od roku 1914 se pak měl míč jen upustit.\n\nV roce 1984 byl přidán speciální případ pro přerušení hry uvnitř brankového území: v takové situaci se měl míč rozhodčího konat na delší čáře brankového území kolmo od přerušení hry (aby se tím předešlo shlukování a postrkování hráčů).\n\nV roce 2012 bylo znemožněno přímo z míče rozhodčího dosáhnout branky. Tato úprava byla zavedena v roce 2012 kvůli několika případům, kdy chtěl hráč v duchu fair play míč rozhodčího pouze odevzdat soupeři, ale výsledkem bylo nechtěné vstřelení branky.\n\nK zásadní změně došlo v pravidlech platných od července 2019. V tomto vydání se opustila koncepce neutrálního navázání hry, po kterém může nastat souboj družstev o míč. Do té doby pravidla vůbec nedefinovala, kolik hráčů obou družstev se může rozehrání účastnit či jakým způsobem, o míč tedy mohli i bojovat. V praxi to však obvykle nenastávalo, typicky se míč rozhodčího (nejčastěji způsobený zraněním hráče) rozehrával tak, že jeden hráč míč sportovně odevzdal soupeři.\n\nVe stejném vydání pravidel bylo také doplněno, že se hra přeruší (a následně naváže míčem rozhodčího) v případě, že se míče dotkne rozhodčí, pokud takový dotyk způsobil vstřelení branky, zahájení slibné útočné akce nebo se jím změnilo družstvo držící míč; do té doby byl rozhodčí běžnou součástí hry a hra se kvůli dotyku rozhodčího a míče nikdy nepřerušovala, což v některých případech vedlo k výrazně neférové situaci.\n\n"}
{"id": "554607", "url": "https://cs.wikipedia.org/wiki?curid=554607", "title": "Antonín Seďa", "text": "Antonín Seďa\n\nAntonín Seďa (* 12. prosince 1960 Šternberk) je český politik ČSSD, v letech 2002 až 2017 poslanec Poslanecké sněmovny PČR za Zlínský kraj.\n\nV roce 1980 odmaturoval na SPŠ strojní v Uherském Hradišti, v letech 1980–1983 studoval na Strojní fakultě VUT v Brně. Mezi lety 1983–1985 absolvoval obor stavba letadel jako civilní posluchač Vojenské akademie A. Zápotockého v Brně. Po škole nastoupil do Letu Kunovice, kde do roku 1996 pracoval jako samostatný vývojový pracovník v oddělení zástavby pohonných jednotek. Do roku 1998 vykonával práci vedoucího technika servisu elektráren u firmy ABB Energetické systémy, s.r.o. S manželkou vychoval syny Ondřeje a Marka.\n\nV roce 1989 vstoupil do ČSSD, respektive podílel se na jejím obnovení. V komunálních volbách roku 1994, komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 byl zvolen do zastupitelstva města Uherské Hradiště. Profesně se k roku 1998 uvádí jako technik OTS. Ve volebním období 1998–2002 zde působil i jako radní.\n\nVe volbách v roce 2002 byl zvolen do poslanecké sněmovny za ČSSD (volební obvod Zlínský kraj). Byl členem sněmovního výboru pro obranu a bezpečnost. Poslanecké křeslo obhájil ve volbách v roce 2006. Byl místopředsedou výboru pro obranu a v letech 2009-2010 i členem výboru pro bezpečnost. Opětovně byl do sněmovny zvolen ve volbách v roce 2010. Byl členem výboru pro obranu (do prosince 2011 výbor pro obranu a bezpečnost) a od března 2012 i členem výboru pro sociální politiku.\n\nVe volbách do Poslanecké sněmovny PČR v roce 2013 kandidoval ve Zlínském kraji jako lídr ČSSD a byl zvolen poslancem. V komunálních volbách v roce 2014 obhájil za ČSSD post zastupitele města Uherské Hradiště.\n\nVe volbách do Poslanecké sněmovny PČR v roce 2017 byl lídrem ČSSD ve Zlínském kraji. Mandát poslance se mu však obhájit nepodařilo, skončil jako druhý náhradník.\n\n"}
{"id": "554615", "url": "https://cs.wikipedia.org/wiki?curid=554615", "title": "Pozice Země ve vesmíru", "text": "Pozice Země ve vesmíru\n\nLidské znalosti pozice Země ve vesmíru se zlepšily díky 400 rokům pozorování pomocí teleskopů, a v posledním století se značně zvětšily. Zpočátku se věřilo, že je Země středem vesmíru, který se skládal pouze z planet viditelných pouhým okem (tj. všechny kromě Neptunu a Uranu) Po přijetí heliocentrismu v 17. století se díky pozorování Williamem Herschelem a jiných dokázalo, že naše Slunce leží ve velkém disku, galaxii, ve kterém jsou hvězdy ne nepodobné našemu Slunci. Do 20. století se dokázalo pomocí pozorování spirálních galaxií, že naše galaxie je jen jedna z miliard jiných v rozpínajícím se vesmíru, kde jsou galaxie seskupeny do kup galaxií a ty posléze do nadkup. Kolem 21. století se celková struktura viditelného vesmíru stávala čistší, když se nadkupy formovaly do velkých síťovitých vláken, mezi kterými vzniká prázdný prostor. Nadkupy, vlákna a prázdný prostor jsou nejspíše největší souvislé struktury, které ve vesmíru existují. Ve velkém měřítku (přes 1 000 megaparseků) se vesmír stává homogenní v tom smyslu, že všechny jeho části mají průměrně stejnou hustotu, složení a strukturu. V tomto měřítku se stává otázka ohledně pozice Země bezvýznamnou, a je tady podle několika teorií možnost existence mnohovesmíru.\n\n"}
{"id": "554618", "url": "https://cs.wikipedia.org/wiki?curid=554618", "title": "Ctenops nobilis", "text": "Ctenops nobilis\n\nCtenops nobilis je labyrintní ostnoploutvá paprskoploutvá ryba z čeledi guramovití (Osphronemidae), jediný zástupce monotypického rodu \"Ctenops\". Pochází ze sladkých vod Indie a Bangladéše.\n"}
{"id": "554620", "url": "https://cs.wikipedia.org/wiki?curid=554620", "title": "Toronto Marlies", "text": "Toronto Marlies\n\nToronto Marlies je profesionální kanadský klub ledního hokeje, který sídlí v Torontu v provincii Ontario. Pojmenován byl podle přezdívky Toronta Marlboros, bývalé farmy Maple Leafs. Do AHL vstoupil v ročníku 2005/06 a hraje v Severní divizi v rámci Východní konference. Své domácí zápasy odehrává v hale Ricoh Coliseum s kapacitou 7 851 diváků. Klubové barvy jsou modrá a bílá.\n\nPo celou dobu existence je rezervou týmu NHL Toronto Maple Leafs. V soutěži celek nahradil předchozí farmu Toronta St. John's Maple Leafs (1991-2005). Marlies jsou jediným farmářským klubem, který působí ve stejném městě jako jeho nadřazený klub a zároveň hraje na jiném stadionu. Klub dvakrát došel do finále play off, v sezoně 2011/12 podlehl 4:0 na zápasy celku Norfolk Admirals a v ročníku 2017/18 porazil Texas Stars 4:3 a získal tak Calderův pohár. Celek je jedním ze čtveřice kanadských týmu v lize.\n\n\nMiro Aaltonen, Andreas Borgman, Jeremy Bracco, Adam Brooks, Richard Clune, Travis Dermott, Pierre Engvall, Frederik Gauthier, Colin Greening, Carl Grundstrom, Justin Holl, Andreas Johnsson, Timothy Liljegren, Vincent LoVerde, Mason Marchment, Martin Marinčin, Trevor Moore, Chris Mueller, Andrew Nielsen, Calle Rosen, Ben Smith, Dmytro Timašov, Calvin Pickard (B), Ian Scott (B), Garret Sparks (B)\n\n\nZdroj: \n\n\n\nZdroj: \n\n"}
{"id": "554621", "url": "https://cs.wikipedia.org/wiki?curid=554621", "title": "Kapan", "text": "Kapan\n\nKapan (arménsky:Կապան); dříve známé jako Ghapan, Ghap’an, Kafin, Kafan, Katan, Qafan, Zangezur nebo Madan je hlavní město arménské provincie Sjunik (\"marz\"). Město se nachází 316 km od Jerevanu.\n\nSlovo Kapan pochází z arménského slovesa \"kapel\" (կապել), což znamená \"zamknout\" a odkazuje na starý arménský výraz pro údolí obklopené pohořími. \n\nKapan je největší město v jižní Arménii. Leží na východě provincie Sjunikh v údolí Voghji na svazích pohoří Zangezur. Jižně od města je hora Khustup (3201m).\n\nO oblasti kolem Kapanu jsou první zmínky z 5. století. V 10. století se zde princ Smbat II přesunul a založil Sjunikh, nebo také království Bahkskoe a jmenoval se králém v roce 970. Město je spojeno se jménem Davit Bek, arménským vůdcem z 18. století, který bojoval proti turecké a perské okupaci v Sjunikhu. Jeho osvobozující kampaň s hrstkou statečných mužů začala v roce 1722 a přilákala tisíce dobrovolníků, kteří Sjunikh osvobodili. Blízko Kapanu je hrad ve kterém Bek zemřel v roce 1728.\n\nKapan jako město vzniklo v 19. století spojením několika vesnic.\n\nS populací okolo 35 000 se Kapan snaží vyrovnat s následky horno-karabašské války a post-sovětskou společností. Nicméně jsou zde známky růstu a vývoje. Kapan je hlavně důlní město, proto jeho perské jméno za dynastie Qajar bylo معدن (Ma'dan, znamenající \"důl\"). Kapanský průmysl je závislý na nově zprivatizovaných zásob kovů. Ale rozvíjejí se i ostatní služby jako textilní a nábytkářský průmysl, chov zvířat v obchodním měřítku.\n\nKapan byl a stále zůstává centrem produkce mnoha neželezných kovů. Komerční využití zdejších zdroju začalo v roce 1890. Arménští podnikatelé a francouzští důlní inženýři získali povolení pro stavbu měděných dolů a továren pro zpravování měděné rudy ve městě.\n\n\nMěsto je spojeno s Íránem silnicí. Ke konci roku 2008 byla silnice přestavěna mezi Kapanem a městy Kajaran a Meghri. Z města vede jen nepoužívaná železnice Kapan-Kovsakan-Midzhnavan\n\nPřed horno-karabšskou válkou, malé letiště bylo používáno pro letadla YAK-40 a AN-14. Jiné nejbližší letiště leží 62 km severně.\n\n\n\n\n"}
{"id": "554628", "url": "https://cs.wikipedia.org/wiki?curid=554628", "title": "Jindřich V. Železný", "text": "Jindřich V. Železný\n\nJindřich V. Železný ( \"Ferreus\", 1312/1321 – 13. dubna 1369) byl hlohovský, zaháňský a stínavský kníže z rozrodu slezských Piastovců.\n\nJeho otcem byl hlohovsko-zaháňský kníže Jindřich IV. Věrný. Se narodil mezi 1312 a 1321. Patřil mezi odpůrce lucemburské politiky, po smrti svého otce († 1342) odmítl složit českému králi lenní hold a vytáhl do boje. Na stranu Lucemburků se však překvapivě postavil polský král Kazimír III., který se svým vojskem vpadl do části Velkopolska, ovládané hlohovským knížetem, obsadilo Vschovou a vypálilo Stínavu. Jindřich Železný byl nucen ustoupit a dne 23. listopadu 1344 nakonec lenní slib českému králi složil. Slezský kníže se pak objevoval v blízkosti markraběte a později i českého krále Karla. Spor s Lucemburky však nanovo vypukl na přelomu let 1359 a 1360, kdy Karel vyhověl dědickým nárokům svídnických Piastovců a necitlivě rozdělil Hlohovsko. Zhrzený kníže se proto přimkl k polskému králi Kazimírovi III., v roce 1365 za něj provdal svou dceru Hedviku. Často pobýval na královském dvoře v Krakově, jeho ambice ale zhatila jak neschopnost Hedviky porodit Kazimírovi mužského potomka, tak i jeho smrt na zápal plic v roce 1369. Byl pochován v augustiniánském klášteře v Zaháni.\n\n"}
{"id": "554629", "url": "https://cs.wikipedia.org/wiki?curid=554629", "title": "Megadim", "text": "Megadim\n\nMegadim ( מְגָדִים, v oficiálním přepisu do angličtiny Megadim) je vesnice typu mošav v Izraeli, v Haifském distriktu, v Oblastní radě Chof ha-Karmel.\n\nLeží v nadmořské výšce 15 metrů v hustě osídlené a zemědělsky intenzivně využívané pobřežní nížině, nedaleko úpatí zalesněných svahů pohoří Karmel, ze kterého tu vyúsťuje soutěska a vádí Nachal Mitla (s přítokem Nachal Sfunim) s turisticky a archeologicky významnou jeskyní. Nachal Mitla pak vede podél severního okraje obce, kde ústí do vádí Nachal Megadim, které k vesnici rovněž přichází z Karmelu a obchází ji z jihu a západu. Na mořském břehu tu stojí pahorek Tel Kara'a. Jižně od něj se nalézá podobný pahorek Tel Sachar.\n\nObec se nachází 1 kilometr od břehu Středozemního moře, cca 74 kilometrů severoseverovýchodně od centra Tel Avivu, cca 10 kilometrů jihojihozápadně od centra Haify a 4 kilometry jihojihozápadně od města Tirat Karmel. Megadim obývají Židé, přičemž osídlení v tomto regionu je převážně židovské.\n\nMegadim je na dopravní síť napojen pomocí dálnice číslo 4. Západně od vesnice rovněž prochází železniční trať z Tel Avivu do Haify, ale není zde zastávka (nejbližší je v Atlit).\n\nMegadim byl založen v roce 1949. Zakladateli osady byli židovští přistěhovalci ze severní Afriky. Jméno je inspirováno biblickým citátem z Písně písní 4,13 - „\"Vydáváš vůni jako sad s jablky granátovými, s výtečným ovocem, hennou i nardem\"“\n\nV poslední době prošla vesnice stavební expanzí, při které vznikla na jejím severním okraji nová obytná čtvrť určená pro rezidenční bydlení, bez vazby na zemědělskou výrobu. Tato nová čtvrť byla založena roku 1995.\n\nMístní ekonomika je založena na zemědělství a rozvíjí se turistický ruch.\n\nPodle údajů z roku 2014 tvořili naprostou většinu obyvatel v Megadim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rychle rostoucí populací. K 31. prosinci 2014 zde žilo 1279 lidí. Během roku 2014 populace stoupla o 2,7 %.\n\n\n"}
{"id": "554634", "url": "https://cs.wikipedia.org/wiki?curid=554634", "title": "Gandzasar Kapan FC", "text": "Gandzasar Kapan FC\n\nGandzasar Kapan Football Club (arménsky: Գանձասար Ֆուտբոլային Ակումբ - Gandzasar Futbolayin Akumb) je arménský fotbalový klub sídlící ve městě Kapan. Klub byl založen v roce 2002 a hraje v arménské Premier lize, nejvyšší lize v arménském fotbale. Klub má také rezervní tým \"Gandzasar-2\".\n\nSvé domácí zápasy odehrává na stadionu Gandzasar s kapacitou 3 500 diváků.\n\n\"Aktuální k datu: 26. července 2015\"\n\nZdroj: \n\nGandzasar-2 je rezervní tým Gandzasaru, hrající v sezóně 2015/16 Aradżin chumb (2. nejvyšší soutěž). Největšího úspěchu dosáhl klub v sezónách 2010 a 2012/13, kdy se v Aradżin chumb (2. nejvyšší soutěž) umístil na 4. místě.\n\nZdroj: \n\n"}
{"id": "554640", "url": "https://cs.wikipedia.org/wiki?curid=554640", "title": "Stadión Gandzasar", "text": "Stadión Gandzasar\n\nStadión Gandzasar (dříve se jmenoval Lernagorts) je víceúčelový stadión v Kapanu v Arménii. V současnosti se nejčastěji používá pro domácí zápasy klubu Gandzasar FC. Kapacita stadiónů je 3 500 diváků.\n\n"}
{"id": "554642", "url": "https://cs.wikipedia.org/wiki?curid=554642", "title": "Ha-Chotrim", "text": "Ha-Chotrim\n\nHa-Chotrim ( הַחוֹתְרִים, doslova „\"Veslaři\"“, v oficiálním přepisu do angličtiny HaHoterim, přepisováno též HaHotrim) je vesnice typu kibuc v Izraeli, v Haifském distriktu, v Oblastní radě Chof ha-Karmel.\n\nLeží v nadmořské výšce 16 metrů v hustě osídlené a zemědělsky intenzivně využívané pobřežní nížině, nedaleko úpatí zalesněných svahů pohoří Karmel, ze kterého podél severní strany obce k moři směřuje vádí Nachal Galim.\n\nObec se nachází na břehu Středozemního moře (byť od vlastní čáry pobřeží ji odděluje těleso dálnice a železniční trati), cca 76 kilometrů severoseverovýchodně od centra Tel Avivu, cca 7 kilometrů jihozápadně od centra Haify a 2 kilometry jihozápadně od města Tirat Karmel. Ha-Chotrim obývají Židé, přičemž osídlení v tomto regionu je židovské.\n\nHa-Chotrim je na dopravní síť napojen pomocí dálnice číslo 4. Západně od vesnice rovněž prochází nová dálnice číslo 2 (ovšem bez napojení) a dále železniční trať z Tel Avivu do Haify, která zde ale nemá zastávku (nejbližší je Železniční stanice Haifa Chof ha-Karmel).\n\nKibuc Ha-Chotrim byl založen v roce 1948. Zakladatelská osadnická skupina se zformovala již roku 1942 v Kirjat Chajim, pak provizorně od roku 1948 sídlila v nedaleké vysídlené Německé kolonii na okraji Haify a teprve roku 1952 se přesunuli do nynější lokality.\n\nMístní ekonomika je založena na zemědělství a průmyslu (firma na zpracování plastů R.O.P.).\n\nPodle údajů z roku 2014 tvořili naprostou většinu obyvatel v ha-Chotrim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 689 lidí. Během roku 2014 populace stoupla o 4,2 %.\n\n\n"}
{"id": "554645", "url": "https://cs.wikipedia.org/wiki?curid=554645", "title": "Parasphaerichthys", "text": "Parasphaerichthys\n\nParasphaerichthys je rod labyrintních ostnoploutvých paprskoploutvých ryb z čeledi guramovití (Osphronemidae). Zahrnuje dva známé druhy – \"Parasphaerichthys lineatus\" a \"Parasphaerichthys ocellatus\", oba ze sladkých vod Myanmaru. Typovým druhem rodu je \"Parasphaerichthys ocellatus\".\n"}
{"id": "554666", "url": "https://cs.wikipedia.org/wiki?curid=554666", "title": "Psí dečky", "text": "Psí dečky\n\nPsí dečky je české lidové pojmenování pro zkrácené kamaše neboli spinky, doplněk obuvi, který kryje nárty a kotníky. Psí dečky se převážně nosily ke konci 19. století a v první polovině 20. století.\n\nKamaše se staly povinnou součástí vojenské výstroje při zavádění jednotných uniforem v 18. století. Vyráběly se zpravidla z plátna (důstojnické kamaše mohly být z tenké kůže) a byly levnější a pohodlnější obdobou vysokých jezdeckých holínek. Zpevňovaly dolní část nohou, bránily nečistotám vniknout do nízké pochodové obuvi a také chránily spodní část kalhot před zašpiněním a přílišným opotřebením. Zapínaly se řadou knoflíků; pro lepší uchycení k obuvi sloužil řemínek provlečený vykrojením, které v podrážce tvořil podpatek. Armády některých zemí místo kamaší zavedly ke stejnému účelu levnější, avšak na ustrojení časově náročnější ovinovačky.\n\nNa přelomu 19. a 20. století v mnoha armádách došlo ke zkrácení kamaší, takže kryly pouze kotníky a nárty nebo pouze kotníky, a byly spínané knoflíky nebo řemínky (spinky).\n\nZavedením nadkotníkové bojové obuvi (kanady) ve druhé polovině 20. století kamaše a spinky ztratily svůj smysl a z bojové výstroje vymizely. Nadále se však používají například ve slavnostních uniformách, které si podržely některé historické prvky. Například mnoho regimentů dnešní Indické a Pákistánské armády nosí dlouhé psí dečky, do kterých jsou zastrčeny kalhoty, jako součást slavnostního úboru. Dečky jsou rovněž součástí uniforem Finské armády, Portugalské národní gardy či monackých karabiniérů. U finského námořnictva jsou dečky součástí zimní uniformy. Také námořnictvo USA a vojenské kapely je stále nosí při ceremoniích.\n\nI dnes jsou dečky užívány v některých oborech z bezpečnostních důvodů:\n\n"}
{"id": "554674", "url": "https://cs.wikipedia.org/wiki?curid=554674", "title": "Albert Puyols", "text": "Albert Puyols\n\nJosé Alberto Pujols Alcántara (* 16. ledna 1980, Santo Domingo, Dominikánská republika) je jeden z nejlepších baseballistů v americké nejvyšší baseballové lize. Hraje na 1. metě za St. Louis Cardinals.\n\nDo Spojených států se jeho rodina přestěhovala v roce 1996 z Dominikánské republiky.\n\nV roce 2005 založil se svojí manželkou nadaci, která chce pomáhat chudým v Dominikánské republice a také lidem s Downovým syndromem.\n\n10. prosince 2011 podepsal Albert Pujols desetiletý kontrakt s týmem Los Angeles Angels of Anaheim.\n"}
{"id": "554678", "url": "https://cs.wikipedia.org/wiki?curid=554678", "title": "Kfar Galim", "text": "Kfar Galim\n\nKfar Galim ( כְּפַר גַּלִּים, doslova „\"Vesnice vln\"“, v oficiálním přepisu do angličtiny Kefar Gallim) je vzdělávací komplex a sídlo v Izraeli, v Haifském distriktu, v Oblastní radě Chof ha-Karmel.\n\nLeží v nadmořské výšce 18 metrů v hustě osídlené a zemědělsky intenzivně využívané pobřežní nížině, nedaleko úpatí zalesněných svahů pohoří Karmel, ze kterého podél severní strany vesnice směřuje k moři vádí Nachal Ovadja.\n\nObec se nachází na břehu Středozemního moře (byť od vlastní čáry pobřeží ji odděluje těleso dálnice a železniční trati), cca 76 kilometrů severoseverovýchodně od centra Tel Avivu, cca 6 kilometrů jihozápadně od centra Haify a 2 kilometry severozápadně od města Tirat Karmel. Kfar Galim obývají Židé, přičemž osídlení v tomto regionu je židovské.\n\nKfar Galim je na dopravní síť napojen pomocí dálnice číslo 4. Západně od vesnice rovněž prochází nová dálnice číslo 2 (ovšem bez napojení) a dále železniční trať z Tel Avivu do Haify, která zde ale nemá zastávku (nejbližší je železniční stanice Chejfa Chof ha-Karmel).\n\nKfar Galim byl založen v roce 1952. Jde o mládežnickou vesnici a vzdělávací komplex určený pro školské regionální a nadregionální potřeby. Areál sestává z vlastní školy, z internátní školy a z farmy. Škola nabízí střední vzdělání pro mládež z členských vesnic Oblastní rady Chof ha-Karmel. Dále je tu vyšší škola se zaměřením na elektrotechniku a elektroniku provozovaná ve spolupráci s izraelským vojenským letectvem. Internátní škola je určena pro studenty z celého Izraele a má 170 žáků včetně izraelských Drúzů a nových židovských imigrantů. Na internátní školu je napojena cvičná zemědělská farma, která rovněž dodává škole potraviny.\n\nPodle údajů z roku 2014 tvořili naprostou většinu obyvatel v Kfar Galim Židé – cca 200 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 300 osob).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 276 lidí. Během roku 2014 populace klesla o 7,1 %.\n\n\n"}
{"id": "554681", "url": "https://cs.wikipedia.org/wiki?curid=554681", "title": "Lindt &amp; Sprüngli", "text": "Lindt &amp; Sprüngli\n\nLindt & Sprüngli je švýcarská firma zabývající se výrobou kvalitní čokolády. Název společnosti je obecně zkracován na Lindt.\n\nPočátky firmy sahají až k roku 1845, kdy David Sprüngli-Schwarz a jeho syn Rudolf Sprüngli-Ammann vlastnili malou cukrářskou dílnu a prodejnu v Zurichu. Když v roce 1892 odešel Rudolf do důchodu, rouzdělil svoji firmu mezi své dva syny. Mladší David Robert dostal dva obchody, které byly známy pod jménem Confiserie Sprüngli. Starší Johann Rudolf dostal továrnu na výrobu čokolády. Díky obchodním úspěchům mohl v roce 1899 Johann Rudolf rozšířit své podnikání a založil společnost \"Chocolat Sprüngli AG\". Ve stejném roce připojil ke své firmě bernskou společnost, kterou vedl Rodolphe Lindt a společnost byla přejmenována na Aktiengesellschaft Vereinigte Berner und Zürcher Chocoladefabriken Lindt & Sprüngli.\n\nV roce 1994 ovládla firma Lindt & Sprüngli rakouského výrobce čokolády Hofbauer, se kterou získala její slavné Küfferle, které se staly značkou pod vládou Lindt. V letech 1997 a 1998 ovládla společnost italského výrobce Caffarel a amerického výrobce Ghirardelli.\n\nV roce 2009 byla společnost Lindt nucena uzavřít několik poboček v USA, které bývaly jejím největším trhem kvůli slabé poptávce, což jasně ukazuje na dopad hospodářské krize.\n\n\n"}
{"id": "554682", "url": "https://cs.wikipedia.org/wiki?curid=554682", "title": "Ropné zásoby Česka", "text": "Ropné zásoby Česka\n\nRopné zásoby České republiky se nacházejí především v Jihomoravském kraji. Jedná se o relativně malé ropné naleziště, v roce 2005 bylo extrahováno 340 600 m³ surové ropy a 98,75 milionu m³ zemního plynu. Počátek získávání této ropy se datuje na počátek 20. století, první získávání pro komerční využití začalo v roce 1919.\n\nProdukce ropy na Moravě pokrývá pouze malé procento celkové poptávky České republiky, např. v roce 1999 bylo vytěženo 176 kilotun surové ropy oproti 5997 kilotunám ropy dovezené.\n\nMalé zásoby ropy se nacházejí také u východního a jihovýchodního okraje české části hornoslezské uhelné pánve, tj. v oblasti Moravskoslezských Beskyd.\n\nPrvní experimentální vrt byl otevřen 27. března 1900 poblíž Bohuslavic v dnešním okrese Hodonín), druhý byl otevřen ještě téhož roku. Jelikož bylo však získávání ropy velmi nákladné, do roku 1917 byly vrty opuštěny. V roce 1919 zde otevřela \"Moravská těžařská společnost\" svůj první vrt, v roce 1925 vlastnila v okolí již 25 vrtů.\n\nBěhem druhé světové války se oblast stala strategicky významnou pro nacistické Německo, největší německá společnost v tomto oboru, \"Deutsche Erdöl A. G.\", měla v té době v okolí Hodonína přes 1200 vrtů. Tehdejší ropné rafinérie byly později spojenci bombardovány, včetně rafinérií v Litvínově, Bratislavě (rafinérie \"Apollo\"), slovenské obci Dubová, Kralupech nad Vltavou, Kolíně, a Pardubicích (společnost \"Fanto Werke\").\n1. ledna 1946 byly všechny existující ropné rafinérie a vrty na území tehdejší české části Československa sjednoceny pod \"Československé naftové závody\" (\"ČNZ\"). V roce 1948 měla ČNZ 1858 zaměstnanců. V roce 1958 byla ČNZ sloučena s podobnou společností působící na Slovensku do nového závodu \"Moravské naftové doly\". V roce 1990 se slovenská část opět osamostatnila.\n\nV současné době operuje s vrty společnost MND a. s.. V roce 2005 měla 618 zaměstnanců. V roce 2017 našla MND a.s. obří ložisko s obsahem 3 miliony barelů ropy a 100 milionů kubických metrů plynu.\n\nStatistiky těžby od 90. let:\n\n\n"}
{"id": "554683", "url": "https://cs.wikipedia.org/wiki?curid=554683", "title": "Ljubija", "text": "Ljubija\n\nLjubija (srbskou cyrilicí \"Љубија\") je obec v opčině Prijedor v Bosně a Hercegovině. V roce 1991 měla 3 945 obyvatel, většinou Bosňáků. Na konci 90. let 20. století zde působil prapor českého kontingentu IFOR a SFOR.\n"}
{"id": "554685", "url": "https://cs.wikipedia.org/wiki?curid=554685", "title": "Tour de France 2010", "text": "Tour de France 2010\n\nTour de France 2010, v pořadí 97. ročník nejslavnějšího cyklistického etapového závodu světa, proběhl mezi 3. a 25. červencem 2010. Odstartoval úvodní časovkou v nizozemském Rotterdamu a skončil tradičně pod pařížským Vítězným obloukem. V závodě sice zvítězil španělský jezdec stáje Astana Alberto Contador, později mu však byl titul kvůli dopingovému trestu odebrán.\n\nZávod Tour de France začal popáté na území Nizozemska. Zajímavostí je že to byl třetí start závodu Velké trojky v Nizozemsku v řadě, po startu Vuelty 2009 v Assenu a Giro d'Italia 2010 v Amsterodamu. První byl prolog v Rotterdamu, jehož trasa vedla i přes známý most Erasmusbrug. Další tři etapy byly ve stylu jarních klasik, přejezd Arden v 2. etapě a 13,2 km úsek kostkovaných cest ve 3. etapě.\n\nPůvodní počet přihlášených závodníků byl 198 z 31 zemí a z 22 týmů. K úvodnímu prologu ale nenastoupil Španěl Xavier Florencio, který použil lék obsahující zakázanou látku bez vědomí svého týmu Cervélo TestTeam. Prolog poznamenaný deštěm a mokrým povrchem absolvovalo 197 cyklistů a vyhrál ho Švýcar Fabian Cancellara. Získal tím do držení žlutý trikot vedoucího jezdce závodu a zelený trikot nejlepšího v bodovací soutěži. První etapu z Rotterdamu do Bruselu poznamenanou častými pády a hromadným pádem necelý kilometr před cílem vyhrál Ital Alessandro Petacchi. Druhou etapu s cílem ve Spa, částečně vedoucí po jarní klasice Liége - Bastogne - Liége vyhrál po samostatném úniku Sylvain Chavanel a oblékl se do žlutého trikotu. Zbytek etapy byl neutralizován z důvodu pádu většiny pelotonu ve sjezdu z Col de Stockeu. Ve třetí etapě závodníci zavítali na pět úseků pavé slavného Paříž - Roubaix, bylo k vidění velké množství pádů a jeden z favoritů Frank Schleck musel odstoupit ze závodu se zlomenou klíční kostí, na pádu Franka vydělal jeho bratr Andy, když si připsal přes minutu k dobru na Alberta Contadora. Etapu vyhrál Thor Hushovd a do žlutého se znovu oblékl Fabian Cancellara. Následující etapu do Reims si připsal již letos podruhé Alessandro Petacchi. Poté začal znovu úřadovat fantom loňské tour Mark Cavendish a zvítězil v hromadných dojezdech v Montargis a v Gueugnonu. Osmá etapa znamenala tragédii pro Lance Armstronga, který celkem třikrát spadl a ztratil jakékoliv naděje na finální vítězství. V jinak první horské etapě začali úřadovat specialisté vrchaři, vyhrál Andy Schleck a do žlutého trikotu se oblékl Cadel Evans. Devátá etapa obsahovala stoupání na Col de la Madeleine, ve kterém útočili Andy Schleck a Alberto Contador, kvůli vzájemnému taktizování je dojela skupina pronásledovatelů, z nichž zvítězil Sandy Casar. Po této etapě se poprvé se do puntíkovaného trikotu oblékl Anthony Charteau a do žlutého Andy Schleck, jelikož zraněný Cadel Evans dojel se značnou ztrátou. 11. etapa znamenala nejen třetí etapové vítězství pro Marka Cavendishe, ale i diskvalifikaci jeho týmového kolegy Marka Renshawa. Ten byl vyloučen za údery hlavou do soupeře Juliana Deana při závěrečném spurtu. Další dvě etapy se dojížděly po únicích a vítězství si připsali Joaquim Rodríguez a Alexandr Vinokurov. Ve 14. etapě zavítal peloton do Pyrenejí, kde se jely celkem 4 etapy. První z nich do Ax-3 Domaines vyhrál Christophe Riblon po dlouhém sólovém úniku. Další etapa znamenala změnu ve žlutém trikotu, ovšem poněkud kontroverzním způsobem. Při stoupání na Port de Bales Andy Schleck nastoupil Contadorovi, ale po chvíli mu spadl řetěz. Contador na útok odpověděl a Schleckovi ujel. Tento útok na muže ve žlutém trikotu při jeho technických problémech vyvolal nesouhlas mezi diváky i částí pelotonu. Alberto Contador se pak za tento čin omluvil. 16. etapa označována jako královská pyrenejská - obsahovala 2 horské prémie 1. kategorie a dvě prémie HC - přivedla peloton poprvé na legendární Col du Tourmalet. Do cíle v Pau dorazil první Pierrick Fédrigo. 17. etapa se opět vracela na Col du Tourmalet, kde tentokrát měla svůj cíl. Andy Schleck se snažil útočit, ale Alberto Contador se ho celou etapu udržel a oba dva společně dojeli do cíle, kde zvítězil Andy Schleck. Další změnu v celkovém pořadí již nepřinesla ani časovka jednotlivců, kterou Alberto Contador zahajoval s 8 sekundovým náskokem na Schlecka, který navýšil až na finálních 39 sekund. V časovce, stejně jako v prologu, zvítězil Fabian Cancellara. Poslední etapu, prestižní dojezd na Champs-Elysées, vyhrál v hromadném spurtu Mark Cavendish.\n\nContadorovo vítězství bylo několik měsíců po skončení závodu závažně zpochybněno poté, co vyšlo najevo podezření z dopingu. Ve vzorcích jeho moči bylo nalezeno stopové množství anabolika clenbuterolu, látky, kterou sportovci za žádných okolností nesmějí používat. Dne 6.2.2012 Sportovní arbitrážní soud (CAS) ve švýcarském městě Lausanne potrestal vítěze Tour de France 2010 španělského cyklistu Alberta Contadora za užití anabolika clenbuterolu dvouletým zákazem startu a odebráním vítězství na Tour de France 2010.\n\n\n"}
{"id": "554686", "url": "https://cs.wikipedia.org/wiki?curid=554686", "title": "Sterling Knight", "text": "Sterling Knight\n\nSterling Sandmann Knight (* 5. března 1989, Hilton Head Island, Jižní Karolína, USA) je americký herec a zpěvák. Proslavil se rolí Chada Dylana Coopera v seriálu \"Sonny ve velkém světě\". Také si zahrál ve filmech \"Znovu 17\" a \"Rande s hvězdou\".\n\nNarodil se na Hilton Head Island, v Jižní Karolíně. Přestěhoval do Kalifornie, aby se mohl věnovat herectví. Má mladší sestru Samanthu Scarlett a mladšího bratra Spencera Shuga.\n\nKariéru nastartoval v lokálních divadelních produkcích. První role přišla se seriálem \"Hannah Montana\". Poté se objevil v seriálech \"The Closer\", \"Out of Jimmy's Head\" a \"Chirurgové\". Zlom v kariéře nastal s rolí Chada Dylana Coopera v seriálu \"Sonny ve velkém světě\". Filmový debut přišel s rolí Alexe O'Donnella ve filmu \"Znovu 17\". V roce 2010 si zahrál hlavní roli v originálním filmu Disney Channel \"Rande s hvězdou\". S Ashley Hewitt si zahrál ve filmu \"\". Film byl vydán v roce 2010.\n\nV roce 2012 si zahrál v thrillerovém filmu \"Tranzit\". V roce 2013 začal hrát v seriálu \"Melissa a Joey\". V roce 2015 hrál v akčním dramatu \"Landmine Goes Click\".\n"}
{"id": "554687", "url": "https://cs.wikipedia.org/wiki?curid=554687", "title": "Sdot Jam", "text": "Sdot Jam\n\nSdot Jam ( שְׂדוֹת יָם, doslova „\"Mořská pole\"“, v oficiálním přepisu do angličtiny Sedot Yam, přepisováno též Sdot Yam) je vesnice typu kibuc v Izraeli, v Haifském distriktu, v Oblastní radě Chof ha-Karmel.\n\nLeží v nadmořské výšce 10 metrů v hustě osídlené a zemědělsky intenzivně využívané pobřežní nížině. Severně od vesnice se rozkládá archeologický areál Caesarea Maritima.\n\nObec se nachází na břehu Středozemního moře, cca 47 kilometrů severoseverovýchodně od centra Tel Avivu, cca 36 kilometrů jihojihozápadně od centra Haify a 5 kilometrů severozápadně od města Chadera. Sdot Jam obývají Židé, přičemž osídlení v tomto regionu je zcela židovské.\n\nSdot Jam je na dopravní síť napojen pomocí dálnice číslo 4.\n\nSdot Jam byl založen v roce 1940. Zakladatelská osadnická skupina se zformovala už v roce 1936 v Kirjat Mockin. 2. května 1940 se přesunula do nynější lokality. 26. srpna 1946 byl kibuc obklíčen britským vojskem, které zde provedlo razii za účelem vyšetření sabotáže, které židovské protibritské skupiny provedly v haifském přístavu. 83 členů kibucu bylo britskými úřady zatčeno.\n\nKoncem 40. let měl kibuc Sdot Jam rozlohu katastrálního území 1100 dunamů (1,1 kilometru čtverečního).\n\nMístní ekonomika je založena na zemědělství a turistickém ruchu. V obci stojí muzeum připomínající Chanu Senešovou – židovskou parašutistku, která byla za druhé světové války nasazena do odboje v nacistické Evropě.\n\nPodle údajů z roku 2014 tvořili naprostou většinu obyvatel v Sdot Jam Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 936 lidí. Během roku 2014 populace stoupla o 6,6 %.\n\n"}
{"id": "554694", "url": "https://cs.wikipedia.org/wiki?curid=554694", "title": "Hadohlavci", "text": "Hadohlavci\n\nHadohlavcovití (Channidae) nebo hadohlavci jsou čeleď ostnoploutvých paprskoploutvých ryb. Hadohlavci obývají sladké vody Afriky a Asie. V rámci ostnoploutvých tvoří samostatný podřád Channoidei. Ve starších systémech byli hadohlavci řazeni mezi labyrintky (Anabantoidei), protože stejně jako labyrintky využívají k dýchání atmosférického vzduchu nadžaberní orgán. U hadohlavců je však nadžeberní orgán jednodušší a nemá podobu labyrintu typickou pro labyrintky.\n\nČeleď hadohlavcovití zahrnuje dva rody, \"Channa\" a \"Parachanna\", a celkem 32 druhů:\n\nNejbližšími příbuznými hadohlavců jsou pravděpodobně labyrintky (Anabantoidei), které s hadohlavci spojuje nejen dýchání vzduchu pomocí nadžaberního orgánu, ale i mnohé aspekty rozmnožovacího chování, jako je stavba hnízd, inkubace jiker a ochrana potěru v tlamě rodičů, či typické obětí partnerů během tření. Ve starších systémech byla čeleď hadohlavcovití řazena do jedné skupiny s čeleděmi labyrintních ryb, obvykle jako řád či podřád Labyrinthici.\n\nRod \"Channa\" se vyskytuje v jižní, jihovýchodní a východní Asii. Rod \"Parachanna\" se vyskytuje v tropické západní Africe.\n\nRozšíření hadohlavců je limitováno průměrnou teplotou a srážkami během teplého období. Vyskytují se tam, kde srážky během nejvlhčího měsíce přesahují 50 až 100 mm a průměrná teplota zároveň přesahuje 20 °C. Současné rozšíření hadohlavců je výsledkem vzniku asijského monzunového systému v pozdním neogénu.\n\nV letech 1957–1964 se konaly pokusy s aklimatizací amurského poddruhu hadohlavce skvrnitého (\"Channa argus warpachowskii\") v Čechách.\n\nU hadohlavců je vysoce vyvinutá péče o potomstvo. V závislosti na druhu jsou jikry a plůdek opečovávány v tlamě rodičů nebo jikry opečovávají na hladině. Samice některých druhů krmí svůj potěr neoplozenými jikrami.\n\nHadohlavci patří mezi významné konzumní ryby.\n\nPro svou velikost, dravost a nesnášenlivost nepatří hadohlavci mezi běžně chované akvarijní ryby. Jsou však oblíbeným předmětem zájmu specialistů. Vzhledem k určité podobnosti s příbuznými labyrintkami (Anabantoidei) se chovu hadohlavců často věnují organizace primárně zaměřené na labyrintní ryby.\n\n\n"}
{"id": "554705", "url": "https://cs.wikipedia.org/wiki?curid=554705", "title": "Sláva Omegy", "text": "Sláva Omegy\n\n„Sláva Omegy“ (v originále „The Omega Glory“) je pětadvacátý díl druhé řady seriálu Star Trek, později známého jako \"Star Trek (seriál)\". Premiéra epizody v USA proběhla 1. března 1968, v České republice 21. března 2003.\n\nHvězdná loď USS Enterprise NCC-1701 pod vedením kapitána Jamese Tiberius Kirka nachází poblíž planety Omega IV a další federační loď \"USS Exeter\". Loď neodpovídá na Uhuřino vysílání a výsadek kapitána Kirka spolu s panem Spockem, Dr. McCoyem a členy ostrahy (redshirt) nachází na lodi pouze uniformy plné zvláštních krystalů. McCoy zjišťuje, že jde o posádku, která byla zbavena veškeré tělesné vody a pouze toto zbylo. Z posledního záznamu lodního deníku je patrné, že šlo o nějakou infekci, která byla přinesena výsadkem z planety a každý, kdo vkročí na loď je infikovaný.\n\nNa povrchu se výsadek nalézá tibetskou vesnici Kohmů, které velí kapitán \"USS Exter\", Ron Tracey. Tracey zpočátku působí jako klasický trosečník, ale když výsadek objevuje, že porušil základní směrnici a chce ho zatknout, napadne a zabije phaserem jednoho člena ochranky. Tracey zkouší Kirka přemluvit, že na planetě se nachází sérum dlohověkosti, které by bylo zapotřebí izolovat a získat pro sebe. Důkazem je jeden z obyvatel, který je přes 200 let starý a jeho otec přes 1000 let. Kirk toto spojenectví odmítá a je uvězněn. Ve vězení se Kirk a Spock setkávají s dvojicí barbarů, kteří jsou označování za Yangy. Vynikají svou zuřivostí a primitivním stupněm vývoje, ale později se ukazuje, že umí mluvit. Kirk jim pomůže utéct, ale Yang jej omráčí a uteče se svou družkou sám. Když Kirk přichází k sobě, utíkají za McCoyem, který je donucen zkoumat sérum. Ten zjišťuje, že sérum neexistuje a extrémní dlouhověkost je prostě vlastnost zdejších obyvatel a nemoc přinesená na loď se projeví pouze po krátkém pobytu na povrchu planety. Do místnosti doráží pološílený Tracey, který dává za vinu pád vesnice a napadení ze strany Yangů Kirkově pomoci při útěku z vězení.\n\nZáhy se všichni dostávají do zajetí Yangů a je patrné, že nejde o tak primitivní skupinu. Vše nasvědčuje tomu, že planeta prošla technologickými válkami a vlastně Kohmové jsou původní komunisté a Yangové zase Yankeeové. Vše potvrzuje roztrhaná americká vlajka. Když vůdce Yangů začne odříkávat nesrozumitelná slova z uctívaných listin, Kirk rozpozná a odříká začátek ústavy spojených států, což Yangy zaskočí. Celou situaci komplikuje Tracey, který je přesvědčuje, že Kirk je ten špatný a Spock je vlastně ďábel, který je přišel zničit. Nakonec je Kirk přemluví, že ve svaté knize stojí pravidlo „Dobro vždy porazí a zničí zlo“. Společně s Traceym jsou svázáni k sobě jednou rukou a ten, který přežije bude uznán jako dobrý. Zatím Spock přiměje jednu Yangskou ženu, aby zapnula komunikátor, který uslyší \"Enterprise\".\n\nKdyž Kirk vyhraje souboj, nechává Traceyho zatknout a Yangům vysvětluje, že ústava byla napsána pro celý lid a nikoliv pouze pro vůdce kmenů a že musí platit pro Yangy i Khomy. Yangové se nad tím pozastavují, ale souhlasí, že to splní. Kirk ještě před transportem na loď si prohlédne vlajku a odchází.\n\n\n"}
{"id": "554707", "url": "https://cs.wikipedia.org/wiki?curid=554707", "title": "Mobile", "text": "Mobile\n\nMobile (výslovnost: ) je třetí nejlidnatější město amerického státu Alabama a krajské město Mobile County. Leží v zálivu Mobile Bay, který se nachází na severním pobřeží Mexického zálivu. Počet obyvatel samotného města je asi 198 915 a v celé aglomeraci žije téměř 400 000 obyvatel.\n\nBylo založeno roku 1702 jako francouzská kolonie, poté město patřilo mezi britské kolonie a ještě později pak mezi španělské. V roce 1813 se město stalo součástí Spojených států amerických.\n\n\n\n"}
{"id": "554709", "url": "https://cs.wikipedia.org/wiki?curid=554709", "title": "Houston Aeros", "text": "Houston Aeros\n\nHouston Aeros byl profesionální americký klub ledního hokeje, který sídlil v Houstonu ve státě Texas. Své domácí zápasy hrála \"Letadla\" v tamní aréně Toyota Center, ve které působí rovněž klub NBA Houston Rockets. Houston byl součástí soutěže od sezony 2001/02, kdy se do ní přesunul ze zaniklé IHL.\n\nKlub byl založen v roce 1994 a zvolil si stejný název jako celek, který hrál v 70. letech WHA a za který nastupoval legendární Gordie Howe. Jeho číslo 9 bylo i u nových \"Aeros\" vyřazeno ze sady dresů. Klub získal v roce 2003 Calder Cup za vítězství v AHL, v sezoně 2010/11 prohrál ve svém druhém finále s Binghamton Senators. V sezoně 1998/99 dokázal vyhrát i zaniklou IHL. Jednalo se v době zániku o farmářský celek týmu NHL Minnesota Wild.\n\nOd sezony 2013/14 se mužstvo přestěhovalo do Iowy, kde začalo působit pod názvem Iowa Wild.\n\n\n\nZdroj: \n\nZdroj: \n\nZdroj: \n\nZdroj: \n\n\"u brankářských rekordů bráno v potaz alespoň 25 odchytaných utkání v sezoně\"\n"}
{"id": "554710", "url": "https://cs.wikipedia.org/wiki?curid=554710", "title": "Kfar Cvi Sitrin", "text": "Kfar Cvi Sitrin\n\nKfar Cvi Sitrin nebo Bejt Cvi ( כפר צבי סיטרין, doslova „\"Vesnice Cviho Sitrina\"“, v oficiálním přepisu do angličtiny Bet Zevi, přepisováno též Kfar Tzvi Sitrin) je vzdělávací komplex a obec v Izraeli, v Haifském distriktu, v Oblastní radě Chof ha-Karmel.\n\nLeží v nadmořské výšce 42 metrů na pomezí hustě osídlené a zemědělsky intenzivně využívané pobřežní nížiny a úpatí zalesněných svahů pohoří Karmel.\n\nObec se nachází 3 kilometry od břehu Středozemního moře, cca 73 kilometrů severoseverovýchodně od centra Tel Avivu, cca 10 kilometrů jižně od centra Haify a 4 kilometry jižně od města Tirat Karmel. Kfar Cvi Sitrin obývají Židé, přičemž osídlení v tomto regionu je převážně židovské.\n\nKfar Cvi Sitrin je na dopravní síť napojen pomocí dálnice číslo 4. Jižně od obce z ní odbočuje lokální silnice číslo 721, která vede do svahů Karmelu, k vesnici Bejt Oren.\n\nKfar Cvi Sitrin byl založen v roce 1953. Jde o vzdělávací komplex zaměřený mimo jiné na práci s problémovými dětmi. V létě se zde konají náboženské studijní a rekreační pobyty. Zároveň se zde uvádí ústav pro vzdělávání učitelů. Během druhé libanonské války se sem uchýlila také ješiva Kajic Cejrej ha-Šluchim ze Safedu.\n\nObec byla pojmenována po Cvim Sitrinovi, vedoucím představiteli hnutí ha-Po'el ha-Mizrachi ve Spojených státech.\n\nPodle údajů z roku 2014 tvořili naprostou většinu obyvatel v Kfar Cvi Sitrin Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě kolísající populací. K 31. prosinci 2014 zde žilo 189 lidí. Během roku 2014 populace klesla o 5,0 %.\n\n\n"}
{"id": "554715", "url": "https://cs.wikipedia.org/wiki?curid=554715", "title": "Erich von Stroheim", "text": "Erich von Stroheim\n\nErich von Stroheim (22. září 1885 – 12. května 1957) byl rakouský židovský filmový režisér, herec a hvězda němé éry.\n\nNarodil se 22. září 1885 ve Vídni, jako syn Johanny Bondyové a Benna Stroheima, kloboučníka z Glivic (dnes v Polsku). Jeho matka byla členkou vídeňské židovské obce. Později jím samotným šířená biografie líčí, jak „horkokrevný mladý Erich“ po prostopášnostech a souboji mohl vycestovat jen díky jednomu strýci a pod podmínkou, že se do Rakouska již nevrátí. I to tvoří již součást jeho autostylizace jako Ericha Hanse Oswalda Carl Maria Stroheim von Nordenwald, kterou začal svou hollywoodskou kariéru.\n\nOd roku 1914 dostával první angažmá ve filmech Davida Warka Griffitha, který jej později zaměstnal také jako asistenta režie. Spolupráce s Griffithem, který patřil mezi nejnovátorštější režiséry své doby a brzy rozpoznal dramatické působení velkých celků, paralelních dějů a časových skoků, jej velmi poznamenala. Jako herec se zaměřil na ztvárňování brutálních německých důstojníků, kteří v bílých rukavičkách a s jezdeckým bičíkem v ruce terorizovali lidi, a učinil z tohoto charakteru svůj příznačný typ.\n\nFilm \"Blind Husbands (1918)\", který byl vyroben za 50 000 dolarů, se stal jeho režijním debutem a zaznamenal značný komerční úspěch. Další projekty byly sice komerčně úspěšné bez výjimky, ale filmoví bossové vystupovali stále ostřeji vůči režisérovi, který byl zvláště v otázkách výpravy velmi pedantský. Od svého druhého filmu \"Bláhové ženy\" (1921) již nemohl dokončit žádnou produkci tak, jak plánoval. Buď byl ještě v průběhu natáčení propuštěn, nebo film stříhal a zkracoval někdo jiný.\n\nPo roztržce s Glorií Swansonovou a Josephem Kennedym při natáčení \"Queen Kelly\" (1928/1929) již nemohl režírovat žádný film. Jako herec byl mnohem úspěšnější. Vedle parádních rolí, jako byl hejtman von Rauffenstein ve filmu \"Velká iluze\" (1937), polní maršál Rommel z filmu \"Pět hrobů u Káhiry (1943)\" nebo jako Ludwig van Beethoven ve filmu \"Napoléon\", jsou to především četné detektivky, z nichž Stroheim zůstává v paměti jako tajemný a vždy nevypočitatelný muž. Naposledy stál jako režisér před kamerou při natáčení filmu Billyho Wildera \"Sunset Boulevard (1950)\". Zde hraje bývalého režiséra a sluhu filmové hvězdy, jejíž převoz do blázince inscenuje jako velkou filmovou scénu před blížícími kamerami filmového týdeníku.\n\nNakonec žil ve Francii, zemřel zde 12. května 1957.\n\n\n\n\n"}
{"id": "554721", "url": "https://cs.wikipedia.org/wiki?curid=554721", "title": "Nokia N8", "text": "Nokia N8\n\nNokia N8 je multimediální smartphone od společnosti Nokia. Byl uveden na trh ve čtvrtém čtvrtletí roku 2010.\n\nNokia N8 je model spadající do kategorie Nseries. Je vybaven 12megapixelovým fotoaparátem s bleskem s optikou Carl Zeiss, předním fotoaparátem (umožňující videohovory), FM rádiem, Bluetooth, hudebním přehrávačem. Podporuje Java MIDP 2.1, Flash Lite atd. 3,5palcový displej podporuje multitouch. Hudbu lze poslouchat klasickými sluchátky s konektorem 3,5 mm.\n\nTelefon pracuje s operačním systémem Symbian^3.\n\n"}
{"id": "554734", "url": "https://cs.wikipedia.org/wiki?curid=554734", "title": "Turany", "text": "Turany\n\nTurany (před rokem 1907 \"Turán\", ) jsou město na Slovensku v okrese Martin. Leží 11 km na východ od okresního města Martin na pravém břehu řeky Váh.\n\nPrvní písemná zmínka o obci pochází z roku 1341.\n\nMěsto má rozlohu katastrálního území 46,75 km². V roce 2017 zde žilo 4 275 obyvatel.\n\nV centru města stojí kulturní památka Slovenské republiky – gotický římskokatolický Kostel svatého Havla z první poloviny 14. století a funkcionalistický evangelický kostel z roku 1933.\n\nK 1.1.2016 získaly Turany status města.\n\n"}
{"id": "554737", "url": "https://cs.wikipedia.org/wiki?curid=554737", "title": "ISTAF", "text": "ISTAF\n\nISTAF (Internationales Stadionfest Berlin) je mezinárodní atletický mítink, který se koná na olympijském stadionu v německém Berlíně. V letech 1998 - 2009 byl mítink součástí prestižních závodů, tzv. Zlaté ligy. Z důvodu rekonstrukce stadionu se v roce 2002 a 2003 mítink konal na berlínském stadionu Friedricha Ludwiga Jahna. 22. srpna 2010 se uskutečnil 69. ročník.\n\nNa mítinku bylo vytvořeno během celé jeho historie dohromady šestnáct světových rekordů. Dosud platný je výkon marockého běžce Hichama El Guerrouja, který zde v roce 1999 vytvořil nový světový rekord v běhu na 2000 metrů, jehož hodnota je 4:44,79. Do historie se zapsala také tehdy východoněmecká výškařka Rosemarie Ackermannová, která zde v roce 1977 pokořila jako první žena v historii dvoumetrovou hranici. 22. srpna 2010 zde překonal Keňan David Lekuta Rudisha třináct let starý světový rekord v běhu na 800 metrů, když vylepšil čas Wilsona Kipketera o dvě setiny na 1:41,09.\n\n"}
{"id": "554739", "url": "https://cs.wikipedia.org/wiki?curid=554739", "title": "Don Angelo Pietra", "text": "Don Angelo Pietra\n\nDon Angelo Pietra (1550 Moneglia – 1590 Monte Cassino) byl italský benediktinský mnich, autor spisu \"Indirizzo degli Economi\" vydaného roku 1586 a popisujícího soudobé účetní metody.\n\nDon Angelo Pietra se narodil v roce 1550 v Moneglii, nacházející se v italském regionu Liguria. V roce 1569 se stal řeholníkem řádu svatého Benedikta v klášteře San Benigno v Janově. Od roku 1585 byl správcem kláštera v Mantově, kde se zabýval také reorganizací správy vévodství za vlády Guglielma Gonzagy. Právě zde vydal v roce 1586 své životní dílo, spis Indirizzo degli Economi, které věnoval klášteru Monte Cassino. Zde také v roce 1590 zemřel. \n\nCelý název Pietriho díla zní: „Indirizzo degli Economi, o sia ordinatissima Instruttione da regolatamente formare qualunque Scrittura in un Libro doppio; aggiuntovi l’essemplare di un libro nobile, co’l suo giornale, ad uso della congregation cassinese, dell’ordine di S.Benedetto. Con due tavole, l’una de’ capitoli, et l’altra della cose piú degne, a pieno intendimento di ciascurno. Opera nuoua, non meno utile che necessaria, a Religiosi, che vivono delle proprie Rendite, & ad ogni Padre di Famiglia, che si diletti del Libro Doppio. Composta da Don Angelo Pietra Genovese Monaco, & indegno seruo di Giesu Christo.” Vydavatelem byl Francesco Osanna v Mantově. \nPodle vlastních slov v něm autor nepopisuje systém účtování římský, benátský, janovský či v jiném městě užívaný, nýbrž se řídí zásadami všem městům společnými. Ačkoli ve svém spise popisuje účtování různých činností benediktinského kláštera, uspořádání účtů a příprava závěrečných účtů se hodily i na komerční podnikání. Na rozsáhlý text, doplněný praktickým slovníkem pojmů (tavola alfabetica), navazuje podrobný vzor deníku a hlavní knihy zahrnující operace během roku. Podle britských historiků účetnictví Bywatera a Yameye „spis Dona Angela působí i po čtyřech stoletích nejen jako důkaz autorovy znalosti detailů klášterního účtování a správy, ale také demonstruje jeho dokonalé pochopení vzájemných vztahů mezi různými účty obsaženými v systému podvojného účetnictví, stejně jako charakteristické rysy tohoto systému.“ \n\nJmění klášterů, pro něž byl tento spis především vydán, třídí Pietra na tři druhy a pro každý druh vyžaduje zvláštní popisník (inventář):\n\n\nNemovitý majetek a ostatní zařízení včetně dobytka, které nejsou určeny k prodeji a které se nespotřebují, pouze opotřebí (beni stabili), nejsou u Pietry předmětem účtování. Zapisují se jen do dvou zvláštních inventářů výše uvedených pod čísly 1. a 3. Zde se také zaznamenávají všechny změny, jež se s tímto druhem majetku staly. Předmětem účtování jsou pouze výlohy, které se týkají správy těchto věcí. Naproti tomu se účtují oběžné statky z 2. popisníku, tedy příjmy a vydání zboží k prodeji a spotřebitelných zásob. Při oceňování majetku v inventáři 2. doporučuje Pietra oceňování cenou obecnou, ale nižší, než je cena tržní, aby při případných prodejích nevznikla ztráta. Také výnos polního hospodářství doporučuje oceňovat podle obecné ceny. Vše, co nesouvisí s provozováním podniku, zůstává mimo účetnictví. \n\nPietra rozlišuje tři typy hlavní knihy (kterou nazývá Libro Grande, Libro Doppio di Ragione, Libro Maestro nebo Libro dell’Economo) podle druhu podnikání: Libro di Banco pro bankéře, Libro Mercantesco a Libro Nobile pro obchodníky nebo Libro dell’economo pro rentiéry. \nPro pomocnou evidenci doporučuje využívat pomocné knihy pro jednotlivá odvětví hospodářství, které mají být vedeny podřízenými úředníky, například knihu pokladní, z nichž se na konci každého měsíce účtuje jedinou položkou do deníku. Správce hospodářství má podle něj vést lhůtní knihu (knihu rozpočtovou), kterou sestavuje na podkladě zkušeností z minulých let nebo podle údajů z různých knih kláštera a jeho dvorů, například splatnost daní, pohledávek, dluhů, zamýšlené koupě a prodeje atd. Deník je podle něj „duší rozvažné knihy“. Na každé straně deníku se před účtem dlužnickým píše předložka „per“, a to pouze u první položky. Dále Pietra doporučuje:\n\n\nSpecifickým prvkem Pietrova systému je účtování na účtu kláštera – \"Monastero nostro\", který se zřizuje na začátku prvního roku a zároveň je prvním účtem v rozvažné knize. Poté se nejprve zapíší z inventáře statků oběžných (2. popisník) všechny položky do deníku prostřednictvím účtu Monastero nostro a položky se převedou do rozvažné knihy. Na pravé straně účtu Monastero nostro jsou pak zapsána všechna aktiva, na levé straně všechna pasiva, podobně jako v dnešním počátečním účtu rozvažném. Vypočtené saldo se zapsalo na stranu s nižším zůstatkem. Potom bez zápisu do deníku se toto saldo převedlo na příslušnou stranu nového účtu, který se nazývá znovu \"Monastero nostro\". První účet je potom účtem celého vlastního majetku (všeobecný kapitál), druhý účet čistým jměním (rozdíl mezi aktivy a cizími zdroji). Při závěrce prvního roku přebírá funkci prvního účtu Monastero nostro účet zvaný \"Esito\" (východ, výstup, dnešní konečný účet rozvážný). \n\nV druhém roce a dalších letech při otevření knih přebírá funkci prvního účtu Monastero nostro účet \"Introito\" (vstup, účet počáteční rozvahy). Tento účet Pietra popisuje jako účet hrubého kapitálu, vykazující všechna aktiva z inventáře 2. a pasiva. Druhému účtu zůstává název Monastero nostro. Obsahuje přebytek aktiv po odečtení pasiv resp. přebytek pasiv po odečtení aktiv. Saldo účtu Introito se zapisuje na stranu Má dátí účtu Monastero nostro, jestliže má klášter více pasiv než majetku, resp. na stranu Dal se zapisuje, kolik má klášter čistého jmění (přebytku aktiv po odečtení pasiv). \n\nNebylo-li již na některé straně účtu volné místo, vypočetl se zůstatek a jen zůstatek se převedl na nový účet. Odlišně se postupovalo pouze u účtů Monastero nostro, Introito, Esito a účtu všeobecných příjmů a vydání (účet zisku a ztráty). U nich se převáděly na nově otevírané účty celé součty obou stran. Měl-li účet jednu stranu popsánu a na druhé bylo ještě prázdné místo, učinila se na straně, kde bylo prázdné místo, asi dva řádky pod posledním zápisem oddělovací čára a pod tuto čáru bylo možno zapisovat položky strany opačné. Na první řádek ale bylo nutno napsat nejprve převod součtu popsané strany účtu. Takový převod se označuje jako crossolo, appogio, ferula nebo bastone. Zrušení chybných položek (stornování) se provádělo pouze v hlavní knize bez zápisu do deníku, přičemž se nedoporučuje, aby se položky přeškrtávaly. \n\nPietra podrobně popisuje a znázorňuje uzavírání účtů, uzávěrku hlavní knihy, i následně vznikající předvahu (il bilancio del libro) a konečný účet rozvažný (esito generale). Položky závěrečné ani počáteční se nezapisovaly do deníku, nýbrž pouze na obou účtech přímo v rozvažné knize. Saldo účtu zisku a ztráty se rovněž nezapisovalo do deníku, převádělo se přímo v rozvažné knize na účet Monastero nostro. Uzavírání jednotlivých účtů se provádělo podobně jako dnes: účtem rozvažným (Esito) a účtem zisku a ztráty (Spesa e Entrata Generale). I když Pietra doporučuje účtovat do rozvažné knihy alespoň o 500 stranách, kterou lze používat 4–5 roků a ušetřit tak výdaje za nové knihy, předepisuje uzavírání účtů (saldování) a otevírání nových účtů každý rok. \nPřed vlastním uzavřením účtu se podle Pietry vypracují dvě rozvahy, rozvaha majetková a rozvaha výnosová, každá na zvláštním listu. Rozvahu výnosovou popisuje nalevo \"Spesa Generale\" (celkové ztráty), napravo \"Entrata Generale\" (celkové zisky). Rozvahu majetkovou označuje nalevo \"Crediti\" (aktiva), napravo \"Debiti\" (pasiva). Ve výnosové rozvaze se zaznamenávají všechny výdaje (ztráty) a všechny příjmy (zisky), v majetkové rozvaze všechny pohledávky a ostatní věcný majetek (aktiva) a všechny dluhy (pasiva). \n\nPoté Pietra doporučuje pečlivě učinit čtyři součty:\n\n\nBilance byla správná pouze v případě, že se obě debetové strany rovnaly oběma kreditovým stranám. V praktické části svého díla doplnil Pietra obě rozvahy ještě saldem. Saldo rozvahy výnosové tak vykazuje zisk za hospodářský rok, saldo rozvahy majetkové čisté jmění kláštera (ovšem jen dle inventáře 2., tj. bez nehmotného majetku a dlouhodobého majetku nespotřebovávaného). Zásoby na konci roku se dělí na dva druhy:\n\n\nPietra doporučuje, aby účetní výkaz předkládaný představeným obsahoval nejen příjmy a vydání běžného roku, ale také příjmy a vydání předchozího období dle jednotlivých účtů, aby bylo možno porovnat, o kolik méně nebo více se vydalo než v minulém roce a proč. Podobné výkazy doporučuje předkládat několikrát do roka (pravidelně každý měsíc), přičemž tyto výkazy mají obsahovat ještě pravděpodobná vydání a příjmy, jež budou do konce roku.\n\nZajímavá je i poznámka, vycházející z tehdejšího učení církve o hříšnosti pobírání úroků či spekulativní činnosti. Podle Pietry tedy „není pro bankéře vést jakékoliv účty, kde by bylo možno sledovat výsledky hospodaření.“ Tyto účty vyhrazuje pouze kupcům. Pietra tímto ve svém spise také objasňuje vznik jednoduchého účetnictví, které vzniklo z podvojného účetnictví vynecháním účtů sledujících výsledek hospodaření. \n\nVýznamným přínosem Petrova spisu je především popis techniky provádění uzavírání účtů, neboť byl prvním popisem systému, kde se provádělo uzavírání účtů v hlavní knize sestavením konečné rozvahy a otevření účetních knih počáteční rozvahou. Významné jsou také pojednání o principech účetní závěrky a účetních výkazech. Jedná se především o doporučení srovnávat výsledky hospodaření mezi jednotlivými obdobími a nadřízeným rozdíly mezi nimi zdůvodňovat.\n\n\n\n"}
{"id": "554742", "url": "https://cs.wikipedia.org/wiki?curid=554742", "title": "Haloperidol", "text": "Haloperidol\n\nHaloperidol (INN, systematický název 4-[4-(4-chlorfenyl)-4-hydroxy-1-piperidyl]-1-(4-fluorfenyl)-butan-1-on) je typické antipsychotikum. Patří do třídy butyrofenonů a má farmakologické účinky podobné jako fenothiaziny.\n\nHaloperidol je starší antipsychotikum používané při léčbě schizofrenie, akutních psychotických stavů a deliria. Dlouhodobě působící dekanoátový ester se používá v injekcích podávaných každé 4 týdny osobám, které trpí schizofrenií nebo příbuznými chorobami, a které mají špatnou odezvu na medikaci a trpí častými relapsy onemocnění, anebo pro překonání nevýhod spjatých s orálně podávanými léčivy, kde nárazové dávkování zvyšuje riziko nebo intenzitu vedlejších účinků. V některých zemích může být takový postup součástí povinné komunitní léčby.\n\nHaloperidol se prodává pod obchodními značkami Aloperidin, Bioperidolo, Brotopon, Dozic, Duraperidol (Německo), Einalon S, Eukystol, Haldol, Halosten, Keselan, Linton, Peluces, Serenace, Serenase a Sigaperidol. V lékařském slangu se o haloperidolu někdy hovoří jako o vitaminu H, skutečným vitaminem H je však biotin.\n\n"}
{"id": "554743", "url": "https://cs.wikipedia.org/wiki?curid=554743", "title": "Místo přidělení: Země", "text": "Místo přidělení: Země\n\n„Místo přidělení: Země“ (v originále „Assignment: Earth“) je šestadvacátý a zároveň poslední díl druhé řady seriálu Star Trek, později známého jako \"Star Trek (seriál)\". Premiéra epizody v USA proběhla 29. března 1968, v České republice 28. března 2003.\n\nHvězdná loď USS Enterprise NCC-1701 pod vedením kapitána Jamese Tiberius Kirka se nachází poblíž planety Země v roce 1968, kam se přesunula pomocí časového warpu a kde má provádět neinvazivní historický průzkum. Náhle transportér zachytí cizí signál přicházející ze vzdálenosti světelných let.\n\nNa palubě lodi se objevuje muž s černou kočkou ve stylovém obleku obchodníka 60. let 20. století. Představuje se jako kontrolor Gary Seven a naléhá na Kirka, aby jej ihned pustil na Zem, protože musí upravit vývoj dějin tak, aby se lidstvo nezničilo dříve, než se vyvine v mírumilovnou společnost. Kirk o tom pochybuje a nechává Garyho uvěznit. Tomu se ale nakonec daří uprchnout a transportovat se na povrch Země. Gary přichází do kanceláře, kterou měli vést jeho předchůdci, ale nachází pouze mladou asistentku Robertu, která vůbec neví o existenci mimozemských civilizací a myslí si, že kancelář pracuje na nové encyklopedii. Seven se zajímá o právě vypouštěnou raketu s nukleární hlavicí a vydává se do raketové základny McKinley, kde potřebuje upravit samotnou raketu. To se mu nakonec daří, zatímco Kirk a Spock jsou zatčeni ochrankou základny.\n\nI když Seven nedokončil modifikaci úplně, je schopen řídit raketu z počítače v jeho kanceláři. Když raketa změní směr, svět je zděšen a řízení provozu se snaží jí opět usměrnit. Roberta je přesvědčena, že Seven jí lhal a je naopak záškodník, který má zlé úmysly vůči Spojeným státům. Mezitím se Kirk se Spockem osvobozují a transportují zpět do kanceláře, kde se Seven snaží Robertě vysvětlit, že jí nelže a snaží se pomoci. Ukazuje se, že jeho úkolem je nechat raketu explodovat ve výšce přes 100 mil od povrchu a tím vystrašit svět natolik, aby upustil od dalších pokusů. Když zbývá pár sekund a Spock není schopen převzít řízení rakety, Kirk svoluje, aby Seven udělal co musí. Raketa tak exploduje ve výšce 104 mil na zemí. Gary poté ve své zprávě uvádí, že i přes zásah \"Enterprise\" z budoucnosti se úkol zdařil. Spock s Kirkem jej opravují, že oni nezasáhli do vývoje, ale byli jeho součástí, jak uvádí jejich historické záznamy. Gary se ptá, co dále uvádí jejich záznamy, ale Spock a Kirk odmítnout odpovědět.\n\nSpock jenom dodává že jeho a Robertu Lincolnovou čeká pár zajímavých zážitků a vzpomínek. Poté se transportují zpět na \"Enterprise\", která opouští orbitu Země.\n\n\n\n"}
{"id": "554749", "url": "https://cs.wikipedia.org/wiki?curid=554749", "title": "Gertruda Babenberská", "text": "Gertruda Babenberská\n\nNositelky jména Gertruda Babenberská:\n"}
{"id": "554750", "url": "https://cs.wikipedia.org/wiki?curid=554750", "title": "Gay a lesbická liga", "text": "Gay a lesbická liga\n\nGay a lesbická liga (zkr. GLL) byla asociace organizací, internetových projektů a jednotlivců, která od roku 2004 hájila zájmy sexuálních menšin, zejména leseb a gayů, a usilovala o jejich zrovnoprávnění.\n\nGay a lesbická liga vznikla na ustavujícím sněmu dne 4. 4. 2004. Již dříve existovala jako neformální komunikační a informační platforma, která vznikla v létě 2003 spojením gay aktivistů z G-Ligy a lesbických aktivistek z L platformy a internetového projektu Lesba.cz. Impulzem byl vznik vládního návrhu zákona o registrovaném partnerství a artikulovaná potřeba vytvořit jednotný subjekt, který by se stal partnerem vlády a parlamentu v této záležitosti a zároveň zastupoval zájmy nejen gay, ale též lesbické minority.\nU vzniku Gay a lesbické ligy stály organizace a projekty: Gay.komunita.cz, Code 004, Stud Brno, L-platforma, G-Liga, Lesba.cz, Divadlo Bez zábran, Kluci.cz, Interaktiv, One4one, Rozdílné rytmy.\n\nStanovy Gay a lesbické ligy deklarovaly dva základní cíle spolku:\nV prvních letech své existence se GLL orientovala zejména na první cíl.\n\nPrvním krokem byl otevřený dopis premiéru Špidlovi ve věci vládního návrhu zákona o registrovaném partnerství. Jím navázala na výzvu G-Ligy „Žijeme tu společně“ z roku 2002, která nabádala politiky k přijetí zákona o partnerském soužití osob stejného pohlaví. Počátkem roku 2004 liga uspořádala akci „Srdce pro partnerství“ - předání keramických srdcí členům vlády před jednáním o zákoně.\n\nPo rozhodnutí vlády nepředložit zákon do parlamentu došlo k jednání se skupinou poslankyň a poslanců, která si předsevzala připravit poslanecký návrh zákona. GLL pro ni upravila vládní návrh s přihlédnutím k předchozímu neoficiálnímu návrhu, který připravila v roce 2002 G-Liga. V létě 2004 následovala petiční akce pro zákon o registrovaném partnerství se 4000 sebranými podpisy a doprovodný informační materiál k navrženému zákonu s předmluvou zmocněnce pro lidská práva Jana Jařaba, určený legislativcům.\n\nV roce 2005 byl parlamentem poslanecký návrh zákona o registrovaném partnerství zamítnut. Záhy se GLL sešla s jinou skupinou poslanců a poslankyň, která ještě téhož roku předložila nový návrh zákona. Gay a lesbická liga v té době vydala komiks „Boris & Stan“ vysvětlující základní principy registrovaného partnerství a realizovala kampaň ve spolupráci s agenturou ArkThompson. V září předala poslanecké sněmovně další petici pro nový návrh zákona, s více než 2000 podpisy.\n\nPo schválení zákona o registrovaném partnerství senátem na jaře 2006 usilovala liga o jednání s prezidentem Klausem. Ten však ještě před schůzkou stihl zákon vetovat, a proto liga od dalšího úsilí o setkání upustila. Po konečném schválení zákona vydala informační manuál „Registrované partnerství pro začínající“.\n\nZástupci spolku se stali v roce 2007 též členy Pracovní skupiny pro otázky sexuálních menšin ministryně pro lidská práva a národnostní menšiny a o dva roky později členy Výboru pro sexuální menšiny Rady vlády pro lidská práva. Aktivní činnost ligy nicméně po přijetí zákona o registrovaném partnerství zeslábla, po roce 2008 byla postupně utlumena a de facto ukončena.\n\n\n"}
{"id": "554753", "url": "https://cs.wikipedia.org/wiki?curid=554753", "title": "Zaháňské knížectví", "text": "Zaháňské knížectví\n\nZaháňské knížectví ( ) bylo jedno ze slezských knížectví v Dolním Slezsku. Hlavním městem byla Zaháň.\n\nVzniklo roku 1274 oddělením západní části Hlohovského knížectví a existovalo samostatně až do roku 1304, poté v letech 1322 až 1394 v letech 1413 až 1472. Od roku 1329 bylo vazalem Českého království, roku 1472 bylo připojeno k Sasku, nicméně roku 1549 bylo opět včleněno k zemím koruny české. Posléze bylo roku 1742 anektováno Pruskem.\n\nPo smrti Konráda I. Hlohovského roku 1274 jeho dědicové Hlohovsko rozdělili mezi sebe, s tím, že Zaháňsko získal jeho nejmladší syn Přemek. Ten již roku 1284 vyměnil svou zemi za knížectví stínavské a knížetem se stal jeho starší bratr Konrád II. Hrbatý. Po jeho smrti roku 1304 bylo knížectví znovu připojeno k Hlohovsku pod vládou přeživšího bratra Jindřicha III. Hlohovsko-Zaháňského. Po něm nastoupil roku 1309 jeho nejstarší syn Jindřich IV. Věrný, který roku 1321 opět Hlohovsko rozdělil mezi sebe a své bratry, a to tak, že si ponechal Zaháňsko. Roku 1329 se stal vazalem Českého království. Po jeho smrti roku 1342 nastoupil jeho syn Jindřich V. Železný, který se vzpíral složit vazalskou přísahu českému králi a byl k tomu donucen až vojensky roku 1344. V letech 1369 až 1393 vládl Zaháňsku jeho syn Jindřich VI. Starší, který zesnul bez potomků a knížectví bylo sjednoceno s Hlohovskem. Však již roku 1412 se Zaháňsko stalo samostatným pod vládou Jana I. Zaháňského, který vládl velmi krutě. Po jeho smrti roku 1439 vládli knížectví (s přestávkami a v různých kombinacích) jeho synové Baltazar Zaháňský, Rudolf Zaháňský, Václav Zaháňský a Jan II. Šílený. Posledně jmenovaný, poté co svého bratra Baltazara umořil hlady a Václava dostal pod opatrovnictví pro jeho psychickou nemoc, se stal roku 1472 jediným vládcem Zaháňska, které ale téhož roku prodal saskému vévodovi Albrechtovi III. Srdnatému jako léno českého krále za 50 000 zlatých. Tím skončila vláda Piastovců nad touto zemí.\n\nAlbertinská větev rodu Wettinů vládla knížectví až do roku 1549, kdy je vyměnili za české exklávy v Sasku a Zaháňsko se opět stalo českým. V letech 1627 až 1634 byl knížetem Albrecht z Valdštejna a v letech 1646 až 1785 byli knížaty Lobkovicové. Ti zemi prodali kuronskému knížeti Petru Bironovi, po němž zemi zdědila jeho nejstarší dcera Kateřina Vilemína Zaháňská. Po ní roku 1842 nastoupila její sestra Paulina a nakonec roku 1845 další sestra Dorothea von Biron. Po ní knížectví vlastnili její potomci de Talleyrand-Perigord až do roku 1935.\n"}
{"id": "554768", "url": "https://cs.wikipedia.org/wiki?curid=554768", "title": "Maďarsko před příchodem Maďarů", "text": "Maďarsko před příchodem Maďarů\n\nNa území bývalé římské provincie Panonie se nachází síť bývalých římských opevnění hranic Římské říše, Limes Romanus, která lemovala břehy Dunaje. Oblast byla osídlena keltskými kmeny Bójů a germánskými kmeny Vandalů.\n\nSlované přicházeli na území v 5. století z oblastí mezi Dněprem a Vislou karpatskými průsmyky. Základem společenského zřízení slovanských kmenů v 5.–8. století byl patriarchální rod, který spravoval volený stařešina. Rody se spojovaly do kmenů. V čele kmenů stáli náčelníci volení rodovými stařešiny. Slované se po příchodu setkali již jen se zbytky římsko-provinciální kultury. \n\nRoku 568 bylo osídlení narušeno vpádem nomádských Avarů do Podunajské nížiny, kteří stavěli kruhové zemní opevnění a žili z válečné kořisti. Sousedství a nadvláda nomádských Avarů donutila Slovany organizovat obranu kmenových svazů Slovanů a s pomocí franského kupce Sáma, kterého zvolili do čela kmenového svazu, aby odolávali útokům Avarů i franského krále Dagoberta I. Sámova říše trvala sice 35 let 623–658, ale nabyla významu jako první územní zřízení Slovanů na území sahajícím až do Potiské nížiny s vojevůdcem v čele. Po smrti Sáma se kmenový svaz rozpadl a do 8. století byly jednotlivé kmeny nuceny žít pod nadvládou Avarů, které v roce 791 franský král Karel Veliký porazil. Karel Veliký usadil Avary po porážce kolem Vídeňského lesa, aby je Slované nevyhubili. Boje s Avary i Franskou říší posilnily společenské postavení náčelníků i stařešinů, vznikaly válečné družiny s velmoži v čele. Nejmocnější z velmožů se stávali knížetem a kníže již jako feudální vládce považoval kmenové vlastnictví půdy za své vlastnictví knížecího rodu.\n\nNa území, kde pokročil rozpad kmenových vztahů vytvořili Slované knížectví Moravské a Nitranské a po roce 833 se obě knížectví spojily do jednoho státního celku, později byzantským učencem a císařem Konstantinem VII. Porfyrogenetem nazývaného Velká Morava. Vojensky i politicky se spojily Moravské knížectví, pravděpodobně s centrem v jihomoravských Mikulčicích, sídle knížete Mojmíra, a Nitranské knížectví se střediskem v Nitře na jihozápadě dnešního Slovenska, kde sídlil kníže Pribina. Došlo k rozvoji jak hospodářskému tak i kulturnímu, významný byl příchod věrozvěstů Konstantina a Metoděje v roce 863, přijetí křesťanství a zavedení písma hlaholiky.\n\nV roce 870 nastoupil na knížecí stolec Svatopluk. Po krátkém vojenském konfliktu s Východofranskou říší, ještě pod Rastislavovou svrchovaností, jako vládce dílčího moravského knížectví - uznal Karlomanovu ochranu tohoto území a zavázal se k placení tributu. V červnu roku 880 papež Jan VIII. vydal bulu \"Industriae tuae\", která zaručovala ekumenickou nezávislost Velké Moravy s vlastní arcidiecézí v čele s arcibiskupem Metodějem (archiepiscopo sanctę ecclesię Marabensis). Rovněž jmenoval německého klerika Wichinga jako biskupa Nitry. Staroslověnština byla uznána jako čtvrtý liturgický jazyk společně s latinou, řečtinou a hebrejštinou.\n\nPo smrti Metodějově (885) byl východofranskými biskupy přesvědčen, aby žáky bratrů Konstantina a Metoděje ze země vyhnal a začal podporovat latinskou (tj. západní) liturgii namísto staroslověnské. Politické usmíření a dohoda se sousední mocnou říší umožnily Svatoplukovi, aby konsolidoval své vojenské síly a zahájil územní expanzi Velkomoravské říše. V době svého největšího rozmachu říše zaujímala přibližně následující území:\n\nÚzemí dnešního Slovenska patřilo spolu s dnešní Moravou k jádru říše, ke které patřily i oblasti obývané Čechy na západě, Lužickými Srby na severozápadě, Vislany na severu, Slovany v Panonii na jihu až po Bulharskou říši na jihovýchodě.\n\nPo vpádech kočujících kmenů od jihu do Karpatské kotliny docházelo k bitkám s nájezdníky, kteří se ve výbojích dostávali až do Franské říše a proto se stávala velkomoravská a franská vojska spojenci proti nájezdníkům.\n"}
{"id": "554770", "url": "https://cs.wikipedia.org/wiki?curid=554770", "title": "Cessna 182", "text": "Cessna 182\n\nCessna 182 Skylane je lehký, jednomotorový, čtyřsedadlový letoun (s možností přidání dalších dvou dětských sedaček do zavazadlového prostoru). Letadlo bylo uvedeno do provozu v roce 1956 a existuje řada variant tohoto modelu, včetně verze se zatahovacím podvozkem. Cessna 182 je po modelu Cessna 172 druhý nejoblíbenější model letadel Cessna.\n\nCessna 182 byla představena v roce 1956 jako tříkolová varianta k modelu Cessna 180. V roce 1957 byla varianta 182A představena pod názvem Skylane. Novější modely mají přidány výkonnější motory a větší okna. \n\nCessna se v roce 1990 znovu vrátila k výrobě víceúčelových letadel jako byl například i tento model. V roce 2005 začala Cessna nabízet elektronické multifunkční displeje na zobrazování informací Garmin G1000 jako volitelnou inovaci do Skylanu. Později se zařízení tohoto typu stalo standardním vybavením.\n\n"}
{"id": "554771", "url": "https://cs.wikipedia.org/wiki?curid=554771", "title": "Dohodnutá opatření pro zachování antarktické fauny a flóry", "text": "Dohodnutá opatření pro zachování antarktické fauny a flóry\n\nDohodnutá opatření pro zachování antarktické fauny a flóry (Agreed Measures for the Conservation of Antarctic Fauna and Flora) je směrnice, která je součástí Antarktického smluvního systému. Podepsána byla 2. června 1964, v účinnosti je od 1. listopadu 1982. Navazuje na směrnici s názvem \"Obecná pravidla chování pro záchranu a zachování živých mořských zdrojů v Antarktidě (General Rules of Conduct for Preservation and Conservation of Living Resources in Antarctica)\", přijatou na první konferenci Antarktické smlouvy v roce 1961 a platnou od 30. dubna 1962.\n\n\n\n"}
{"id": "554772", "url": "https://cs.wikipedia.org/wiki?curid=554772", "title": "RegioJet", "text": "RegioJet\n\nRegioJet a.s. (VKM: RJ) je provozovatel osobní železniční a autobusové dopravy v Česku, sídlící v Brně. Stoprocentním vlastníkem je Student Agency vlastněná Radimem Jančurou, na některých nabídkách spolupracoval s německou pobočkou francouzské firmy Keolis. Příležitostnou veřejnou železniční osobní dopravu společnost poprvé prováděla 24. dubna 2010, provoz první linky pravidelné osobní dopravy byl spuštěn 26. září 2011. V roce 2011 měla společnost ztrátu 59 mil. Kč, v roce 2012 ztrátu prohloubila na 76 mil. Kč při tržbách 267 mil. Kč a v roce 2013 očekávala obdobnou.\n\nSesterská společnost shodného názvu RegioJet a. s. se sídlem v Bratislavě je provozovatelem osobní železniční a autobusové dopravy na Slovensku.\n\nOd února 2015 začala pod značkou RegioJet provozovat slovenská pobočka RegioJet i autobusovou dopravu. 4. dubna 2016 byl oficiálně zahájen rebranding autobusové dopravy české společnosti Student Agency na značku RegioJet.\n\nDo obchodního rejstříku byla RegioJet a.s. zapsána 20. března 2009 s předmětem podnikání „výroba, obchod a služby neuvedené v přílohách 1 až 3 živnostenského zákona“ a od 6. října 2009 byl zapsán předmět činnosti „provozování dráhy a drážní dopravy“. Předsedou dvoučlenného představenstva je Radim Jančura, druhým členem je obchodní ředitel Jiří Schmidt.\n\nProvozní ředitel a člen představenstva Jan Paroubek dal ve firmě RegioJet čtyři dny po zahájení provozu výpověď (podle MF Dnes byla příčinou nespokojenost s nesystémovými zásahy vedení a špatným systémem řízení, což však na přímý dotaz odmítl komentovat) a 10. listopadu 2011 pronikla do médií zpráva, že nastupuje do obdobné funkce ke konkurenčnímu dopravci LEO Express, kde má rovněž připravit rozjezd linky Praha – Ostrava. Novým provozním ředitelem RegioJet od listopadu 2011 byl Petr Prchal, kterého do firmy přivedl a „vychoval“ Paroubek.\n\nProvozní ředitel Petr Prchal na jaře 2012 má ukončit působení v RegioJetu, dle mluvčího firmy z osobních důvodů, a od května 2012 má nastoupit do funkce vedoucího provozu v Leo Expressu. RegioJet v dubnu 2012 inzerátem na svém webu hledal nového provozního ředitele.\n\nV roce 2006 vyjádřil Radim Jančura v několika rozhovorech záměr, že by se Student Agency v horizontu zhruba tří let stala i železničním dopravcem. Prvním záměrem bylo provozování dopravy na trase Praha–Ostrava, která by konkurovala vlakům EC/IC a SC Pendolino Českých drah, výhledově naznačil i možnou účast na dotované regionální dopravě nebo na mezinárodní dopravě v trase Berlín–Praha–Vídeň.\n\nV červnu 2007 Radim Jančura oznámil, že již probíhá výběrové řízení na výrobce vlaku pro trať Praha–Ostrava. Mělo jít o pět žlutých souprav v typické žluté firemní barvě (v prosinci 2007 upřesnil, že půjde dohromady o šest souprav, z toho jednu rezervní). Doprava měla být levnější a luxusnější než v Pendolinu Českých drah, pořizovací cena souprav měla být poloviční oproti Pendolinům, celkem asi 2 miliardy Kč. Výběrového řízení se účastnily firmy Siemens a Stadler, design vlaku se měl blížit vlakům ICE 3, jezdícím v Německu. Zahájení provozu v červnu 2007 předpokládal za dva roky, tedy od roku 2009 – předpokládal rok pro výrobu vlaku a rok pro homologaci – v pozdějších zprávách a rozhovorech pak uváděl tři roky, přibyl ještě rok pro „bohatnutí“. Zároveň oznámil záměr obsadit výhledově všechny železniční dálkové trasy.\n\nDne 13. května 2008 Jančura oznámil, že jedná o vytvoření společného podniku s třetím největším dopravcem v Evropě, francouzskou firmou Keolis, a že společně jednají se dvěma kraji, aby vyhlásily výběrová řízení na jimi dotovanou regionální železniční dopravu.\n\nKeolis Deutschland společně se Student Agency se ucházely ve výběrovém řízení o zakázku na provozování zhruba 35 % železniční dopravy (označované též Jizerskohorská železnice) objednávané Libereckým krajem na 15 let od prosince 2011, vyhlášeném na podzim roku 2008, avšak poté, co společně se třemi dalšími zájemci (České dráhy, Viamont a Arriva) z původních pěti postoupily do druhého kola, začátkem června ještě před podáním závazných nabídek ze soutěže odstoupily s odůvodněním, že jsou „poslední dva týdny soustavně varováni, že dumpingová cena Českých drah bude opět výsměchem rovné soutěži“ a že České dráhy mohou krýt ztráty prostřednictvím úhrad z ministerstva dopravy na rychlíkové spoje, u nichž úřad neprověřuje náklady, což je iracionální systém vymykající se kontrole. České dráhy se ohradily, že informaci o ceně nabízené Českými drahami mohla Student Agency získat pouze nelegální cestou. Mluvčí Českých drah rovněž firmu Student Agency nařkl, že zatím není schopna uvést jakýkoli železniční projekt v život a využívá této problematiky pouze ke svému zviditelňování. Provozní ředitel Student Agency o několik dní později uvedl, že dvojice společností od podání závazné nabídky ustoupila na základě rozhodnutí firmy Keolis a že Student Agency tohoto ústupu lituje.\n\nSpolečnost Student Agency se na jednání s Jihomoravským krajem 3. února 2009 dohodla, že vypracuje nabídky na provozování jihomoravských linek S2, S3, S4 a S9.\n\nV březnu 2009 kraj oznámil záměr vyhlásit výběrové řízení na provozování železniční dopravy v kraji v reakci na to, že mu finanční požadavky Českých drah připadaly neúměrné. Na jednání 8. září 2009, kde dopravce vystupoval již pod hlavičkou RegioJet, bylo dohodnuto omezení nabídky na linky S2 a S3, aby byla srovnatelná s obdobnou nabídkou Českých drah.\n\nDosavadní smlouva s Českými drahami však byla v prosinci 2009 prodloužena do roku 2019, aby kraj zajistil podmínky čerpání státní dotace na základě Memoranda o zajištění stability, s tím, že od prosince 2016 může být až 55 % objemu ze smlouvy vyjmuto. Situace, že kraj bez výběrového řízení prodloužil smlouvu dosavadnímu dopravci, ačkoliv věděl o zájmu jiné společnosti dopravu provozovat, a distancoval se od závěrů dosavadních jednání na půdě krajského úřadu a odmítl s tímto dopravcem i Sdružením železničních společností komunikovat, se stala v roce 2010 předmětem sporu mezi krajem a společnosti RegioJet. RegioJet rovněž kritizoval, že hejtman Hašek ve snaze obhájit krok kraje označoval dotyčné tratě „rozinkami“, ačkoliv jde o tratě s nejvyšší ztrátovostí v rámci IDS JMK a s nejvyšší prioritou obnovy vozového parku. V září 2010 rada kraje záměr vyhlášení výběrového řízení schválila. Student Agency v květnu 2010 zaslala Evropské komisi stížnost na netransparentní a diskriminační přístup krajů. Evropská komise kritizovala Českou republiku za chybný přístup k liberalizaci železniční dopravy a v červnu 2010 oznámila, že Českou republiku zažaluje u evropské justice. Na podzim 2010 Evropská komise prostřednictvím českého Úřadu pro ochranu hospodářské soutěže požádala kraj o vyjádření, kraj v říjnu požádal o prodloužení 30denní lhůty pro odpověď. 25. listopadu 2010 rada kraje schválila svou 28stránkovou odpověď, v níž kraj údajně obvinil Radima Jančuru ze lži a hájil se tím, že žádný jiný dopravce nepředložil nabídku pro provozování dopravy v celém kraji a že všechny kraje uzavřely obdobné smlouvy bez výběrového řízení.\n\n28. února 2012 vydal Jihomoravský kraj tiskovou zprávu, že rada kraje schválila přípravu nabídkového řízení pro linky S6 a R6 IDS JMK (Brno – Bučovice – Kyjov – Zlínský kraj), které představují 18 % vlakové dopravy objednávané krajem, vybraný dopravce by měl dopravu převzít od prosince 2016. Kraj zvažoval i výběrové řízení na linky S2 a S3 (osobní vlaky Brno – Blansko – Česká Třebová a Brno – Tišnov), ale tento záměr zatím odložil.\n\nV červnu 2009, krátce po odstoupení z výběrového řízení Libereckého kraje, Student Agency oznámila, že 15. června podá ministerstvu dopravy nabídku provozování rychlíkové dopravy. Přitom uvedla, že podle evropského práva by po podání takové nabídky muselo ministerstvo vypsat výběrové řízení, a že bude schopna nabídnout cenu až o 40 % nižší, než jsou náklady účtované na těchto trasách Českými drahami (cca 120 Kč/km). Dceřiná společnost RegioJet pak podala nabídku provozování rychlíkové dopravy na 15 linkách, rozdělených do 3 souborů, od roku 2011. Linky měly být podle nabídky obsluhovány novými vlaky Siemens Desiro ML (50 souprav po třech až čtyřech vozech, soubor linek 1 a 2 – elektrické jednotky) a Desiro Classic (35 souprav, soubor linek 3 – dieselové jednotky). Společnost vyjádřila připravenost vstoupit s jinými dopravci do tarifních svazů. 15. června 2009 skutečně RegioJet ministerstvu dopravy nabídl provozování rychlíků od roku 2011 po dobu 10 let na 15 železničních linkách, na něž by nasadil nové elektrické a dieselové vlaky. Jedná se zhruba o polovinu rozsahu rychlíkové dopravy objednávané ministerstvem dopravy ČR bez výběrových řízení u Českých drah. Partnerem pro investice do vlaků měla být podle některých zdrojů francouzská firma Keolis, podle jiných zdrojů naopak v této nabídce Keolis zaangažován nebyl.\n\nNabídka se týkala linek:\n\nPlzeňský kraj vyhlásil v roce 2009 výběrové řízení na provozování dopravy na třech neelektrizovaných tratích (Plzeň–Blatno, Plzeň–Domažlice a Nýřany – Heřmanova Huť) od prosince 2011 do prosince 2026. Nabídky měly být otevírány 29. a 30. října a výsledky vyhlášeny v polovině listopadu. Zadávací podmínky si vyzvedlo 8 firem, do soutěže se přihlásily České dráhy, Viamont, ČSAD Jablonec a RegioJet.\n\n28. října 2009 vydala vláda „Memorandum o zajištění stabilního financování dopravní obslužnosti veřejnou regionální železniční osobní dopravou“ a všechny kraje i ministerstvo dopravy uzavřely urychleně a bez výběrového řízení dlouhodobé smlouvy na 10 let s opcí na dalších 5 let s Českými drahami. 3. prosince 2009 vstoupilo v platnost nařízení Evropského parlamentu a Rady ES č. 1370/2007, které nařizuje výběrová řízení pro přidělování zakázek ve veřejné železniční dopravě.\n\n5. listopadu 2009 bylo oznámeno, že rada kraje soutěž zrušila. Soukromí dopravci včetně RegioJet se proti upevnění monopolu Českých drah ostře ohradili.\n\nV dubnu 2010 RegioJet oznámil reklamní provoz soupravy Siemens Desiro vypůjčené od leasingové firmy. Souprava ve žluté barvě a pod značkou RegioJet o víkendech 24. a 25. dubna a 1. a 2. května 2010 jezdila za symbolické jízdné na trati 132 mezi Děčínem a Krupkou, první vlak vyjel 24. dubna 2010 v 9:00 hodin z Děčína hl. n. Ve všedních dnech od 26. dubna do 7. května souprava jezdila mezi Ústím nad Labem a Litvínovem (tratě 130 a 134). Akce měla vyvrátit tvrzení některých sociálnědemokratických hejtmanů, že Student Agency nikdy s žádnými vlaky nevyjede, a měla ukázat, jak mohou moderní vozidla přispět ke zjednodušení a zkvalitnění dopravní obsluhy. Kvůli technickým problémům trati i velkému zájmu cestujících (4000 za první víkend) měly tyto reklamní vlaky v prvních dnech zpoždění (první spoj nabral hodinové zpoždění, další spoje kolem 10 minut) na něž dopravce reagoval zrušením symbolického jízdného a kompenzačním rozdáváním tatranek a džusů a rozpojením soupravy tak, že po zbytek dne jezdil po trati každý vůz samostatně. V rámci akce „Žluté jaro na železnici“ by tato souprava během tří měsíců měla být prezentována ve většině českých krajů.\n\nNa jaře 2010 Jihočeský kraj a koordinátor veřejné dopravy JIKORD připustily možnost vyhlášení výběrového řízení až na 25 % objemu železniční dopravy v kraji, které umožňuje desetiletá smlouva s Českými drahami a.s., na provozování regionální železniční dopravy v závazku veřejné služby v prostoru západně od Českých Budějovic a jižně od Strakonic, na tratích 194 České Budějovice – Černý Kříž, 197 Číčenice – Volary – Nové Údolí a 198 Strakonice–Volary.\nV červnu 2010 jednatelé JIKORDu hovořili o vyhlášení výběrového řízení v roce 2011 a zahájení provozu v prosinci 2012. V reakci na oznámení uspořádala společnost RegioJet v pondělí 21. června prezentační jízdy na trase České Budějovice – Český Krumlov. RegioJet zde také prezentoval svůj on-line odbavovací systém umožňující platit platební kartou i číst elektronické průkazy jiných dopravců. V listopadu 2011 schválilo zastupitelstvo Jihočeského kraje záměr na realizaci nabídkového řízení „Provozního souboru Šumava“ včetně časového harmonogramu, v lednu 2012 bylo zveřejněno předběžné oznámení EU. Vyhlášení soutěže proběhlo v roce 2014, RegioJet se ale do ní nepřihlásil.\n\nV červnu 2010 společnost oznámila, že nejdříve od jara 2011 chce provozovat dopravu na trati Plzeň–Domažlice (současně ke stejnému datu ohlásila i záměr ohledně trasy Praha–Olomouc–Ostrava (–Žilina)). Pro obě tyto tratě zažádala o kapacitu dopravní cesty.\n\nNa trati Plzeň–Domažlice v červnu a červenci 2010 RegioJet jezdila pronajatými reklamními vlaky Siemens Desiro Classic. Informace o provozování dopravy v západních Čechách se již později v médiích neobjevovaly.\n\nV červnu 2010 společnost oznámila, že nejdříve od jara 2011 chce provozovat dopravu na trati Praha–Olomouc–Ostrava (–Žilina). Podle článku ze 20. září 2010 jí SŽDC kapacitu dopravní cesty přidělila. Na přelomu let 2010 a 2011 se firma připravovala spustit od poloviny roku 2011 expresní dopravu vlaky IC na trase Praha–Ostrava–Čadca–Žilina. 11. dubna 2011 směřoval dopravce přípravy na spuštění dopravy na začátku léta 2011. 26. září 2011 byl pak skutečně zahájen provoz mezi Prahou a Havířovem a od prosince 2011 byl jeden pár spojů prodloužen do Žiliny.\n\nNa rok 2012 plánovala prodloužení trasy do Košic a zrušení autobusových linek Student Agency v této trase.\n\nPo úspěchu ve výběrovém řízení a uzavření smlouvy na provozování dotované dopravy na trase Bratislava – Dunajská Streda – Komárno v prosinci 2010 RegioJet oznámil, že se zajímá i o další slovenské relace, pro které mohou být vyhlášena výběrová řízení, a o trasu Bratislava–Žilina–Košice. Plánoval vytvoření slovenské divize.\n\nV polovině dubna 2014 společnost oznámila záměr provozovat vlaky na trase Bratislava-Žilina-Košice od prosince 2014.\n\nOd 11. října 2014 začal RegioJet provozovat jeden denní pár spojů mezi Prahou a Košicemi. Na těchto spojích také poprvé začal používat restaurační vůz s možností konzumace teplých jídel.\n\nDne 29. září 2011 proběhla médii zpráva, že Radim Jančura chce navrhnout Ministerstvu dopravy převzetí současných vlaků Českých drah na trase Praha–Břeclav (se zachováním stávajícího jízdního řádu, ale bez potřeby dotací).\n\nZačátkem ledna 2013 Brněnský deník napsal, že Radim Jančura chce ministra dopravy Zbyňka Stanjuru přesvědčit, aby mohl na této trati jezdit bez výběrového řízení, bez dotací a bez konkurence dotované dopravy ČD, avšak že se nebrání vstupu konkurence, která by jezdila na vlastní komerční riziko. Předchozí ministr Pavel Dobeš na podobné požadavky a nabídky reagoval poukazem na schválený harmonogram liberalizace dálkové železniční dopravy. Jančura avizoval, že by byl schopen zajistit provoz 16 párů vlaků mezi Prahou a Brnem, z nichž většina by pokračovala minimálně do Vídně nebo do Bratislavy. V červnu roku 2018 otevřel dopravce RegioJet, na právě modernizovaném brněnském nádraží novou čekárnu, čímž reagoval na rostoucí počet cestujících na této trase. \n\nDne 29. září 2011 proběhla médii zpráva, že Radim Jančura vyjednává s Deutsche Bahn o společném provozování mezinárodních spojů do Berlína či Hamburku.\n\nKoncem dubna 2012 DB oznámily, že se ještě nedohodly na budoucí spolupráci na provozování vlaků na trase Praha–Drážďany–Berlín–Hamburk s žádným dopravcem, ale rozhodly se, že budou dále jednat exkluzivně již jen se Student Agency. Dozorčí rada Českých drah na základě této informace schválila zrušení smlouvy na chystaný nákup souprav Railjet, které byly určeny pro tuto trasu. Společnosti DB i RegioJet údajně deklarovaly, že nový dopravce převezme provoz vlaků na této relaci již od prosince 2013 a že je na tento krok připravena. DB však v srpnu 2012 oznámily odložení změny dopravce a požádaly České dráhy o prodloužení spolupráce o jeden rok. Důvody odložení termínu žádná ze stran nezveřejnila, iDnes zmiňuje nejmenované lidi z oboru, kteří za hlavní příčinu považují nedostatek vlaků ze strany RegioJetu. České dráhy mezitím deklarovaly zájem provozovat na této trati vlaky i nadále a začaly jednání s jiným německým dopravcem. Mluvčí ministerstva dopravy oznámil, že ministerstvo má i nadále zájem tyto vlaky na českém úseku objednávat, ale že bude dotovat jen jednoho z dopravců. Po dalším odkládání ale DB začalo jednat o smlouvě o desetiletém provozu od prosince 2015 opět s ČD.\n\n27. března 2012 vypsalo ministerstvo dopravy výběrové řízení na provozování rychlíkové dopravy na trase Ostrava–Opava–Krnov–Olomouc s požadovaným zahájením provozu 14. prosince 2014, na dobu 15 let, tj. do konce platnosti jízdního řádu pro období 2028/2029. Z 10 zájemců, kteří si vyzvedli zadávací dokumentaci, nabídku nakonec podali 16. října 2012 jen dva zájemci, a to konsorcium dvou společností skupiny Arriva a společnost RegioJet. Arriva vlaky v nabídce požadovala kompenzaci (dotaci) 189 Kč na vlakokilometr, RegioJet 188 Kč. RegioJet nabídl dopravu novými vlaky, Arriva nabídla tři varianty, počítající s využitím nových nebo nově rekonstruovaných vlaků.\n\nČeské dráhy, a.s. údajně jako jediné musely při zadávání objednávky na nové soupravy postupovat podle zákona o zadávání veřejných zakázek. PESA Bydgoszcz pak s toutéž nabídkou, kterou ČD musely odmítnout, oslovila RegioJet, která se s ní přihlásila do soutěže.\n\nV polovině ledna 2013 ministerstvo dopravy oznámilo, že vyřadilo nabídku, kterou podala Arriva společně s TRANSCENTRUM bus, protože nedodala potřebná osvědčení o vzdělání vedoucích zaměstnanců. Soutěžní podmínky vyžadovaly ve vedení dvě odborně způsobilé osoby, zatímco drážní zákon vyžaduje pouze jednu. Pokud by Arriva neuspěla s odvoláním, takže by zbyla jen jedna nabídka, muselo by ministerstvo soutěž zrušit. Arriva se proti rozhodnutí odvolala a po zamítnutí odvolání vyzvala ministerstvo, aby soutěž nerušilo a zakázku přidělilo zbylému zájemci, RegioJetu. Po zrušení výběrového řízení ministerstvo dopravy 26. března 2013 oznámilo, že zakázku bez další soutěže zadá společnosti RegioJet, která v soutěži zůstala jako jediná, pokud RegioJet bude ochoten jezdit za podmínek, které navrhl ve své soutěžní nabídce. RegioJet zájem potvrdil.\n\n20. května 2013 ministr dopravy Zbyněk Stanjura oznámil, že se ministerstvo s RegioJetem dohodlo na základních předpokladech uzavření smlouvy. Podle informace z 9. července 2013 se odcházející ministr Zbyněk Stanjura nakonec rozhodl smlouvu nepodepsat a následující ministr Zdeněk Žák s podpisem váhá a chce nejprve znovu vše prověřit a probrat.\n\nOd 26. září 2011 provozovala společnost na podnikatelské riziko provozovatele s financováním ING Lease a Société Générale Equipment Finance pravidelnou vlakovou dopravu, a to bez objednávky Ministerstva dopravy, pouze s kompenzacemi žákovských, studentských a důchodcovských slev z veřejných prostředků.\n\nSpolečnost začala se třemi páry spojů mezi Prahou a Havířovem, od 31. října 2011 v souvislosti s přidáním třetí soupravy přibyl čtvrtý pár spojů. Výhledově mělo trasu obsluhovat 6 souprav 9 páry spojů denně. Od prosince 2011 jezdí vlaky v pravidelném dvouhodinovém intervalu a i do dalších stanic Ostravska (Český Těšín, Třinec), jeden pár spojů začal zajíždět až do Žiliny. Od prosince 2012 se odjezdy směrem na Prahu posunuly o 1 hodinu zpět a z Prahy vlaky vyjíždějí 12 minut po celé hodině.\n\nStanice linky RegioJet od zahájení provozu: Praha hlavní nádraží – Praha-Libeň – Pardubice hlavní nádraží – Ústí nad Orlicí – Zábřeh na Moravě – Olomouc hlavní nádraží – Hranice na Moravě – Ostrava-Svinov – Ostrava hlavní nádraží – Ostrava-Stodolní – Havířov – Český Těšín – Třinec – Čadca – Kysucké Nové Mesto – Žilina. Všechny spoje kromě IC 1006 a IC 1013 končily ve směru od Prahy či začínají ve směru do Prahy v Havířově. Provoz spojů mezi Havířovem a Žilinou byl zahájen až v prosinci 2011.\n\nOd 9. prosince 2012 bylo zrušeno zastavování ve stanicích Praha-Libeň a Ústí nad Orlicí město. V Zábřehu na Moravě zastavuje jen první ranní spoj na Prahu IC 1000 a poslední večerní spoj na Třinec IC 1017.\n\nVlak je tvořen lokomotivou řady 162 a 4-5 rekonstruovanými vozy rakouských drah řady Ampz a ABmz s 48 místy k sezení. Typické řazení vozů pětivozového vlaku je symetrické, Ampz + ABmz + Ampz + ABmz + Ampz.\n\nKapacita vlaku je 240 míst, během roku 2012 má být zvýšena až na 400 míst, ve druhé polovině roku 2012 mají přibýt i vozy 1. třídy.\n\nOd zahájení provozu jezdily vlaky vždy s dvojicí lokomotiv. Od prosince 2011, kdy začaly být všechny lokomotivy využity, jezdily vlaky už jen s jednou lokomotivou, přičemž záložní lokomotiva se strojvůdcem měla stát v polovině trasy, v České Třebové. RegioJet chtěl s Českými dráhami jednat o tom, aby za určitý poplatek v případě poruchy poskytly náhradní lokomotivu, ale České dráhy o tom odmítly jednat. České dráhy rovněž odmítly zpřístupnit RegioJetu svou myčku.\n\nVe vlaku je poskytováno cestujícím jednoduché občerstvení, káva či voda zdarma, ostatní za nízkonákladové ceny. V každém voze je k dispozici jedna stevardka či stevard. Vlaky jsou povinně místenkové, přeprava stojících cestujících je vyloučena.\n\nK začátku listopadu 2011, po přidání třetí soupravy, dopravce vyčíslil počet svých stevardů a stevardek na 70. Za období od 26. září do 31. října 2011 uvádí více než 30 tisíc přepravených cestujících.\n\nZahájení provozu doprovázel značný mediální ohlas. V jeho rámci byla věnována velká pozornost i selháním dopravce. 21. září 2011 odpoledne, pět dní před zahájením provozu s cestujícími, projela lokomotiva RegioJet při svém přesunu v Lipníku nad Bečvou návěst Stůj a poškodila výhybku. Strojvedoucí byl do vyšetření případu stažen ze služby, škodu mluvčí Drážní inspekce odhadl na 300 tisíc korun.\nHned první den provozu došlo v Záboří nad Labem kolem 20. hodiny k poruše lokomotivy vlaku IC 1016 s následkem 20minutového zpoždění (některé zdroje uváděly více 32minutové zpoždění, na příjezdu do Prahy 27minutové, přičemž na webových stránkách RegioJetu po celou dobu visela informace, že vlak má 0 minut zpoždění).\nV úterý 27. září, druhý den provozu, vlak IC 1010 přejel stanici Hranice na Moravě a musel být zastaven záchrannou brzdou a k nástupišti nacouvat. Ředitel Českých drah Petr Žaluda posměšně komentoval, že čtyřvozové vlaky RegioJet jezdí pro jistotu se dvěma lokomotivami pro případ, že by jedna selhala. Ke kritice se připojil i exministr dopravy Vít Bárta, kterého kvalita vlaků zklamala.\n\n29. září 2011 České dráhy v rámci akce ČD Promo zlevnily některé relace, zejména obyčejné jízdné na trase Praha–Ostrava, Praha–Brno a Praha – Hradec Králové. Jelikož nová cena jízdného z Prahy do Ostravy se přesně shoduje s cenou nabízenou Regiojetem, obvinil mluvčí Regiojetu Aleš Ondrůj, dříve vedoucí odboru komunikace ČD, České dráhy z nekalé soutěže a zneužití dominantního postavení na trhu.\n\nZa rok 2012 RegioJet ohlásil v prosinci 2012 ztrátu 30 až 50 milionů Kč, což odůvodnil „predátorskými cenami“ Českých drah na trati mezi Prahou a Ostravou. Obsazenost vlaků vyčíslil na asi 80 procent. V polovině února 2013 vyčíslil ztrátu za rok 2012 na asi 50 milionů Kč s tím, že ztráta měla být dotována ze zisku společnosti Student Agency za rok 2012, kterou v té době odhadoval na asi 130 milionů korun. V srpnu 2013 byla ztráta za rok 2012 vyčíslena na 76 milionů Kč při tržbách 267 milionů Kč. Na rok 2013 očekával Radim Jančura obdobný výsledek. Ze svého negativního hospodářského výsledku viní cenovou politiku Českých drah, které se rozhodl po napadení u antimonopolního úřadu v této věci napadnout i soudně. Ztráty chce hradit z ostatních aktivit, celá skupina Student Agency vykázala zisk 110 milionů korun při tržbách přes 1,6 miliardy korun. Z veřejných prostředků dostala firma RegioJet za studentské slevy v roce 2012 kompenzaci z veřejných prostředků 33,3 mil. Kč.\n\nRegioJet nejprve oznámil, že k 1. listopadu 2013 na lince zruší přepravu vozíčkářů, protože kvůli administrativním a technickým problémům docházelo ke zpožďování vlaků, České dráhy si za jedno použití zvedací plošiny účtovaly 3600 až 7200 korun a objednání bylo nutné nejméně den a půl předem. RegioJet však uvedl, že pracuje na nápravě, a na svém webu doporučuje handicapovaným využít služeb společnosti Leo Express. Předseda Národní rady osob se zdravotním postižením Václav Krása tento krok označil za diskriminační a uvedl, že záměrně chce situaci vyhrotit. RegioJet poté své rozhodnutí zmírnil a uvedl, že neodmítá přepravu vozíčkářů, ale pouze objednávku plošin pro nakládání vozíčkářů do vlaku, a místo toho nabízí, že bude cestující s postižením nakládat palubní personál ručně, jako to v některých případech dělal i dosud. Pan Jančura si s panem Krásou situaci vyříkali a pak Krása začal zjišťovat, zda České dráhy takto nezneužívají plošiny pořízené z veřejných peněz. Dne 31. října 2013 uspořádali zástupci handicapovaných rozloučení s přepravou vozíčkářů a u té příležitosti na základě provedené zkoušky ruční nakládání odmítli jako nedůstojné: dvojici stevardů museli vypomoci přítomní novináři a vozík a cestujícího bylo nutno přenášet odděleně. Pan Čipera ze sdružení rovněž kritizoval přístup Českých drah a uvedl, že plošina by měla být vybavením každého nástupiště a neměli by za to chtít ani korunu, maximálně nějaký manipulační poplatek ve výši 100 až 200 korun.\n\n27. prosince 2010 RegioJet získal devítiletou smlouvu se slovenským ministerstvem dopravy na dotovanou vlakovou dopravu na trati z Bratislavy do Komárna přes Dunajskou Stredu od 4. března 2012. Objem smlouvy činí cca 1,25 mil. vlkm ročně při nákladech (reálné ceně) 5,7 € za vlkm. Po přičtení zisku a odečtení výnosů bude úhrada činit 4,52 € za vlkm bez přičtení propláceného poplatku za dopravní cestu (odhad 1,45 € za vlkm) a bez započtení inflace. Roční dotace má být asi 7,1 miliónu eur, což je o 1,3 miliónu méně, než byla dosavadní dotace státnímu dopravci. Zakázku získala společnost v rámci veřejné soutěže MDVRR SR vypsané ministrem dopravy Lubomírem Vážným za účelem přímého zadání výkonů ZSSK a získání dotací z Operačního programu doprava (OPD).\n\nProvoz měl RegioJet zajišťovat moderními dieselovými klimatizovanými jednotkami Bombardier Talent, které by umožnily zkrátit jízdní doby v úseku Bratislava – Dunajská Streda na 43 minut. Rozsah dopravy je plánován na hodinový interval vlaků Bratislava hl. st. – Komárno posílený ve špičce na půlhodinový interval o zrychlené spoje Bratislava-Nové Mesto – Dunajská Streda.\n\nOd 26. do 28. dubna 2011 uspořádal RegioJet v této trase zkušební a prezentační jízdy přístupné i veřejnosti za jednotnou cenu 50 eurocentů (12 Kč) za jakoukoli trasu. Pro zkušební provoz si zapůjčil od německého dopravce Eurobahn ze skupiny Keolis soupravu v bílé barvě, která v pravidelném provozu jezdí na linkách RB 71 a RB 73 v okolí Bielefeldu v Severním Porýní-Vestfálsku (podle SME v okolí Berlína), jednotka je registrovaná na společnost Prignitzer Eisenbahn-Gesellschaft (PEG), patřící pod skupinu Netinera, německou dceřinou společnost Italských státních drah (FS), která vznikla za účelem převzetí německé části Arriva od koncernu DB. Při zkušebních jízdách byla souprava vybavena jen německými nápisy a dopravce neposkytoval občerstvení ani noviny, wifi internet však byl funkční. Pro provoz linky si má RegioJet od roku 2012 na 9 let zapůjčit na operativní leasing 9 podobných jednotek, starých asi pět let, ty vybaví slovenskými a možná i maďarskými nápisy. Soupravy jsou vybaveny kamerovým systémem v interiéru.\n\nV neděli 4. března 2012 byl zahájen pravidelný provoz. Nasazeny byly v souladu s původními plány nízkopodlažní klimatizované soupravy Bombardier.\n\nV dubnu 2014 RegioJet oznámil zahájení příprav na vstup na trasu Bratislava – Žilina – Košice až čtyřmi páry spojů od změny jízdního řádu v prosinci 2014. Stávající spoj Praha – Žilina měl být také prodloužen do Košic. 14. prosince 2014 byl provoz zahájen třemi páry spojů s dobou jízdy necelých 5 hodin v šestihodinovém intervalu, 28. listopadu 2014 byl zahájen prodej jízdenek. Vlaky zastavovaly ve stanicích Bratislava, Trnava, Trenčín, Považská Bystrica, Žilina, Vrútky, Ružomberok, Liptovský Mikuláš, Poprad, Kysak, Košice.\n\nV dubnu 2015 RegioJet žádal od slovenské vlády, aby stát proplácel kompenzace na slevy sociálním skupinám rovnoprávně všem dopravcům a nikoli pouze vybranému státnímu dopravci, protože prý za současného stavu, kdy studenti, důchodci a děti jezdí ve vlacích státních železnic zdarma, není možné tuto nejvytíženější slovenskou linku provozovat se ziskem. Nabídl, že bude studenty a důchodce vozit zdarma, pokud mu stát proplatí polovinu nákladů.\n\nRadim Jančura kritizoval slovenského ministra dopravy Jána Počiatka, že ministerstvo neřeší podnákladové ceny ztrátových vlaků IC společnosti ZSSK, a jejich protizákonné křížové financování. V roce 2014 se RegioJet obrátil na slovenský antimonopolní úřad, ten dosud (dle informace z listopadu 2015) nerozhodl. V listopadu 2015 Jančura oznámil postupné opuštění této trasy: nejprve omezí provoz na tři páry vlaků denně a zruší noční vlak, během prvního čtvrtletí opustí trať úplně. Odchod své firmy označil Radim Jančura za vítězství socialismu nad podnikáním. Uvolněnou kapacitu vozů a zaměstnanců chce Jančura využít v Česku, kde chce prodloužit soupravy až na 13 vozů. Linky Praha – Košice by se nemělo omezení dotknout.\n\nDne 31. ledna 2017 vyjel RegioJet mezi Bratislavou a Košicemi naposledy. Dopravce tento krok zdůvodnil diskriminačními podmínkami na trhu.\n\nOd poloviny října 2014 zavedl Regiojet denní pár spojů v trase Praha – Košice (se stanicemi Praha hlavní nádraží, Olomouc hlavní nádraží, Ostrava-Svinov, Čadca, Žilina, Vrútky, Ružomberok, Liptovský Mikuláš, Štrba, Poprad, Kysak, Košice).\n\n14. června 2015 zavedl RegioJet noční vlaky v trase Praha – Košice a zpět, a to v rozsahu tří párů spojů týdně (ve čtvrtek, v pátek a v neděli). Oproti stávajícím linkám zde navíc poskytuje snídani zdarma, stálý dohled bezpečnostního personálu; od 1 do 4 hodin je ve vlaku noční klid a na tu dobu personál zapůjčuje cestujícím deky, na požádání personál cestující před jejich výstupní stanicí vzbudí. Od změny jízdního řádu v prosinci 2015 byl provoz rozšířen na každodenní a byly přidány lehátkové a lůžkové vozy.Třebaže se jedná o dvě cenové třídy, ve skutečnosti jde o lehátkové vozy, které mají v každém kupé šest lehátek. V případě, že cestující vyžaduje lůžko, jsou v kupé využita pouze tři lehátka, zbylá tři jsou nevyužita.\n\nZahájení provozu na trase Praha – Žilina – Banská Bystrica – Zvolen ohlásil RegioJet k 13. prosinci 2015.\n\nJeden pár spojů denně v trase Staré Město – Otrokovice – Hulín – Přerov – Olomouc – Zábřeh na Moravě – Česká Třebová – Pardubice – Praha zavedl dopravce od 13. prosince 2015. Ranní spoj jede do Prahy, večerní zpět.\n\nCelkem tři páry spojů začal dopravce provozovat od 11. prosince 2016 mezi Brnem a Prahou. Všechny tři spoje dále pokračovaly, z toho dva spoje jely dále do Bratislavy, jeden spoj jel přes Břeclav do Starého Města. Dopravce tyto spoje chtěl získat místo Českých drah. Správa železniční dopravní cesty nakonec 30. listopadu rozhodla s ohledem na to, že počet žádostí přesáhl kapacitu dráhy, musela postupovat podle zásad procesu koordinace žádostí a prioritních kritérií. V případě trasy Praha – Brno – Bratislava s odjezdem z Prahy hl. n. v 15:19 a v opačném směru z Brna v 7:09 byla přidělena kapacita dopravní cesty dopravci RegioJet, a to na základě skutečnosti, že dané spoje zajišťují dle objednávky dopravní obslužnost v mezinárodním rozsahu. Spoje z Prahy hl. n. v 17:19 do Starého Města a v opačném směru v 6:09 z brněnského hlavního nádraží byly dopravci schváleny na základě četnosti spojů, kdy dopravce zažádal o kapacitu uvedených spojů denně a jedná se o větší rozsah dopravní obslužnosti.\n\nV únoru 2017 začal dopravce na této lince poprvé nabízet třídu Low Cost s nižší cenou a omezeným servisem. Samotný dopravce tento krok odůvodnil tím, že velká část cestujících část služeb ráda obětuje výměnou za výhodnější jízdné, a společnost si nižší výnos z jednotlivé jízdenky vynahradí větší kapacitou.\n\nOd prosince 2017 dopravce zrušil spoj do Starého Města, přidal jeden spoj navíc a tak provozuje do Bratislavy čtyři páry vlaků. Vlaky v Brně navíc zastavují v zastávce Brno-Židenice.\n\nOd prosince 2017 začal dopravce ve spolupráci s Graz-Köflacher Bahn und Busbetrieb provozovat čtyři páry vlaků z Prahy přes Brno do Vídně. Vlaky končí na hlavním vídeňském nádraží a po cestě zastavují navíc na stanici Wien Simmering. Vlaky v Brně navíc zastavují v zastávce Brno-Židenice.\n\nMinisterstvo dopravy přidělilo dopravci RegioJet od 15. prosince 2019 do roku 2027 rychlíkovou linku R8 z Brna do Bohumína. Rozsah dopravy se tak má zvýšit téměř o jednu pětinu.Tyto objednávané vlaky nebudou povinně místenkové.\n\nRegioJet v roce 2018 vyhrál poptávkové řízení na provoz regionálních vlaků v Ústeckém kraji (Regiotakt). RegioJet bude své jednotky provozovat na šesti tratích v Ústeckém kraji s elektrickým provozem. Smlouva platí od 1. prosince 2019 do 1. prosince 2029.\n\nMá jít o trasy: \n\nPro provozování této dopravy byla založena dceřiná společnost RegioJet ÚK a.s.\n\nPrvní dva roky zde mají jezdit motorové jednotky 845, pak je má nahradit 7 nových polských elektrických nízkopodlažních jednotek Pesa Elf.eu.\n\nSlovenské společnosti RegioJet udělil 13. ledna 2015 Banskobystrický samosprávný kraj licenci k provozování nedotované autobusové linky Banská Bystrica – Nitra – Bratislava. RegioJet zahájí provoz v pondělí 2. února 2015. Na linku budou nasazeny zcela nové autokary Irizar na podvozku Volvo s výbavou FUN & RELAX ve žlutém provedení.\n\nNa 18. listopadu 2015 oznámil RegioJet zahájení provozu autobusové linky Bratislava – Vídeň, kde tak bude konkurovat autobusovému dopravci Slovak Lines. Rozsah provozu má být 16 párů spojů denně.\n\nV listopadu 2015 Radim Jančura oznámil, že chce autobusové linky Student Agency na jaře 2016 postupně převést na značku RegioJet, kterou používá pro železniční dopravu, což prý bude pro cizince srozumitelnější, protože příběh firmy Student Agency lidé za hranicemi neznají a je to nepraktický název pro dopravní firmu. Pod značkou RegioJet zavádí i autobusové linky na Slovensku a ze Slovenska do Rakouska. 4. dubna 2016 byl rebranding autobusové dopravy oficiálně zahájen, logo je postupně měněno na autobusových nádražích, autobusech, v informačních hlášeních, na informačních a propagačních materiálech, prodejních místech a internetových stránkách. Radim Jančura chce RegioJet prezentovat jako jednotnou vedoucí středoevropskou síť autobusových a vlakových spojů s přepravními službami špičkové kvality.\n\n14. dubna 2011 otevřel RegioJet na pražském hlavním nádraží vlevo od ČD centra svou první prodejní kancelář. Do zahájení předprodeje pro vlaky RegioJet sloužila pro prodej mezinárodních železničních jízdenek z prodejního a rezervačního systému DB Bahn (které nabízí i sousední kancelář ČD Travel), prodej autobusových jízdenek Student Agency express a prodej doplňkových služeb, například cestovního pojištění, či zprostředkovávat ubytování a služby autopůjčoven. První mezinárodní železniční jízdenku prodal v den otevření ve 12:05 na vlak z Prahy do Düsseldorfu. V červnu otevřel další prodejní místo v témž podlaží, a to vpravo od ČD centra. Kolem 20. dubna zahájil prodej železničních jízdenek i v centrále Student Agency v Brně a v pobočce v Praze v Ječné ulici, v ostatních prodejních místech SA je možné železniční jízdenky objednat. V dalších týdnech byla spuštěna možnost internetového a telefonického nákupu jízdenek.\n\nV srpnu 2014 se ustálil počet oficiálních prodejních míst na 33, 4 z nich jsou na Slovensku (2x Bratislava, 1x Košice a 1x Žilina). Jízdenku dále lze zakoupit u tzv. provizních prodejců, kterých je daleko více a jsou jak v České republice, tak na Slovensku. Zaměřují se především na místa, kde nejsou oficiální prodejní místa.\n\nRegioJet žádal České dráhy, aby mu poskytovaly provizní prodej jízdenek, protože je zákonná povinnost prodat jízdenku na danou trasu bez ohledu na to, kolik dopravců se na přepravě podílí, ale České dráhy o tom odmítly jednat. Rovněž odmítly uzavřít provizní smlouvu, aby RegioJet mohl prodávat jízdenky pro vlaky Českých drah. RegioJet proto čekal na zásah Úřadu pro hospodářskou soutěž.\n\nPo nástupu Rusnokovy vlády a výměně vedení Českých drah v srpnu 2013 nový ředitel ČD Dalibor Zelený oznámil, že už zahájil jednání s RegioJetem i s LEO Expressem. Kromě vzájemného prodeje jízdenek (které předpokládá i propojení rezervačních systémů) je podle idnes.cz předmětem jednání i vzájemné uznávání jízdenek. Vedení RegioJetu uvítalo možnost prodávat jízdenky Českých drah a vyjádřilo souhlas s tím, aby ČD prodávaly jízdenky RegioJetu. Rovněž vedení Leo Expressu uvítalo snahu ČD o dohodu.\n\nDopravce se slovenskému státu zavázal, že zaměstná slovenské železničáře. 15. března 2011 vydal tiskovou zprávu, že na Slovensku zahájil nábor 80 zaměstnanců na pozice manažerů, strojvedoucích, vlakvedoucích – stevardů i pokladních.\n\nOd dubna 2011 hledal pro trať Praha–Žilina strojvedoucí s praxí. V dubnu 2011 spustil ve spolupráci s Ekonomickou fakultou VŠB – TU Ostrava nábor SuperStevardů a SuperStevardek pro trať Praha – Ostrava.\n\nStevardi a stevardky nosí jako uniformu růžovofialové košile a blůzy.\n\nV červnu 2007 Radim Jančura oznámil, že již probíhá výběrové řízení na pět souprav v typické žluté firemní barvě (v prosinci 2007 upřesnil, že půjde dohromady o šest souprav, z toho jednu rezervní) pro trať Praha–Ostrava. Výběrového řízení se účastnily firmy Siemens a Stadler, design vlaku se měl blížit vlakům ICE 3, jezdícím v Německu.\n\nV nabídce na provozování rychlíkových linek, podané ministerstvu dopravy v červnu 2009, Student Agency navrhovala dopravu novými vlaky Siemens Desiro ML (50 souprav po třech až čtyřech vozech, soubor linek 1 a 2 – elektrické jednotky) a Desiro Classic (35 souprav, soubor linek 3 – dieselové jednotky).\n\nV první polovině roku 2010 proběhly v tisku a na internetu zprávy, že Jančura uvažuje o nákupu 60 použitých vozů Talgo, ten se však neuskutečnil.\n\nNa jaře 2010 RegioJet pořádal v České republice propagační jízdy jednotkami Siemens Desiro vypůjčenými od leasingové firmy.\n\nNa slovenské lince měl RegioJet zajišťovat dopravu moderními dieselovými klimatizovanými jednotkami Bombardier Talent. Pro zkušební a prezentační jízdy na slovenské trase od 26. do 28. dubna 2011 si zapůjčil od německého dopravce Eurobahn ze skupiny Keolis soupravu v bílé barvě, která v pravidelném provozu jezdí na linkách RB 71 a RB 73 v okolí Bielefeldu v Severním Porýní-Vestfálsku (podle SME v okolí Berlína), jednotka je registrovaná na společnost Prignitzer Eisenbahn-Gesellschaft (PEG), patřící pod skupinu Netinera, německou dceřinou společnost Italských státních drah (FS), která vznikla za účelem převzetí německé části Arriva od koncernu DB. Pro provoz linky si má RegioJet od roku 2012 na 9 let zapůjčit na operativní leasing 9 podobných jednotek, starých asi pět let, ty vybaví slovenskými a možná i maďarskými nápisy. Soupravy jsou vybaveny kamerovým systémem v interiéru.\n\nV květnu 2010 byl oznámen nákup devíti elektrických lokomotiv řady E 630, které v roce 1991 jako ř. 163 vyrobila Škoda Plzeň pod výrobními čísly 8853 až 8861. V polovině devadesátých let byly upraveny pro italské poměry a prodány italské společnosti Ferrovie Nord Milano, podle RegioJetu však jejich opotřebení „odpovídá zhruba tříletému provozu“ a mají dohromady hodnotu „téměř půl miliardy korun“. Kupní cena nebyla zveřejněna. Údaj ČTK o celkové ceně za nákup 400 milionů Kč RegioJet rezolutně popřel jako nesprávný.\nLokomotivy byly upraveny pro provoz v ČR (tj. byla odstraněna většina úprav pro FNM) a byl změněn převodový poměr pro zvýšení maximální rychlosti ze 120 km/h na 140 km/h. Stanoviště strojvůdce je přemístěno zpět z levé strany zpět na pravou, je odstraněno ovládání z řídícího vozu, kondenzátory filtru jsou přemístěny zpod rámu zpět do strojovny, která je tím pádem opět neprůchozí pod napětím, je instalována nová radiostanice, vlakový zabezpečovač MIREL VZ1 a elektronický rychloměr Tramex. Nově je instalováno přemostění záchranné brzdy, centrální ovládání dveří ve vozech a UIC zásuvky na čelech. Samozřejmě byly upraveny sběrače dosazením smykadel šířky 1950 mm, resp. na část lokomotiv byly dosazeny sběrače nové. Výrazné snížení odporníkové skříně elektrodynamické brzdy zůstalo zachováno. Úpravy provedla firma ČMŽO Přerov, cena úprav nebyla zveřejněna. První z 9 lokomotiv řady 162 (162.119) absolvovala technicko-bezpečnostní zkoušku 1. února 2011 na trati 330. Další testy nutné ke schválení typu lokomotiva podstoupila ještě na Železničním zkušebním okruhu v Cerhenicích, druhou testovanou lokomotivou byla 162.120. Do 11. dubna 2011 absolvovaly technicko-bezpečnostní zkoušku celkem tři lokomotivy a čekaly na schválení Drážním úřadem.\n\nPřed zahájením provozu vlastních expresů pronajímala SA lokomotivy na zkoušku jiným dopravcům pro vozbu nákladních vlaků.\n\nPro služební účely pořídil RegioJet starší dieselovou lokomotivu. Z kovošrotu v Polance nad Odrou byl odkoupen stroj 721.151. Opraven a do firemního laku natřen byl v lokomotivních opravnách Nymburk. 5. srpna byl spolu se třemi elektrickými lokomotivami převezen do Prahy-Zličína.\n\nNa začátku roku 2013, v souvislosti se snahou ovládnout trasu Praha–Brno, uvedl, že na prodej dalších lokomotiv má čtyři nabídky a pokud by koupené lokomotivy nemohly být dodány včas, uvažoval by o pronájmu\n\nPočátkem června 2011 RegioJet oznámil, že již v Česku má od Rakouských spolkových drah 14 ojetých osobních vozů, vyrobených v letech 1978–1982, které již v minulosti byly rekonstruovány pro rychlost 200 km/h a mají klimatizaci, vakuové toalety a elektrické zásuvky. V rámci úprav pro RegioJet mají získat například nový lak, nové koberce apod. Lakování do korporátních barev realizuje OLPAS Moravia v Krnově, opravy a úpravy v interiéru pak METRANS DYKO Rail Repair Shop v Kolíně. Dalších 14 vozů 1. třídy a kombinovaných vozů 1. plus 2. třídy bylo od ÖBB dodáno 26. července 2011.\n\nCelkově bylo od ÖBB dodáno 12 kusů řady ABmz 30-90, 8 kusů řady Ampz 18-91 a 8 kusů řady Bmz 21-70. Vozům zůstala původní rakouská registrace, změnila se pouze značka vlastníka vozů. Všechny dodané vozy jsou u RegioJet označeny jako druhá třída, třebaže u ÖBB sloužily vozy a části vozů řady A jako první třída. Vozy Bmz, které zpočátku nebyly nasazeny do provozu a čekají na rozsáhlejší modernizaci, nejsou vybaveny WiFi signálem.\n\nDodané vozy:\nOd 25. července začal RegioJet nasazovat dva vozy typu ASmz. Interiér je rozdělen na část se 4 oddíly a velkoprostorovou s uspořádáním 2+1. Oproti vozům Ampz však nejsou ve velkoprostorové části klasická pevná sedadla s podporou celých zad, ale nízká volná křesla.\n\niDnes.cz 1. května 2012 uvedla, že RegioJet má v Česku zhruba 40 vozů, z toho v provozu jich je kolem 25.\n\nPodle zpráv z ledna 2014 koupil RegioJet od ÖBB dalších 45 vozů téže série, z toho 27 jsou vozy 1. třídy. Vozy mají být využity p proloužení stávajících vlaků, zejména ve špičkách, zásobu vozů chce využít i k nabídkám převzetí dosud dotovaných spojů objednávaných ministerstvem.\n\nV létě 2010 RegioJet vyhlásil výběrové řízení na 50 nových vozů za 50 mil. €, což je považováno za velmi nízkou cenu.\n\nValer Blidar, majitel rumunské společnosti ASTRA Vagoane Călători, sdělil v září 2010 rumunskému ekonomickému listu Ziarul Financiar Daily, že do konce roku 2011 má nejmenovanému odběrateli dodat 50 osobních vozů, které mají být používány v České republice, a že smlouva je těsně před podpisem. Rumunský server Financiarul.ro zprávu podal tak, že společnost zakázku na 50 vozů od nejmenované české firmy již získala. Radim Jančura však 20. září 2010 v reakci na tuto zprávu popřel, že by již bylo výběrové řízení uzavřeno a že by smlouva již byla uzavřena, že by AVC zakázku získala nebo že by bylo „před podepsáním smlouvy“, dále však odmítl záležitost komentovat s tím, výsledek výběrového řízení oznámí v říjnu či v listopadu 2010. V lednu 2011 Jančura v rozhovoru pro MF Dnes oznámil, že na trase Praha–Ostrava–Žilina bude v přechodném období užívat z menší části též operativně pronajaté vozy, protože nestihne do zahájení provozu získat dostatek vlastních vozů. Na podzim 2011 už by měly být hotové všechny vlastní vozy, avšak pronajaté vozy budou i poté vypomáhat ve špičkách. Přestože v minulosti sliboval že výrobce nových vozů odtajní do Vánoc 2010, neprozradil jej ani v lednu 2011, avšak popřel, že by důvodem zatajování byly případné potíže projektu. Sdělil, že chce projekt představit komplexně, až bude vyrobena první souprava – celkem je objednáno 6 pětivozových souprav. 11. dubna 2011 stále nebyly bližší informace o výrobci a typu vlastních vozů ani o pronajatých vozech známy.\n\nNasazení nových vozů je předpokládáno v průběhu roku 2012, mají být všechny zabezpečené kamerovým bezpečnostním systém CCTV a v následujících provedeních:\nTyto nové vozy mají postupně doplnit vlak na 8–9 vozů.\n\nV lednu 2012 MF Dnes z Jančurových sdělení vyvodila, že žádné nové vagóny pro trasu Praha–Havířov–Žilina dodány nebudou a firma vystačí pouze s rekonstruovanými rakouskými vozy, kterých by mělo být pro tuto trať čtyřicet.\n\nZačátkem ledna 2013 Jančura uvedl, že 73 vagónů je ve výrobě a případné další by mohly být vyrobeny do dvou let.\n\nV září 2014 představila slovenská firma Molpir, dodavatel palubní zábavy, na veletrhu Innotrans v Berlíně velkoprostorový vůz pro firmu RegioJet z rumunské vagónky Astra Vagone Calagori. Vůz vznikl ve spolupráci s interiérovým studiem Flagu-Coplass a architektem Patrikem Kotasem. Ve vozech jsou sedačky od německé firmy Grammer, v každé sedačce je obrazovka. Každý vůz má stát zhruba milión eur. V Česku jej chce ReigoJet poprvé představit v prvním říjnovém týdnu 2014, poté má několik týdnů jezdit mezi Prahou a Žilinou a pak se vrátí do rumunské vagónky k dalším úpravám. Celkem je objednáno 10 vozů, během dalším měsíců mají být postupně nasazovány do provozu. Kvůli špatným zkušenostem z českým Drážním úřadem si RegioJet chce vozy nechat registrovat v Rakousku.\n\n1. května 2012 oznámily Švýcarské spolkové dráhy (SBB), že od nich společnost RegioJet na začátku dubna koupila 12 vozů první třídy. Má jít o vozy typového označení Am61 o maximální rychlosti 200 km/h. Prodejní cenu ani jedna ze stran nezveřejnila. Mají být v druhé polovině roku (resp. nejpozději do konce roku) nasazeny na linku z Prahy do Ostravy. Mluvčí RegioJetu uvedl, že před nasazením do provozu bude kompletně rekonstruován interiér vozů. Nové vozy by měly pomoci zvýšit dosavadní počet 7 párů spojů na všech 9 uvedených v jízdním řádu.\n\nVšechna vozidla mají korporátní žlutočerný vnější nátěr, výjimkou jsou vozidla opatřená pouze polepy, kterým zůstala červená střecha od ÖBB. Oproti vozidlům jiných dopravců je velmi nenápadné typové a registrační označení vozidel. Výrazné je především modročervené logo dopravce, tvořené větším nápisem REGIOJET a pod ním menším nápisem STUDENT AGENCY. Poblíž vstupních dveří vozů je výrazné označení 2. vozové třídy a drobnější symboly označující, že vůz je nekuřácký a má vyhrazená místa pro invalidy.\n\nZpočátku dopravce cestovní třídy nerozlišoval, později zavedl na komerčních linkových spojích čtyři třídy:\nKromě třídy Low cost jsou všech čtyřech třídách dostupné zásuvky na 230 V. Sedačky jsou kožené, ve třídě Standard též plyšové.\n\n7. března 2019 podepsal RegioJet smlouvu na nákup sedmi nových nízkopodlažních elektrických souprav od společnosti Pesa Bydgoszcz pro provoz v Ústeckém kraji. Mají být dodány v druhé polovině roku 2021 a do provozu nasazeny v prosinci 2021. V poptávkovém řízení pro tratě Ústí nad Labem – Štětí, Děčín – Ústí nad Labem-Střekov, Most – Žatec, Most – Bílina, Ústí nad Labem – Most a Teplice v Čechách – Litvínov RegioJet zvítězil nad konkurenty (České dráhy, Arriva a Leo Express) a získal smlouvu na deset let.\n\nVlaky s kapacitou pro 110 cestujících mají být vybavené klimatizací, wi-fi a elektrickými zásuvkami. V soupravách mají být toalety upravené pro osoby s omezenou schopností pohybu a umožnit přepravu dětských kočárků a jízdních kol. Dle ilustrace poskytnuté společnosti RegioJet mají mít vlaky zelený nátěr systému DÚK.\n\nTabulka vybraných typů vozidel provozovaných RegioJetem:\n\n\n"}
{"id": "554779", "url": "https://cs.wikipedia.org/wiki?curid=554779", "title": "José Cura", "text": "José Cura\n\nJosé Cura (* 5. prosince 1962, Rosario, Santa Fé, Argentina) je operní pěvec s tenorovým typem hlasu, známý charakteristickou interperetací rolí italských a francouzských oper, zejména pak Verdiho \"Othella\" a Saint-Saënsova \"Samsona\", stejně jako pro nekonvenční koncertní vystoupení pořádající po celém světě. Je také schopný zpívat postavy vysokého barytonového hlasu.\n\nV dětství začal hrát na kytaru. Původně studoval obory dirigent a kompozice, až poté byl objeven jeho hlasový talent. Operní debut zaznamenal v italské Veroně roku 1992. Na koncertech v části programu (stejně jako na některých nahrávkách) současně diriguje a zpívá.\n\nZaložil Cuibar Productions, kterou tvoří Cuibar Phono Video (hudební vydavatelství) a CuibArt (management umělců).\n\nJe také patronem New Devon Opera a viceprezidentem British Youth Opera (BYO). V roce 2007 byl jmenován hostujícím profesorem na Královské akademii hudby v Londýně.\n\n\n\n\n\n"}
{"id": "554803", "url": "https://cs.wikipedia.org/wiki?curid=554803", "title": "Groß Gerungs", "text": "Groß Gerungs\n\nGroß Gerungs (česky \"Velké Kerušice\"), je město v okrese Zwettl v Dolních Rakousích. Žije zde obyvatel.\n\nVelké Kerušice leží ve Waldviertelu \"(Lesní čtvrti)\" v Dolních Rakousích asi 20 km západně od Zwettlu. Plocha území města je 105,88 kilometrů čtverečních. 38,72 % plochy je zalesněno.\n\nMěsto sestává z katastrálních území Aigen, Albern, Antenfeinhöfen, Böhmsdorf, Blumau, Dietmanns, Egres, Etlas, Etzen, Frauendorf, Freitzenschlag, Griesbach, Groß Gerungs, Groß Meinharts, Haid, Harruck, Heinreichs, Hypolz, Häuslern, Josefsdorf, Kinzenschlag, Klein Gundholz, Klein Reinprechts, Klein Wetzles, Kotting Nondorf, Marharts, Mühlbach, Nonndorf, Ober Neustift, Ober Rosenauerwald, Oberkirchen, Preinreichs, Reitern, Schönbichl, Schall, Siebenberg, Sitzmanns, Thail, Wendelgraben, Wurmbrand.\n\n\nV 11. a 12. století patřilo území pod panství Kuenringů. Tam kde dnes stojí \"Ödenschlößl\" byl v roce 1160 postaven hrad, který byl později přestavěný na zámek, ale po roce 1600 pustl. V roce 1430 byla obec povýšena na městys. V roce 1619 v době třicetiletých válek byly Velké Kerušice císařským vojskem vypáleny. V roce 1983 byla obec povýšena na město.\n\nStarostou města je Maximilian Igelsböck, vedoucí kanceláře Andreas Fuchs.\n\nV městském zastupitelství je 25 křesel, která po posledních obecních volbách dne 14. března 2010 byla podle získaných mandátů rozdělena takto:\n\n\nV okolí města se nachází \"kamenná pyramida\" a několik kamenných staveb, pod nimiž jsou turisticky zajímavé arény. Všechny objekty mají geomantické vlastnosti.\n\n\n\n"}
{"id": "554805", "url": "https://cs.wikipedia.org/wiki?curid=554805", "title": "Úmluva o zachování antarktických tuleňů", "text": "Úmluva o zachování antarktických tuleňů\n\nÚmluva o zachování antarktických tuleňů (Convention for the Conservation of Antarctic Seals) je směrnice, která je součástí Antarktického smluvního systému. Podepsána byla 1. června 1972, v účinnosti je od 11. března 1978.\n\n\n\n"}
{"id": "554815", "url": "https://cs.wikipedia.org/wiki?curid=554815", "title": "Atšakėlė", "text": "Atšakėlė\n\nAtšakėlė je jedno z ramen delty Němenu, druhá zleva odbočka (ze čtyř) ramene delty Němenu Vytinė. Dá se považovat také za pravou odbočku ramene Vytinės Uostas, neboť se odděluje přibližně 1 km od jeho odbočení z ramene Vytinė. Ústí přímo do Kurského zálivu. Voda v rameni Atšakėlė teče směrem severozápadním. Šířka tohoto ramene je kolem 40 m. Atšakėlė odděluje ostrovy Vito sala (vlevo) a Kubilių sala (vpravo).\n\nAtšakėlė znamená litevsky malé rameno (atšaka) delty, Šakutė – vidlička, Vidujinė – prostřední, Trušių sala – ostrov rákosí, Kubilių sala – ostrov kbelíků, Vito sala – Vitův ostrov.\n\nToto rameno nemá žádné přítoky.\n\n\n"}
{"id": "554819", "url": "https://cs.wikipedia.org/wiki?curid=554819", "title": "Košicko-prešovská aglomerace", "text": "Košicko-prešovská aglomerace\n\nKošicko-prešovská aglomerace je jedno z největších a nejvýznamnějších městských seskupení na Slovensku. Tvoří ji především města Prešov a Košice a jejich sféra vlivu. Ve městě Košice žije okolo 240 tisíc obyvatel, v Prešově okolo 95 tisíc. Celkově v aglomeraci žije 555 800 obyvatel. Podle studie firem Colliers International, Dentons a Skanska patří aglomerace Košíc medzi TOP 5 nejrýchleji rostoucich měst v Európě.\n"}
{"id": "554833", "url": "https://cs.wikipedia.org/wiki?curid=554833", "title": "Milan Dvořák", "text": "Milan Dvořák\n\nJméno a příjmení Milan Dvořák nosí více osobností:\n\n\n"}
{"id": "554835", "url": "https://cs.wikipedia.org/wiki?curid=554835", "title": "Brousil", "text": "Brousil\n\nBrousil může být:\n"}
{"id": "554837", "url": "https://cs.wikipedia.org/wiki?curid=554837", "title": "Safari rallye 1999", "text": "Safari rallye 1999\n\nSafari rallye 1999 byla třetí soutěží mistrovství světa v rallye 1999. Jela se ve dnech 25. až 28. února. Trať měřila 1009,91 km a soutěž měla 13 rychlostních měřených úseků. Zvítězil zde Colin McRae s vozem Ford Focus WRC.\n\nPrvní divácký test vyhrál Juha Kankkunen s vozem Subaru Impreza WRC. Po prvním testu jej ale vystřídal týmový kolega Richard Burns. Kankkunen měl potíže s elektronikou a stejné problémy vyřadily i třetího jezdce týmu Subaru World Rally Team, kterým byl Bruno Thiry. Těžce havaroval Freddy Loix, který byl převezen do nemocnice. Ve druhé etapě poškodil Burns zavěšení předního kola a ze soutěže odstoupil. Na vedoucí pozici se posunul McRae, následován jezdci Toyoty v pořadí Didier Auriol a Carlos Sainz. V průběhu etapy útočil i Tommi Mäkinen, který se posunul na druhou pozici. Útočil i na McRae ale ze soutěže byl diskvalifikován za přijetí cizí pomoci. \n\n"}
{"id": "554846", "url": "https://cs.wikipedia.org/wiki?curid=554846", "title": "Libor Dvořák", "text": "Libor Dvořák\n\nLibor Dvořák (* 6. června 1948 Cheb) je český novinář, komentátor Českého rozhlasu \"Plus\" a překladatel z ruštiny, který se dlouhodobě zaměřuje na oblast Ruska a přilehlých postsovětských regionů.\n\nV letech 1959 až 1963 pobýval v Sovětském svazu. V roce 1967 ukončil mladoboleslavskou Střední zemědělskou technickou školu mechanizační, po které pokračoval studiem filosofie a ruštiny na Filozofické fakultě Univerzity Karlovy v Praze, kde promoval roku 1974. \n\nAž do sametové revoluce byl zaměstnán v časopise \"Sovětská literatura\", v období 1990–1991 se stal jeho šéfredaktorem a ředitelem Lidového nakladatelství Praha. Poté postupně pracoval na pozici redaktora ve Východoevropské informační agentuře, České televizi (1992–1993 a opět 1996–2005), Rádiu Alfa (1993–1995), České informační agentuře (1995–1996). \n\nNa přelomu milénia se účastnil stávky v České televizi, po níž napsal knihu \"Česká televize, věc veřejná aneb Deník teroristy\". Je také autorem knih \"Nové Rusko\" a trilogie \"Ej, čuvak! Ruský slang aneb Český hambář jazyka ruského\", \"Šutkopis\" a \"Lenin je v Ječný\".\n\nOd roku 2005 je členem redakce Český rozhlas Plus, respektive dříve Českého rozhlasu 6, kde se podílel na vzniku pořadů \"Den podle...\", \"Názory a argumenty\", \"Studio Stop, Rozmluvy, Politická literatura na českých pultech\" a \"Zaostřeno na vědu\". Pracuje také v redakční radě časopisu \"Plav\".\n\nJe překladatelem z ruštiny, mezi autory, jejichž díla překládá patří např. bratři Strugačtí, Michail Bulgakov, Anton Pavlovič Čechov nebo Vladimir Sorokin.\n\nOd roku 1967 je ženatý s Ludmilou Dvořákovou, mají dvě děti. Bratr Milan Dvořák je překladatel a tlumočník z ruštiny a angličtiny.\n\n\n\nZa překlad díla \"Proklaté dny\" od Ivana Alexejeviče Bunina získal tvůrčí prémii v rámci Ceny Josefa Jungmanna pro rok 2006. Roku 2012 obdržel spolu s bratrem Milanem Cenu Rudolfa Medka, udělovanou lidem, kteří se zabývají česko-ruskými vztahy.\n\n"}
{"id": "554849", "url": "https://cs.wikipedia.org/wiki?curid=554849", "title": "Dulgalach", "text": "Dulgalach\n\nDulgalach ( , ) je řeka v Jakutské republice v Rusku. Je dlouhá 507 km. Plocha povodí měří 27 300 km².\n\nPramení na severním svahu Verchojanského pohoří a na horním toku protéká přes jezero Sjujureen-Kjujol. Nedaleko nad městem Verchojansk se slévá s řekou Sartang a vytváří Janu.\n\nSplavná je v délce 200 km.\n"}
{"id": "554851", "url": "https://cs.wikipedia.org/wiki?curid=554851", "title": "Muslimské bratrstvo", "text": "Muslimské bratrstvo\n\nMuslimské bratrstvo ( الإخوان المسلمون, \"al-ichwán al-muslimún\") je jedno z největších islámských hnutí se znaky panislamismu a islámského fundamentalismu, které požaduje návrat ke kořenům islámu. Tuto organizaci založil v Egyptě roku 1928 šajch Hasan al-Banná (1906–1949). Jeho cílem bylo sjednotit všechna muslimská etnika do tzv. Organizace islámských národů, která by koordinovala veškerou svou politickou činnost. V Egyptě, Bahrajnu a Jordánsku je hnutí zastoupeno v parlamentu. Činnost bratrstva v dalších arabských státech patří mezi významné opoziční skupiny.\n\nRusko, Saúdská Arábie a Spojené arabské emiráty řadí Muslimské bratrstvo mezi teroristické organizace.. 25. prosince 2013 bylo hnutí postaveno mimo zákon i v Egyptě.\n\nAsociace muslimských bratří vychází z přesvědčení, že muslimové tvoří jediný národ spojený islámskou vírou. Tato víceméně sunnitská organizace vystupuje na veřejnosti značně populisticky a předkládá demagogické radikální požadavky. K získání podpory se velice intenzivně zabývá sociálními otázkami.\n\nVýznamným členem Bratrstva byl Sajjid Qutb (1906–1966), který roku 1964 napsal svou první knihu – stěžejní dílo \"Milníky\" (arabsky \"ma‘ālim fī t-tarīq\"), které sepsal ve vězení nedlouho před svojí smrtí. Obsah díla byl ovlivněn zkušenostmi během jeho studijního pobytu v USA, kde byl šokován morální zkažeností západní společnosti. \"Milníky\" ovlivnily další směřování celé organizace.\n\nČlenové Muslimského bratrstva věřili, že Korán a sunna představují dokonalý způsob života a politické organizace. Podle nich má být uzpůsobena i forma státu a veškeré islámské vlády mají být nakonec sjednoceny v chalífát. Bratrstvo se také snaží o sociální spravedlnost, odstranění chudoby a korupce a o politické svobody v rámci islámských pouček. Staví se proti kolonialismu a prozápadně orientovaným muslimským národům.\n\nZastává tradičně islámské postoje v ženských a mužských otázkách (ženská práva, oblékání apod.) a klade důraz na mravnost, skromnost a pracovitost.\n\nObdobí po první světové válce znamenal pro Blízký východ důležitý mezník. Rozpadla se Osmanská říše a téměř celý arabský svět byl vržen do koloniální závislosti. To zapříčinilo rozsáhlou ekonomickou a hlavně společenskou transformaci, která se nejvýrazněji projevila v Egyptě. Zdejší politika liberálně-nacionalistických vlád vtáhla zemi do hospodářské závislosti na Velké Británii, jež oplývala v Egyptě neomezeným postavením i po formálním vyhlášení nezávislosti v roce 1922. Direktivy Britů, pronikání evropských civilizačních hodnot a \"de facto\" rozvrat kulturní a národní identity byly silnými důvody narůstající nespokojenosti části egyptské veřejnosti, která se uchylovala k osvědčenému ideologickému výrazu – islámu. Zde vznikl prostor pro sociální hnutí nového typu, které přijalo název Asociace muslimských bratří (\"Džam’íjat al-ichwán al-muslimín\") a jehož koncepce se stala základem nového reformistického proudu - islámského fundamentalismu.\n\nMuslimské bratrstvo se stalo prvním novodobým islámským opozičním hnutím, jež oslovilo nejen beduíny a rolníky, ale především i obyvatelstvo velkých egyptských měst. Tehdy roku 1927 přišel Hasan al-Banná do Ismá’ílíje, aby tu vyučoval korán a islámské právo. Byl ale zaskočen rozmařilým životem a arogancí místní buržoazní smetánky. To byl aspekt, který ho přiměl se svými šesti stoupenci založit roku 1928 Asociaci muslimských bratří. Skupina se brzy rozrostla a získávala si postupně větší a větší popularitu. Například v roce 1932 mělo bratrstvo 15 poboček a roku 1936 už jich bylo kolem padesáti s celkovým počtem členů kolem zhruba jednoho milionu. V první fázi svého rozvoje se zaměřilo na humanitární a charitativní činnost (zakládání nemocnic, sirotčinců apod.). Do počátku druhé světové války bratrstvo také „žilo“ téměř výhradně z charitativních příspěvků. Začalo pronikat do odborového hnutí a získávalo si nejsilnější podporu u nejnižších vrstev měst. Součástí organizace se staly mládežnické oddíly \"džawwály\", kam vstupovali zbožní lidé. Bratři také integrovali řadu skomírajících kulturních a politických spolků.\n\nPostupem času se Bratrstvo začalo projevovat i politicky a narůstala jeho agresivita. Před vypuknutím druhé světové války musela britská okupační správa čelit nemalé řadě sabotážních akcí a vražd britských vojáků, sekulárních intelektuálů a židovských odborníků. Akce trvaly také během války.\n\nPo válce se prestiž lídra Bratrstva Hasan al-Banná zvyšovala. Po prohrané druhé světové válce a válce proti nově vzniklému židovskému státu v Palestině podrobil Bratrstvo kritice. Nadále udržoval styky s novou egyptskou vládou a budoucím prezidentem Anwarem Sádátem. 12. února 1949 byl ale Hasan al-Banná před svým domem zastřelen, nejspíše egyptskou tajnou službou.\n\nNovým vůdcem se stal umírněný Hasan Hudajbí. Aktivita Bratrstva ovšem nepolevovala. Britové po válce odmítali stáhnout své okupační jednotky, a tak Bratrstvo uskutečnilo další sérii atentátů a sabotáží. Nepokoje byly tvrdě potlačeny. Roku 1952 nastal v Egyptě převrat a nová vládní elita pod vedením Gamála Násira Muslimské bratrstvo postavila mimo zákon, které celou tuto nastalou situaci jen těžko neslo a ocitlo se ve slepé uličce. Uchýlilo se tedy k atentátu na samotného Násira, ale akce se nezdařila. Tisíce členů se díky tomu po silných represích dostaly do internačních táborů a desítky z nich byly popraveny.\n\nV následujících letech až do počátku 70. let se Muslimské bratrstvo nevyznačovalo významnými událostmi. Postoje Bratrstva se ovšem logicky kvůli své ilegalitě radikalizovaly, nejen vůči režimu, ale i uvnitř samotné organizace. Řada členů skončila ve věznicích a táborech, kde se s nimi zacházelo podobně jako v koncentračních táborech pod vedením nacistického Německa. Nastalá situace vyvolala vlnu odporu uvnitř věznic a na veřejnosti, která se o všem postupem času dozvídala. Další léta byla tedy ve znamení přestavby a obnovování nové ilegální sítě na decentralizované bázi bez jednoho hlavního centra. Na jaře 1965 se stalo Bratrstvo opět masovou organizací.\n\nDne 28. srpna 1970 zemřel na infarkt prezident Gamál Násir a vystřídal ho v úřadě stoupenec konzervativního křídla a zastánce sekulárního státu Anvar as-Sádát. Ten byl k Muslimskému bratrstvu mnohem tolerantnější a chtěl jej využít k odstranění levice, ale nehodlal mu dát volnou ruku ve společnosti pod heslem: „Žádné náboženství v politice, žádná politika v náboženství“. V roce 1973 vystřídal Hudajbího na čele s \"ʿUmarem at-Talmasáním\" a V červenci 1976 bylo Bratrstvo plně legalizováno. Mimo jiné vydávalo několik vlastních časopisů – například občasník ad-Daʿwa vydávaný umírněným křídlem a kritizující odštěpenecké skupiny. Rok na to se Sádát dostal do roztržky s Bratrstvem. Důležitým mementem byl podpis Dohod z Camp Davidu, v nichž Egypt oficiálně uznal existenci státu Izrael, což Bratrstvo samozřejmě neslo nelibě. Tím se silně zradikalizovalo nejen Bratrstvo, ale i další fundamentalistické složky ve státě, a vše vyústilo po represích režimu v atentát na Sádáta 6. října 1981. Atentát provedla organizace al-Džihád.\n\nNa místo Sádáta poté usedl jeho bližní Husní Mubárak, který v době atentátu byl prezidentovi po boku a jen zázrakem přežil. Věděl, že chce-li navrátit Egyptu stabilitu a udržet se v úřadu hlavy státu co nejdéle, musí změnit dosavadní politickou linii. S umírněnými Muslimskými bratry (a umírněnými fundamentalisty) vedl intenzivní dialogy, ale stále všechna radikálnější uskupení udržoval mimo zákon.\n\nHlavou Muslimského bratrstva je v současnosti Mohammed Badie. Ten byl roku 2014 v Egyptě odsouzen k trestu smrti. Muslimské bratrstvo v Egyptě je stále ilegální a předmětem masového zatýkání, ale členové jsou aktivní ve vzdělávání a v sociální oblasti, kde leckdy zastupují chybějící složky vlády. Mají důležitý vliv nejen v politických sférách, kde vytvářejí různé tajné smlouvy s opozičními stranami, ale i v médiích a tisku. Na veřejnosti se stále těší velké důvěře. V roce 1998 se Bratrstvo snažilo založit stranu Wasat, která by se dostala do parlamentu, ale vláda žádost o legalizaci odmítla. Roku 2005 získali kandidáti Bratrstva 20 % z celkového počtu křesel v parlamentu, což způsobilo další vlnu zatýkání členů a oživilo diskuzi o tom, zda by Bratrstvo mělo nadále zůstat zakázáno.\n\nV roce 2011 se angažovalo v rámci Arabského jara v Libyi, Sýrii a především Egyptě, ve kterém později získalo ve volbách většinu v parlamentu, který nechal ústavní soud rozpustit. Jejich kandidát Muhammad Mursí byl zvolen egyptským prezidentem ve volbách, jejichž výsledky byly vyhlášeny 24. června 2012.\n\nVliv Muslimského bratrstva sahá také za hranice Egypta, pochopitelně velmi rozšířené je po celém arabském světě. V Sýrii bylo podobně jako v Egyptě, po převratu v roce 1963 a nastolení režimu Baasistické strany, oficiálně zakázáno. V dalších muslimských zemích (např. Jordánsko, Bahrajn, Kuvajt, Irák, Saúdská Arábie, Írán) tvoří Muslimské bratrstvo legální součást politického systému a prostřednictvím svých politických stran má zastoupení v parlamentu. Jeho počet a vliv rychle roste i ve Spojených státech a zejména v Evropě.\n\nV prvních egyptských svobodných volbách po puči proti prezidentovi zvítězila a nejvíce křesel mají poslanci strany Svoboda a spravedlnost, která je větví dřív zakázaného Muslimského bratrstva.. V roce 2013 začalo docházet ke sporům mezi příznivci Muslimského bratrstva a demokraticky zvoleného prezidenta Mursího a jejich odpůrci. To vedlo k vlně násilí. 3. července byl prezident Muhammad Mursí zatčen egyptskou armádou. 21. prosince 2013 prohlásil egyptský premiér bratrstvo za teroristickou organizaci, a 26. prosince začala egyptská armáda zatýkat vedoucí představitele Muslimského bratrstva. V březnu 2014 bylo 529 členů Muslimského bratrstva ve městě Minjá odsouzeno k trestu smrti, přičemž jim byla odepřena obhajoba.\n\n\n"}
{"id": "554860", "url": "https://cs.wikipedia.org/wiki?curid=554860", "title": "Úmluva o zachování živých mořských zdrojů Antarktidy", "text": "Úmluva o zachování živých mořských zdrojů Antarktidy\n\nÚmluva o zachování živých mořských zdrojů Antarktidy (Convention on the Conservation of Antarctic Marine Living Resources) je směrnice, která je součástí Antarktického smluvního systému. Sepsána byla 20. května 1980, v účinnosti je od 7. dubna 1982. Její dodržování střeží Komise pro zachování živých mořských zdrojů Antarktidy (CCAMLR – Commission for the Conservation of Antarctic Marine Living Resources), která sídlí v Hobartu na Tasmánii. Účelem je zachování mořského života i životního prostředí Antarktidy a zejména ochrana mořského krilu, na němž potravně závisí mnoho ryb i ptáků.\n\n\n"}
{"id": "554867", "url": "https://cs.wikipedia.org/wiki?curid=554867", "title": "Bratislavská aglomerace", "text": "Bratislavská aglomerace\n\nBratislavská aglomerace je území, které bylo určené zastupitelstvem Bratislavského samosprávného kraje ve všeobecně závazném nařízení 9/2005 dne 27. dubna 2005. Je to území od Děvína po Senec a od Čunova po Malacky. Zasahuje do 8 okresů, zahrnuje 34 obcí a městských částí a 52 katastrálních území. Rozloha je 853,15 km² a žije tu 546 300 obyvatel.\n\n\n"}
{"id": "554871", "url": "https://cs.wikipedia.org/wiki?curid=554871", "title": "Bratislavsko-trnavsko-nitranská aglomerace", "text": "Bratislavsko-trnavsko-nitranská aglomerace\n\nBratislavsko-trnavsko-nitranská aglomerace je široká metropolitní oblast na jihozápadním Slovensku s hlavními metropolitními centry Bratislava, Trnava a Nitra. Celkový počet obyvatel Bratislavského, Trnavského a Nitranského kraje je okolo 1,86 miliónu.\n\nCelkový počet obyvatel aglomerace není přesně definován, ve třech hlavních metropolitních centrech žije okolo 580 tisíc byvatel.\n\n"}
{"id": "554873", "url": "https://cs.wikipedia.org/wiki?curid=554873", "title": "Bratislavsko-trnavská aglomerace", "text": "Bratislavsko-trnavská aglomerace\n\nBratislavsko-trnavská aglomerace patří mezi největší urbanizované oblasti na Slovensku. Rozkládá se v ose Bratislava-Trnava v Bratislavském a Trnavském kraji. Přesný počet obyvatel a rozsah oblasti není přesně definován.\n\n"}
{"id": "554876", "url": "https://cs.wikipedia.org/wiki?curid=554876", "title": "Metropolitní oblast", "text": "Metropolitní oblast\n\nMetropolitní oblast je velké seskupení tvořené zpravidla velkoměstem či velkým městem, několika sousedními městy a přilehlými oblastmi.\n\nMetropolitní oblast je obyčejně kombinovaná s aglomerací, souvislou zastavěnou oblastí s periferními zónami, které nemusí mít urbanistický charakter, ale jsou svázány s centrem.\n\nNejvětší metropolitní oblasti na světě jsou souměstí měst Tokio, Mexiko a New York.\n\n\n"}
{"id": "554886", "url": "https://cs.wikipedia.org/wiki?curid=554886", "title": "Balduin III. Henegavský", "text": "Balduin III. Henegavský\n\nBalduin III. Henegavský (1088–1120) byl henegavský hrabě v letech 1098-1120.\n\nByl synem henegavského hraběte Balduina II. a jeho manželky Idy Lovaňské. Oženil se s Jolandou z Wassenbergu, dcerou geldernského hraběte Geralda I.\n\n\n\n"}
{"id": "554887", "url": "https://cs.wikipedia.org/wiki?curid=554887", "title": "Balduin IV. Henegavský", "text": "Balduin IV. Henegavský\n\nBalduin IV. Henegavský (nizozemsky \"Boudewijn de Bouwer\", 1108– 6. listopadu/8. listopadu 1171) byl henegavský hrabě v letech 1120-1171. Byl synem hraběte Balduina III. a jeho manželky Jolandy z Wassenbergu.\n\nBalduin byl v době otcovy smrti ještě nezletilý a regentství se ujala matka Jolanda, která stála také za zprostředkováním jeho sňatku s Alicí, dcerou namurského hraběte Geoffreye I. Po vraždě flanderského hraběte Karla Dobrého se stal Balduin jedním z možných kandidátů na jeho místo. Francouzský král Ludvík VI. prosadil Viléma Clita, ten se však ve Flandrech dlouho neudržel, zahynul na následky rány utržené v bitvě u Alostu. Měšťané si zvolili novým hrabětem Dětřicha Alsaského, který Balduina pokoušejícího své štěstí a plenícího zemi zahnal.\n\nBěhem křížové výpravy hraběte Dětřicha se roku 1147 Balduin pokusil využít jeho nepřítomnosti, riskoval exkomunikaci útokem na majetek křižáka a začal drancovat Flandry. Hraběnka Sibyla, pověřená chotěm správou panství, ač v tu dobu těhotná, byla schopná shromáždit odhodlané muže, vyjít do protiútoku a začít Balduinovi pustošit Henegavsko.\nPoté za pomoci remešského arcibiskupa Samsona z Mauvoisin, který se stal zprostředkovatelem mezi oběma znepřátelenými stranami, uzavřeli příměří. Dětřich Flanderský se urychleně vrátil z Konstantinopole a v následné válce byla zdevastována obě hrabství. Roku 1151 muži uzavřeli mírovou smlouvu, která zahrnovala sňatkové plány týkajících se jejich potomstva.\n\nBalduin byl vášnivým stavitelem, což se mu stalo osudným. Roku 1169 vylezl s několika muži na nedostatečně zajištěné lešení, které se zhroutilo. Balduin utrpěl mnohačetné zlomeniny, zemřel o dva roky později.\n\n\n"}
{"id": "554909", "url": "https://cs.wikipedia.org/wiki?curid=554909", "title": "FC Širak Gjumri", "text": "FC Širak Gjumri\n\nFC Širak Gjumri (arménsky: Շիրակ Ֆուտբոլային Ակումբ – Širak Futbolajin Akumby), je arménský fotbalový klub, hrající ve městě Gjumri.\n\nSvé domácí zápasy odehrává na městském stadionu Gjumri s kapacitou 2 791 diváků.\n\nFC Širak Gjumri byl založen v roce 1958. Během 70. let hrál klub pod jménem Olympija a do nezávislosti hráli v sovětské druhé nejvyšší lize. Fotbalisté Širaku hrají na domácím městském stadionu, na nějž se vejde 3 000 fanoušků. V roce 1999 byl stadión rekonstruován. Klub je jedním z nejstarších v Arménii a vychoval mnoho talentovaných hráčů, kteří později reprezentovali zemi. Arthur Petrosjan a Harutjun Vardanjan jsou dva známí hráči, které klub vychoval.\n\nŠirak je druhý nejúspěšnější klub v zemi se třemi titulky a třemi super poháry. Ale v posledních letech (2005, 2006) měl finanční potíže, které způsobily špatné výsledky v posledních sezónách 1. arménské ligy. V roce 2011 klub změnil klubové barvy z modrobílé na černooranžovou.\n\nŠirak se účastnil ve třech různých evropských pohárech: Liga mistrů UEFA, Evropská liga UEFA a Pohár Intertoto, nicméně do základní skupiny nepostoupil ani v jedné z nich.\n\n\n\n\"Aktuální k datu: 25. července 2016\"\n\nZdroj: \n\nŠirak-2 je rezervní tým Širaku, hrající v sezóně 2015/16 Aradżin chumb (2. nejvyšší soutěž). Největšího úspěchu dosáhl klub v sezóně 2011, kdy se v Aradżin chumb (2. nejvyšší soutěž) umístil na 4. místě.\n\nZdroj: \n\n"}
{"id": "554915", "url": "https://cs.wikipedia.org/wiki?curid=554915", "title": "Ptejte se knihovny", "text": "Ptejte se knihovny\n\nPtejte se knihovny je koordinovaná dotazovací služba českých knihoven, která navázala na praxi dotazovací služby Referenčního centra Národní knihovny. V současné podobě funguje od listopadu 2002, kdy byl odkaz na ni umístěn na stránky Národní knihovny České republiky. \n\nPředlohou této služby byly obdobné služby v zahraničí jako například QuestionPoint OCLC či AskYourLibrarian.\n\nCílem služby je odpovídat na všeobecné dotazy nejen čtenářům knihoven, ale i ostatním uživatelům internetu. Zúčastněné knihovny garantují odpovědět na dotaz do dvou pracovních dnů od jeho přijmutí, ovšem pokud je dotaz pracný nebo je nutné jej předat jiné instituci, může zodpovězení dotazu trvat i déle. V takovém případě je uživatel informován.\n\nDotaz je možné položit ve dvaceti oborových a jedné obecné kategorii kterékoli ze zúčastněných knihoven. Všechny dotazy je možné prohlížet v archivu služby.\n\nÚkolem knihovny není vždy dotaz plně zodpovědět, ale spíše doporučit vhodné zdroje a poukázat na další možná řešení problému.\n\nK 26. 2. 2015 se na službě podílelo 85 zúčastněných knihoven.\n\nDotaz z 12. února 2010 v kategorii Historie a pomocné historické vědy, Biografické studie, který byl určený Národní knihovně.\n\nDotaz:\n\n\"1.Odkud (z čeho) pochází přídomek Sněžná u Panny Marie Sněžné? Poprvé jí asi byla zasvěcena bazilika Santa Maria Maggiore v Římě. Proč \"sněžná\" se mi nedaří zjistit. 2.Projevuje se nějak v ikonografii této madony (podobně jako v případě Panny Marie Klasové - obilné klasy)?\"\n\nOdpověď:\n\nDobrý den,\n\nkult Panny Marie Sněžné vznikl v souvislosti s legendou o založení baziliky Santa Maria Maggiore v Římě. Dle legendy v Římě žili bohatí manžele, kteří ovšem nemohli mít děti. Jednoho dne požádali Pannu Marii o pomoc a slíbili, že jí věnují všechen majetek. V noci ze 4. na 5. srpna r. 352 měli sen, ve kterém jim Panna Maria uložila, aby se následujícího dne vypravili na jeden z římských pahorků Eskvilín. Tam, kde najdou čerstvě napadaný sníh, mají vybudovat chrám. Stejný sen se zdál i papeži Liberiovi. Ráno se tedy všichni tří vypravili na Eskvilín a v místě, kde skutečně ležel sníh, načrtli půdorys chrámu, který byl potom nazván Chrámem Panny Marie Sněžné a posléze Chrámem Větší Panny Marie (Santa Maria Maggiore). Kult Panny Marie Sněžné se následně rozšířil i do jiných křesťanských teritorií.\n\nIkonografickým ztvárněním ztotožňovaným s Pannou Marii Sněžnou je obraz madony, který byl umístěn v chrámě Santa Maria Maggiore. Jedná se o velmi starý obraz (možná dokonce nejstarší ikonografické zobrazení Panny Marie) - dle legend je jeho autorem svatý Lukáš Evangelista (jeho legendární malířské umění je patrně odvozeno z toho, že ve svém evangeliu nejvěrněji popsal Marii). Obraz má výrazné byzantské rysy a představuje Marii s Ježíšem v náručí. Ježíš drží v ruce Evangelium, Panna Maria má na ruce prsten, na krku náhrdelník, na čele kříž a na jejím plášti se nachází hvězda. Tento obraz se stal vzorem a inspirací pro mnoho dalších ztvárnění Matky Boží.\n\n\n\n"}
{"id": "554934", "url": "https://cs.wikipedia.org/wiki?curid=554934", "title": "Me'ir Šfeja", "text": "Me'ir Šfeja\n\nMe'ir Šfeja ( מֵאִיר שְׁפֵיָה, v oficiálním přepisu do angličtiny Me'ir Shefeya, přepisováno též Me'ir Shfeya) je vzdělávací komplex a obec v Izraeli, v Haifském distriktu, v Oblastní radě Chof ha-Karmel.\n\nLeží na pahorku v nadmořské výšce 96 metrů na pomezí hustě osídlené a zemědělsky intenzivně využívané pobřežní nížiny a jihozápadního úpatí zalesněných svahů pohoří Karmel. Nachází se na pahorku, který je na východě ohraničen hlubokým údolím vádí Nachal Tlimon, které tu ústí do vádí Nachal Dalija a to potom míjí obec z jihu. Na protější straně údolí tu stojí hora Har Zichrona, severně od obce se nachází vrch Giv'ot Tlimon.\n\nObec se nachází 5 kilometrů od břehu Středozemního moře, cca 60 kilometrů severoseverovýchodně od centra Tel Avivu, cca 25 kilometrů jižně od centra Haify a 3 kilometry severovýchodně od města Zichron Ja'akov. Me'ir Šfeja obývají Židé, přičemž osídlení v tomto regionu je převážně židovské. 2 kilometry východním směrem ovšem leží město Furejdis, které obývají izraelští Arabové.\n\nMe'ir Šfeja je na dopravní síť napojen pomocí dálnice číslo 70, která stoupá z pobřežní nížiny do výšin Karmelu a vrchoviny Ramat Menaše.\n\nMe'ir Šfeja byl založen v roce 1923. Počátek novověkého židovského osídlení tu ale sahá už do roku 1891, kdy zde vznikla malá zemědělská kolonie Šfeja typu mošava, zřízená jako satelitní sídlo v blízkosti již zavedené osady Zichron Ja'akov. Potřebné pozemky pro její založení vykoupil baron Edmond James de Rothschild. V roce 1904 v osadě vznikl ústav pro výchovu židovských sirotků, kteří přežili pogrom v Kišiněvě. Roku 1917 se právě sem dočasně uchýlila z Tel Avivu i hebrejská střední škola gymnázium Herzlija, kterou z Tel Avivu vypudily turecké úřady.\n\nRoku 1923 v prostoru osady Šfeja a s využitím její původní zástavby vznikl areál dětské vesnice Me'ir Šfeja neboli \"Kfar ha-Jeladim Me'ir Šfeja\" (כפר הילדים מאיר שפיה) sponzorované ženskou sionistickou organizací Hadasa. Podle dohody podepsané roku 1957 se o provoz této dětské vesnice stará Hadasa a izraelský stát. V době před vznikem státu Izrael sloužila osada jako jedno z center aktivit židovských vojenských oddílů Hagana.\n\nKoncem 40. let 20. století měla vesnice 559 obyvatel a rozlohu katastrálního území 1540 dunamů (1,54 kilometru čtverečního).\n\nV areálu funguje internátní škola a farma. Dále se tu nacházejí sportovní areály a společenské prostory. Rozvíjí se nové studijní a výukové programy. Studuje tu přibližně 500 žáků.\n\nPodle údajů z roku 2014 tvořili naprostou většinu obyvatel v Me'ir Šfeja Židé – cca 200 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 300 osob).\n\nJde o menší sídlo vesnického typu s dlouhodobě kolísající populací. K 31. prosinci 2014 zde žilo 305 lidí. Během roku 2014 populace stoupla o 1,0 %.\n\n\n"}
{"id": "554951", "url": "https://cs.wikipedia.org/wiki?curid=554951", "title": "Višňové (okres Žilina)", "text": "Višňové (okres Žilina)\n\nVišňové () je obec na severozápadě Slovenska v okrese Žilina. V roce 2011 zde žilo 2 659 obyvatel.\n\nObec leží na úpatí Lúčanské Malé Fatry asi 8 km jihovýchodně od Žiliny.\n\nPrvní písemná zmínka o obci pochází z roku 1396.\n"}
{"id": "554955", "url": "https://cs.wikipedia.org/wiki?curid=554955", "title": "Vladislav Kozelský", "text": "Vladislav Kozelský\n\nVladislav Kozelský ( \"Władysław bytomski\";† 1351/1352) byl kníže kozelský, bytomský, z rodu slezských Piastovců.\n\nByl synem bytomsko-kozelského knížete Kazimíra II. a jeho choti Heleny. Dne 19. února 1327 složil s Leškem Ratibořským v Opavě lenní slib českému králi Janovi Lucemburskému.\n"}
{"id": "554965", "url": "https://cs.wikipedia.org/wiki?curid=554965", "title": "Ajn Haud", "text": "Ajn Haud\n\nAjn Haud nebo Ajn Chaud ( , , v oficiálním přepisu do angličtiny Ein Hod, přepisováno též Ein Hawd) je vesnice v Izraeli, v Haifském distriktu, v oblastní radě Chof ha-Karmel.\n\nLeží v nadmořské výšce 231 m na zalesněných západních svazích pohoří Karmel. Jižně od vesnice prochází údolí s vádím Nachal Hod, do kterého tu od východu ústí vádí Nachal Chanilon.\n\nObec se nachází 7 km od břehu Středozemního moře, přibližně 70 km severoseverovýchodně od centra Tel Avivu, 13 km jižně od centra Haify a 8 km jihovýchodně od města Tirat Karmel. Ajn Haud obývají izraelští Arabové, přičemž osídlení v okolní krajině je převážně židovské. 4 kilometry východním směrem ovšem leží na hřbetu Karmelu sídla obývaná Drúzy.\n\nAjn Haud je na dopravní síť napojen pomocí místních komunikací z nedaleké vesnice Nir Ecjon a z východu, od drúzských obcí.\n\nAjn Haud vznikl jako osada několika arabských rodin, které byly roku 1948 během války za nezávislost vysídleny z nedaleké stejnojmenné arabské vesnice, na jejímž místě pak vznikla židovská vesnice Ejn Hod. Část původních arabských obyvatel se pak usadila v této lokalitě, nedaleko od svých původních domovů a právně se domáhala oficiálního uznání. Po dlouhých průtazích se nakonec roku 2004 arabská vesnice Ajn Haud stala členem oblastní rady Chof ha-Karmel.\n\nV právním boji za uznání práv obyvatel Ajn Haudu se angažoval zejména Muhammad abú al-Hajdža, syn předáka původní vysídlené arabské vesnice Ajn Haud. Arabští osadníci ve vesnici postavili mešitu. Počátkem roku 2009 došlo k vyasfaltování příjezdové cesty do vesnice. Pár měsíců předtím proběhlo i napojení osady na elektrickou síť. Stále zde ale chybělo telefonní spojení nebo kanalizace. Obyvatelé považovali pozdní pokrok ve výstavbě inženýrských sítí za doklad diskriminace ze strany státu vůči arabskému obyvatelstvi. Na druhou stranu vedení oblastní rady Chof ha-Karmel už do rozvoje vesnice investovalo miliony šekelů.\n\nPodle údajů z roku 2014 tvořili obyvatelstvo Ajn Haud izraelští Arabové Jde o velmi malé sídlo vesnického typu s rostoucí populací. K 31. prosinci 2014 zde žilo 265 lidí. Během roku 2014 populace stoupla o 1,1 %.\n\n\n"}
{"id": "554969", "url": "https://cs.wikipedia.org/wiki?curid=554969", "title": "Německá kolonie (Haifa)", "text": "Německá kolonie (Haifa)\n\nNěmecká kolonie ( המושבה הגרמנית, \"Ha-mošava ha-germanit\") byla založena v Haifě roku 1868 německými protestantskými templery. Byla to první z několika osad, které tato denominace založila ve Svaté zemi. Další byly Sarona nedaleko Jaffy, osady v Galileji a Jeruzalémě.\n\nTemplerské hnutí vzniklo v jižním Německu v 19. století, část templerů se pod vedením Christoffa Hoffmana usadila ve Svaté zemi v eschatologických očekáváních.\n\nPopulace templerů mezi lety 1870 a 1914 oscilovala mezi třemi a čtyřmi sty. Šedesát z nich byli američtí občané, jejichž představený, Jacob Schumacher, sloužil jako americký konzulární zástupce pro Haifu a severní oblast.\nZemědělství se ukázalo jako problematické, často docházelo ke sporům s okolím. Templeři se proto raději více orientovali na průmysl a turistický ruch. Postavili hotely a založili továrnu na mýdlo z olivového oleje.\nProsperující Německá kolonie kontrastovala se svým okolím. Jediný doktor města žil právě zde, také stavební inženýr. Na konci osmanského období zde žilo asi 750 obyvatel ve 150 domech. Tato kolonie byla postavena jako první plánovaný urbanistický celek v tehdejší Palestině. Hlavní ulice vedla od severu k jihu (dnešní třída Ben Guriona). Na úpatí Karmelu byly vinice (dnešní centrum bahá'í). Obec byla postavena jako zahradní městečko s rodinnými domky, obklopenými zahradami a se stinnou álejí na hlavní ulici.\n\nUž když na konci 1. světové války generál Allenby dobyl Palestinu na Osmanech, byli němečtí osadníci nepřátelský živel, neboť sloužili v německé armádě po boku Osmanů.\nRoku 1937 bylo 34% templerů členy nacistické strany. Během Korunovačního dne v r. 1937 všechny templerské vesnice vyvěsily prapory se svastikou. Na začátku 2. světové války byli němečtí občané, spolu s italskými a maďarskými Brity internováni v internačních táborech, udělaných v Waldheimu a Galilejském Betlémě. 31. července 1941 bylo 661 templerů deportováno do Austrálie přes Egypt, zatímco 345 jich ještě zůstalo v Palestině. Tento zbytek byl deportován roku 1944.\n\nV minulých letech byly některé původní domy zrestaurovány. Ty na třídě Ben Guriona teď slouží jako kavárny, butiky a restaurace, takže se stala bývalá kolonie centrem nočního haifského života.\n\n\n\n"}
{"id": "554990", "url": "https://cs.wikipedia.org/wiki?curid=554990", "title": "Paula Modersohn-Beckerová", "text": "Paula Modersohn-Beckerová\n\nPaula Modersohn-Beckerová rozená Beckerová (8. února 1876 v Drážďanech – 20. listopadu 1907 ve Worpswede) byla německá malířka, představitelka raného expresionismu. Za svůj života vytvořila kolem tisíce kreseb, 750 obrazů a 13 leptů. Zemřela velmi mladá nedlouho po porodu na embolii.\n\nPrvní fáze její tvorby je poznamenána snahou vymezit se vůči dominujícímu akademismu, kde se inspiruje především barbizonskou školou. Později studovala ve Francii, kde se setkala s Gauguinem, van Goghem a fauvismem. Inspirativní ve vývoji směrem k expresionismu pro ni bylo setkání s básníkem Rainerem Maria Rilkem. Proslavila se sérií vlastních aktů, které do té doby nebyly u autorky ženy příliš časté.\n\n"}
{"id": "554997", "url": "https://cs.wikipedia.org/wiki?curid=554997", "title": "Arrondissement Bar-le-Duc", "text": "Arrondissement Bar-le-Duc\n\nArrondissement Bar-le-Duc je správní územní jednotka ležící v departementu Meuse a regionu Grand Est ve Francii. Člení se dále na 7 kantonů a 109 obcí.\n\nod roku 2015:\n\npřed rokem 2015:\n"}
{"id": "555005", "url": "https://cs.wikipedia.org/wiki?curid=555005", "title": "Rosenau (zámek)", "text": "Rosenau (zámek)\n\nZámek Rosenau je zámek ve stejnojmenné obci západně od Zwettlu ve Waldviertelu (Lesní čtvrti) v (Dolních Rakousích).\n\nZámek byl v průběhu let několikrát přestavován a opravován a změnil několikrát majitele.\n\nV roce 1593 za pánů z „Greißů“ byl čtyřhranný dvůr renesančně uzavřen.\n\nMezi lety 1720 a 1803 byl Rosenau v majetku šlechtického rodu Schallenbergů. Prvním vlastníkem byl Leopold Kryštof hrabě z Schallenbergu, který v roce 1720 koupil panství. Plány na přestavbu vypracoval barokní rakouský stavitel Joseph Munggenast (1680-1741) a zřídil tu prostory pro zednářskou lóži. Mimo to v té době vznikla do dnešního dnů zachovaná správa panství. Kromě správy panství zde vznikl také starobinec s nemocnicí, myslivna, později vozovna, kostel s farou a obecná škola. V roce 1803 Josef hrabě Schallenberg zámek prodal.\n\nErnst Christoph Georg August hrabě Hardenberg, vyslanec hanoverského krále ve Vídni, koupil panství Rosenau. Jeho synovec baron Andreas, ekonom v roce 1832 panství prodal. Roku 1863 zámecká paní Creszentia Stummer, vdova po obchodníkovi Carlu Stummerovi z Brna panství prodala. O pět let později získal zámek i dvůr drážní technik rytíř Mathias von Schönerer (1807-1881).\n\nGeorg Heinrich rytíř von Schönerer (1842-1921) v roce 1883 zdědil panství a vedl až do své smrti v roce 1921. Pro dobro usídleného obyvatelstva se statek i s okolím stal sociálním a hospodářským zázemím. Jeho dcera spravovala dědictví až do roku 1928. V roce 1943 převzali obec i zámek Němci. V letech 1943-1945 byl zámeckým pánem baron Lazarini-Zobelsperg.\n\nPo válce pustošila zámek sovětská vojska, která zámek jako zástupce okupační mocnosti konfiskovali a po skončení okupace v roce 1955 zámek převzal zpět baron Lazarini-Zobelsperg. Vlastník zámek v roce 1964 prodal spolkové zemi Dolní Rakousy.\n\nPo značných investicích zemské správy byl dnem 26. září 1974 zahájen provoz zámeckého hotelu a restaurace. O rok později bylo v zámku zřízeno muzeum rakouských svobodných zednářů.\n\n\nHrabě Schallenberg byl předním úředníkem u dvora Marie Terezie (1717-1780) a přišel tam do úzkého kontaktu se svobodnými zednáři. Hrabě své panství uzpůsobil pro potřebu svobodného zednářství. Svobodným zednářem byl také manžel Marie Terezie František I. Štěpán Lotrinský (1708-1765) – založil v zámku lóži, kde bydleli projíždějící bratři. Je velmi pravděpodobné, když ne zcela prokazatelné, že se slavný svobodný zednář Wolfgang Amadeus Mozart (1756-1791) na cestách z Vídně do Prahy na zámku Rosenau zastavoval.\n\nV 18. století přestavoval zámek do dnešní podoby skvělý stavitel Joseph Munggenast a malíři Paul Troger, Daniel Gran (1694-1757) a \"vlašský malíř perspektiv\" Rincolin, který je v Rosenau pohřben. Po smrti Schallenberga v roce 1800 následovali vlastníci - mezi jinými známý pro svůj protižidovský postoj pověstný Georg rytíř von Schönerer (1842-1921) - uvědomil si zvláštní význam zámku, jako místo svobodných zednářů. Symbolické obrazy byly zakryty a přemalovány.\n\nTeprve v roce 1972, když zámek a sídlo statku i s okolními obcemi převzala dolnorakouská zemská vláda před obavou zkázy a použila veřejné prostředky, aby se napravily dřívější obnovy svobodozednářskými symboly. Od 23. dubna 1975 byl zahájen provoz zednářského muzea. Již v prvním roce navštívilo muzeum 35 000 návštěvníků pro blízkost turistické stezky.\n\nKromě zapůjčených materiálů od velké lóže Rakouska a také exponáty z německého muzea svobodných zednářů v Bavorsku, z vídeňského chrámu a z dolnorakouského zemského muzea se zde ukazují veřejnosti. Nejvíc exponátů je od členů výzkumné lóže Forschungsloge Quatuor Coronati. Podařilo se také vystavit předměty vypůjčené od soukromých vlastníků a anglické velké lóže.\n\n\n\n"}
{"id": "555011", "url": "https://cs.wikipedia.org/wiki?curid=555011", "title": "Špaček Tristramův", "text": "Špaček Tristramův\n\nŠpaček Tristramův (\"Onychognathus tristramii\") je pěvec z čeledi špačkovitých, vyskytující se v Izraeli, Jordánsku, severovýchodní egyptské Sinaji, západní Saúdské Arábii a v Jemenu.\n\nDorůstá asi 25 cm, v rozpětí křídel měří 44 – 45 cm a váží 100 - 140 g. Samci mají leskle černé peří s oranžovými skvrnami na vnějšku křídel, které jsou částečně viditelné za letu. Zobák a nohy jsou černé. Samice a mladí ptáci jsou podobní, jen temnější s šedší hlavou, bez lesklého peří.\n\nŽije v koloniích, až třistačlenných. Hnízdící pár je spolu celý rok. Hnízdí většinou na skalách. Samice klade většinou tři vejce, na kterých sedí 16 dní. O mláďata se pár stará do jejich opuštění hnízda po třiceti dnech, ale i potom se drží mláďata rodičů.\nPojmenován byl po reverendu H. B. Tristramovi.\n"}
{"id": "555029", "url": "https://cs.wikipedia.org/wiki?curid=555029", "title": "Trávicí soustava ptáků", "text": "Trávicí soustava ptáků\n\nTrávicí soustava ptáků v podstatě odpovídá základní stavbě trávicího ústrojí u vyšších obratlovců, má však některé zvláštnosti. Podobně jako u savců lze ji rozdělit na část hlavovou a trávicí trubici. Hlavová část zahrnuje zobák, dutinu zobákovou (ústní) a hltan. Protože dutina zobáku a hltan u ptáků na sebe navazují bez zřetelného ohraničení, označuje se hlavová část trávicího ústrojí ptáků jako \"oropharynx\". Trávicí trubici představují jícen, který je u mnoha ptáků v distální části rozšířen ve vole, žláznatý a svalnatý žaludek, tenké střevo a poměrně krátké tlusté střevo. Na rozhraní tenkého a tlustého střeva zpravidla odstupují dvě různě velká slepá střeva. Trávicí trubice končí společně s vývodnými cestami močovými a pohlavními v kloace. Kromě trubicovitých orgánů jsou součástí trávicího ústrojí ptáků i pankreas a játra.\n\nDutina zobáková (ústní) je u recentních ptáků bez zubů a je ohraničena horním a dolním zobákem, patrem a spodinou dutiny zobáku. Současní ptáci již zuby nemají, například vyhynulá skupina neornitinních Odontopterygiformes však měla v čelistech výrůstky v podobě tzv. pseudo-zubů. Patro (\"palatum\") ohraničuje a odděluje dorzálně dutinu zobáku od nosních dutin a je částečně nebo zcela pokryto rohovinou. U ptáků na rozdíl od savců není patro rozděleno na měkké a tvrdé patro, ani příklopka hrtanu (\"epiglottis\") není vyvinuta. U ptáků dochází k přímému spojení mezi nosními dutinami a dutinou zobáku ve formě protáhlé štěrbiny patrového nosního průchodu (choana). Rozdílná velikost štěrbiny umožňuje její rozlišení na přední užší část (\"pars rostralis\") a širší zadní část (\"pars caudalis\"). Kaudální částí choany prochází vzduch při dýchání přímo do vstupní štěrbiny předního hrtanu. Dutinu zobáku vystýlá kutánní sliznice s vrstevnatým dlaždicovitým epitelem a tvoří četné podélné řasy, brázdy a papily, jejichž uspořádání se liší podle druhu ptáků. Ve sliznici se nacházejí ústí četných slinných žláz produkujících hlen, který je u suchozemských ptáků nezbytný ke zvlhčení potravy; u vodních ptáků je jejich počet redukovaný. Spodinu zobáku vyplňuje na povrchu zrohovatělý jazyk, jehož anatomie i tvar jsou rozdílné podle druhu ptáků (způsobu výživy). U většiny ptáků je jeho svalovina silně redukována, pouze jazyk papoušků má vlastní svalovinu. Kaudálně ukončuje dutinu zobáku krátký hltan (\"pharynx\").\n\nJícen (\"oesophagus\") u ptáků leží bezprostředně pod kůží napravo (na rozdíl od savců) od průdušnice. Je to tenkostěnná roztažitelná trubice spojující hltan se žláznatým žaludkem. U většiny ptáků je jícen rozdělen voletem (\"ingluvies\") na část krční a hrudní. V tělní dutině je jícen obklopen krčním meziklíčkovým a předním hrudním vzdušným vakem. Sliznice jícnu je podélně zřasená a obsahuje četné hlenové žlázy. Epitel sliznice jícnu je vrstevnatý dlaždicovitý, jehož povrchové vrstvy rohovatějí a odlupují se do lumina jícnu.\n\nVole je vakovité vychlípení nebo vřetenovité rozšíření jícnu před jeho vstupem do dutiny tělní. Tvar volete se u různých druhů ptáků liší, u některých chybí (např. u běžců funkci volete přejímá žláznatý žaludek). U \"Galliformes\" a \"Falconiformes\" tvoří vole jednoduchý vak v místě vstupu do hrudníku. U \"Psittaciformes\" je vole uloženo napříč. U kanárů a vrubozobých ptáků se krční část jícnu pouze vřetenovitě rozšířuje a tím vytváří náznak volete. U holubů tvoří vole tři vakovité vychlípeniny, dvě postranní a jedna střední. Struktura stěny volete je téměř shodná se stavbou stěny jícnu. Hlenové žlázy se ale vyskytují pouze jen ve sliznici jícnového žlabu, jinak nejsou přítomny.\n\nVole slouží zejména u semenožravých ptáků jako zásobárna krmiva při naplnění svalnatého žaludku, u dravců i k natrávení potravy. Jestliže je svalnatý žaludek prázdný, prochází potrava jícnem přímo do žaludku. Teprve po naplnění žaludku se začíná potrava ukládat ve voleti. U ptáků, kteří nemají vole (např. tučňáci a rackové), slouží jícen v celé délce ke skladování potravy. Jícen a vole produkují hlen, který změkčuje a zvlhčuje potravu jako příprava pro mechanické a chemické trávení v dolní části trávicího traktu. U některých druhů ptáků byla prokázána produkce amylázy v dutině zobáku a voleti, což umožňuje již počáteční stadia trávení cukrů. Hoacinovití (\"Opisthocomidae\") mají svalnaté vole, které slouží k mechanickému rozrušování potravy (tvrdé listí). Jejich trávicí systém je obdobný jako u přežvýkavců.\n\nMnozí ptáci mají vole se schopností zpětné peristaltiky, čehož využívají při krmení mláďat. Vole dospělých holubů obou pohlaví produkuje sekret nazývaný „holubí nebo voletní mléko“, který je vyvrhován a zkrmován mláďatům během prvních týdnů po vylíhnutí a jehož sekrece je kontrolována prolaktinem. Již koncem prvního týdne hnízdění dochází k překrvení a zbytnění sliznice volete rodičovského páru v důsledku proliferace vrstevnatého dlaždicovitého epitelu. Substrát volete kromě odlupujících se tukově degenerovaných epitelových buněk obsahuje i škrobová zrna a mikrobiální flóru. Svým složením odpovídá holubí mléko savčímu mléku a obsahuje vysokou koncentraci bílkovin (13,3 až 18,6 %), tuků (6,9 až 12,7 %), minerálních látek (1,5 %) a vody (65 až 81 %). Neobsahuje ale sacharidy a vápník. Obdobný sekret volete pro krmení mláďat je produkován \"Psittaciformes\" a malými zpěvnými ptáky. Tučňáci a plameňáci produkují výživnou šťávu v jícnu.\n\nU některých ptáků se vole také podílí na způsobu chování či dvoření při námluvách. Papoušci, zejména andulky, korely a arové, často regurgitují. Samci jiných ptačích druhů (např. holub, drop velký, tetřívek křovinný) mají nafukovací jícnová divertikula, která působí jako rezonující komůrka a slouží k přilákání partnerky.\n\nŽaludek ptáků se skládá ze dvou samostatných oddílů - z kraniálně uloženého, protáhlého a méně nápadného žláznatého žaludku (\"proventriculus\", \"pars glandularis\") a kaudálně navazujícího většího a kulovitého svalnatého žaludku (\"ventriculus\", \"pars muscularis\"). U některých ptáků (např. tučňáci, dravci, kachny) je v pylorické části vyvinut ještě třetí žaludeční oddíl (\"pars pylorica\"), který přechází plynule do duodena. Celkové uspořádání žaludku závisí na druhu ptáků a způsobu zpracovávání přijímané potravy. U rybožravých a masožravých ptáků je vakovitý žaludek málo diferencovaný, tenkostěnný a slouží především ke shromažďování potravy. U semenožravých, hmyzožravých a býložravých ptáků je žaludek zřetelně diferencován na část žláznatou a svalnatou.\n\nVe žláznatém žaludku počíná chemické trávení potravy. Sliznice proventrikulu obsahuje tubulózní žlázy produkující žaludeční šťávu (na rozdíl od savců existuje u ptáků pouze jeden typ buněk, který secernuje kyselinu chlorovodíkovou i pepsinogen) a hlenové žlázy sekretující mucin, který chrání sliznici proventrikulu před působením žaludeční šťávy. Proventrikulus přechází ve svalnatý žaludek zúženou částí nazývanou \"zona intermedia gastris\". Sliznice v této části je hladká, bez tubulózních žláz, a přechází ve žlázovou vrstvu ventrikulu. Produkovaný sekret je směsí mucinu a sekretu žláz ventrikulu.\n\nPovrch sliznice svalnatého žaludku kryje tuhá, proti vodě odolná vrstva (\"cuticula gastris\"). Kutikulu tvoří sacharido-proteinový komplex sekretovaný tubulózními žlázami sliznice svalnatého žaludku a sliznice pylorické části žaludku. Povrch zrohovatělé kutikuly je nerovný a drsný, což přispívá k drcení potravy. Opotřebovaná slizniční kutikula je postupně obnovována nebo může být nahrazena jako celek novou kutikulou. Působením chlorofylu (zelený pigment) nebo žluče může být zbarvena zeleně, hnědě nebo žlutě. Při pitvě lze kutikulu vcelku stáhnout a obnažit tak povrch sliznice. Ve svalnatém žaludku je zčásti natrávená potrava mechanicky rozmělňována vydatnými mlecími pohybu žaludku. Ke snadnějšímu mechanickému zpracovávání potravy napomáhá písek nebo drobné kaménky (grit) přítomné v žaludku. U dravců se svalnatý žaludek podílí na formování a regurgitaci vývržků, které jsou tvořeny nestrávenou srstí, peřím a kostmi.\n\nStřevo ptáků představuje podstatnou část trávicí trubice. Začíná od \"pars pylorica\" žaludku a končí kloakou. Tenké střevo a tlusté střevo mají téměř stejný průsvit, ale tenké střevo je mnohonásobně delší. Specifitou u ptáků jsou ve většině případů dvě slepá střeva a společné vyústění trávicícího ústrojí a vývodných močových a pohlavních cest do kloaky.\n\nVětšina trávicích pochodů a resorpce živin probíhá v tenkém střevu. Tenké střevo (\"intestinum tenue\") u ptáků je poměrně dlouhé a je uspořádáno v několik kliček, jejichž počet závisí na druhové příslušnosti. Podobně jako u savců se na tenkém střevě rozlišuje dvanáctník (\"duodenum\"), zatímco rozlišení mezi lačníkem a kyčelníkem není morfologicky definováno. Histologická skladba celého tenkého střeva je shodná. Duodenální klička obkružuje pankreas a do ní ústí 2-3 vývody pankreatu (amyláza, lipáza a proteolytické enzymy) a 2 žlučové vývody. Toto vyústění žlučovodů odděluje dvanáctník od lačníku. Duodenální žlázy u ptáků chybějí, nahrazují je četné pohárkové buňky v epitelu duodena, které vylučují hlen chránící sliznici střeva před kyselým obsahem žaludku.\n\nNa duodenum navazují lačník (\"jejunum\") a kyčelník (\"ileum\"), představující nejdelší úsek tenkého střeva (často označovanou za jejunoileum). Za dělící hranici mezi nimi se považuje lokalizace stopkaté výchlipky stěny střeva, tzv. \"diverticulum vitellinum\" (Meckelův divertikl), což je reziduum po spojce mezi prvostřevem a žloutkovým vakem (\"ductus vitellinus\"). Ptačím embryím a mláďatům v prvních dnech života poskytuje žloutek živiny, minerální látky, vitamíny rozpustné v tucích a mateřské protilátky. Před vylíhnutím je žloutkový vak vtažen do dutiny tělní a pupek je uzavřen. Perzistující žloutkový váček se může nacházet v dutině tělní ještě několik dní i týdnů po vylíhnutí. Resorpce žloutkového váčku je u krmivých (nidikolních) druhů ptáků rychlejší než u nekrmivých (nidifugních) druhů. Část tenkého střeva proximálně od divertikula se považuje za lačník a distální část za ileum. Kyčelník přechází v tlusté střevo v místě odstupu slepých střev.\n\nTlusté střevo (\"intestinum crassum\") se u ptáků skládá ze slepých střev a přímého úseku střeva končícího v kloace, nazývaného rektum. Jeho průsvit je obvykle stejný jako u tenkého střeva, u holubů je dokonce užší. Tračník a konečník se u ptáků nerozlišují.\n\nSlepé střevo (\"cecum\") je u ptáků většinou párový útvar. U některých druhů jsou obě slepá střeva dlouhá a tlustá (kurovití, kachny, husy), u holubů, pěvců a některých \"Psittaciformes\" jsou malá a zakrnělá. Andulky nemají slepá střeva. U některých mořských ptáků se vyskytuje pouze jedno slepé střevo. Pštros má velká sakovitá céka, zatímco ostatní běžci mají jen reziduální slepá střeva. Slepá střeva ústí do rekta dvěma samostatnými otvory, u pštrosů je toto ústí nepárové. V místě odstupu slepých střev je nahromaděno větší množství lymfatické tkáně, vytvářející tzv. mandle slepého střeva (\"tonsillae cecales\"). U kurů obsahují slepá střeva specifickou bakteriální mikroflóru, která štěpí buničinu a produkuje některé vitamíny.\n\nKloaka představuje zakončení trávicí trubice se společným vyústěním vývodných cest močových a pohlavních. Je tvořena třemi oddíly – \"coprodeum\", \"urodeum\" a \"proctodeum\".\n\nKoprodeum je mírně rozšířené pokračování rekta. V této části kloaky se hromadí trus a dochází zde k resorpci vody a tím i k zahuštění moče v bílou kašovitou hmotu, jež pokrývá výkaly.\n\nUrodeum představuje střední, nejkratší oddíl kloaky, do kterého vyúsťují močové a pohlavní cesty. Od koprodea je odděleno vysokou slizniční cirkulární řasou (\"plica coprourodealis\"), která se při vylučování trusu z koprodea vychlípí kaudálně a zabraňuje styku stěny urodea a proktodea s odměšky rekta, které odcházejí kloakou z těla ven. Od proktodea je urodeum odděleno poloměsíčitou řasou (\"plica uroproctodealis\").\n\nKonečnou částí kloaky je proktodeum, které se rozprostírá od \"plica uroproctodealis\" až po kloakální otvor (\"orificium venti\"). Na stropě proktodea vyúsťuje Fabriciova burza, v okolí tohoto ústí se vyskytují četné proktodeální žlázy. Na dně proktodea se nachází u samců druhově specificky formovaný kopulační orgán. Zevní část kloaky se nazývá ventus. Rty kloaky obsahují mucinózní žlázy, svalový svěrač kloaky a další svaly ovládající otvor kloaky.\n\nJátra ptáků představují mohutně vyvinutý orgán, jehož velikost, tvar, členění, hmotnost, konzistence a barva závisejí na druhu ptáků, jejich věku a výživném stavu. Barvu jater také ovlivňuje množství tuku uloženého v jaterním parenchymu a obsah krve v jaterních cévách. Žlutá barva jater u ptačích mláďat je způsobena tukem a vstřebanými pigmenty žloutku. Množství tuku v játrech před začátkem snášky je ovlivňováno estrogeny.\n\nFunkce ptačích jater je stejná jako u savců; stavba jaterního parenchymu je však jednodušší, s tubulárním uspořádáním. Protože ptačí játra mají málo intersticiálního vaziva, jsou jaterní lalůčky méně zřetelné. Jaterní buňky jsou u některých druhů ptáků (např. pěvců) v jaterním trámci seřazené v řadě po jedné, u kura tvoří tyto řady soustava dvojic jaterních buněk.\n\nJátra vyplňují přední polovinu dutiny tělní. Mají dva laloky, pravý lalok je zpravidla větší a nese žlučový měchýř. Holubovití, papoušci a pštros nemají žlučový měchýř, u perliček není výskyt konstantní. Povrch jater kryje viscerální peritoneum a tenké fibrózní pouzdro.\nFunkční oběh v játrech zajišťují dvě vrátničné žíly, které se v lalocích jater mnohonásobně větví až na drobné jaterní kapiláry (sinusy). Sbírají krev z nepárových orgánů dutiny tělní. V jaterních sinusoidech se směšuje krev výživná s krví funkční. Krev se odvádí z jater jaterními žílami do zadní duté žíly. Výživná krev je do jater přiváděna dvěma jaterními tepnami, které sledují průběh větví vrátničných žil.\n\nŽluč je postupně sváděna ze žlučových kapilár jaterních tubulů do dvou lalokových žlučovodů, které se spojují v jeden (\"ductus hepatoentericus communis\") ústící do dvanáctníku. U ptáků, kteří mají žlučový měchýř, se z pravého lalokového žlučovodu odděluje spojka (\"ductus hepatocysticus\") odvádějící žluč do žlučového měchýře. Ze žlučového měchýře odtéká žluč do dvanáctníku přes \"ductus cysticoentericus\". U ptáků bez žlučového měchýře ústí oba lalokové žlučovody do duodena. Takže na rozdíl od savců (jeden společný žlučovod, \"ductus choledochus\") odtéká žluč u ptáků z jater do dvanáctníku dvěma žlučovovody. Hlavním žlučovým pigmentem u ptáků je biliverdin. Žlučové kyseliny sekretované játry emulzifikují tuk a aktivují pankreatickou lipázu a amylázu.\n\nSlinivka břišní (\"pancreas\") je žláza s vnitřní i vnější sekrecí; je uložena v kličce dvanáctníku. U ptáků se skládá ze tří laloků a podobně jako u savců má složku exo- a endokrinní. Exokrinní složka tvořená tubuloalevolárními žlázami produkuje pankreatickou šťávu, která je odváděna 2-3 vývody do duodena.\n\nEndokrinní složka pankreatu je rozložena v parenchymu exokrinní složky v podobě Langerhansových ostrůvků, tvořených shluky sekrečních buněk. Tyto buňky se morfologicky i funkčně vzájemně liší. Podle barvitelnosti, velikosti a obsahu se rozlišují buňky A (alfa), B (beta) a D (delta) a podle převažujícího typu buněk pak tři typy ostrůvků pankreatu. Tmavé ostrůvky typu A jsou velké a mají laločnatý tvar. Skládají se převážně z buněk A, které vylučují hormon glukagon. Světlé ostrůvky typu B jsou menší, kulatého až oválného tvaru. Obsahují především buňky B, které mají sekreční granula produkující inzulín. Smíšené ostrůvky sekretující somatostatin obsahují především B buňky a přimísené A a D buňky.\n\nPodle druhu potravy dělíme ptáky na hmyzožravé (insektivorní), všežravé (omnivorní), masožravé (karnivorní), býložravé (herbivorní), případně ještě detailněji na mrchožravé (lichenivorní), rybožravé (piscivorní), semenožravé (granivorní), plodožravé (fruktivorní), nektarožravé (nektarivorní), pyložravé (polenivorní) aj.\n\nHmotnost potravy, kterou denně spotřebují drobní pěvci, se rovná 50–80 % hmotnosti jejich těla, u mnohých hmyzožravců dokonce i převýší jejich hmotnost. Zvláště rychlé je trávení u hmyzožravých druhů, kde mezi přijetím a zpracováním potravy uplyne jen 15–20 minut. Zrní je stráveno asi za 3–4 hodiny. Schopnost hladovění je různá, podle velikosti ptáků – drobné druhy hynou bez potravy už během 15-30 hodin, holubi za 7–9 dní, velcí orli však mohou hladovět i měsíc.\n\n"}
{"id": "555031", "url": "https://cs.wikipedia.org/wiki?curid=555031", "title": "Paluxy", "text": "Paluxy\n\nPaluxy ( ) je severoamerická řeka, tekoucí na území amerického státu Texas.\n\nVzniká soutokem Severní a Jižní Paluxy u texaského města Bluff Dale, poté protéká v délce 47 km a ústí do řeky Brazos nedaleko města Glen Rose v kraji Somerwell.\n\nŘeka je celosvětově známá díky proslulým horninám s dinosauřími stopami a jejich sériemi nedaleko Glen Rose. V místních sedimentech spodnokřídového stáří (asi 113 milionů let) na území dnešního Dinosaur Valley State Park byly již ve 30. letech minulého století objeveny otisky stop velkých sauropodních i teropodních dinosaurů. Jejich výzkumem se proslavil zejména paleontolog Roland T. Bird. V pozdější době se zdejší fosílie staly objektem zájmu kreacionistů \"Mladé Země\". Ti spatřovali v některých \"ploskochodných\" stopách menších dravých dinosaurů stopy člověka a tvrdili, že lidé a dinosauři žili společně. To je však veškerou paleontologickou evidencí vyvráceno. Bylo dokonce zjištěno, že někteří podvodníci zde občas stopy uměle vyrývali do podloží.\n\n\n"}
{"id": "555039", "url": "https://cs.wikipedia.org/wiki?curid=555039", "title": "Paluxysaurus", "text": "Paluxysaurus\n\nPaluxysaurus (\"ještěr od řeky Paluxy\") byl rod sauropodního brachiosauridního dinosaura, popsaného v roce 2007 z Texasu v USA.\n\nFosilie nejméně čtyř jedinců tohoto mohutného býložravého dinosaura byly objeveny v hromadném nálezu ze souvrství Twin Mountains (Hood County). Není jisté, zda se tento rod lišil od ve stejné době a oblasti žijícího rodu \"Pleurocoelus\". Sauropodi těchto rodů jsou také nejpravděpodobnějšími tvůrci známých sérií stop u Glen Rose nedaleko řeky Paluxy.\n\nTito dinosauři představovali mohutné býložravé čtvernožce s malou hlavou na dlouhém krku, masivním trupem na čtyřech sloupovitých končetinách a dlouhým ocasem. Dosahovali délky kolem 17 až 18,3 metru a hmotnosti asi 12 000 kg.\n\n\n"}
{"id": "555050", "url": "https://cs.wikipedia.org/wiki?curid=555050", "title": "Glen Rose", "text": "Glen Rose\n\nGlen Rose je město v americkém státě Texas (okres Somervell). Leží asi 100 kilometrů jihozápadně od Dallasu. Žije zde obyvatel. Celková výměra města činí 7,1 km. Bylo založeno v roce 1849 obchodníkem Charlesem Barnardem na původním území Komančů. Původně se jmenovalo \"Barnard's Mill\" podle místního mlýna, v roce 1875 se stalo sídlem okresu a získalo současný název.\n\nNedaleko města protéká řeka Paluxy, známá zkamenělinami dinosauřích stop (dnes především turistická atrakce jako Dinosaur Valley State Park). Zajímavé jsou objevy stop sauropodních dinosaurů, kteří zde možná plavali v mělké vodě.\n\nKaždoročně o Velikonocích se v místním amfiteátru koná velké muzikálové pašijové představení \"The Promise\". Hlavním zaměstnavatelem je nedaleká jaderná elektrárna Comanche Peak Nuclear Power Plant, jediná na území Texasu.\n\nOkolí města má vlhké subtropické podnebí, nachází se v něm řada pramenů s léčivou vodou.\n\n"}
{"id": "555053", "url": "https://cs.wikipedia.org/wiki?curid=555053", "title": "Berhane Adereová", "text": "Berhane Adereová\n\nBerhane Adere Debala (* 21. července 1973) je etiopská atletka, běžkyně, jejíž specializací jsou střední a dlouhé tratě.\n\nV roce 2006 a 2007 se stala vítězkou maratonu v Chicagu. Třikrát reprezentovala na letních olympijských hrách (Atlanta 1996, Sydney 2000, Peking 2008). Nejlepšího výsledku dosáhla na olympiádě v Sydney, kde ve finále běhu na 10 000 metrů skončila na dvanáctém místě. O osm let později v Pekingu se zúčastnila maratonského běhu, který však předčasně ukončila.\n\nHala\n\nDráha\n\n"}
{"id": "555055", "url": "https://cs.wikipedia.org/wiki?curid=555055", "title": "Pierluigi Martini", "text": "Pierluigi Martini\n\nPierluigi Martini (23. dubna 1961, Lugo) je bývalý italský automobilový závodník, jenž v letech 1985-1995 startoval ve Formuli 1.\n\nV sezoně 1983 zvítězil Mistrovství Evropy Formule 3.\n\nZúčastnil se 124 velkých cen Formule 1. Debutoval při Grand Prix Itálie 1984 v týmu Toleman, kde nahradil Ayrtona Sennu, ale nedokázal se kvalifikovat. Většinu kariéry strávil ve stáji Minardi, pro kterou získal 18 mistrovských bodů. První body získal při Grand Prix USA 1988. Poprvé a naposledy stál v první řadě na startu v Grand Prix USA 1990. Při Grand Prix Portugalska 1989 vedl závod po jedno kolo. Jeho nejlepším výsledkem se stalo 4. místo. Roku 1992 řídil monopost stáje Scuderia Italia.\n\nPo odchodu z královské disciplíny úspěšně startoval v sportovních vozech. Roku 1997 bral s vozem Porsche 911 GT1 4. místo při 24 hodin Le Mans. Od roku 1998 závodil pod značkou BMW. Následující rok vyhrál 24 hodin Le Mans spolu s Yannickem Dalmasem a Joachimem Winkelhockem. Poté pilotoval vozy značek Toyota a Mercedes.\n\nRoku 2006 se vrátil do motorsportu a závodil v sérii Grand Prix Masters pro bývalé jezdce F1. V Silverstoneu skončil sedmý z 16 jezdců.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "555056", "url": "https://cs.wikipedia.org/wiki?curid=555056", "title": "Arboricid", "text": "Arboricid\n\nArboricidy jsou chemické přípravky - herbicidy (pesticidy) určené primárně k hubení dřevin, tj. keřů a stromů. Řada přípravků pochopitelně současně působí jak na dřeviny tak i na jednoděložné nebo dvouděložné byliny. Jiné naopak působí selektivně (při hubení nežádoucí vegetace nepoškozují cílové dřeviny). \n\nArboricidy se používají zejména:\n\nV praxi se užívají např. preparáty na bázi: \ndion)\n\n"}
{"id": "555083", "url": "https://cs.wikipedia.org/wiki?curid=555083", "title": "Belcrediové", "text": "Belcrediové\n\nBelcredi [Belkrédy] byl nejprve patricijský, později hraběcí rod pocházející z italské Lombardie.\n\nPrvní zpráva o rodu tohoto jména se objevuje již v roce 1010. Bezpečně pak mezi patricijskými rodinami roku 1226, rodokmen lze sledovat od roku 1353.\n\nV 18. století se usídlili na Moravě, Antoine de Belcredi začátkem 18. století získal dědičný titul markýze na rakousko-lombardském území. Roku 1769 povýšila Marie Terezie jeho vnuka do hraběcího stavu, třicet let poté je přijali za obyvatele Království českého. Vlastnili panství Jimramov u Nového Města na Moravě, kde původní tvrz přestavěli na zámek. Dále drželi panství Líšeň a Vosenice. Nacisté během okupace na jejich majetek uvalili nucenou správu, po válce jim byla panství vrácena, po únoru 1948 většina příslušníků rodu odešla do Rakouska. Hrabě Richard Mořic Karel pracoval v Rádiu Svobodná Evropa. Karel Michael předpovídal počasí na rakouské televizi. Na Moravě zůstal Ludvík Hugo a jeho synové lékař Karel a archeolog Ludvík.\n\nNejvýznamnějším členem byl Richard Belcredi (1823–1902), jenž se stal krajským hejtmanem, v roce 1865 se stal státním ministrem. Zasedal v říšském sněmu i radě, kde usiloval o federalizaci starého mocnářství a samosprávu pro české země. S těmito postoji narazil na německý odpor a po porážce v prusko-rakouské válce musel v roce 1867 rezignovat.\n\n\nBelcrediové se především pomocí sňatků spojili s Nostici, Lobkovici, Rohany a další českou i zahraniční šlechtou.\n\nDvakrát dělený erb, v horní zlaté části se nachází černá orlice, v prostředním červeném poli zlatý lev, v dolní zlaté části lev červený.\n\n\n\n"}
{"id": "555086", "url": "https://cs.wikipedia.org/wiki?curid=555086", "title": "Městský stadion (Gjumri)", "text": "Městský stadion (Gjumri)\n\nMěstský stadion je fotbalový stadion v Gjumri v Arménii. V současnosti se nejčastěji používá pro fotbalové zápasy týmu FC Širak. Stadion má kapacitu 3 020 míst (vše sedadla). Stadion byl postaven v roce 1924 a zrekonstruován v roce 1999.\n\n"}
{"id": "555095", "url": "https://cs.wikipedia.org/wiki?curid=555095", "title": "Benedové z Nečtin", "text": "Benedové z Nečtin\n\nBenedové z Nečtin byli původbě vladycký rod, později povýšený do panského stavu. Pocházejí z Nečtin nedaleko Manětína. \n\nPrvním známým příslušníkem rodu byl \"Předota z Nečtin\" z konce 12. století. Další členové vladyků vlastnili panství po celé zemi. Mezi další zakladatele se počítá i vladyka \"Beneda z Nečtin\", jenž v polovině 15. století držel Břežany a Křivosoudov. Jeho potomci převzali jeho jméno a začali se psát jako \"Benedové z Nečtin\". Mnoho Benedů sloužilo v královských službách jako krajští hejtmani, hradní purkrabí. Ale v řadách šlechty nevynikali ani majetkem, ani postavením. Rodina náležela ke katolické církvi, tudíž po Bílé hoře nijak neutrpěli. Na straně stavů bojoval pouze Jindřich Beneda, který po válce musel zemi opustit, není známo, jestli se v pozdějších letech nevrátil a nekonvertoval zpět ke tradiční církvi své rodiny. Poslední svobodný pán Antonín Beneda z Nečtin zemřel v Praze roku 1808 jako penzionovaný nadporučík.\n\nSňatky byli spřízněni např. s rody Dvořecký z Olbramovic, Hamza ze Zábědovic.\n\nV modrém štítu se zlatým pruhem je kosmo položena střela, což je spojuje s Bavory ze Strakonic. \n\n\n"}
{"id": "555102", "url": "https://cs.wikipedia.org/wiki?curid=555102", "title": "Bergerové z Bergu", "text": "Bergerové z Bergu\n\nBergrové z Bergu (též Pergerové z Pergu) byli lužický šlechtický rod, jehož členové se koncem 16. století vyskytovali na Moravě. Jan Berger z Bergu od roku 1583 držel hrad Bouzov, na kterém žil roku 1617 i jeho syn Mikuláš. Přes podobnost jmen s chorvatskými šlechtici Pergary z Perku s nimi neměli nic společného.\n\n"}
{"id": "555104", "url": "https://cs.wikipedia.org/wiki?curid=555104", "title": "Páni z Bergova", "text": "Páni z Bergova\n\nPáni z Bergova byli německý panský rod. Pocházeli z Durynska, do českých zemí přišli počátkem čtrnáctého století a zařadili se mezi významné rody české šlechty.\n\nZ hradu Bergau, stojícím jižně od Jeny, přišel do Čech ve čtrnáctém století Ota z Bergova nejprve s Těmou z Koldic a míšeňským vojskem na pomoc Jindřichu Korutanskému, později i Jindřichovi z Lipé. V roce 1319 se pojmenovával jako pán hradu Geisbergu (Supí hory), o tři léta později vyženil bílinský hrad a jeho panství. Jeho potomci oba hrady prodali a koupili Trosky, Chlumec nad Cidlinou a Zbiroh.\n\nZáklad rodovému majetku položili Ota starší z Bergova, jenž si vzal Anežku z Vartenberka, a Ota mladší z Bergova, jenž se oženil s jednou dcerou z rodu pánů ze Žeberka, a stal se majitelem hradů Starý Žeberk a Nový Žeberk, které mu patřily až do roku 1383, kdy je prodal Těmovi z Koldic. Jiný Ota mladší z Bergova (1399–1452) přepadl a vyloupil Opatovický klášter. Později se přidal k odpůrcům husitů a dokázal před nimi uhájit rodový hrad Trosky. Na základě této události vznikla pověst o tom, že je v hradu ukryt značný poklad. Jan z Bergova naproti tomu v bitvě u Lipan bojoval na straně husitů. Po jejich porážce odešel na hrad Sion, po jehož dobytí byl spolu s s Janem Roháčem z Dubé zajat. V severních Čechách pánům z Bergova patřily také hrad Borek (1377), Nové Sedlo nad Bílinou nebo Horní Jiřetín.\n\nV patnáctém století zemřel Jan z Bergova a po něm i jeho sestry, a roku 1458 tak vymřel celý rod.\n\nV pravděpodobně stříbrném poli byla pokosem položena červená okřídlená ryba, podobně vypadal i klenot.\n\n"}
{"id": "555109", "url": "https://cs.wikipedia.org/wiki?curid=555109", "title": "Úmluva o regulaci aktivit při využívání nerostných surovin Antarktidy", "text": "Úmluva o regulaci aktivit při využívání nerostných surovin Antarktidy\n\nÚmluva o regulaci aktivit při využívání nerostných surovin Antarktidy (Convention on the Regulation of Antarctic Mineral Resource Activities) je směrnice, která je součástí Antarktického smluvního systému. Podepsána byla 2. června 1988, nikdy však nevstoupila v platnost. V roce 1991 byla nahrazena Protokolem o ochraně životního prostředí ke Smlouvě o Antarktidě. Účelem úmluvy byla ochrana životního prostředí Antarktidy a populací zvířat i rostlin, ohrožených případnou budoucí exploatací zdrojů nerostných surovin.\n\n\n"}
{"id": "555110", "url": "https://cs.wikipedia.org/wiki?curid=555110", "title": "Kostel Panny Marie Bolestné (Podsrp)", "text": "Kostel Panny Marie Bolestné (Podsrp)\n\nPoutní kostel Panny Marie Bolestné na Podsrpu je barokní římskokatolický poutní kostel, jenž se nachází na jihovýchodním okraji Strakonic, v místní části Podsrp (součást Předních Ptákovic).\n\nPodnětem ke vzniku poutního místa na Podsrpu byl nález sochy Panny Marie, jež stávala na strakonickém mostě, a kterou při povodni v roce 1718 strhla voda a odnesla ji za město. Rolník, který sochu nalezl, ji postavil u svého pole a zbudoval pro ni přístřešek.\n\nBrzy sem začali putovat věřící z širokého okolí, kteří u Panny Marie hledali přímluvu. V roce 1749 byla na místě přístřešku postavena kaple, jež však záhy nestačila svou velikostí přílivu poutníků. Musela tedy být roku 1766 rozšířena.\n\nDnešní barokní kostel s trojkřídlým ambitem začal stavět velkopřevor maltézského řádu hrabě Ferdinand Althan v roce 1770. Socha Panny Marie byla na oltář slavnostně umístěna 9. září 1774. Již během výstavby kostela zde byla roku 1772 zřízena samostatná administratura. Po přifaření Předních a Zadních Ptákovic, Modlešovic, Hajské a Kapsovy Lhoty v roce 1786 pak farnost.\n\nDuchovní správu farnosti obstarávali do roku 1929 řádoví kněží. Dnes je spravována ze Strakonic. V kostele se i dnes slouží pravidelné nedělní bohoslužby a každý rok na Bolestný pátek se zde koná pouť.\n\nPoutní chrám je neorientovaná stavba podélné dispozice s téměř čtvercovou lodí. Kostel má obdélný presbytář s trojbokým zakončením, patrovou sakristii a postranní kaple. Na jeho severní straně je přistavěn kůr. Tříosé hlavní průčelí je členěno pilastry, má mírně vystupující střední rizalit a kasulové okno ve střední části.\nJednotný barokní interiér včetně deskového oltáře pochází z doby výstavby kostela.\n\nPozději byla ke kostelu vysazena od Strakonic lipová alej, z níž se do dnešních časů zachovaly již jen dvě mohutné památné lípy při silnici Strakonice – Vodňany.\n\nDodnes existuje v české společnosti tradovaná zbožná invokace: \"„Panno Maria Podsrpenská!“\", která vzývá Matku Boží o pomoc ve chvílích nouze i radosti. Výrazným způsobem tuto starobylou invokaci zdůraznil a veřejnosti připomněl farář Otík ve filmech režiséra Zdeňka Trošky: Slunce, seno, jahody (1984), Slunce, seno a pár facek (1989) a Slunce, seno, erotika (1991). Tato tradice se vztahuje právě k soše Panny Marie v poutním chrámu v Podsrpu.\n"}
{"id": "555117", "url": "https://cs.wikipedia.org/wiki?curid=555117", "title": "Bojovníci", "text": "Bojovníci\n\nBojovníci jsou lidé, kteří provozují boj nebo bojové umění. Příkladem bojovníků mohou být řečtí válečníci, gladiátoři, samurajové. \n\nHoplita (řecký válečník) byl druh válečníka který tvořil nejdůležitější součást řeckých armád. Holpiti žili ve starověkém Řecku(600-300 př.n.l.). Už asi v 7 letech byli chlapci ze Sparty posíláni do škol, kde probíhal výcvik holpitů. Chudší vojáci také bojovali, ale neměli peníze na brnění, takže bojovali na dálku.\n\nGladiátor byl profesionální válečník v dobách starověkého Říma. První gladiátorské hry byli v roce 264 př.n.l. .\n\nSamurajové byly japonští válečníci, kteří byli známí svou krutostí a odvahou. Samurajové žili v 17 století.\n"}
{"id": "555118", "url": "https://cs.wikipedia.org/wiki?curid=555118", "title": "Amikam", "text": "Amikam\n\nAmikam ( עַמִּיקָם, v oficiálním přepisu do angličtiny Ammiqam) je vesnice typu mošav v Izraeli, v Haifském distriktu, v Oblastní radě Alona.\n\nLeží v nadmořské výšce 82 metrů v pahorkatině na pomezí pohoří Karmel a planiny Ramat Menaše, nadaleko jejich přechodu do pobřežní nížiny. Jižně od obce probíhá vádí Nachal Taninim, do kterého zde od jihovýchodu přitéká vádí Nachal Nili.\n\nObec se nachází 10 kilometrů od břehu Středozemního moře, cca 58 kilometrů severovýchodně od centra Tel Avivu, cca 27 kilometrů jižně od centra Haify a 6 kilometrů východně od Zichron Ja'akov. Amikam obývají Židé, přičemž osídlení v tomto regionu je převážně židovské. Oblast Vádí Ara osídlená ve vyšší míře izraelskými Araby začíná až 7 kilometrů jihovýchodně odtud.\n\nAmikam je na dopravní síť napojen pomocí lokální silnice číslo 6533. Východně od vesnice byl roku 2009 otevřen nový úsek dálnice číslo 6 (Transizraelská dálnice).\n\nAmikam byl založen v roce 1950. Jeho zakladateli byla skupina židovských imigrantů evropského původu, kteří druhou světovou válku přečkali ve městě Charbin v Číně. Další osadníci přišli z východní Evropy a ze severní Afriky. Roku 1956 dorazila další skupina židovských přistěhovalců z Polska.\n\nObyvatelé mošavu byli napojení na pravicové politické hnutí Betar a vojenskou organizaci Irgun. Vesnice vznikla v rámci osidlovacího programu Miškej Cherut Betar. Politická orientace vesnice souvisí i s tím, že toto území během války za nezávislost v roce 1948 dobyly pravicové židovské jednotky Irgun a ty pak ovlivňovaly i zdejší židovské osidlování.\n\nVe vesnici funguje základní škola. Místní ekonomika je stále z velké části založena na zemědělství.\n\nNa severním okraji dnešního mošavu stávala do roku 1948 arabská vesnice Sabbarin. Křižácké prameny ji nazývaly Sabbarim nebo Sabarim. Stála tu základní chlapecká škola. V roce 1931 zde žilo 1108 lidí v 256 domech. V květnu 1948 během války za nezávislost byla vesnice ovládnuta izraelskými silami a arabské osídlení tu skončilo. Zástavba arabské vesnice pak byla zbořena.\n\nPodle údajů z roku 2014 tvořili naprostou většinu obyvatel v Amikam Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 717 lidí. Během roku 2014 populace stoupla o 2,9 %.\n\n\n"}
{"id": "555120", "url": "https://cs.wikipedia.org/wiki?curid=555120", "title": "Balduin V. Henegavský", "text": "Balduin V. Henegavský\n\nBalduin V. Henegavský (francouzsky \"Baudouin le Courageux\", 1150 – 17. prosince 1195, Mons) byl henegavský (1171–1195) a flanderský (1191–1195) hrabě a namurský markrabě (1189–1195).\n\nNarodil se jako syn henegavského hraběte Balduina IV. a jeho manželky Alice Namurské. Po svém otci zdědil henegavské hrabství a po matce namurské markrabství. V roce 1169 se oženil s Markétou, dcerou bývalého nepřítele, flanderského hraběte Dětřicha, bývalou manželkou Rudolfa II. z Vermandois. Po smrti svého bratra Filipa zdědila Markéta spolu se svým mužem i flanderské hrabství.\n\n\n\n"}
{"id": "555131", "url": "https://cs.wikipedia.org/wiki?curid=555131", "title": "Slivoň slíva", "text": "Slivoň slíva\n\nSlivoň slíva (\"Prunus domestica\" subsp. \"insititia\"), neboli slivoň obecná či dříve slivoň prcavka, je poddruh slivoně švestky neboli švestky domácí. Slivoň švestku (\"Prunus insititia\") lze najít zplanělou téměř ve všech mírných polohách Evropy a západní Asie. Za původní lokalitu je pokládána jižní Evropa a sousedící části Asie. Slivoň švestka je značně variabilní druh. Některými botaniky je považována jednoduše za rozdílně využitelnou v pěstování, ale většina botaniků nachází zřetelně odlišné poddruhy.\n\nRod slivoň je velice variabilní, teprve postupně se na podkladě podrobnějších výzkumů vyvíjí názor na zatřiďování jeho jednotlivých druhů nebo poddruhů. Popis na této stránce vychází z modernějšího názoru, že druh \"Prunus institia\" L., dříve považovaný za samostatný druh, je ve skutečností podruhem \"Prunus domestica\" L. subsp. \"insititia\" C. K. Schneid.\n\nHistorická synonyma uvádí Jan Svatopluk Presl v dílech Flora Čechica 1819/99 a v Rostlinopise 1846/477: \"slivoň prcavka\" (v Polné zvaná \"prdlavka\" a na Moravě \"sralka\" v souvislosti s účinkem na trávící trakt), jako lidové zmiňuje názvy \"trnoslíva\" a \"trnoslívka\". František Ladislav Čelakovský uvádí název \"slíva obecná\", případně lidově \"trnoslívka\" či \"prcavka\".\n\nStromy slivoně slívy dorůstající výjimečně až do 8 m se na první pohled odlišují od ostatních slivoní také tím, že mají kompaktní, široce rozložitě vejčitou korunu, větve v dolní části téměř vodorovně odstávají až mírně převisají. Kmen tmavohnědý až šedohnědý, podélně rozpukaný, letorosty bývají zprvu plstnaté, stromy jsou dlouhověké. Málokdy vytvářejí keř, ten bývá nepravidelný, řídce polokulovitý s větvemi šikmo vystoupavými do výšky až 3 m.\n\nListy jsou střídavé s řapíky do 2 cm dlouhými, čepel je 4 až 8 cm dlouhá a 2 až 3 cm široká, eliptická, vejčitá až obvejčitá, hrubě pilovitě zubatá. Báze listů je široce klínovitá, vrcholek špičatý nebo tupý. Lysé listy jsou v mládí chlupaté.\n\nPětičetné pravidelné květy vyrůstají po dvou nebo po třech, barvu mají bílou až slabě nazelenalou. jsou široké 2 až 2,5 cm, Kališní lístky jsou dlouze vejčité až podlouhlé, korunní široce obvejčité, tyčinek bývá 20 až 25, semeník je jeden. Kvete v dubnu, květy některých kultivarů jsou samosprašné.\n\nKulovité až elipsoidní plody peckovice, asi 2 až 2,5 cm v průměru, bývají barvy zelenožluté, červenofialové až modročerné. Mají měkkou, hodně šťavnatou dužinu, kterou lze hůře oddělit od pecky. Dužina bývá sladká a chutná, slupka bývá někdy trpká a obtížně se odděluje od dužiny. Pecky bývají menší, oválného tvaru a jsou dosti plné.\n\nJe rozšířena ve střední a jižní Evropě, severní Africe a v Severní Americe se pěstuje na severovýchodě USA a jihovýchodě Kanady. Pochází z jižní Asie.\n\nSklízí se od července do srpna, protože je to měkké ovoce, trháme je. Dá se jen krátce skladovat, nelze je sušit. Připravují se z něho zavařeniny, želé, jsou vhodné do knedlíků a na moučníky. Přezrálé plody jsou vhodné také pro pálení slivovice.\n\nSlívy mají v průměru více cukru, vitamínu C i minerálních látek draslíku, fosforu, vápníku, hořčíku, železa, mědi, jódu a zinku než jablka a hrušky. Doporučují se při zácpě, ledvinových chorobách,ateroskleróze, dně, revmatismu, vysokém krevním tlaku. Jsou močopudné.\n\nPři domácím odchovu motýla ostruháčka březového (\"Thecla betulae\") slouží listy slivoně slívy jako náhradní strava pro housenky, přestože v přírodě je požírají jen výjimečně. \n\nSamovolné rozšiřování areálu výskytu slivoně slívy může mít i negativní dopady. Například v evropsky významné lokalitě CZ0714076 – Kosíř-Lomy (13 km jihozápadně od Olomouce) narušují slivoně slívy rostoucí v hybridních rojích kvalitu původního společenstva rostlin. \n\nVyžadují spíše středně teplé až teplejší polohy a chráněnější stanoviště s ohledem na svou vyšší citlivost k mrazům, zvláště v době květu. Nejvhodnější jsou pro ně půdy středně vlhké, teplejší a hlubší. Lze vysazovat jak na rovinatých pozemcích, tak na svazích, nejlépe na svahy jihozápadní a západní. Méně vhodné jsou svahy východní a jižní. Na těchto svazích dochází v zimě k většímu kolísání teplot, což v předjaří a na jaře může vést ke vzniku mrazových desek. Na jaře na jižních svazích dříve rozkvétají, a jsou proto vystaveny většímu riziku poškození květů mrazem. Naopak na severních svazích je kvetení opožděné a proto je nebezpečí poškození květů pozdními mrazy menší, ale plody na severních svazích dozrávají později a mívají horší kvalitu.\n\nAgenská - jedna z nejlepších švestek pěstovaných v USA na začátku 20. století pro výrobu sušených švestek. Je mnoho variant této odrůdy, ale všechny jsou pokládány za vynikající pro domácí sad nebo pro komerční účely. Stromy varianty nesou pravidelně a silně. Ovoce je bohaté na cukr. Vadou je malá plodnost. Odrůda byla známa už ve středověku.\n\nArchduke (Arcivévoda) - stromy tohoto kultivaru jsou střední velikosti. Plodí hojně, plod bývá tmavopurpurové barvy. Na začátku 20. století byla odrůda hodnocena jako hodná pro domácí a tržní použití. \n\nArktida (slivoň) patří mezi vzrůstem menší odrůdy ale odolné a produktivní. Plody jsou modře zbarveny, střední velikosti.\n\nBavay -jedna z nejlepších odrůd slivoně. Byla vypěstována ze Zelené renklódy. Stromy tohoto kultivaru jsou střední velikosti a jsou\nbujného růstu. Ovoce zraje později. Je vynikající pro přímý konzum a pro konzervaci. Má výrazné aroma, ale nevyrovná se Zelené renklódě.\n\nBradshaw kultivar patří mezi odolné, produktivní, a pravidelně plodící. Ovoce zraje v spolu s broskvemi, takže má malý hospodářský význam, v této době není poptávka po švestkách.\n\nBurbank Plum (\"Prunus salicina\") je vzrůstná odrůda, ale dřevo je poněkud křehké. Ovoce je červeně zbarveno.\n\nCompass Plum kultivar z původních druhů švestek. Byl propagován na Severozápadě USA. Ovoce je malé a nekvalitní, kultivar je bezcenný v regionech kde mohou být pěstovány lepší kultivary.\n\nCrittenden je kříženec odrůdy Damson. Kultivar je někdy nazýván Cluster Damson a jindy Farleigh. Je řazen vysoko co kvality mezi švestkami v Anglii ale\nnení žádným favoritem v Americe. Stromy této varianty jsou střední velikosti a produktivní. Je červenavě černé barvy a pokryté silným ojíněním. Dužnina je nazelenale žlutá, pevná, středně šťavnatá, chutná.\n\nDamson je jedním z nejstarších a nejlepších kultivarů slivoně. Jméno tohoto kultivaru je zkomoleninou názvu Damašek, blízko něhož kultivar prý vznikl. Damson je kultivar ohromně adaptabilní různým půdám a klimatu. V otužilosti, bujném růstu a výnosnosti je stěží překonatelný jinou variantou. Ovoce je střední co do velikosti, oválné, a obvykle černé. Je známa velká různorodost u potomků odrůdy Damson, ale varianty jsou pěstovány pod různými jmény. Tyto varianty jsou často řazeny do společné skupiny a jsou nazývány skupina Damson (Damson group). Mnoho z těchto kultivarů překonávají původní odrůdu Damson v kvalitě plodů. Někdy bývá také damson nebo damson plum označení pro veškeré odrůdy zahrnující v druhu \"Prunus domestica\" poddruh \"P. domestica subsp. insititia\".\n\nDiamond - kultivar má bujný růst, je odolný a produktivní. Plod má barvu od načervenale purpurové po červenavě černou. Je velký a chutná dobře, ale dužnina je hrubá a aroma slabé, z těchto důvodů je málo používán jako tržní ovoce.\n\nFrench Damson je kultivarem pocházejícím z odrůdy Damson. Je často nazýván French Plum (francouzská slíva). Stromy této varianty jsou velké, odolné a\nnesou hojnost plodů každoročně. Barevně jsou plody tmavě černé a jsou pokryty silným ojíněním. Dužnina je nazelenalá, sladká a šťavnatá.\n\nFrogmore je jednou z nejlepších kříženců odrůdy Damson. Stromy jsou malé a mají trnité větve. Jsou odolné a velmi plodné. Plody jsou co do velikosti střední a červenavě černé se silným ojíněním. Dužnina je zlatavé barvy, sladká, a šťavnatá.\n\nDomácí švestka je jednou z nejstarších pěstovaných švestek. Je známo několik kultivarů, které jsou takto označovány. Stromy jsou\nstředně velké. Ovoce je červenavě černě zbarveno a má nažloutle zelenou dužninu.\n\nGolden Drop je jedním z nejlepších kultivarů žlutých švestek, ale je vhodný jen pro domácí zahradu.\n\nGrand Duke stromy přicházejí do plodnosti poměrně pozdě. Plod je zbarven tmavočerveně purpurově nebo červenavě\nčerně a je pokryt silným ojíněním. Švestka má docela dobrou vůni a zvláště se hodí na konzervaci.\n\nZelená renklóda také známá jak Reine Claude, byla pro mnoho let standardním kultivarem pěstovaných druhů a zaslouží si místo v každém sadu kde může být pěstována.\n\nGueii - stromy nastupují do plodnosti brzy a plodí hojně, plody jsou chutné. Ovoce je střední velikosti a barevně je tmavočerveně černé se silným ojíněním.\n\nHawkeye je americká odrůda, zdá se být dobře přizpůsobena chladnému klimatu. Stromy jsou střední velikosti a odolné, plodí každoročně a hojně. Ovoce je nadprůměrné velikosti. Plod je zbarven tmavě červeně. Švestka je sladká, má trpkou pokožku, a je dobré jakosti. Bývá poškozována moniliózou.\n\nVlaška (slivoň) - plody velké, s fialovou slupkou, ojíněné, aromatické, vhodné pro konzum i na zpracování. Zraje koncem srpna. Růst bujný později střední. Plodnost není vysoká, spíše průměrná, plodí brzy po výsadbě, pravidelně.\n\nLombardská je jedním z vzrůstných kultivarů švestky domácí, významných v některých státech pro konzervárenské účely. Stromy jsou odolné, produktivní, a pravidelně plodící, někdy používán jako podnože pro slabě vzrůstné odrůdy. Ovoce je dobré velikosti a vzhledu. Jeho barva je purpurová se silným ojíněním. Jeho kvalita je docela dobrá pro konzervaci ale horší pro další účely. Je pojmenována po poštmistrovi Danielu Lombardovi ze Springfieldu jménem Lombard Plum.\n\nMiddleburg stromy kultivaru jsou střední velikosti, odolné a obvykle dosti plodné. Kultivar je vynikající pro domácí zahrady ale může být pěstován i komerčně. Ovoce je dobré velikosti. Slupka plodu kolísá barevně od světlé k tmavé lesklé červeni se silným ojíněním.\n\nMiner je stará odrůda z které bylo vykříženo množství dalších kultivarů. Stromy jsou robustní a obvykle produktivní. Ovoce je střední velikosti, tmavě červené, dobré jakosti a je obzvláště vhodné pro kuchařské použití.\n\nMonarch je jedním z nejpopulárnějších nedávno vzniklých pěstovaných kříženců. Stromy jsou střední velikosti a vzrůstu. Ovoce je dobré velikosti a formy, syté purpurové barvy. Kvalita, ať tak nebo onak, není nejlepší.\n\nMoreman má bujný růst, slupka plodu je jasně červená a příjemné vůně. Plod je malý a pro tento důvod neuspokojivý.\n\nOctober - stromy začínají plodit dlouho po výsadbě ale pak nesou uspokojivé plody pravidelně, rudé, šťavnaté, a dobré vůně. Plod je velký.\n\nPond - stromy této variety jsou střední velikosti a vzrůstné. Ovoce je větší než u ostatních kříženců. Slupka je purpurové barvy a plod velmi příjemného vzhledu, ale je jen průměrné kvality.\n\nPottawattamie je kultivar druhu \"Prunus munsoniana\", stromy tohoto druhu jsou nízké, bujně rostoucí a produktivní. Bude růst tak daleko na severu. Ovoce je\nprůměrné co do velikosti. Barva slupky je rybízově červená. Je příjemné vůně a dobré tržní jakosti.\n\nQxiaclveiiboss je kultivar pěstovaných druhů. Stromy jsou velké, bujně rostoucí a odolné,ale podle všeho málo plodné. Plod je velké velikosti, má tmavou\npurpurovou barvu, a je pokryt ojíněním. Je sladký a příjemné vůně. Je vynikající tržní švestkou.\n\nSatsuma - stromy této varianty jsou prostředně velké. Oni jsou docela odolné ale méně plodné. Plod je střední velikosti a má tmavou, matnou barvu. Dužnina je tmavě červená. Ovoce je nejlepší z červených švestek pro přímý konzum a na zpracování. Může trpět moiliózou.\n\nShropshire (slivoň), je kříženec druhu insititia je pravděpodobně nejznámější varietou z těch, které vyvinuly se ze skupiny Damson variet. Stromy překonají všechny další kultivary \"P. insititia\" v odolnosti, růstu a zdravotním stavu. Tyto vlastnosti dělají kultivar hlavním favoritem. Plod je jedním z nejlepších švestek pro zpracování, ale může sloužit i pro přímý konzum, když je plod plně dozrálý nebo lehce namrzlý. Ovoce je velmi dobré velikosti a kvality, ale v obou z těchto věcí je překonán to francouzskými kultivary. Barva je červenavě černá se silným ojíněním.\n\nWashington (slivoň) je kultivar pěstovaných druhů a jedním z nejlepších kultivarů, které byly vyšlechtěny ze Zelené renklódy. Stromy tohoto kultivaru jsou velké,\nvzrůstné, odolné a velmi produktivní. Ovoce je velké na kultivar vyšlechtěný ze Zelené renklódy. Plod je nazelenalé žlutý nebo světle žlutý, příjemné vůně. Tyto švestky jsou nepřekonané pro přímý konzum.\n\nWayland (slivoň) je kultivar vyšlechtěný, aby odolal horkému, suchému počasí lépe než jiné kultivary. Stromy jsou velké, odolné a produktivní. Ovoce, které je malé a tmavé, rybízově červené barvy. Je trpký ale dobré tržní jakosti a je vynikající na rosoly. Plody zrají velmi pozdě.\n\nWild Goose je kultivar druhu \"P. munsoniana\". Stromy jsou velmi velké. Ovoce zraje brzy, je střední velikosti, jasně červené barvy a dobré vůně. Pokožka švestek této varianty je tuhá.\n\nWolf (slivoň) je kultivar dobře přizpůsobený k pěstování v severní části Mississippi Valley. Stromy této varianty jsou velké, odolné a plodné. Ovoce je malé velikosti, a matně karmínové barvy. Je vhodný pro zpracování a trh.\n\nYellow Egg - švestka je kultivar pěstovaných druhů. Kultivar je velký, odolný, a produktivní. Ovoce je vhodné jen pro kuchařské použití.\n\nV České republice jsou množeny kultivary:\n\nJedním z tradičních staročeských kultivarů slivoně slívy je i špendlík, celým jménem\n\"Prunus domestica\" L. subsp. \"insititia\" cv. 'Pomariorum' ( Boutigny). Vypadá jako menší žlutá švestka, je tedy oválný, dužinu lze oddělit od pecky a je velice lahodné chuti.\n\n"}
{"id": "555132", "url": "https://cs.wikipedia.org/wiki?curid=555132", "title": "Avi'el", "text": "Avi'el\n\nAvi'el ( אֲבִיאֵל, v oficiálním přepisu do angličtiny Avi'el) je vesnice typu mošav v Izraeli, v Haifském distriktu, v Oblastní radě Alona.\n\nLeží v nadmořské výšce 56 metrů na pomezí pahorkatiny Ramat Menaše a pobřežní nížiny, respektive jejího výběžku - údolí Bik'at ha-Nadiv. Severně od obce probíhá vádí Nachal Taninim, do kterého zde od severu ústí vádí Nachal Snunit, od východu Nachal Alona. Na východním okraji obce terén stoupá do návrší Giv'at Cefi. Jižně od vesnice probohá vádí Nachal Ada.\n\nObec se nachází 8 kilometrů od břehu Středozemního moře, cca 54 kilometrů severovýchodně od centra Tel Avivu, cca 30 kilometrů jižně od centra Haify a 5 kilometrů jihovýchodně od Zichron Ja'akov. Avi'el obývají Židé, přičemž osídlení v tomto regionu je převážně židovské. Oblast Vádí Ara osídlená ve vyšší míře izraelskými Araby začíná až 6 kilometrů jihovýchodně odtud.\n\nAvi'el je na dopravní síť napojen pomocí lokální silnice číslo 6533.\n\nAvi'el byl založen v roce 1949. Jeho zakladateli byla skupina židovských imigrantů z Rumunska, Maďarska a Jemenu.\n\nObyvatelé mošavu byli napojení na pravicové politické hnutí Betar a vojenskou organizaci Irgun. Vesnice vznikla v rámci osidlovacího programu Miškej Cherut Betar. Politická orientace vesnice souvisí i s tím, že toto území během války za nezávislost v roce 1948 dobyly pravicové židovské jednotky Irgun a ty pak ovlivňovaly i zdejší židovské osidlování.\n\nPůvodně se mošav nazýval Jad ha-Jod Daled (יד ה-14), současný název odkazuje na Israele Epsteina - člena Irgunu, který používal jméno Gondor Avi'el a byl zabit v Itálii v roce 1946.\n\nPodle údajů z roku 2014 tvořili naprostou většinu obyvatel v Avi'el Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě výrazně rostoucí populací. K 31. prosinci 2014 zde žilo 781 lidí. Během roku 2014 registrovaná populace stoupla o 0,1 %.\n\n\n"}
{"id": "555135", "url": "https://cs.wikipedia.org/wiki?curid=555135", "title": "Centrální park", "text": "Centrální park\n\nCentrální park je neformální nebo oficiální název více parků:\n\n\nV Praze:\n\nV dalších městech a obcích v České republice:\n\n"}
{"id": "555144", "url": "https://cs.wikipedia.org/wiki?curid=555144", "title": "Gabriela Filippi", "text": "Gabriela Filippi\n\nGabriela Filippi (* 1971) je česká herečka a moderátorka. V roce 1984 ukončila Konzervatoř Brno – obor balet, na téže škole vystudovala obor hudebně dramatický. Na počátku 90. let studovala hudebně dramatický obor také na Konzervatoři v Praze.\n\nJejím mužem je Pavel Karoch, s nímž vychovává dvě děti, dceru Sofii a syna Gabriela.\n\n\n"}
{"id": "555145", "url": "https://cs.wikipedia.org/wiki?curid=555145", "title": "Giv'at Nili", "text": "Giv'at Nili\n\nGiv'at Nili ( גִּבְעַת נִילִ\"י, doslova „\"Vrch Nili\"“, v oficiálním přepisu do angličtiny Giv'at Nili) je vesnice typu mošav v Izraeli, v Haifském distriktu, v Oblastní radě Alona.\n\nLeží v nadmořské výšce 137 metrů v pahorkatině na západním okraji planiny Ramat Menaše, nedaleko od pobřežní nížiny. Severně od obce probíhá vádí Nachal Taninim s přítokem Nachal Nili. Na jižní straně je to vádí Nachal Alona.\n\nObec se nachází 12 kilometrů od břehu Středozemního moře, cca 57 kilometrů severovýchodně od centra Tel Avivu, cca 29 kilometrů jihojihovýchodně od centra Haify a 8 kilometrů východně od Zichron Ja'akov. Giv'at Nili obývají Židé, přičemž osídlení v tomto regionu je převážně židovské. Oblast Vádí Ara osídlená ve vyšší míře izraelskými Araby ovšem začíná jen 5 kilometrů jižně a jihovýchodně odtud.\n\nGiv'at Nili je na dopravní síť napojen pomocí lokální silnice číslo 6533. Západně od vesnice byl roku 2009 otevřen nový úsek dálnice číslo 6 (Transizraelská dálnice).\n\nGiv'at Nili byl založen v roce 1953. Obyvatelé mošavu byli napojení na pravicové politické hnutí Betar a vojenskou organizaci Irgun. Vesnice vznikla v rámci osidlovacího programu Miškej Cherut Betar. Politická orientace vesnice souvisí i s tím, že toto území během války za nezávislost v roce 1948 dobyly pravicové židovské jednotky Irgun a ty pak ovlivňovaly i zdejší židovské osidlování.\n\nMošav je pojmenován podle židovské probritské špionážní sítě Nili zřízené v tehdejší turecké Palestině během první světové války.\n\nCca 1 kilometr severovýchodně od dnešního mošavu stávala do roku 1948 arabská vesnice Umm al-Shawf. Stála tu mešita a svatyně al-Šajch 'Abd Allah. V roce 1931 v Umm al-Shawf žilo 325 lidí v 73 domech. V květnu 1948 během války za nezávislost byla vesnice ovládnuta izraelskými silami a arabské osídlení tu skončilo. Zástavba arabské vesnice pak byla zbořena s výjimkou zmiňované svatyně.\n\nPodle údajů z roku 2014 tvořili naprostou většinu obyvatel v Giv'at Nili Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 728 lidí. Během roku 2014 populace stoupla o 5,1 %.\n\n\n"}
{"id": "555153", "url": "https://cs.wikipedia.org/wiki?curid=555153", "title": "Filippo Volandri", "text": "Filippo Volandri\n\nFilippo Volandri (* 5. září 1981, Livorno, Itálie) je italský profesionální tenista. Ve své dosavadní kariéře vyhrál na okruhu ATP World Tour 2 turnaje ve dvouhře. Na turnajích typu Challenger zaznamenal 7 finálových vítězství ve dvouhře. Jeho nejvyšším umístěním na žebříčku ATP ve dvouhře bylo 25. místo (23. červenec 2007) a ve čtyřhře 120. místo (15. květen 2006).\n\nV lednu 2009 dostal Filippo Volandri tříměsíční trest za prokázaný doping po březnovém turnaji v Indian Wells 2008. Jednalo se o zakázanou látku salbutamol. Tenista tak přišel o body v žebříčku ATP i finanční odměny za posledních 10 měsíců.\nO dva měsíce později však Volandri uspěl s odvoláním u sportovní arbitráže v Lausanne a body i peníze mu byly vráceny. Jediným potrestáním tak zůstalo odebrání bodů za turnaj v Indian Wells.\n\nFilippo Volandri se zúčastnil 10 zápasů v Davisově poháru za tým Itálie s bilancí 10-7 ve dvouhře.\n\n\n"}
{"id": "555156", "url": "https://cs.wikipedia.org/wiki?curid=555156", "title": "Markéta I. Flanderská", "text": "Markéta I. Flanderská\n\nMarkéta Flanderská také \"Markéta Alsaská\" (\"francouzsky Marguerite d'Alsace\"; 1145 – 15. listopadu 1194) byla hraběnkou henegavskou a flanderskou.\n\nMarkéta se narodila z manželství flanderského hraběte Dětřicha a Sibyly, dcery Fulka z Anjou. Poprvé byla provdána roku 1160 za Rudolfa z Vermandois, syna francouzského senešala. Rudolfova sestra Alžběta z Vermandois se provdala za Markétina bratra Filipa. Markétino manželství netrvalo dlouho a zůstalo nenaplněno, protože Rudolf onemocněl leprou.\n\nV dubnu 1169 se Markéta znovu provdala za henegavského hraběte Balduina V. Roku 1191 na křížové výpravě zemřel bezdětný Filip Flanderský a Markéta podědila Flandry. Zemřela roku 1194 a byla pohřbena v Bruggách. Flanderským hrabětem se stal nejstarší syn Balduin.\n\n"}
{"id": "555160", "url": "https://cs.wikipedia.org/wiki?curid=555160", "title": "Chiasognathus granti", "text": "Chiasognathus granti\n\nChiasognathus granti je brouk druhu \"Chiasognathus\" z čeledi roháčovití, objevený v Argentině a Chile.. Je také nazýván Darwinův brouk po anglickém přírodovědci Charlesu Darwinovi, který získal exempláře v Chile během své druhé výpravy na lodi HMS Beagle. Navzdory dlouhým kusadlům brouka, si badatel poznamenal, že \"„stisk čelistí na malíčku nedosahoval takové síly, aby způsobil bolest.“\".\n"}
{"id": "555161", "url": "https://cs.wikipedia.org/wiki?curid=555161", "title": "Ladislav Žák", "text": "Ladislav Žák\n\nLadislav Žák (25. června 1900 Praha – 26. května 1973 Praha) byl český malíř, architekt, teoretik architektury a pedagog.\n\nVystudoval klasické gymnázium (v letech 1911–1915 v Mladé Boleslavi, 1915–1919 v Praze, na Malé Straně). Po maturitě začal studovat malbu na Akademii výtvarných umění v Praze, v ateliéru profesora Karla Krattnera. V roce 1923 složil zkoušky, které ho opravňovaly k vyučování kreslení a malby. Krátce učil v Praze a v Českých Budějovicích, ale záhy začal studovat architekturu, ve speciálce Josefa Gočára, na AVU. Toto studium ukončil v roce 1927. Během studií byl na stipendijním pobytu ve Francii, po škole se vydal do Německa a Holandska, kde ho zajímaly funkcionalistické stavby, architektura Bauhausu a holandský racionalismus.\n\nZačátkem třicátých let postavil několik vil, které jsou považovány za vrcholná díla českého funkcionalismu. Když v letech 1931–1932 Svaz československého díla inicioval výstavbu vzorové kolonie na pražské Osadě Baba, Žák se podílel na výstavbě třemi domy (Zaorálkova, Herainova a Čeňkova vila). Ve svých realizacích uplatňoval funkcionalistické principy – volný půdorys, rozlehlé pokoje, propojené s venkovními terasami, světlé fasády, pásová okna. Nalezneme u něj také prvky nautického stylu – kajutové ložnice, zaoblené tvary budov a kruhová okna, střechu Hajnovy vily dokonce korunoval kapitánský můstek.\n\nVe funkcionalistickém stylu navrhoval Žák také interiéry a nábytek. Řídil se přitom puristickou myšlenkou očištění tvaru od zdobných prvků, a anatomickými potřebami člověka. Z materiálů používal dřevo a kovové trubky. Byl členem levicových spolků, jako např. Svazu socialistických architektů. Rekonstrukcí domu v Korunovační ulici 28 se pokusil realizovat svou představu kolektivního bydlení (oficiálně byl rekonstruovaný dům označen jako svobodárna).\n\nPro názorové rozpory se stavebníky přestal na konci třicátých let navrhovat domy, a nadále se věnoval především krajinářské architektuře. Se svým přítelem, architektem Karlem Honzíkem, rozvíjel koncept nového lidového životního slohu, počátkem čtyřicátých let se k dvojici připojil Bohuslav Brouk. Žák se soustředil na problematiku začlenění zeleně do lidských sídel, propojení krajinné architektury s urbanismem, a obnovu krajin, narušených průmyslovou činností. Vycházel přitom ze své záliby v plenérovém malířství, a z obdivu k české krajinářské škole. Výsledkem jeho bádání je spis \"Obytná krajina\" (1947), který, mimo jiné, zahrnuje řadu Žákových fotografií a vlastnoručních kreseb.\n\nV utváření krajiny a architektury se Žák stal průkopníkem dnešních ekologických přístupů. Varoval před nekontrolovatelným rozmachem techniky a zástavbou krajiny – razil heslo, že nejlepším počinem je, v některých případech, nestavět nic a \"„prázdný prostor je také architektura“\". K pokroku přistupoval kriticky, obával se narušení krajiny chybným osídlením, výrobou a dopravou. Prosazoval návrat přírody do míst, z nichž byla vytlačena, včetně průmyslových periférií i center měst. Jeho vize budoucího uspořádání lidských sídel předpokládala rovněž změnu hodnotového žebříčku. Člověk by se měl oprostit od závislosti na všem nadbytečném, a omezit produkci předmětů, které slouží jen na ozdobu, nebo ke krátkodobému potěšení. Tuto myšlenku, která aplikuje zásady funkcionalistické a puristické architektury na celkový způsob života, rozpracoval Karel Honzík do koncepce necessismu.\n\nZ propojení architektury a krajiny vyšel Žák také při realizaci památníku zničené osadě Ležáky, jehož návrh začal zpracovávat po druhé světové válce. Po roce 1949 byly jeho názory terčem ideologické kritiky. Zatímco Žák prosazoval citlivé zásahy v souladu s krajinou, komunistické plány počítaly s masivní industrializací. Tehdejší vládě se dále nelíbilo, že Žák (sám člen komunistické strany) rozšířil socialistickou ideu rovnosti, kromě lidí, také na rostliny, živočichy a neživé části přírody. Tuto koncepci nazval pannaturalistickým socialismem. Žák se tak musel stáhnout do pozadí, díky Jaroslavu Fragnerovi ale zůstal pedagogem na Škole architektury AVU. K projektu památníku pro Ležáky se mohl vrátit v roce 1956, nad jeho dokončením však ztratil kontrolu.\n\n\n\nV roce 2000 mu byla udělena pocta České komory architektů in memoriam.\n\n\n"}
{"id": "555166", "url": "https://cs.wikipedia.org/wiki?curid=555166", "title": "Vláda Jána Čarnogurského", "text": "Vláda Jána Čarnogurského\n\nVláda Jána Čarnogurského působila na Slovensku od 23. dubna 1991 do 24. června 1992. Jednalo se o vládu Slovenska v rámci ČSFR.\n\nVznikla poté, co byl tehdejší předseda vlády Vladimír Mečiar 23. dubna téhož roku Slovenskou národní radou odvolán, a ve funkci nahrazen Jánem Čarnogurským. Tato změna sa udála na základě dohody koaličních stran Veřejnost proti násilí (VPN), Křesťanskodemokratické hnutí (KDH), Demokratická strana (DS) a Maďarská nezávislá iniciativa (MNI). Po výměně premiéra zastávali někteří místopředsedové a ministři předchozí Mečiarovy vlády funkce i v této vládě, mnozí byli odvoláni či podali demisi.\n\n\n"}
{"id": "555167", "url": "https://cs.wikipedia.org/wiki?curid=555167", "title": "První vláda Vladimíra Mečiara", "text": "První vláda Vladimíra Mečiara\n\nPrvní vláda Vladimíra Mečiara působila na Slovensku od 27. června 1990 do 22. dubna 1991. Vznikla po parlamentních volbách, které se uskutečnily 8. a 9. června 1990. Jednalo se o vládu Slovenska v rámci ČSFR.\n\nPředsedou vlády byl Vladimír Mečiar. Vládu tvořila koalice stran VPN, KDH, DS a MNI.\n\n23. dubna 1991 byl Mečiar z funkce premiéra odvolán parlamentem (Slovenská národní rada), a ve funkci byl nahrazen Jánem Čarnogurským. Tato změna se udála na základě dohody koaličních stran. Po výměně premiéra zastávali někteří místopředsedové a ministři této vlády své funkce i v následující vládě Jána Čarnogurského.\n\n\n"}
{"id": "555171", "url": "https://cs.wikipedia.org/wiki?curid=555171", "title": "Venelina Venevová", "text": "Venelina Venevová\n\nVenelina Venevová ( ) (* 13. června 1974, Ruse) je bulharská atletka, jejíž specializací je skok do výšky.\n\nV roce 1991 získala na juniorském mistrovství Evropy v řecké Soluni stříbrnou medaili . Další výrazný úspěch zaznamenala v roce 2000, kdy skončila čtvrtá na halovém ME v Gentu. V témž roce obsadila deváté místo na letních olympijských hrách v Sydney. O rok později získala bronzovou medaili na halovém MS v Lisabonu, kde ve finále překonala 196 cm. Stříbro zde získala Ukrajinka Inga Babakovová a zlato Švédka Kajsa Bergqvistová. Na světovém šampionátu 2001 v kanadském Edmontonu skončila čtvrtá. Těsně pod stupni vítězů, na čtvrtém místě se umístila také na mistrovství světa v Paříži v roce 2003. Na olympiádě v Athénách 2004 neprošla sítem kvalifikace. Bronzovou medaili vybojovala na halovém ME 2005 v Madridu.\n\nJeden z největších úspěchů své kariéry zaznamenala v roce 2006 na mistrovství Evropy v Göteborgu, kde ve finále napodruhé skočila 203 cm a získala stříbrnou medaili. Mistryní Evropy se stala Belgičanka Tia Hellebautová, která stejnou výšku překonala napoprvé. O rok později skončila bronzová na halovém mistrovství Evropy v Birminghamu. Medaile ji byla však později odebrána, když měla pozitivní dopingovou zkoušku na testosteron . Následně dostala dvouletý trest, který ji vypršel 2. dubna 2009. \n\n"}
{"id": "555172", "url": "https://cs.wikipedia.org/wiki?curid=555172", "title": "Gándhí (film)", "text": "Gándhí (film)\n\nGándhí (v originále Gandhi) je indicko-britské filmové drama. Film režíroval Richard Attenborough a hlavním hercem, představitelem Mahátma Gándhího, je Ben Kingsley. Film měl premiéru v Novém Dillí, Indie, 30. listopadu 1982. Snímek získal celkově osm Oscarů - Nejlepší film, Režie, Herec v hlavní roli, Kamera, Výprava, Kostýmy, Střih a Scénář.\n\nFilm se hlásí k tradici hollywoodských výpravných eposů. Tato orientace se vždy pozitivně odrazí v tržbách kin.\n\n\"\"Pravdou je,\"\" tvrdil Richard Attenborough, \"\"že jsem vůbec nikdy nechtěl být režisérem. Chtěl jsem režírovat jenom tento film.\"\" Gándhí pro něho představoval poslání. Attenborough vytrpěl dvacet let nejrůznějších průtahů, zklamání, výsměchu i osobního finančního rizika, aby dosáhl svého velkolepého snu zobrazit život a dobu Móhandáse Karamčanda Gádhího (1869 - 1948) způsobem, jenž by oslovil diváky na Východě i Západě duchovním významem Mahátmy.\n\nDěj začíná zavražděním Gándhího roku 1948 a poté jsou retrospektivně líčeny nejdůležitější momenty jeho života. Po ukončení práv v Londýně a po dočasném působení v Jižní Africe se Gándhí roku 1915 vrací do Indie, kde začíná vést nenásilný boj proti britské nadvládě. Britové odpovídají krvavým potlačením odporu, avšak nenásilné lidové hnutí je silnější: roku 1947 získá Indie nezávislost, ale Gándhímu se nepodaří sjednotit hinduisty a muslimy a Indie zůstává rozdělena. Krátce po dosažení nezávislosti, 30. ledna 1948, je Mahátma Gándhí zastřelen hinduistickým fanatikem.\n\nAttenborough se projektem začal zabývat v roce 1962. Jeho hlavní inspirací byl Gándího výrok: \"\"Odedávna mi připadalo divné, jak může lidi povznášet ponížení jejich bližních.\"\" Byl v té době už producentem, ale režisérem se měl stát až v roce 1969 snímkem \"Jaká to rozkošná válka!\" V nejrůznějších fázích svého osmnáctiletého úsilí sehnat na Gándhího peníze označoval za nejpravděpodobnější režiséry, kteří film lépe prodají, Freda Zinnemanna nebo Davida Leana. Zpracovat téma si vyzkoušeli nejrůznější scenáristé včetně Geralda Hanleye, Donalda Ogdena Stewarta a Roberta Bolta, než se podařilo podstatu života a díla Gándhího mistrně zachytit ve scénáři Johna Brileye.\n\nBěhem natáčení se pro hlavní roli uvažovalo o celých generacích herců včetně Aleca Guinnesse, Dirka Bogarda, Petera Finche, Alberta Finneyho, Toma Courtenaye, Roberta de Nira, Dustina Hoffmana, Johna Hurta a Richarda Burtona. Nakonec volba padla na prakticky neznámého Bena Kingsleye, který měl výhodu tváře zděděné po indickém otci. Kingsley se roli naprosto oddal, zhubl, začal se zabývat jógou, naučil se příst bavlnu a podstoupil odvážný pokus žít podle Gándhího příkladu. V rozsáhlém hereckém obsazení vedlejších rolí najdeme pozoruhodnou přehlídku divadelních a filmových osobností tehdejší doby.\n\nBrileyův scénář začíná atentátem a státním pohřbem Gándhího v roce 1948 a poté se vrací k počátkům mladého právníka, protestujícího v roce 1893 proti rasové diskriminaci v Jižní Africe. Odtud film sleduje hlavní životopisné milníky v jeho boji proti vládě britského impéria a za sjednocenou indickou společnost a kulturu. Ironií osudu Gándhího vášnivá oddanost nenásilnému protestu často vede k násilí a smrti i k jeho dlouhodobému uvěznění. Většina scén filmu byla natáčena ve skutečných historických exteriérech. Pohřební scénu natáčelo jedenáct kamerových štábů a zúčastnilo se jí na čtyři sta tisíc statistů (tímto počtem se zapsal do Guinnessovy knihy rekordů). Tříhodinový epos vyniká věrným zobrazením dobových detailů.\n\nGándhí triumfálně vyvrátil obecný názor, že filmy, jejichž příprava trvá příliš dlouho, obvykle zaostávají za svými ambicemi, neboť přicházejí o svěžest původní inspirace. Gándhí našel okamžitou odezvu v řadách kritiků i u celosvětového publika. Osm Oscarů představovalo rekord doposud překonaný pouze \"Ben Hurem (1959)\". Pro Attenborougha představovalo evidentně ještě větší osobní zadostiučinění, když přinejmenším část diváků se cítila setkáním s Gándhím v jeho filmové podobě obohacena. Gándhí v každém případě odstartoval jeho kariéru režiséra podnětných životopisných filmů.\n\nTéměř všechny recenze byly pozitivní. Mnoho let si \"Gándhí\" držel stabilitu 85% pozitivních recenzí. Výkon Bena Kingsleye byl pak zvláště vyzdvihován. Historik Lawrence James byl jen jeden z mála, který napsal několik negativních recenzí.\n\n\n\n\n\n\n\n\n\n\n"}
{"id": "555173", "url": "https://cs.wikipedia.org/wiki?curid=555173", "title": "Komunitní centrum Matky Terezy", "text": "Komunitní centrum Matky Terezy\n\nKomunitní centrum Matky Terezy (zkráceně KCMT) je moderní církevní komplex na východním okraji Centrálního parku na Jižním Městě v Praze, v katastrálním území Chodov, vedle ulice U Modré školy, na jejíž opačné straně se bezprostředně nachází území Hájů a stanice metra Háje. Komunitní centrum i pozemek pod ním patří římskokatolické farnosti Chodov. Bylo slavnostně požehnáno a otevřeno v sobotu 26. května 2007. Toto centrum je úplně prvním kostelem zasvěceným Matce Tereze (v jiné zprávě se toto prvenství omezuje pouze na „naši zemi“) blahořečena byla 19. října 2003 a svatořečena 4. září 2016. Arcibiskupství část centra nazývá kostelem, vlastní bohoslužebnou místnost s presbytářem uvnitř centra nazývá také kaplí. Komunitní centrum spadá do chodovské farnosti, jež je součástí třetího pražského vikariátu.\n\nO potřebě výstavby nového kostela pro Jižní Město se hovořilo už desítky let. Kostel svatého Františka z Assisi byl postaven v roce 1938, kdy obec Chodov měla 3000 obyvatel, zatímco Jižní Město jich má asi 88 tisíc. Nedělní bohoslužby v kostele sv. Františka navštěvovalo celkem kolem 650 věřících, avšak kapacita kostela byla jen asi 100 lidí. Roku 1988 byl chodovský kostel povýšen na farní.\n\nPo roce 1990, kdy absenci vhodného shromažďovacího prostoru na Jižním Městě pociťovaly i jiné křesťanské církve, vznikl Spolek pro výstavbu ekumenického centra. Tento spolek rozvíjel mezicírkevní osobní kontakty, pořádal zpočátku ve školních jídelnách společné ekumenické bohoslužby a dal si za cíl postavení areálu se sálem asi pro 500 osob, který by sloužil k bohoslužbám i společenským akcím. V koncepční diskusi o územním plánu tento záměr uspěl a do územního plánu hlavního města Prahy, schváleného v září 1999 a účinného od ledna 2000, bylo ekumenické centrum zaneseno v místech, kde dnes stojí KCMT. Mezitím byla provedena dostavba kostela sv. Františka na Chodově, byla postavena nová fara, a k bohoslužbám pro větší počet lidí byl na prostranství u chodovského kostela postaven původně vojenský stan. Po odstranění stanu si farnost pronajala od městské části objekt bývalé mateřské školy, kde vznikla kaple pro asi 100 osob a Křesťanské centrum pro další aktivity farnosti. Byl navržen i projekt rozšíření kostelíka, avšak byl zamítnut, protože z urbanistických i technických důvodů nevyhovoval a ani kapacita takto rozšířeného kostela by nebyla dostatečná.\n\nVýstavba plánovaného ekumenického centra se zdržela spory o pozemky a finančními nároky restituentů. V této době církve ustoupily od záměru budovat centrum jako ekumenické, jednotlivé církve si začaly hledat či připravovat vlastní prostory a původní záměr ekumenického centra tak zůstal pouze na bedrech římskokatolické farnosti. Českobratrská církev evangelická si vybudovala vlastní obdobné centrum (Sborový dům Milíče z Kroměříže, otevřen roku 2006) poblíž Chodovské tvrze. Pozemek v Centrálním parku byl nakonec odkoupen na náklady arcibiskupství, které výstavbu tohoto centra zařadilo mezi své priority.\n\nV průběhu roku 2001 bylo postupně odmítnuto několik návrhů stavebního řešení centra. Poté tým pod vedením faráře Václava Chrousta s účastí zástupců farnosti, arcibiskupství i městské části zpracoval zadání projektu výstavby a zpracoval projekt financování výstavby. V lednu 2002 bylo na základě zadání poptáno 10 architektů a architektonických ateliérů k paralelnímu zpracování architektonických studií. V květnu 2002 bylo všech 10 návrhů včetně vybraného vítězného prezentováno ve farním sále, městská část s výsledky soutěže seznámila občany rovněž ve stanu u stanice metra Háje. Na jaře 2002 uspořádala farnost anketu k výběru názvu nového centra, v níž byl vybrán nynější název.\n\nV červenci 2003 bylo vydáno územní rozhodnutí, v listopadu 2004 stavební povolení. 30. května 2005 byla spuštěna internetová doména centra, 31. května se ve farním sále na Chodově konala prezentace projektu za účasti asi 60 návštěvníků a čelních i technických představitelů farnosti i arcidiecéze. Správou chodovské farnosti byl (formálně od 1. července 2005, fakticky dříve) pověřen z řádu uvolněný dominikán Karel Metoděj Kočí a mezi jeho úkoly patřilo i dlouho připravované vybudování nového kostela; to, že se záměr podařilo splnit, označil později za zázrak. Smlouva farnosti s dodavatelem stavby, společností Metrostav, byla uzavřena 1. července 2005. Nad stavbou převzal záštitu primátor Pavel Bém. Základní kámen centra položil arcibiskup Miloslav Vlk 27. srpna 2005, v den 95. výročí narození Matky Terezy, výstavba fakticky začala o tři měsíce později. Samotné vybudování centra trvalo rok a půl.\n\nV původním rozsahu měly náklady na výstavbu činit 150 milionů Kč. Celkové náklady na výstavbu v redukované podobě činily 116 milionů korun, z toho podstatnou část hradilo Arcibiskupství pražské, 25 milionů sponzoři, 2 miliony chodovská farnost a 16 milionů zajistil arcibiskup Miloslav Vlk díky svým kontaktům. Dodavatelem stavby byla společnost Metrostav. Původní plán, podle nějž měla být výstavba z převážné části financována prostřednictvím italského státu, byl stažen, rovněž financování ze strukturálních fondů EU se ukázalo jako nereálné.\n\nSponzor Michal Horáček na projektu ocenil, že v povaze záměru nejsou žádné komerční, ani politické motivy.\n\nZáměr výstavby centra vyvolal obavy a nepřízeň některých místních obyvatel, kteří nesouhlasili s omezením zeleně v Centrálním parku. Zástupci Bytového družstva Opatov protestovali při slavnosti pokládání základního kamene. Mezi výtky patřilo i to, že obyvatelé nebyli o výstavbě včas a dostatečně informováni; správce farnosti však namítl, že záměr byl zveřejněn jak stavebním úřadem na úřední desce, tak v radničním časopise Prahy 11, kde byla roku 2003 zveřejněna i vizualizace. Kdosi navrhoval zrušení stavebního povolení kvůli nadměrnému hluku, příliš častému zvonění atd., diskusi se správcem farnosti o těchto obavách údajně odpůrci stavby odmítli s tím, že prý hodlají stavbu zastavit. Protesty vyvolalo například řádně povolené pokácení stromů v místě vjezdu na staveniště v září 2005. Kvůli špatné komunikaci s veřejností tak farnost přišla o některé sponzory a prozatím zredukovala projekt o původně plánovanou cukrárnu, kavárnu a byty v patře.\n\nStavbu navrhla architektka Vítězslava Rothbauerová. Kruhový tvar, který se opakuje v půdoryse budovy, je zde podle ní symbolem jednoty lidského společenství, komunikace mezi lidmi a místa setkávání, obecně je odedávna symbolem jednoty, rovnoměrnosti a stejnosti vzhledu.\n\nHlavní vnitřní prostor tvoří kaple pro 70 lidí a velký sál; tyto dvě části jsou oddělené posuvnými stěnami a celková kapacita je 400 osob. Pro bohoslužby se používá spojený prostor, pro výstavy, přednášky a koncerty pouze sál bez kaple. Dále jsou součástí centra kanceláře, klubovny a podzemní garáž.\n\nVelkou část výzdoby centra včetně moderní křížové cesty vytvořil či navrhl akademický malíř Pavel Šlégl, kříž v kapli vytvořil akademický sochař Stanislav Hanzík.\n\nNa předsunuté zvonici jsou zavěšeny tři zvony: Jan Křtitel, Svatý Václav a Matka Tereza. Pocházejí z dílny Tomáškova Dytrychová z Brodku u Přerova, požehnal je 17. prosince 2006 pomocný biskup Karel Herbst a poprvé se rozezněly na Boží hod vánoční v roce 2006.\n\nProstory chtěla chodovská farnost využívat k pořádání společenských a kulturních akcí. Farnost zde již od prvních dnů provozu pořádala různé koncerty, výstavy, divadelní představení, přednášky. Podle zkušeností s obdobnými již fungujícími centry biskupství předpokládalo, že zde bude zájem o mateřské centrum, kluby pro využití volného času mládeže, případně nízkoprahový klub nebo setkávání seniorů, a oznámilo, že centrum bude otevřeno i neziskovým organizacím a jejich aktivitám ve prospěch místních obyvatel. Od roku 2008 se v centru scházel pod vedením Zdeňka Fuchse dětský hudební sbor Bobci, který navázal na zaniklý dřívější sbor a zaměřuje se na kytarové dětské písničky křesťanského písničkáře a publicisty Boba Fliedra.\n\nArcibiskupství a farnost deklarovaly, že centrum má podporovat a zlepšit životní úroveň a posílit komunitní a občanský život na Jižním Městě a že bude otevřeno všem zájemcům a zaměřené tak, aby si v něm každý obyvatel Jižního Města našel „to své“. Přitom zmínily příklad Matky Terezy, která projevovala lásku k lidem a soucit s trpícími bez ohledu na to, jakého jsou postavení nebo náboženského vyznání.\n\nStarosta Dalibor Mlejnský se při otevírání centra vyjádřil, že sál KCMT je největším sálem na území Prahy 11, a proto jej i městská část hodlá využívat pro koncerty místních souborů, výstavy i například k slavnostnímu předávání čestných občanství Prahy 11 u příležitosti Dne české státnosti a případně sem přesunout některé akce, které se dosud konaly v Kulturním centru Opatov.\n\nV roce 2013 se v centru konají 4 mše svaté v pravidelném týdnu, z toho 2 v neděli.\n\nV sídle farnosti na chodovské faře sídlí farář P. ThLic. Michael Špilar a farní vikář P. Michal Prívara.\n\n\n"}
{"id": "555177", "url": "https://cs.wikipedia.org/wiki?curid=555177", "title": "Balduin II. Henegavský", "text": "Balduin II. Henegavský\n\nBalduin II. Henegavský (1056–1098?) byl henegavský hrabě v letech 1071-1098. Byl mladším synem flanderského a henegavského hraběte Balduina VI. a jeho manželky Richilda.\n\nHenegavským hrabětem se Balduin stal v roce 1071 po smrti svého staršího bratra Arnulfa v bitvě u Casselu. Porážkou ztratila Balduinova rodina i titul flanderských hrabat. Flanderským hrabětem se stal jeho strýc Robert I. Flanderský. V roce 1084 se Balduin oženil s Idou, dcerou lovaňského hraběte Jindřicha II. a sestrou dolnolotrinského vévody Godefroye I. Po vyhlášení první křížové výpravy se v roce 1096 připojil k vojsku lotrinského vévody Godefroye z Bouillonu, protože se svým bratrancem (a dalším vůdcem křížové výpravy) Robertem II. Flanderským byl znepřátelen. Po dobytí Antiochie a po porážce Körbughovy armády byl na počátku července spolu s Hugem z Vermandois odeslán do Konstantinopole s poselstvím pro císaře Alexia. Během cesty přes Malou Asii byli několikrát napadeni Turky. Balduin tehdy zmizel a jeho další osud není znám. Pravděpodobně byl zabit nebo zajat Turky.\n\n"}
{"id": "555182", "url": "https://cs.wikipedia.org/wiki?curid=555182", "title": "Barkaj", "text": "Barkaj\n\nBarkaj ( בַּרְקַאי, doslova „\"Jitřenka\"“ v oficiálním přepisu do angličtiny Barqay, přepisováno též Barkai) je vesnice typu kibuc v Izraeli, v Haifském distriktu, v Oblastní radě Menaše.\n\nLeží v nadmořské výšce 72 metrů, na pahorku poblíž vyústění údolí Vádí Ara do hustě osídlené a zemědělsky intenzivně využívané pobřežní nížiny.\n\nObec se nachází 13 kilometrů od břehu Středozemního moře, cca 50 kilometrů severovýchodně od centra Tel Avivu, cca 37 kilometrů jižně od centra Haify a 10 kilometrů severovýchodně od města Chadera. Barkaj obývají Židé, přičemž osídlení v tomto regionu je etnicky smíšené. Pobřežní nížina je zcela židovská, ovšem 2 kilometry východně a severovýchodně od kibucu začíná pás měst ve Vádí Ara obydlených izraelskými Araby.\n\nBarkaj je na dopravní síť napojen pomocí dálnice číslo 6 (Transizraelská dálnice), jež míjí vesnici na východě a kříží se poblíž kibucu s dálnicí číslo 65 ve směru Chadera-Vádí Ara-Afula.\n\nKibuc Barkaj byl založen v roce 1949. Jméno kibucu znamená hebrejsky jitřenka a také je akronymem \"Banej Romanija Kibuc Erec Jisra'el\" (בני רומניה קיבוץ ארץ ישראל). Šlo o skupinu židovských přistěhovalců z Rumunska, kteří stáli za založením kibucu. Ta se zformovala ještě v Rumunsku v roce 1947. Nejprve se do tehdejší mandátní Palestiny přestěhovala první část dospělých osadníků. Ti zpočátku pobývali v kibucu Bejt Alfa. Během války za nezávislost pak osídlili nynější lokalitu. Přišli sem 10. května 1949. V roce 1950 doplnila populaci kibucu skupina Židů z USA.\n\nOsadníci se nastěhovali na pahorek, na kterém se do té doby rozkládala arabská vesnice Vádí Ara (nezaměňovat se stejnojmenným sousedním údolím a vodním tokem Vádí Ara). V roce 1931 v ní žilo 81 lidí v 18 domech. V únoru 1948 počátkem války za nezávislost byla Vádí 'Ara ovládnuta izraelskými silami a arabské osídlení tu skončilo. Část vesničanů zde ještě několik měsíců pobývala, ale v červenci 1949 byla i ona odsunuta. Většina zástavby arabské vesnice pak byla zbořena, s výjimkou dvou domů.\n\nRoku 1951 byla do kibucu Barkaj zavedena elektřina. Roku 1953 došlo k napojení na telefonní síť. Roku 1961 byl zprovozněn plavecký bazén.\n\nEkonomika kibucu Barkaj je založena na zemědělství a průmyslu (firma na produkci plastů). Tato továrna zahájila provoz roku 1971. Počátkem 21. století prošel kibuc privatizací a zbavil se kolektivních rysů svého hospodaření.\n\nPodle údajů z roku 2014 tvořili naprostou většinu obyvatel v Barkaj Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě mírně rostoucí populací. K 31. prosinci 2014 zde žilo 508 lidí. Během roku 2014 populace klesla o 0,8 %.\n\n\n"}
{"id": "555185", "url": "https://cs.wikipedia.org/wiki?curid=555185", "title": "Komunitní centrum svatého Prokopa", "text": "Komunitní centrum svatého Prokopa\n\nKomunitní centrum svatého Prokopa (neformálně označované též prostě jako Centrum Butovice) je ekumenický kostel a společenské centrum římskokatolické farnosti Praha-Stodůlky, postavené v roce 2001 ve východní části Slunečního náměstí na sídlišti Nové Butovice, součásti Jihozápadního Města, v pražských Stodůlkách, poblíž stanice metra Hůrka a radnice městské části Praha 13, v sousedství ulice V Hůrkách.\n\nPrvní záměry pocházejí z roku 1991. Původně byla zamýšlena pouze výstavba kostela svatého Prokopa. Ten měl být obložen opukou, opukový základní kámen byl v prosinci 1999 posvěcen papežem Janem Pavlem II. na Letné při jeho návštěvě Prahy. Stavbu kostela a posléze i komunitního centra iniciovaly řádové sestry Congrégation missionnaire du Saint Sacrement se sídlem v Lyonu. Francouzské řádové sestry, v čele se sestrou Madeleine Strobl, představenou pražského domu kongregace, daly podnět ke stavbě a podílely se administrativně, finančně i duchovně na projektu od jeho zrodu až po slavnostní otevření a následný začátek provozu. Později byl záměr rozšířen tak, aby komunitní centrum bylo zaměřeno na práci s mládeží či seniory a aby sloužil nejen křesťanům, ale všem obyvatelům, což umožnilo oficiální podporu městské části. Zasvěcením centrum navazuje na poutní kostelík svatého Prokopa, který stával od roku 1711 nad Prokopským údolím a v 50. letech 20. století byl odstřelen. Výstavba byla zahájena 1. března 2000, v dubnu 2001 byl na věž zavěšen zvon, kolaudace proběhla 10. května 2001 a právní moci nabyla 21. května, centrum slavnostně otevřeli starosta Petr Bratský, farář Mariusz Kuźniar a posvětil arcibiskup Miloslav Vlk 19. června 2001 v 17 hodin, širší provoz byl zahájen v září 2001.\n\nVýstavbu financovali ze 37 % sponzoři. Subdodavatelé byli vybírání i podle ochoty podílet se na sponzoringu stavby. Městská část Praha 13 přispěla 2,5 miliony Kč.\n\nV roce 2006 uspořádala městská část v atriu radnice výstavu k pátému výročí otevření komunitního centra.\n\nLoď kostela má půdorys elipsy, jejíž osa směřuje k vertikále věže na Slunečním náměstí. V kostelní části je kaple svatého Prokopa o kapacitě sto sedících osob a polyfunkční hala (učebnu, klubovna), které jsou vzájemně propojitelné a oddělitelné posuvnými zástěnami. V patře s galerií je umístěn samostatný společenský sál. V připojené dvoupodlažní budově s obdélníkovým půdorysem jsou společenské místnosti a klubovny, byty, kanceláře a dvougaráž. Kostel má modrý nátěr omítky, vedlejší hranolová budova centra má povrch z lícových cihel. Ve spojovacím krčku je dvoupodlažní vstupní hala, zpovědnice, sakristie a šatna. Klub pod věží, určený pro práci s problémovou mládeží, je přístupný samostatným vchodem. Exteriér doplňuje venkovní terasa, parkoviště a sadová úprava.\n\nProjekt vytvořil architekt Zdeněk Jiran s kolektivem (Jiran-Kohout architekti, s. r. o.). Dodavatelem stavby byla Konstruktiva Konsit a. s.\n\nRozdílný tvar obou částí centra má symbolizovat rozlišení profánního (každodenního) a sakrálního a zároveň životní svár a konflikt, okenní otvory a vstupy mají znamenat záseky a jizvy tohoto konfliktu a dialogu. Oválný tvar kostela bez jasného středu či počátku má podle tvůrců vyjadřovat rozumovou neuchopitelnost a nekonečnou platnost myšlenek, v jejichž jménu se zde lidé shromažďují. Jednoduchý tvar servisního křídla má zdůrazňovat praktický rozměr života. Lapidárnost obou částí má symbolizovat životní sílu a nezlomnost odkazující ke svatému Prokopovi.\n\nNosnou konstrukci domu tvoří železobetonový stěnový systém v částech pod úrovní terénu a pravoúhlý skelet v bytovém traktu. Skelet kostela ze zděných pilířů je ztužený obvodovým korunním věncem, konstrukci střechy nesou dřevěné sbíjené vazníky, část kaple je shora osvětlena světlíky.\n\nFarnost Stodůlky tento fiiální kostel využívá jako jedno z center svého duchovního života. Pořádá zde pravidelná bohoslužebná a modlitební setkání (včetně adorací a večerů chval), duchovně-vzdělávací akce, předášky a další specifické programy (zkoušky hudebních těles, taneční kurzy, oslavy křtin, schůze apod.). Sídlí zde krom soukromých subjektů i Farní charita Stodůlky. Pravidelně se zde schází ministranté farnosti či mladé rodiny a senioři, jako i křesťané jiných denominací. \nPodrobnější informace jsou dostupné přímo na oficálním vwebu farnosti www.centrumbutovice.cz\n"}
{"id": "555188", "url": "https://cs.wikipedia.org/wiki?curid=555188", "title": "Tramvajová doprava v Gorzówě Wielkopolském", "text": "Tramvajová doprava v Gorzówě Wielkopolském\n\nV Gorzówě Wielkopolském je v provozu malá síť tramvajové dopravy o rozchodu 1435 mm.\n\nProvoz elektrických tramvají byl v Gorzówě Wielkopolském zahájen poprvé roku 1899. 11. září 1922 byl však ukončen pro nerentabilitu. 15. srpna 1924 byl obnoven. K dalšímu dvouletému přerušení provozu došlo po 30. lednu 1945, opět přibližně na dva roky. Roku 1947 byla obnovena první tramvajová linka. 21. července 1951 byl obnoven provoz na Zamoście, a 1955 byla předána k užívání tramvajová linka vedoucí ulicí Energetyków. 1. května 1972 začal provoz tramvajové tratě na Wieprzyce. 1973 byla vybudována trať na smyčku Piaski. Zároveň po rekonstrukci mostu byla zlikvidována trať na Zamoście.\n\n30. listopadu 2009 byly zavedeny nové linky k vlakovému nádraží..\n\nV současnosti se plánuje rozšíření sítě o tratě do satelitních obcí Górczyn a Staszica.\n\nVe vozovém parku jsou zastoupeny pro Polsko obvyklé vozy typu Konstal 105N a Konstal 105Na. Vedle nich se zde využívají vozy Düwag 6EGTW a Düwag 6ZGTW, původem z německého Kasselu. Udržován je také historický poválečný dvounápravový vůz Konstal 4N.\n\n\n"}
{"id": "555189", "url": "https://cs.wikipedia.org/wiki?curid=555189", "title": "Ernesto Eugenio Filippi", "text": "Ernesto Eugenio Filippi\n\nErnesto Eugenio Filippi (17. března 1879 – 23. srpna 1951) byl katolický duchovní a diplomat Svatého stolce, apoštolský delegát v Mexiku (1921–1923) a v Turecku (1923–1925) a arcibiskup Monreale (1925–1951).\n\n"}
{"id": "555195", "url": "https://cs.wikipedia.org/wiki?curid=555195", "title": "Petr Hrdlička (automobilový konstruktér)", "text": "Petr Hrdlička (automobilový konstruktér)\n\nPetr Hrdlička (* 12. září 1934 Praha) je český automobilový konstruktér a vývojář. Jeho nejznámějším dílem je populární osobní automobil Škoda Favorit. Dne 28. října 2019 mu prezident České republiky Miloš Zeman udělil Medaili za zásluhy I. stupně.\n\nOtcem Petra Hrdličky (a jeho staršího bratra Jiřího) byl Ing. Karel Hrdlička (1. 3. 1888 - 7. 12. 1979), významná osobnost automobilového průmyslu meziválečného Československa: od roku 1930 byl závodním, později vedoucím ředitelem automobilky ASAP (Akciová společnost pro automobilový průmysl) se sídlem v Praze - což nebylo nic jiného, než pozdější AZNP a dnešní Škoda Auto Mladá Boleslav. Pod jeho vedením se z průměrné továrny stala progresivní a moderní automobilka. Z funkce byl odvolán až v říjnu 1941 zejména z důvodu příliš pomalé germanizace továrny.\n\nSyn Petra Hrdličky, Ing. Martin Hrdlička PhD. MBA, je v současné době (duben 2010) vedoucím vývoje agregátů automobilky Škoda Auto Mladá Boleslav.\n\nV roce 1944 se stal Petr Hrdlička studentem měšťanky v Mladé Boleslavi. Tato studia byl nucen s ohledem na třídní původ ukončit v červnu 1948 - jako syn prvorepublikového ředitele ASAP směl jít pouze do učení.\n\n30. 8. 1948 proto nastoupil jako učeň číslo 9809 do AZNP, obor strojní zámečník – automechanik. Tím si vylepšil kádrový profil, v roce 1949 tak mohl přestoupit na střední průmyslovou školu, kde roku 1953 odmaturoval s vyznamenáním. Dokonalý obraz doby podává tento školní posudek:\"\"Petr Hrdlička je vynikající student, pomáhá slabším žákům, vede lidové kursy ruštiny, překládá, a to všechno proto, aby mohl lépe rozvracet lidově demokratické zřízení naší republiky.\"\"\n\nProtože s takovým posudkem nemohl nastoupit na vysokou školu, šel v srpnu 1953 pracovat do pražského Ústavu pro výzkum motorových vozidel jako asistent pro využití tensometrie ve stavbě automobilu. Po této praxi se mohl přihlásit na ČVUT, kam byl přijat v roce 1954 a kde roku 1959 absolvoval s červeným diplomem a získal titul Ing. - obhajoval práci na téma hypoidní ozubená soukolí (tímto perspektivním tématem se tehdy v celém Československu zabýval pouze prof. Ing. Šejvl).\n\nV roce 1967 dokončil vědeckou aspiranturu a připojil ke jménu titul CSc. (kandidát věd).\n\n\n\n"}
{"id": "555205", "url": "https://cs.wikipedia.org/wiki?curid=555205", "title": "Seznam písní Lucie Vondráčkové", "text": "Seznam písní Lucie Vondráčkové\n\nToto je seznam písní, které nazpívala Lucie Vondráčková.\n\n\n\n\n\n\n\nG \n\n\n\n\nI\n\n\n\n\n\n\n\n\n\n\n\n\n\n\n\n\n\nW \n\n\n\n"}
{"id": "555209", "url": "https://cs.wikipedia.org/wiki?curid=555209", "title": "Jindřich Václav Minsterberský", "text": "Jindřich Václav Minsterberský\n\nJindřich Václav Minsterberský (7. října 1592 Olešnice – 21. srpna 1639 Zbytová) byl minsterberský a olešnický kníže z minsterberské větve rodu pánů z Poděbrad.\n\nByl synem minsterbersko-olešnického knížete Karla II. Patřil k vůdcům protestantské strany ve Slezsku, byl stoupenec saské politiky a interpozičního hnutí.\n\nV době českého stavovského povstání na rozdíl od jiných protestantských aristokratů nejevil přílišnou víru ve vítězství protihabsburského tábora. Po bitvě na Bílé hoře otevřeně vystoupil proti plánům na pokračování odboje a podařilo se mu pro tento názor získat i většinu slezského sněmu, který vyzval Fridricha Falckého, aby opustil Slezsko. Jeho aktivita slavila úspěch, když se mu v roce 1621 podařilo vyjednat tzv. Drážďanský akord, který (s výjimkou Krnovska) zajišťoval beztrestnost slezských protestantských stavů a zároveň potvrzoval všechny slezské zemské svobody a dosavadní náboženská práva. V roce 1635 úspěšně zprostředkoval mír mezi Habsburskou monarchií a Saskem.\n\nByl dvakrát ženatý. Poprvé se oženil s Annou Magdalenou z Wittelsbachu. Po její smrti v roce 1630 uzavřel v roce 1636 druhý (nerovný) sňatek s prostou šlechtičnou Annou Voršilou z Rybnice. Jeho manželka byla 16. ledna 1637 v Řezně povýšena římskoněmeckým králem Ferdinandem III. na kněžnu \"von Bernstadt\". Zatímco první manželství bylo bezdětné, z druhého manželství se narodila dcera Anna Alžběta a dva synové neznámých jmen. Všechny tři děti zemřely v dětském věku. Zemřel 21. srpna 1639 ve Zbytové a byl pochován v Bierutově. Teprve o dva roky později (30. října 1641) byly jeho ostatky převezeny a pohřbeny v olešnické knížecí hrobce.\n\n\n• Jindřich Václav Minsterberský na Foundation for Medieval Genealogy\n"}
{"id": "555216", "url": "https://cs.wikipedia.org/wiki?curid=555216", "title": "Učená společnost", "text": "Učená společnost\n\nUčená společnost může označovat:\n\n"}
{"id": "555225", "url": "https://cs.wikipedia.org/wiki?curid=555225", "title": "Karel z Harrachu", "text": "Karel z Harrachu\n\nKarel z Harrachu, říšský hrabě na Rohrau (1570, Rohrau – 25. května 1628, Praha) byl poradce císaře Ferdinanda II. Štýrského (1578–1637). \n\nSyn Leonarda z Harrachu a hraběnky Marie Jacobe z Hohenzollernu. \n\nPo studijních letech a cestování po Evropě nastoupil jako dolnorakouský vládní rada a vrchní podkoní. Sloužil jeden rok v Nizozemí a vrátil se do Rakouska, zúčastnil se válečného tažení do Uher, podílel se na potlačené vzpoury hornorakouských dělníků v solivarech a bojoval mezi císařem Rudolfem II. (1552–1612) a jeho bratrem Matyášem (1557–1619) a zúčastnil se také války proti Benátkám. Vyslovil se pro zvolení Ferdinanda II. (1578–1637) za císaře a dosáhl vítězství v bitvě na Bílé hoře a byl přítomen konfiskací českých majetků. \n\nVedle knížete Jana Oldřicha z Eggenbergu (1568–1634) stal se ve dvacátých letech 17. století nejvlivnějším rádcem císaře, v roce 1622 byl nejmladším v říšském sněmu v Řezně \"(Regensburgu)\" a byl mluvčím Albrechta Václava Eusebia z Valdštejna (1583–1634), který se oženil s Harrachovou dcerou Isabelou.\n\nHarrachova dcera Kateřina si vzala Valdštejnova bratrance Maxmiliána z Valdštejna a dcera Maxmiliána se provdala za Adama Erdmana hraběte Trčku. Z jeho pěti synů se Arnošt Vojtěch z Harrachu (1598–1667) stal arcibiskupem pražským a později kardinálem. \n\nKarel z Harrachu zemřel 25. května 1628 v Praze. Jeho rodina dědila navzdory uzavřené dědické smlouvě po Valdštejnově smrti jen nepatrnou část Valdštejnova majetku. \n\n\n"}
{"id": "555233", "url": "https://cs.wikipedia.org/wiki?curid=555233", "title": "Groove", "text": "Groove\n\nGroove je hudební základ, který hraje rytmická složka hudební skupiny (bicí, basová linka, případně rytmická kytara nebo klávesy). Groove je typický pro populární hudbu, ale také pro alternativní hudbu a nezbytný v hudebních žánrech jako jazz, swing, bebop, funk, rock nebo soul. Označení „mít groove” nebo „mít drajv” se také používá ve smyslu „mít švih”, „mít svěží rytmus”, „mít odpich“. Groove je ta hudební složka, která některé posluchače nutí tančit nebo si podupávat do rytmu.\n\n"}
{"id": "555238", "url": "https://cs.wikipedia.org/wiki?curid=555238", "title": "Ma'anit", "text": "Ma'anit\n\nMa'anit ( מַעֲנִית, v oficiálním přepisu do angličtiny Ma'anit) je vesnice typu kibuc v Izraeli, v Haifském distriktu, v Oblastní radě Menaše.\n\nLeží v nadmořské výšce 56 metrů, v mírně zvlněné krajině poblíž vyústění údolí Vádí Ara do hustě osídlené a zemědělsky intenzivně využívané pobřežní nížiny. Na jihovýchodním okraji vesnice stojí převážně zalesněný pahorek Tel Narbeta, jižně od něj terén spadá do údolí vádí Nachal Narbeta. Na západ do vesnice protéká vádí Nachal Iron.\n\nObec se nachází 14 kilometrů od břehu Středozemního moře, cca 48 kilometrů severovýchodně od centra Tel Avivu, cca 40 kilometrů jižně od centra Haify a 10 kilometrů východně od města Chadera. Ma'anit obývají Židé, přičemž osídlení v tomto regionu je etnicky smíšené. Pobřežní nížina je zcela židovská, ovšem 2 kilometry východně a severovýchodně od kibucu začíná pás měst ve Vádí Ara obydlených izraelskými Araby. Další arabská sídla leží jižním směrem odtud, v pohraničním pásu mezi vlastním Izraelem a Západním břehem Jordánu - takzvaný Trojúhelník. Východně od kibucu se ale v tomto převážně arabském sídelním pásu plánuje výstavba velkého židovského města, respektive rozšíření stávajícího menšího města Kacir-Chariš.\n\nMa'anit je na dopravní síť napojen pomocí dálnice číslo 6 (Transizraelská dálnice), jež míjí vesnici na východě, ale není zde dálniční exit. Faktické dopravní spojení je tak vyvedeno k západu, na lokální silnici číslo 574.\n\nKibuc Ma'anit byl založen v roce 1942. Zakladatelská osadnická skupina se zformovala už v roce 1935 a provizorně pobývala v osadě Karkur (dnes Pardes Chana-Karkur). Šlo o židovské přistěhovalce napojené na mládežnickou sionistickou organizaci ha-Šomer ha-Ca'ir, kteří do tehdejší mandátní Palestiny přišli z Polska, Litvy a Československa. 6. září 1942 osídlili nynější lokalitu, přičemž se spojili s další skupinou.\n\nBěhem války za nezávislost v roce 1948 byl kibuc vystaven arabským útokům. Ženy a děti byly evakuovány do Pardes Chana, kde pobývaly přes rok, dokud nebyla po válce vesnice opravena.\n\nKoncem 40. let měl kibuc (tehdy též nazývaný Narbata nebo Narbeta podle nedalekého vádí Nachal Narbeta) rozlohu katastrálního území 1800 dunamů (1,8 kilometru čtverečního).\n\nPodle údajů z roku 2014 tvořili naprostou většinu obyvatel v Ma'anit Židé - cca 600 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 700 osob).\n\nJde o menší sídlo vesnického typu s dlouhodobě mírně rostoucí populací. K 31. prosinci 2014 zde žilo 664 lidí. Během roku 2014 populace klesla o 1,0 %.\n\n\n"}
{"id": "555251", "url": "https://cs.wikipedia.org/wiki?curid=555251", "title": "Čaja", "text": "Čaja\n\nČaja může znamenat:\n\n"}
{"id": "555252", "url": "https://cs.wikipedia.org/wiki?curid=555252", "title": "Čaja (přítok Leny)", "text": "Čaja (přítok Leny)\n\nČaja ( ) je řeka v Burjatské republice a v Irkutské oblasti v Rusku. Je dlouhá 353 km. Povodí řeky má rozlohu 11 400 km².\n\nPramení na svazích Verchněangarského hřbetu a protéká převážně skrze Severobajkalskou pahorkatinu. Ústí zprava do Leny.\n\nZdrojem vody jsou převážně dešťové srážky. Nejvyšších vodních stavů dosahuje od května do září díky dešťovým vzestupům hladiny.\n"}
{"id": "555256", "url": "https://cs.wikipedia.org/wiki?curid=555256", "title": "Borovo Naselje", "text": "Borovo Naselje\n\nBorovo Naselje je osada s továrnou tvořící od roku 1954 součást východochorvatského Vukovaru.\n\nOsadu založil v roce 1931 československý koncern Baťa. Název osady je odvozen od obce Borovo, jehož byla osada původně součástí. Produkce v továrně byla zahájena v polovině roku 1932. V letech 1936 až 1941 byl starostou Borova ředitel závodu Tomáš Maksimović. V roce 1947 byl závod znárodněn a přejmenován z \"Baťa Borovo\" na \"\". Zanedlouho se Kombinat Borovo stal největší a ekonomicky nejsilnější společností v oblasti výroby obuvi a pneumatik v Jugoslávii. Na konci osmdesátých let zde bylo zaměstnáno zhruba 23 tisíc zaměstnanců, ročně se vyrábělo přibližně 23 milionů párů obuvi a 580 tisíc pneumatik.\n\nV průběhu vojenských operací za účelem dobytí Vukovaru byl závod silně poškozen. V letech 1992 až 1997 sídlila společnost Borovo v Záhřebu. Produkce v Borovo Naselje byla obnovena v roce 1998 v rámci procesu mírové reintegrace chorvatského Podunají a dnes je zde zaměstnáno kolem 3 tisíc pracovníků.\n\n"}
{"id": "555257", "url": "https://cs.wikipedia.org/wiki?curid=555257", "title": "Hiawatha", "text": "Hiawatha\n\nHiawatha (v jazyce Irokézů \"Ten, který dělá řeky\") byl historickým irokézským osvíceným vůdcem, žijícím patrně v 15. či 16. století. Pocházel z mohawského mocného klanu Želv, ale měl vůdčí postavení také u Onondagů.\n\nPodle tradičních vyprávění si uvědomoval zbytečnost bojů mezi kulturně spřízněnými kmeny severovýchodu a společně s prorokem Déganawindou \"(Velkým mírotvůrcem)\" se úspěšně pokusili nabídnout znepřáteleným kmenům Velký mír. Ten vedl posléze k zformování Irokézské Ligy – původně pěti, posléze šesti indiánských „národů“ v 16. století.\n\nV dané oblasti se tak stala tato konfederace Onondagů, Mohawků, Oneidů, Kajugů, Seneků a Tuskarorů nejsilnějším politickým útvarem (v literatuře občas zmiňován jako raný státní útvar). Hiawatha mimo jiné zavedl směnnou symbolickou hodnotu wampumových pásů a pevná pravidla – zákony omezující i původní zvyky některých kmenů.\n\n\n"}
{"id": "555258", "url": "https://cs.wikipedia.org/wiki?curid=555258", "title": "Ejn Šemer", "text": "Ejn Šemer\n\nEjn Šemer ( עֵין שֶׁמֶר, v oficiálním přepisu do angličtiny En Shemer, přepisováno též Ein Shemer) je vesnice typu kibuc v Izraeli, v Haifském distriktu, v Oblastní radě Menaše.\n\nLeží v nadmořské výšce 39 metrů, v hustě osídlené a zemědělsky intenzivně využívané pobřežní nížině, nedaleko vyústění údolí Vádí Ara.\n\nObec se nachází 12 kilometrů od břehu Středozemního moře, cca 48 kilometrů severovýchodně od centra Tel Avivu, cca 37 kilometrů jižně od centra Haify a 8 kilometrů severovýchodně od města Chadera. Ejn Šemer obývají Židé, přičemž osídlení v tomto regionu je převážně židovské. Ovšem 5 kilometrů severovýchodně od kibucu začíná pás měst ve Vádí Ara obydlených izraelskými Araby. Další arabská sídla leží jihovýchodním směrem odtud, v pohraničním pásu mezi vlastním Izraelem a Západním břehem Jordánu - takzvaný Trojúhelník. Východně od kibucu se ale v tomto převážně arabském sídelním pásu plánuje výstavba velkého židovského města, respektive rozšíření stávajícího menšího města Kacir-Chariš. Ejn Šemer leží na jihovýchodním okraji aglomerace města Pardes Chana-Karkur.\n\nEjn Šemer je na dopravní síť napojen pomocí dálnice číslo 65 z Chadery do údolí Vádí Ara.\n\nKibuc Ejn Šemer byl založen v roce 1927. Už počátkem 20. století začalo v tomto regionu moderní židovské osidlování v prostoru nynějšího Pardes Chana-Karkur. Vlastní kibuc Ejn Šemer zřídila roku 1927 skupina židovských přistěhovalců, kteří do tehdejší mandátní Palestiny přišli z Polska, napojená na mládežnickou sionistickou organizaci ha-Šomer ha-Ca'ir. V následujících letech kibuc sloužil jako výcviková základna pro osadnické skupiny, které zakládaly další kibucy v okolní krajině.\n\nRoku 1934 byl Ejn Šemer napojen na elektrickou síť. Roku 1935 získal stabilní zdroj vody. V roce 1938 během arabského povstání v Palestině byli dva členové kibucu zabiti při arabském útoku. Během druhé světové války se poblíž vesnice nacházelo britské vojenské letiště a základna.\n\nKoncem 40. let měl kibuc Ejn Šemer rozlohu katastrálního území 1511 dunamů (1,511 kilometru čtverečního).\n\nDo 70. let 20. století se místní ekonomika orientovala hlavně na zemědělství, pak došlo i k rozvoji průmyslu. V 80. letech 20. století kibuc postihla ekonomická krize. Následovaly reformy, během kterých kibuc opustil velkou část prvků kolektivismu. V 80. letech bylo zrušeno oddělené ubytování dětí a rodičů, vzrostly finanční příspěvky určené pro osobní spotřebu. Kibuc ale ještě dle stavu k roku 2010 nerozhodl o zavedení individuálních mezd.\n\nNa severovýchodním okraji kibucu se nachází komplex regionální střední školy a sídlí zde také úřady Oblastní rady Menaše.\n\nPodle údajů z roku 2014 tvořili naprostou většinu obyvatel v Ejn Šemer Židé, cca 500 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 600 osob).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 574 lidí. Během roku 2014 populace stoupla o 3,6 %.\n\n\n"}
{"id": "555261", "url": "https://cs.wikipedia.org/wiki?curid=555261", "title": "Ohnivé vozy", "text": "Ohnivé vozy\n\nOhnivé vozy (v originále Chariots of Fire) je britské sportovní drama. Film režíroval Hugh Hudson a hlavními herci jsou Ben Cross, Ian Charleson, Nigel Havers, Cheryl Campbell, Alice Krige a Ian Holm. Film měl premiéru ve Velké Británii v březnu 1981. Snímek získal celkově čtyři Oscary – nejlepší film, kostýmy, hudba a scénář. Film \"Ohnivé\" vozy líčí dramatickou cestu dvou britských atletů k účasti na olympijských hrách 1924 v Paříži a k jejich historickým vítězstvím v běžeckých disciplínách.\n\nFilm přitom nevěnuje takovou pozornost osudu oněch nakonec vítězných sportovců jako spíše jejich boji o toto vítězství, vedenému s vytrvalostí, ctižádosti a britskou fair play. Režisér Hugh Hudson tímto filmem sděluje své poselství o nutnosti důvěřovat ve vlastní sílu pozoruhodně estetickými stylovými záběry.\n\nDílo se zabývá úsilím židovského sprintera Harolda Abrahamse a jeho zbožného křesťanského soupeře Erika Liddella, kteří bojovali za národní i osobní čest krátce po první světové válce. Jejich příběh je okořeněn hodnotami sebeobětování a fair play během jejich přípravy na letní olympijské hry v roce 1924 a bez zábran zdůrazňuje krásu tělesného půvabu. Během vzájemného soupeření si Abraham najme italského trenéra arabského původu Mussabiniho, oba sprinteři ohromí své cambridžské profesory a vzájemná rivalita odstartuje úspěch jejich týmových kolegů.\n\n\"Ohnivé vozy\" v závěru dospějí k triumfálnímu vyvrcholení a k usmíření a svým způsobem přirovnávají atletiku k náboženskému přesvědčení, neboť Abrahams a Liddell nepředstavují pouhé loutky zmítané okolnostmi. Naopak se angažují ve výzvách své doby. Prosté drama o cestě za slávou na největším světovém mírovém kolbišti provázejí témata antisemitismu, britské klasické vzdělanosti a postrádá hollywoodskou studenou dokonalost.\n\nFilm, který byl natočený bez účasti prominentních herců, přináší překvapivě až miliónové zisky.\n\n\nNa Filmovým festivalu v Cannes roku (1981) film získal dvě ceny a byl nominován na cenu Zlatá palma.\n\n\n\n"}
{"id": "555262", "url": "https://cs.wikipedia.org/wiki?curid=555262", "title": "Ejn Iron", "text": "Ejn Iron\n\nEjn Iron ( עֵין עִירוֹן, v oficiálním přepisu do angličtiny En Iron, přepisováno též Ein Iron) je vesnice typu mošav v Izraeli, v Haifském distriktu, v Oblastní radě Menaše.\n\nLeží v nadmořské výšce 66 metrů, na pomezí hustě osídlené a zemědělsky intenzivně využívané pobřežní nížiny, respektive v jejím výběžku - údolí Bik'at ha-Nadiv a regionu Vádí Ara, jehož hlavní vodní osa - vádí \"Nachal Iron\" (známé též jako vádí Ara), vstupuje jižně od vesnice do pobřežní nížiny. Východně od obce vystupuje pahorek Tel Esur. Západně od obce začíná vádí Nachal Mišmarot.\n\nObec se nachází 11 kilometrů od břehu Středozemního moře, cca 50 kilometrů severovýchodně od centra Tel Avivu, cca 35 kilometrů jižně od centra Haify a 9 kilometrů severovýchodně od města Chadera. Ejn Iron obývají Židé, přičemž osídlení v tomto regionu je převážně židovské. Ovšem 4 kilometry severovýchodně od mošavu začíná pás měst ve Vádí Ara obydlených izraelskými Araby. Další arabská sídla leží jihovýchodním směrem odtud, v pohraničním pásu mezi vlastním Izraelem a Západním břehem Jordánu - takzvaný Trojúhelník. Ejn Iron leží na severovýchodním okraji aglomerace města Pardes Chana-Karkur. Spolu se sousedním mošavem Kfar Pines vytváří jeden urbanistický celek.\n\nEjn Iron je na dopravní síť napojen pomocí místních komunikací v rámci aglomerace Pardes Chana-Karkur (silnice číslo 6503), kterou prochází dálnice číslo 65 z Chadery do údolí Vádí Ara.\n\nEjn Iron byl založen v roce 1934. Zakladateli mošavu byla skupina židovských přistěhovalců, kteří do tehdejší mandátní Palestiny přišli z Polska, Ruska a Německa. Každá zakládající rodina dostala přidělenou půdu a založila své hospodářství. Cílem vzniku mošavu Ejn Iron bylo ovládnout strategicky významnou lokalitu při vyústění Vádí Ara.\n\nKoncem 40. let měl Ejn Iron rozlohu katastrálního území 1164 dunamů (1,164 kilometru čtverečního).\n\nPodle údajů z roku 2014 tvořili naprostou většinu obyvatel v Ejn Iron Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 536 lidí. Během roku 2014 populace klesla o 3,4 %.\n\n\n"}
{"id": "555267", "url": "https://cs.wikipedia.org/wiki?curid=555267", "title": "Přemyslovci", "text": "Přemyslovci\n\nPřemyslovci byli první česká knížecí a královská dynastie (\"tzv. odnepaměti\" až do 4. srpna 1306), dále vládli také v Rakouských zemích (1251–1278), Polsku (1300–1306) a Uhersku (1301–1305). Ve vedlejší (levobočné) opavské linii Přemyslovci vymřeli (po meči) až roku 1521.\n\nPřemyslovci byli jedinou původem českou panovnickou dynastií. Osobou krále Václava III. vymřel rod po meči a královská linie se tak sňatkem Přemyslovny Elišky s králem Janem Lucemburským přenesla na Lucemburskou dynastii a další rody. V českých zemích (s výjimkou Jiřího z Poděbrad) již panovali panovníci s původem mimo domácí rody.\n\nPodle tradice, zachycené na přelomu 11. a 12. století v Kosmově \"Kronice Čechů\", byl zakladatelem rodu Přemyslovců Přemysl Oráč, pocházející ze Stadic, kterého si vyvolila za manžela Krokova dcera Libuše (v té době ale Stadice ještě neexistovaly). Jejich následníky byli dle pověstí Nezamysl, Mnata, Vojen, Vnislav, Křesomysl, Neklan a Hostivít. Hostivítovým synem údajně byl první historicky doložený český kníže Bořivoj I., u nějž se dodnes spekuluje o původu. K původu rodu se vyjadřuje také tzv. Kristiánova legenda z konce 10. století a autor svatováclavské legendy \"Diffundente sole\". V obou těchto starších pramenech se hovoří o Přemyslu Oráči, příběh ale není zdaleka tak rozvinutý jako v Kosmově „literárnějším\" podání. Spekuluje se také o moravském původu Přemyslovců, tedy že Bořivoj byl synem velkomoravského knížete Rostislava.\n\nExistují i jiné teorie původu dynastie Přemyslovců. Jednou z možností je jejich moravský původ. Podle teorie historika Lubomíra E. Havlíka, podporované J. Zástěrou a částečně také L. Galuškou, byl kníže Bořivoj synem moravského knížete Rostislava, přičemž tamní dynastie (Mojmírovci) mohla pocházet až od prvního slovanského vladaře Sáma, který je ztotožňován někdy také s Přemyslem jako zakladatelem státu.\n\nPodle další teorie muzikologa V. Karbusického pocházejí jména dvanácti bájných knížat, potomků Přemysla a Libuše, z úryvku staroslověnského (či staročeského) textu-poselství Čechů k Frankům v 9. století. Nejspíše je to varování před válkou a zároveň nabídka míru, v souvislosti s významnou bitvou z roku 849. V tomto textu údajně bylo psáno: \"Krok’ kazi (Tetha), lubo premyšl, nezamyšl m’nata voj’n u‘ni zla, kr’z my s‘ neklan (am), gosti vit\", což vykládá jako: \"Zastav své kroky, Tetha (oslovení tehdejšího vůdce Franků, popřípadě západních sousedů obecně) a raději přemýšlej, nezamýšlím na tebe vojnu ani zla, kříži my se neklaníme, hosty vítáme\".\n\nZ kostí knížete Spytihněva I. se zjistilo, že patřil do keltsko-germánské haploskupiny R1b.\nNázev rodu „Přemyslovci“ vymyslel a rozšířil až v 19. století obrozenec a historik František Palacký. Přemyslovci se takto sami nenazývali, ani tak ve své době nazýváni nebyli.\nPrvní historicky doložený Přemyslovec a jeho potomci v Čechách vládli více než 430 let – do roku 1306. Na trůně se jich vystřídalo pravděpodobně 30, z toho sedm králů.\n\nKe konci 10. století svedli Přemyslovci rozhodující boj o vrchní vládu nad Čechami s mocným rodem Slavníkovců, který skončil vyvražděním Slavníkovců na Libici 28. září 995. Otázka vztahů těchto dvou rodů je dodnes diskutovaná, Slavníkovci možná pro Přemyslovce nepředstavovali mocenskou hrozbu. Existují i alternativní teorie o tom, že Slavníkovci byli pouze jednou z větví Přemyslovců a tudíž šlo o mocenský boj v rámci rodu.\n\nPo úspěších za vlády Boleslava I. a Boleslava II. nastal za vlády tří synů knížete Boleslava II. v 10. století velký úpadek českého knížectví v souvislosti s bratrovražednými boji mezi Přemyslovci a vzestupem okolních zemí – především pak Uher a Polska. Tato krize byla překonána až za vlády Břetislava I., který, poučen z těchto problémů, zavedl seniorátní řád, tj. dědictví nejstaršího člena přemyslovského rodu a rozdělil tím vládu svým pěti synům, z nichž nejstarší Spytihněv II. vládl jako kníže a jeho tři mladší bratři obdrželi vládu nad moravskými úděly – olomouckým, brněnským a znojemským – a poslední syn Jaromír (Gebhart) se věnoval církevní dráze. Ze synů Břetislava I. odvozovali svůj původ také moravští Přemyslovci, kteří vymřeli až za vlády krále Přemysla Otakara I., který se snažil eliminovat moc vedlejších větví rodu a soustředit ji do hlavní, pražské linie.\n\nV roce 1085 získal jako první z Přemyslovců královský titul Vratislav II.. V roce 1158 se totéž podařilo i jeho vnukovi Vladislavovi II. Oba Přemyslovci královský titul získali jako poctu a odměnu od císaře. Navíc i v tomto období se v přemyslovském rodě projevovaly velké rozpory mezi jednotlivými rodovými liniemi.\n\nOd 11. století sahala moc Přemyslovců trvale také na Moravu, kterou spravovala jejich moravská větev jako údělná knížata olomoucká, brněnská a znojemská. Znojemská větev vymřela jako první – její poslední představitel Konrád II. Ota se stal českým knížetem, zemřel ovšem už v roce 1191. Brněnská větev skončila s bratry údělníky Spytihněvem a Svatoplukem na přelomu 12. a 13. století. Posledním představitelem olomouckých Přemyslovců byl kaplan Sifrid, který zemřel v roce 1227. Poslední zprávy o vedlejší linii rodu, Děpolticích, byly v roce 1247.\n\nPo státní krizi v poslední čtvrtině dvanáctého století na trůn usedl Přemysl Otakar I. a skončila tak řada rychle se střídajících knížat (sám Přemysl byl ostatně jedním z nich). Roku 1212 Přemysl I., dokonale využívající situace v říši, zajistil pro své potomky dědičný královský titul. V době vlády jeho syna Václava I. se česká zahraniční politika změnila z dosavadního víceméně defenzivního postoje na ofenzivní.\n\nV osobě krále Přemysla Otakara II., syna Václava I., se v roce 1253 počet mužských členů rodu omezil jen na jednoho. Přemysl měl jen jednoho legitimního syna, Václava II. a ten také jen jednoho přeživšího mužského dědice, Václava III. Královská linie rodu Přemyslovců, k němuž se váží počátky české státnosti, skončila nečekaně zavražděním mladého Václava III. v Olomouci dne 4. srpna 1306.\n\nPřemyslovská linie poté ještě pokračovala po přeslici v dalších královských dynastiích, což byli Lucemburkové (1310–1436), Habsburkové (1436–1457), Jagellonci (1471–1526) a opět Habsburkové (1526–1740), posléze Habsbursko-Lotrinská dynastie (1740–1918). Žili také ještě královští levobočkové a hlavně představitelé významné, ale tentokrát už opravdu poslední vedlejší linie rodu – opavští Přemyslovci, potomci Přemysla Otakara II. a jeho milenky, rakouské šlechtičny Anežky z Kuenringu.\n\nPodle zachovalých kosterních pozůstatků (studie E. Vlčka z vykopávek na Pražském hradě) je známo, že přemyslovská knížata měřila více než 170 cm, králové necelých 170 cm, byli štíhlí, ale svalnatí.\n\nSvalové úpony prozrazují záměrný tělesný trénink s mečem. Zuby měli králové drobné; horní řada přesahuje poněkud dolní (předkus). Svalové úpony jsou na lebce utvořeny jenom málo; řada znaků, která charakterizuje typicky mužské lebky, chybí.\n\nPřemyslovci, i když se mohli chlubit svalnatou atletickou postavou, nebyli žádní mohutní válečníci. Jejich rysy a utváření těla se vyznačovalo půvabem skoro ženským. To platí hlavně o obličeji. Vlasy a vousy měli hnědé nebo kaštanové. Jedinečnou galerii nejstarších příslušníků přemyslovské dynastie (do roku 1134) představují nástěnné malby ve znojemské rotundě svaté Kateřiny.\n\n\n\n\n\n"}
{"id": "555276", "url": "https://cs.wikipedia.org/wiki?curid=555276", "title": "Park miniatur památek Dolního Slezska", "text": "Park miniatur památek Dolního Slezska\n\nPark miniatur památek Dolního Slezska (Park Miniatur Zabytków Dolnego Śląska) v Kowarach v Dolním Slezsku obsahuje zmenšené modely hradů, zámků, rezidenci, kostelů a dalších budov regionu. Byl otevřen 14. srpna 2003 a obsahuje asi 300 modelů budov.\n\n"}
{"id": "555277", "url": "https://cs.wikipedia.org/wiki?curid=555277", "title": "Kfar Pines", "text": "Kfar Pines\n\nKfar Pines ( כְּפַר פִּינֶס, doslova „\"Pinesova vesnice\"“, v oficiálním přepisu do angličtiny Kefar Pines) je vesnice typu mošav v Izraeli, v Haifském distriktu, v Oblastní radě Menaše.\n\nLeží v nadmořské výšce 61 metrů, na pomezí hustě osídlené a zemědělsky intenzivně využívané pobřežní nížiny, respektive jejího výběžku – údolí Bik'at ha-Nadiv, a regionu Vádí Ara, jehož hlavní vodní osa – vádí \"Nachal Iron\" (známé též jako vádí Ara), vstupuje jihovýchodně od vesnice do pobřežní nížiny. Západně od obce začíná vádí Nachal Mišmarot.\n\nObec se nachází 10 kilometrů od břehu Středozemního moře, cca 50 kilometrů severovýchodně od centra Tel Avivu, cca 35 kilometrů jižně od centra Haify a 9 kilometrů severovýchodně od města Chadera. Kfar Pines obývají Židé, přičemž osídlení v tomto regionu je převážně židovské. Ovšem 5 kilometrů severovýchodně od mošavu začíná pás měst ve Vádí Ara obydlených izraelskými Araby. Další arabská sídla leží jihovýchodním směrem odtud, v pohraničním pásu mezi vlastním Izraelem a Západním břehem Jordánu – takzvaný Trojúhelník. Kfar Pines leží na severovýchodním okraji aglomerace města Pardes Chana-Karkur. Spolu se sousedním mošavem Ejn Iron vytváří jeden urbanistický celek.\n\nKfar Pines je na dopravní síť napojen pomocí místních komunikací v rámci aglomerace Pardes Chana-Karkur (silnice číslo 6503), kterou prochází dálnice číslo 65 z Chadery do údolí Vádí Ara.\n\nKfar Pines byl založen v roce 1933. Zakladateli mošavu byla skupina židovských, nábožensky orientovaných přistěhovalců z Evropy. Osada je pojmenována podle židovského učence Jechiela Michaela Pinese (1824–1912).\n\nKoncem 40. let měl Kfar Pines rozlohu katastrálního území 1300 dunamů (1,3 kilometru čtverečního).\n\nPůvodní zemědělská zástavba mošavu se postupně zahustila i o nové ryze obytné domy. Ve vesnici vznikla roku 1960 první dívčí náboženská škola v Izraeli – Ulpanat Ramat Kraniel (neoficiálně Ulpanat Kfar Pines). Studuje tu téměř 650 dívek.\n\nPodle údajů z roku 2014 tvořili naprostou většinu obyvatel v Kfar Pines Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě mírně rostoucí populací. K 31. prosinci 2014 zde žilo 995 lidí. Během roku 2014 populace stoupla o 4,2 %.\n\n\n"}
{"id": "555281", "url": "https://cs.wikipedia.org/wiki?curid=555281", "title": "Protokol o ochraně životního prostředí ke Smlouvě o Antarktidě", "text": "Protokol o ochraně životního prostředí ke Smlouvě o Antarktidě\n\nProtokol o ochraně životního prostředí ke Smlouvě o Antarktidě (Protocol on Environmental Protection to the Antarctic Treaty), též Madridský protokol, je směrnice, která je součástí Antarktického smluvního systému. Schválen byl 4. října 1991, v platnost vstoupil 14. ledna 1998. Nahradil tak méně úspěšnou \nÚmluvu o regulaci aktivit při využívání nerostných surovin Antarktidy. Účelem protokolu je doplnit Smlouvu o Antarktidě v otázce ochrany životního prostředí Antarktidy a původních populací organizmů. Smlouva také zakazuje těžbu nerostných surovin. Smlouva samotná potom bude otevřena pro případné změny v roce 2048.\n\n\n\n\n"}
{"id": "555290", "url": "https://cs.wikipedia.org/wiki?curid=555290", "title": "Velmo", "text": "Velmo\n\nVelmo ( ) je řeka v Krasnojarském kraji v Rusku. Je dlouhá 504 km. Plocha povodí měří 33 800 km².\n\nPramení na Středosibiřské pahorkatině a tou také protéká. V jejím povodí je přibližně 300 jezer. Ústí zleva do Podkamenné Tungusky (povodí Jeniseje).\n\n\nZdrojem vody jsou převážně sněhové srážky. Zamrzá v říjnu až v listopadu a rozmrzá v dubnu až v květnu.\n\nVodní doprava je možná od ústí hlavního přítoku řeky Teji.\n"}
{"id": "555299", "url": "https://cs.wikipedia.org/wiki?curid=555299", "title": "Lex (software)", "text": "Lex (software)\n\nLex je v informatice program sloužící pro generování lexikálních analyzátorů. Často se využívá společně s generátorem syntaktických analyzátorů, programem yacc. Lex vytvořil Eric Schmidt a Mike Lesk. Je běžnou součástí mnoha unixových systémů a stal se součástí standardu POSIX. Přestože je Lex tradičně proprietární nástroj, existují verze založené na původním kódu od AT&T jako open source v rámci systémů OpenSolaris a Plan 9 from Bell Labs. Velmi populární open source variantou je program flex.\n\nNa vstupu čte Lex specifikaci lexikálního analyzátoru a na výstupu k němu poskytuje zdrojový kód v programovacím jazyce C.\n\nStruktura vstupu je záměrně velice podobná výstupu programu yacc. Soubor je rozdělen do tří částí (sekcí), které jsou vzájemně odděleny dvěma znaky procenta („%%“), jak ukazuje následující příklad.\n\n\nNásledující kód je ukázkou vstupního souboru pro Flex, která je jednou z verzí lexu. Dokáže rozpoznat řetězce čísel na vstupu a poté je zobrazit na výstupu.\n\nPo zpracování vstupu Flexem výstupem zdrojový kód v jazyce C (codice_1), který může být přeložen do spustitelného programu, který na výstup vypíše všechny řetězce čísel, které na svém vstupu nalezne. Příklad vstupu:\n\nprogram vypíše:\n\nLex a syntaktické analyzátory, jako je například yacc nebo Bison, se často využívají společně. Analyzátor využívá formální gramatiku pro analýzu vstupu. Tato operace není snadno proveditelná pomocí Lexu, který využívá regulární výrazy (Lex je pouze jednoduchý konečný automat). Nicméně syntaktický analyzátor není schopen číst z prostého vstupu, vyžaduje sérii tokenů. Lex je často používán jako poskytovatel těchto tokenů.\n\nProgram codice_2 je nástroj, který může pro správu zdrojových kódů využít Lex, protože předpokládá, že soubor s příponou codice_3 je zdrojový kód pro Lex. Interní makro codice_4 pak může být programem codice_2 využito pro předání přepínačů a voleb programu Lex, který je příkazem codice_2 automaticky spouštěn.\n\n\n"}
{"id": "555314", "url": "https://cs.wikipedia.org/wiki?curid=555314", "title": "Osmansko-benátské války", "text": "Osmansko-benátské války\n\nOsmansko-benátské války označují\n\n"}
{"id": "555316", "url": "https://cs.wikipedia.org/wiki?curid=555316", "title": "Batawa", "text": "Batawa\n\nBatawa je osada tvořící součást města Quinte West v Kanadě, kterou založil nedlouho před druhou světovou válkou koncern Baťa.\n\nV létě 1938 bylo rozhodnuto, že koncern nezaloží nevelký závod v Belgii, jak se původně plánovalo, ale v Kanadě, která se jevila jako vhodnější než průmyslově vyspělé Spojené státy. </sub> Na poradě vedení koncernu kolem Vánoc 1938 byla s ohledem na události po Mnichovu zvažována varianta ztráty Zlína, a proto bylo rozhodnuto, že se továrna v kanadské Batawě stane možnou alternativou Zlína jako ústředí koncernu. Tomáš Jan Baťa poté zlínskou centrálu opouštěl se seznamem zahraničních společností firmy Baťa, ze kterých se po válce zrodila \"Bata Shoe Organization\".\n\nOsada Batawa vznikla na řece Trent necelých deset kilometrů (šest mil) od města Trenton. Povolení k zahájení výroby v tamější továrně bylo vydáno počátkem července 1939. Za druhé světové války byl výrobní program závodu přizpůsoben potřebám kanadské armády. V roce 1989 zde bylo zaměstnáno 1,5 tisíce zaměstnanců ve výrobě obuvi a dalších 380 v inženýrské divizi. V roce 1999 byla obuvnická výroba ukončena.\n"}
{"id": "555320", "url": "https://cs.wikipedia.org/wiki?curid=555320", "title": "Ambrosius Ehinger", "text": "Ambrosius Ehinger\n\nAmbrosius Ehinger také Dalfinger, Alfinger, Thalfinger (* před 1500 Thalfingen u Ulmu nebo Kostnice – † 1532 – 1533 u Chinácota, Kolumbie) byl německý conquistador a první guvernér Malých Benátek, německé kolonie v dnešní Venezuele.\n\nDo Jižní Ameriky připlul 1528 do přístavu Coro, jako reprezentant bankovní firmy Welserů spolu s dalšími 780 kolonisty. Jelikož Malé Benátky nebyly vhodné pro zemědělskou činnost, obrátil se Ehinger do vnitrozemí, kam podnikal otrokářské nájezdy a podrobil si okolní Indiány. Při jedné své výpravě založil město Maracaibo, které osídlil asi 60 španělskými osadníky. Roku 1531 se dostal při výpravě za bájným Eldoradem až k Tamalameque na řece Magdaleně. Na konci roku 1532 byl ve východních Kordillerách, asi 400 kilometrů od Bogoty na dnešní hranici s Kolumbií byl při bojích s indiány vážně raněn. Jeho osud není znám, uvádí se, že buď padl v tomto boji nebo zemřel v letech 1532 – 1533 na cestě zpět do Cora, či podlehl svým zraněním až po svém návratu.\n"}
{"id": "555332", "url": "https://cs.wikipedia.org/wiki?curid=555332", "title": "Beugniotova páka", "text": "Beugniotova páka\n\nBeugniotova páka (někdy se používá také označení Beugniotův podvozek) je mechanismus v rámovém pojezdu lokomotivy, který slouží ke zlepšení chodu lokomotivy v oblouku.\nKolem roku 1860 vyvinul hlavní inženýr firmy Köchlin Édouard Beugniot mechanismus, který spojoval dvě krajní, příčně posuvná dvojkolí pákou uchycenou ve svém středu prostřednictvím svislého odpruženého čepu k rámu lokomotivy. Umožnil tím rozdělení řídící síly (viz Heumannova metoda) na dvě dvojkolí, a tím snížil namáhání kol i kolejnic. Snížení sice není tak výrazné, jako při náhradě rámového pojezdu podvozky, avšak u spojnicových lokomotiv je konstrukce mnohem jednodušší. V případě použití Beugniotovy páky musí mít i spojnice prodloužené čepy, na kterých se mohou volně posouvat. \n\nBeugnitotovy páky dosáhly velkého rozšíření v polovině 20. století v Německu. Za všechny lze jmenovat především spojnicové lokomotivy MaK (Maschinenbau Kiel) a posunovací lokomotivy ř. 106 DR. Nelze opomenout ani parní lokomotivy řady 82\n\n\n"}
{"id": "555337", "url": "https://cs.wikipedia.org/wiki?curid=555337", "title": "Ulachan-Vava", "text": "Ulachan-Vava\n\nUlachan-Vava ( ) je řeka v Jakutské republice v Rusku. Je 374 km dlouhá. Povodí má rozlohu 12 500 km².\n\nTeče přes Středosibiřskou vrchovinu. Ústí zprava do Viljuje (povodí Leny).\n\nZdrojem vody jsou sněhové a dešťové srážky. Průměrný průtok vody činí 62 m³/s. Zamrzá v říjnu a rozmrzá v květnu až na začátku června.\n"}
{"id": "555338", "url": "https://cs.wikipedia.org/wiki?curid=555338", "title": "Třída Ethan Allen", "text": "Třída Ethan Allen\n\nTřída Ethan Allen byla americká třída raketonosných ponorek s jaderným pohonem z éry studené války. Byly to první americké balistické ponorky od počátku navržené pro tento účel. V letech 1959–1963 bylo postaveno celkem pět ponorek této třídy. Američané je provozovali v letech 1961–1992. V posledních letech své služby již nenesly jaderné zbraně. Jejich označení SSBN znamená balistická nukleární ponorka – \"Submarine, Ballistic\" (\"Nuclear\").\n\nJednotky třídy \"Ethan Allen\":\nVýzbroj představovaly čtyři příďové 533mm torpédomety. Ve dvou řadách po osmi silech bylo za velitelskou věží ponorky umístěno celkem šestnáct balistických raket UGM-27 Polaris. Rakety byly nejprve verze Polaris A-2, později Polaris A-3. V přídi byl umístěn rovněž sonar typu BQS-4 (později BQR-19). Pohonný systém tvořil jaderný reaktor typu S5W a dvě turbíny. Nejvyšší rychlost ponorky byla 15 uzlů na hladině a 23 uzlů pod hladinou.\n\n\"Ethan Allen\" provedla jediný uskutečněný zkušební odpal balistické rakety Polaris vybavené jadernou hlavicí. Raketa byla vypuštěna 6. května 1962 z ponorky plující pod hladinou v Pacifiku. Hlavice vybuchla nad jižním Pacifikem. Opakování podobných testů zabránil zákaz atmosférických zkoušek jaderných zbraní.\n\nJako nosiče balistických raket sloužily všechny tyto ponorky až do roku 1981, kdy byly vyřazeny střely Polaris. Jelikož se nedaly upravit pro nesení rozměrnějších střel Poseidon, byly z nich Polarisy demontovány a několik dalších let sloužily jako útočné ponorky. \"Ethan Allen\", \"Thomas A. Edison\" byly vyřazeny v roce 1983, zatímco \"Thomas Jefferson\" o dva roky později. Výrazně delší byla služba dvojice \"John Marshall\" a \"Sam Houston\", které byly vybaveny pro operace speciálních oddílů Navy SEALs. Například mohly nést dva válcové moduly Dry Deck Shelter, umožňující výsadek potápěčů při plavbě pod vodou. Vyřazeny byly v letech 1992-1993. Po vyřazení byly všechny postupně odeslány do recyklačního programu a sešrotovány.\n\n"}
{"id": "555341", "url": "https://cs.wikipedia.org/wiki?curid=555341", "title": "Tramvajová doprava v Grudziądzi", "text": "Tramvajová doprava v Grudziądzi\n\nTramvaje v Grudziądzi začaly jezdit na konci 19. století (nejdříve koněspřežné, později elektrické). Dnes je Grudziądz nejmenším městem v Polsku s vlastní tramvajovou sítí. Rozchod kolejí je 1000 mm.\n\nPrvotní příčinou vybudování tramvajového provozu byla výstava \"Westpreußische Gewerbe - Ausstellung\", která se konala od roku 1885. Roku 1896 se měla pořádat v Grudziądzi. 22. června 1896 se sešlo přípravné setkání, na kterém byl ustaven \"Výbor pro vybudování tramvajové tratě\", o čemž informovaly noviny \"Der Gesellige\" (číslo 18 ročník 1896). 9. března 1896 vytvořily firmy \"Carl Behn & Co\" a \"Anker & Kampmann\" sdružení \"Straßenbahn Graudenz Carl Behn & Co.\". 27. března podepsalo vedení města s tímto sdružením smlouvu, která předpokládala vybudování koňky o délce 3,05 km (od vlakového nádraží dnešními ulicemi: Dworcowa, Focha, al. 23 Stycznia, Klasztorna, Szkolna a Szewska na náměstí a dále ulicemi: Długa, Starorynkowa, Stara, Wybickiego a Legionów do parku Tivoli, kde se měla konat výstava) a její provozování 5 tramvajovými vozy. Trať o rozchodu kolejí 1000 mm byla otevřena 13. června 1896, den před zahájením výstavy.\n\n\nVe vozovém parku dominují vozy Konstal 805Na a 805Nb v počtu 20 kusů. Vedle nich jsou provozovány dva ojeté dvoučlánkové západoněmecké vozy GT6.. Počítá se s nákupem 10 vozů Duewag GT8 původem ze západoněmeckého Krefeldu. \n\n\n"}
{"id": "555349", "url": "https://cs.wikipedia.org/wiki?curid=555349", "title": "Antarktický dolar", "text": "Antarktický dolar\n\nAntarktický dolar je neplatná měna Antarktidy, vydávaná jako sběratelský předmět soukromou společností s názvem Antarktická zámořská směnárna. Tato společnost odvádí část výtěžku na financování vědeckých projektů v Antarktidě. Antarktické dolary jsou vydávané pouze v podobě bankovek o velikosti 8,9×17,8 cm (1, 2, 3, 5, 10, 20, 50 a 100 dolarů), mince vydávány nejsou. Symbol měny je A$.\n\n\n\n\n\n\n"}
{"id": "555353", "url": "https://cs.wikipedia.org/wiki?curid=555353", "title": "Seznam vlád Slovenska", "text": "Seznam vlád Slovenska\n\nToto je seznam vlád Slovenska od roku 1938 do současnosti. \n\nv období Druhé republiky \n\n\nv období 2. světové války\n\nv rámci Československé socialistické republiky\n\n\nv rámci České a Slovenské Federativní Republiky\n\n\nvlády samostatného státu\n\n\n"}
{"id": "555354", "url": "https://cs.wikipedia.org/wiki?curid=555354", "title": "Seznam písní Rammstein", "text": "Seznam písní Rammstein\n\nToto je seznam písní německé kapely Rammstein.\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "555357", "url": "https://cs.wikipedia.org/wiki?curid=555357", "title": "Suhár", "text": "Suhár\n\nSuhár (: ) je kromě hlavního města Maskat nejrozvinutějším městem v Ománu. Leží asi 200 km severně od Maskatu a zhruba 200 km jižně od Dubaje. V dřívějších dobách byl Suhár hlavním městem a mnoho lidí věří, že je místem narození námořníka Sinbáda. Ve městě stojí Suhárská univerzita. Město je situováno na pobřeží Ománského zálivu a je správním střediskem guvernorátu Severní al-Batína. Poblíž města se nachází stejnojmenná pevnost.\n"}
{"id": "555359", "url": "https://cs.wikipedia.org/wiki?curid=555359", "title": "Okresní hokejové přebory", "text": "Okresní hokejové přebory\n\nOkresní hokejové přebory jsou poslední (ještě amaterska liga) hokejová soutěž v České republice.\n\nKroměříž nemá okresní přebor.\n\nUherské Hradiště\n\nStránky Okresní hokejové ligy www.ohl-uh.cz\n\nPřeboru se účastní 8 celků, které hrají v základní části dvoukolové každý s každým, pak nadstavbová část (celkem 28 kol).\n\nZe soutěže se nesestupuje.\n\n\nZnojmo, Hodonín a Břeclav nemají okresní přebory.\n\nOkres Blansko:\nV sezóně 2014/15 se okresního přeboru Blansko účastní 12 mužstev. V základní části se utká každý s každým. Po základní části rozdělení na dvě skupiny po 6 týmech (1. - 6. místo a 7. - 12. místo). Skupiny se hrají každý s každým jednou.\n\nÚčastníci v sezóně 2014/15:\n\nVýsledky a tabulky (okresy Blansko, Brno-Město...)\n\nPřeboru se účastní 11 celků rozděleny do dvou skupin, které hrají v základní části dvoukolově každý s každým (celkem : Skupina A 8 kol, Skupina B 10 kol).\n\nZe soutěže se nesestupuje.\n\nSkupina A:\n\n\nSkupina B:\n\n\nVýsledky a tabulky (Skupina A)\nVýsledky a tabulky (Skupina B)\n\nPřeboru se účastní 11 celků, které hrají v základní části dvoukolově každý s každým (celkem 20 kol).\n\nZe soutěže se nesestupuje.\n\n\nVýsledky a tabulky (Okres Opava)\n\nPřeboru se účastní 16 celků, které hrají v základní části dvoukolově každý s každým (celkem 30 kol).\n\nZe soutěže se nesestupuje.\n\n\nVýsledky a tabulky (Okresy Nový Jičín, Ostrava-město...)\n\nPřeboru se účastní 9 celků (z toho 3 celky z okresu Brno-Venkov), které hrají v základní části dvoukolově každý s každým (celkem 16 kol - jeden tým má v jednom kole volno).\n\nZe soutěže se nesestupuje.\n\n\nVýsledky a tabulky (Okresy Žďár nad Sázavou a Třebíč)\n\nPřeboru se účastní 9 celků, které hrají v základní části dvoukolově každý s každým (celkem 16 kol - jeden tým má v jednom kole volno).\n\nZe soutěže se nesestupuje.\n\n\nVýsledky a tabulky (Okresy Pelhřimov a Havlíčkův Brod)\n\nPřeboru se účastní 9 celků, které hrají v základní části dvoukolově každý s každým (celkem 14 kol).\n\nZe soutěže se nesestupuje.\n\nJihlava - HC Černí kúň\n\nVýsledky a tabulky (Okres Jihlava)\n\nSezóna 2012/2013\n\nV okrese se hraje okresní přebor, 5 mužstev a okresní soutěž, 11 mužstev\n\nOkresní přebor (nehraje se od sezóny 2013/2014)\n\nHC Aston,\nHC Multidekor,\nHC Sezimovo Ústí,\nHC Těžký draci,\nHC Kolence.\n\nOkresní soutěž, 2013/2014 nejvyšší soutěž okresu\n\nHC Bechyně,\nHC Čenkov,\nHC Dražice,\nHC Žraloci,\nHC Chýnov,\nHC Jistebnice,\nHC Mladá Vožice,\nHC Nová Ves,\nHC Opařany,\nHC Predátors,\nTJ Radkov, HC Multideko\n\nEXTERNÍ ODKAZY\nhttp://oshl.webnode.cz/propozice-op-a-os-ledniho-hokeje-2011-2012/\n\nOkresní svaz ledního hokeje, předsednictvo Jaroslav Pátek, Břetislav Koláček, Karel Deim, Jakub Macák, Michal Talpa, Josef Buriánek\n\nTýmy v sezóně 2012/2013\n\nTJ Hluboká \"B\",\nHC Slavoj Český Krumlov \"B\",\nSKH Hluboká,\nHC David servis České Budějovice \"B\",\nHC Monto,\nHC Aspera,\nRychta Netolice,\nHC Větřní,\nHC Sharks Český Krumlov\n\nÚčastníci v sezóně 2014/2015\n\n"}
{"id": "555360", "url": "https://cs.wikipedia.org/wiki?curid=555360", "title": "The Bellamy Brothers", "text": "The Bellamy Brothers\n\nThe Bellamy Brothers je americké country-popové duo.\n\n"}
{"id": "555363", "url": "https://cs.wikipedia.org/wiki?curid=555363", "title": "Berchtoldové z Uherčic", "text": "Berchtoldové z Uherčic\n\nBerchtoldové z Uherčic (německy \"Berchtold zu Ungarschitz\") jsou hraběcí linie šlechtického rodu původem ze starobylé tyrolské rodiny Berchtoldů, který se postupně usídlil také v Dolních Rakousích, Čechách a na Moravě. \n\nPodle rodové pověsti měl jeden z předků být rytířem, který v bitvě na Moravském poli zasadil první smrtelnou ránu českému králi Přemyslu Otakarovi II. Do českých zemí se potomci rozvětveného rodu Berchtoldů dostali až po Bílé hoře. Zemský advokát Jakub Berchtold z Tridentu, povýšený císařem Matyášem do rytířského stavu zakoupil v roce 1628 moravské statky Uherčice, Vratěnín a Polici, podle nichž mu císař udělil rodový predikát. Ve druhé generaci byli povýšeni císařem Leopoldem do hraběcího stavu. Berchtoldové vlastnili též hrad Buchlov, zámek Buchlovice a několik statků v Čechách. Po druhé světové válce byl majetek posledním příslušníkům rodu Aloisovi a Zikmundovi zkonfiskován a jimi rod také vymřel.\n\nO mládí Jakuba z Berchtoldu (\"Jakob von Berchtold\", 1585-1641), zakladatele pozdějšího hraběcího rodu, není mnoho známo. Z díla Franze Karla Wißgrilla „\"Schauplatz des landsässigen Nieder-Österreichischen Adels\"” (vyd. ve Vídni roku 1800) víme jen tolik, že byl synem tyrolského šlechtice Matyáše a doktorem práv. Kde studoval a získal doktorát, slovník dolnorakouské šlechty taktéž neuvádí. V jeho rodné zemi Tyrolsku jej pak najdeme ve službách arcivévody Ferdinanda jako tajného písaře (\"Geheimschreiber\"). Svěřený úřad musel pravděpodobně vykonávat velmi pečlivě a dovedně, jelikož arcivévoda mu věnoval zvláštní přízeň a na jeho přímluvu byl nejprve 27. března 1618 jmenován císařským radou a regentem dolnorakouského pluku a 6. ledna 1626 jej císař Matyáš Habsburský pozvedl (také manželské potomky obou pohlaví) do rytířského stavu. V návaznosti na udělení rytířského titulu a erbu mu bylo 6. července 1627 potvrzeno, že se může nazývat podle vlastněných majetků a byl osvobozen od civilních zaměstnání.\n\nV létě roku 1627 (31. srpna) byl rytíř Jakub Berchtold jmenován prezidentem dvorské komory (\"Hofkammerdirektor\"). Úřad spravoval několik let velmi úspěšně a na konec jej jeho dobrodinec a patron Ferdinand II., který se mezitím stal císařem, povýšil 4. května 1633 do stavu svobodných pánů (\"Reichsfreiherr\"), taktéž jeho choť a všechny manželské potomky, dědice a potomstvo, syny a dcery přítomné i budoucí. Jakub byl dvakrát ženat. Jeho první chotí se stala Dorothea, dcera zemského podmaršálka Ruperta z Hegenmülleru na Thuberweilernu (ovdovělá von Süss), druhou 14. listopadu 1627 Regina Kateřina, dcera Christopha Carla Rüzena zu Grub und Pürgelstein, která zemřela 20. května 1655. První manželství zůstalo bezdětné a zd ruhého pošli potomci: synové František Benedikt, Matyáš Arnošt, Jakub Filip a dcery Marie Lucie, Marie Barbora a Marie Kateřina.\n\nJakob, rytíř von Berchtold, zakoupil v roce 1628 od Hannse Georga ze Schwarzenau panství Uherčice, které sestávalo ze vsi Nové Uherčice se zámkem, tržního městečka Vratěnína s pustým zámečkem, jedním dvorcem a mýtem, městečkem Frejštejn s pustým hradem, ze vsí Korolupy, Mešovice, Stálky s farou, Hluboká, lenní vsi Dešná s farou a 13 poddaných v Zimní ulici (\"Winterzeil\") v Rancířově. V roce 1631 získal olomoucké biskupské léno Dešnou a v následujícím roce také léno Županovice (\"Zoppanz\"), v roce 1633 panství Police a 1636 Kojetice (\"Kojatiz\"), které připojil k polickému panství. Roku 1632 přikoupil u Kolína po Janu Zárubovi z Hustiřan konfiskát panství Radim. Zemřel ve Vídni 28. května 1641 ve věku 56 let. Je pochován ve vídeňské katedrále svatého Štěpána poblíž hrobky císaře Fridricha III. a oltáře sv. Leopolda.\n\nFrantišek Benedikt Berchtold, první syn Jakuba Berchtolda, se narodil 4. března 1631. Po smrti svého otce a po rozdělení majetku 15. prosince 1655 obdržel rodinné sídlo Uherčice a 7. října 1657 se oženil s Marií Alžbětou, hraběnkou ze Sprinzensteinu. Císař Leopold I. udělil 19. července 1673 všem třem bratrům titul říšských hrabat (\"Reichsgrafenstand\") s přídomkem z  Uherčic, Vratěnína a Police (\"Herr von und zu Ungarschhiz, Fratting und Pulliz\"). Podruhé se oženil 22. září 1666 se Zuzanou Eleonorou, paní z Zollernu‚ která zemřela 17. ledna 1676. Třetí chotí se stala 3. dubna 1677 Eva Alžběta, svobodná paní von Schiffer. Po sobě zanechal pouze dcery: Marii Annu, (hraběnka ze Schrattenbachu)‚ Marii Isabelu (hraběnka z Braidy), Marii Eleonoru (svobodná paní von Witten), Marii Maxmlianu (hraběnka Berchtoldová) a Marii Josefu (svobodná paní von Wilczek). C. k. komoří hrabě František Benedikt zemřel 7. července 1690.\n\nHlavním rodovým sídlem na Moravě se stal zámek v Polici a hlavním hospodářským centrem dvůr v Budkově. František Benedikt byl velkým milovníkem umění a mecenášem. Právě on se zasloužil o barokní zámeckou výzdobu Uherčic, donaci a založení kláštera bosých augustiniánů a výstavbu nového farního kostela ve Vratěníně, dále pak kaple před kostelem Panny Marie Sněžné v Praze (dnes zbořené). Roku 1692 jeho pět dcer prodalo Uherčice novému majiteli Donátu Heisslerovi z Heitersheimu.\n\n\nHrabě Matyáš Arnošt, druhorozený syn Jakuba Berchtolda, se narodil 26. února 1632. Při dělbě dědictví obdržel rakouské panství Pottendorf a moravské panství Polici, sestávající ze vsí Police, Bačkovice, Dědice, Kostníky, Hornice, Kojetice, Lovčovice, Plačovice a Radotice. V roce 1660 se oženil se svobodnou paní Annou Amabilií Švihovskou z Rýzmberka, druhou chotí se stala v roce 1662 Eleonora Polyxena, dcera Filipa V., hraběte z Mannsfeldu. Roku 1666 přikoupil Budkov a Mladoňovice. Zemřel 4. července 1678 a zanechal po sobě šest dcer: Marii Alžbětu, Marii Annu, Marii Anežkou, Annu Terezii, Marii Barboru, Marii Kateřinu a dědice Františka Karla a druhého syna Františka Ferdinanda, který se oženil s Marií Františkou, hraběnkou z Vrtby a zemřel bezdětný.\n\nHrabě František Karel se narodil 24. května 1664. Po svém otci zdědil polické panství, ke kterému přikoupil roku 1711 Žerotice. Oženil se roku 1686 s Alžbětou Reginou, slezskou hraběnkou z Pražmy (zemřela roku 1708) a podruhé v roce 1710 s Marií Antonií, hraběnkou Krakovskou z Kolovrat. Z každého manželství pošly dva synové a podle poslední vůle z 2. května 1717 po sobě zanechal panství Police, Budkov a vsi Želetice a Žerotice. Polici, Želetice a Žerotice s lénem Dešná a Županovice obdrželi synové z prvního manželství František Antonín a Adam Ignác. František Karel zemřel v 56 letech 19. září 1720. Jeden ze synů z druhého manželství zemřel dva roky po něm a poslední syn Karel Norbert zůstal svobodný. Synové František Antonín a Adam Ignác se 23. listopadu 1722 dohodli na dělbě majetku, tajný rada, vrchní zemský komoří a hejtman Znojemského kraje hrabě Adam Ignác si ponechal panství Polici s lény Dešnou a Županovicemi, Budkov, Želetice a Žerotice. Zemřel roku 1786. Zanechal po sobě pět dětí.\n\nHrabě František Antonín se narodil 10. března 1691 a roku 1736 se oženil s Marií Ester Alžbětou, hraběnkou ze Sinzendorf-Ernstbrunnu (* 28. srpna 1716). Zemřel roku 1746 a zanechal po sobě nezletilého syna Prospera Antonína.\n\nHrabě Prosper Antonín, syn Františka Antonína, svobodný pán z Uherčic, c. k. podplukovník (\"Oberstleutnant\") a později také c. k. důlní rada (Bergrath) v Čechách prodal roku 1757 po otci zděděné majetky své matce, která se po smrti prvního manžela hraběte von Walldorf znovu provdala. V Čechách zakoupil Stráž nad Nežárkou (\"Platz\") a Neznašov. V roce 1754 se oženil s Marií Terezou Petřvaldskou z Petřvaldu (Peterswaldsky von Peterswald), vdovou po svobodném pánovi Otislavu (\"Ottislaw\") z Kopenic a paní na Buchlově.\n\nZ manželství pošli děti:\nCrescentia Anna, narozená roku 1756, provdaná 19. února 1766 (?) za Františka hraběte ze Stubenbergu, c. k. komořího a generálmajora; František Mořic, narozen roku 1757; Leopold, narozen roku 1759; Karel Gustav, narozen roku 1761, c. k. komoří, sloužil v armádě v hodnosti vrchního strážmistra (Oberstwachtmeister), pán na Neznašově, zemřel v 51. letech. Jeho první manželkou byla Anna, hraběnka z Edlingenu; druhou manželkou Emilie, svobodná paní von Schell; Kajetána, narozená roku 1765, provdaná nejprve za Johanna, hraběte von Stomm, c. k. komořího a po jeho smrti za Františka Josefa, svobodného pána z Königsbrunnu (šlechtický diplom od roku 1685; titul svobodného pána od roku 1716), který zemřel 18. května 1815.\n\nPo smrti matky Marie Terezy roku 1768, hraběnky Berchtoldové, rozené z Petřvaldu, bylo panství za nezletilé děti dočasně spravováno a v roce 1786 panství převzala neprovdaná starší sestra zemřelé Marie Terezy, Eleonora, svobodná paní z Petřvaldu, jejímž synovcem byl Leopold, hrabě Berchtold. S Eleonorou vymřel 15. června 1800 rod Petřvaldských z Petřvaldu po přeslici.\n\n\nHrabě Jakub Filip/Jakob Philipp, třetí syn Jakuba Berchtolda, se narodil 7. dubna 1634. Po otci obdržel panství Radim a oženil se s Kateřinou z Říčan, založil tak v Čechách vedlejší mladší linii, která se označovala taktéž přídomkem z Uherčic. Radimské panství odkoupila  roce 1679 Anna Kateřina, hraběnka z Herbeštejna, která jej po šesti letech přepustila Johaně Emercianě, hraběnce Galasové.\n\n\n\nPrvní rytířský erb sestával z modrého štítu, na kterém byl vyobrazen stoupající zlatý lev, držící v pravé tlapě meč a v levé kruhový bílý a uprostřed do špičky vypouklý štít. Nad štítem helmice s otevřeným hledím a modro-zlatým klenotem a zcela nahoře znovu již popsaný lev.\n\nErb svobodných pánů měl čtyři pole. Ve zlatém prvním a čtvrtém poli se nacházela rozkročená korunovaná černá orlice s rozevřenými křídly, ve druhém a třetím poli byl na černé špici sahající až k hornímu okraji vyobrazen již popsaný zlatý lev s mečem a štítem a zbytek pole byl vyplněn po obou stranách třemi šikmými červenými pruhy s uvnitř dvěma bílými. Nahoře byly vyobrazeny tři otevřené helmice, na první stála korunovaná černá orlice, na druhé onen zlatý lev s mečem a štítem a na třetí vlevo dvojité uzavřené kose červeno-stříbrně šrafované křídlo. Klenot helmice byl na pravé straně zlato-černý a na levé stříbrně-červený.\n\nPo několika úpravách nakonec čtvrcený erb obsahoval černou říšskou orlici na zlatém poli a lva se stříbrným štítem s červeným a stříbrným kosmým pruhem.\n\n\n"}
{"id": "555367", "url": "https://cs.wikipedia.org/wiki?curid=555367", "title": "Beřkovští ze Šebířova", "text": "Beřkovští ze Šebířova\n\nBeřkovští ze Šebířova byli staročeský vladycký rod, o němž se první zmínky objevují v 15. století. Nebyli nijak významní, vlastnili statky na Mělnicku a krátký čas také drželi Kokořín.\n\nPrvní zmínky pochází z 15. století, kdy nejstarší příslušník rodu, Radslav ze Šebířova, získal Mirovice a zakoupil Počaply. Rod byl pravděpodobně založen v Šebířově u Tábora, své příjmení získal podle Beřkovic na Mělnicku. Radslav ze Šebířova měl tři syny: Radslava, Petra a Jindřicha. Prvorozený Radslav (1476–1537) zastával funkci nejvyššího písaře a koupil Liběchov. Beřkovští drželi statky především na Mělnicku (Dolní Beřkovice, Liběchov, Libčeves a další). Roku 1522 si bratři Hynek a Jan dělili dědictví, Hynek získal Kokořín a Jan Beřkovice. Rod v té době měl statky i na Benešovsku a Humpolecku. Jaroslav Beřkovský ze Šebířova ve druhé polovině 16. století sloužil legátovi polského krále a cestoval v jeho službách po jihovýchodní Evropě, nejdále se podíval do Cařihradu. Během třicetileté války jim byly některé statky zkonfiskovány. Jeden z posledních příslušníků rodu, Albrecht Eusebius bojující na švédské straně, padl roku 1636. Po válce již o nich nejsou žádné zmínky. Jejich statky převzali Lobkovicové. \n\nV červené poli se skvěla stříbrná lilie, nad přílbicí vlál tatarský typ klobouku.\n\nSňatky byli spřízněni se Smiřickými, pány z Vřesovic, Vančury, Zvířetickými, Kaplíři a jinými méně významnými rody.\n\n"}
{"id": "555368", "url": "https://cs.wikipedia.org/wiki?curid=555368", "title": "Běšinové z Běšin", "text": "Běšinové z Běšin\n\nBěšinové z Běšin byli vladycký rod pocházející z vesničky Běšin u Klatov. Nepatřili k významným rodům, působili na nižších úřadech či ve službách významných šlechtických rodů.\n\nPrvní zmínky o nich nalezneme na konci 14. století. Začátkem 16. století se rozdělili na dvě větve, první sídlila Bělčicích a druhá v Liticích. Roku 1500 dojednal Jiří z Běšin jako pověřenec českého krále Vladislava II. na francouzské půdě třetí králův sňatek, tentokráte s Annou z Fois. Zapojili se do bojů během třicetileté války, když Václav Běšina roku 1648 hájil Písek před švédskými vojsky, Václav Norbert bojoval v Itálii. Jan Filip působící jako podkomoří byl roku 1764 povýšen do panského stavu. V 19. století žilo ještě několik potomků různých větví rodu. Jediný další člen rodu získal povýšení do panského stavu, byl jím soudce říšského soudního dvora v Bádensku Jan Bedřich, stalo se tak v roce 1644. Jeho syn Ferdinand Karel zastával funkci hofmistra markraběte bádenského.\n\nŠtít dělený na poloviny, přičemž v první se nachází medvědí tlapa na zlatém podkladu a v druhé stříbrný buvolí roh v černém poli.\n\nSpojeni byli s Merklíny a pány z Říčan.\n\n"}
{"id": "555369", "url": "https://cs.wikipedia.org/wiki?curid=555369", "title": "Posturologie", "text": "Posturologie\n\nPosturologie (nebo také posturika) je vědní disciplína zabývající se postoji a uspořádáním těla v prostoru. Za posturologii můžeme považovat i sdělování fyzickými postoji a jednotlivými částmi těla (naklonění hlavy na stranu). U posturologie je důležitá empatie. Posturologické projevy se řadí do neverbální komunikace.\n\nTělesná poloha, fyzický postoj člověka naznačuje nejen to, co se s jedincem zrovna děje, ale i to, co se s ním dělo v předchozí chvíli a do jisté míry i to, co bude následovat v příštím okamžiku. Obdobně jako u proxemiky i zde sehrává svou roli celá řada faktorů, např. temperament, momentální psychické rozpoložení, kulturní vliv, aj. Lze říci, že poloha, kterou osoba v sociální interakci zaujímá, vyjadřuje do jisté míry její postoj k okolnímu dění.\n\nPodle Leška – je posturologie uspořádání těla v prostoru, jeho postavení a držení. Posturologie vydává signál pro definici komunikační situace, sděluje nám, co se odehrává v dané osobě a v konkrétní sociální interakci. To, co vyjádříme posturologií je statickým zachycením dynamického pohybu. Posturologie je společensky limitována.\n\nPodle Vymětala – posturologie se zabývá komplexně držením těla, jeho napětím nebo uvolněním, náklony, polohou rukou, nohou, hlavy, směrem natočení těla a konfigurací všech částí těla. Posturologie vychází ze základního poznatku, že \"„lze nemluvit, ale nelze nezaujmout žádnou polohu těla a žádný postoj!“\" Z posturologických signálů poměrně snadno poznáme, jak si nás partner nebo přítomní cení a považují, jak férově či neférově by se k nám zachovali. Do posturologických signálů můžeme zařadit i některé signály z kineziky, například chůze.\n\n\nV pokusech studujících vliv souladu a nesouladu v postojích výsledky odhalily, že ten, kdo zaujímal kongruentní postoje byl vnímán podstatně kladněji než ten, kdo se choval nekongruentně. Tyto poznatky se aplikovaly v psychoterapeutické praxi. Když šlo o navázání kontaktu mezi psychoterapeutem a pacientem, psychoterapeut se snažil zaujímat fyzické postoje podobné jako pacient, čímž se mnohem snadněji docílilo tzv. raportu – bližšího osobního kontaktu.\n\n\nVzezření, vnější vzhled člověka je v sociálním kontaktu první informací o něm, která působí po celou dobu kontaktu. Ve zkratce lze uvést dva body:\n\n\n\n\n"}
{"id": "555370", "url": "https://cs.wikipedia.org/wiki?curid=555370", "title": "Streptokokóza ptáků", "text": "Streptokokóza ptáků\n\nStreptokokóza představuje bakteriální onemocnění drůbeže, exotů i volně žijících ptáků. Vyskytuje se jak v akutní septikemické, tak i v chronické formě s mortalitou pohybující se mezi 0,5-50 %. Klinicky zjevné infekce jsou obvykle sekundárního původu, protože u většiny ptáků představují streptokoky část normální mikroflóry. Streptokoky jsou v přírodě ubikvitární a obecně se vyskytují v prostředí s chovanou drůbeží. \n\nAkutní streptokokové infekce byly poprvé popsány u kura domácího Nogaardem a Mohlerem (1902) a Mackem (1908). Edwards a Hull (1937) pozorovali chronickou streptokokózu u slepic projevující se 50% mortalitou, zánětem vejcovodu a pobřišnice. U krůt byla streptokokóza popsána Volkmarem (1932).\n\nNejčastější příčinou streptokokózy u ptáků je \"Streptococcus zooepidemicus\" (sérologická skupina C podle Lancefieldové) a enterokoky \"Enterococcus faecalis\", \"E. faecium\", \"E. durans\" a \"E. avium\" (skupina D).\n\nRod \"Streptococcus\" zahrnuje podmíněně patogenními komensály sliznic živočichů, primárně patogenní jsou jen některé druhy, např. \"Streptococcus pyogenes\". Vzhledem k velké rozmanitosti vlastností druhů v rámci rodu se streptokoky klasifikují pomocí 4 základních kritérií, kterými jsou (1) typ změn na krevním agaru (alfa, beta a gama hemolytické), (2) sérologické třídění (skupiny podle Lancefieldové) na základě přítomnosti stěnového polysacharidového antigenu, (3) biochemické a fyziologické vlastnosti a (4) patogenita a místo výskytu (pyogenní, enterokoky aj.).\n\nEnterokoky se vyskytují jako saprofyté a komensálové trávicího traktu ptáků; vzhledem k jejich odlišným vlastnostem byl pro ně vytvořen samostatný rod \"Enterococcus\".\n\nStreptokoky jsou kulaté nebo oválné buňky, průměrné velikosti pod 2 µm. V zorném poli mikroskopu se vyskytují jednotlivě, v párech nebo v krátkých řetízcích. Jsou grampozitivní, kataláza negativní, spory netvoří, některé druhy tvoří příležitostně pouzdro. Většina druhů je nepohyblivých, fakultativně anaerobních, růst některých je podporován CO2. Konečným produktem fermentace cukrů je kyselina mléčná. Běžně se izolují na krevním agaru, kde tvoří po 24hodinové kultivaci drobné kolonie s různým typem hemolýzy a jejichž vzhled se liší podle disociační fáze.\n\nEnterokoky („fekální streptokoky“) se liší od streptokoků nejen genotypicky, ale i menší náročností na kultivační média, rezistencí k vysokému pH (8,5), schopností růst v hypertonickém roztoku (6,5 % NaCl) a dalšími charakteristikami. Na krevním agaru vytvářejí šedobílé kolonie většinou bez hemolýzy. Jsou považovány za indikátory fekálního znečištění prostředí, vod a potravin.\n\nDruhová diferenciace streptokoků a enterokoků se provádí na základě jejich morfologie a růstových, biochemických a sérologických vlastností.\n\nStreptokoky se vyznačují řadou antigenních struktur a faktorů patogenity vázaných na buňky (stěnový polysacharidový antigen, peptidoglykan, proteinové antigeny, kyselina lipoteichoová, pouzdro aj.) i produkovaných extracelulárně (toxiny, streptolyziny, hayluronidáza, streptokinázy, deoxyribonukleáza a další). Jejich význam v patogenezi onemocnění ptáků je v porovnání se savci znám mnohem méně. Bez ohledu na význam predispozičních faktorů na vznik onemocnění mohou však usnadňovat infekci anebo inhibovat obranný systém hostitele i jiné kompetitivní bakterie.\n\nStreptokoky i enterokoky jsou považovány za část autochtonní mikroflóry kůže a sliznic trávicího, dýchacího i reprodukčního traktu ptáků. Patogenita těchto oportunních koků závisí na funkčním stavu obranného mechanismu hostitele. Predispozičními faktory pro vznik nemoci jsou nejčastěji imunosuprese, kontaminující infekce a někdy i faktory virulence produkované určitými kmeny streptokoků a enterokoků.\n\nBeta hemolytické a pyogenní streptokoky se u ptáků v porovnání se savci vyskytují zřídka. Mnohem častější jsou infekce alfa hemolytickými (viridujícími) streptokoky a enterokoky. \"S. zooepidemicus\" většinou postihuje dospělého kura domácího, ale byl prokázán také jako příčina mortality u divoce žijících ptáků. Experimentálně jsou vnímaví králíci, myši, krůty, holubi, kachny a husy. \"S. dysgalactiae\" byl vykultivován u poražených brojlerů s celulitidou. \"S. mutans\" byl zjištěn jako příčina septikémie a zvýšené mortality u husí, přičemž možnými predispozičními faktory byly kontaminovaná pitná voda a špatná kvalita podestýlky. Přirozená i experimentální infekce \"S.gallolyticus\" (syn. \"S. bovis\") způsobuje akutní septikémii a kloubní infekce u závodních holubů.\n\nBakteriální endokarditida u drůbeže může být způsobována četnými bakteriemi, jako jsou \"E. faecalis\", \"E. faecium\", \"E. durans\", \"S. zooepidemicus\", \"Staphylococcus aureus\" a \"Pasteurella multocida\". Z přirozených infekcí bývá nejčastějším izolátem \"E. faecalis\", kterým lze endokarditidu vyvolat experimentálně po iv. infekci. Streptokoky byly také izolovány z osteomyelitidy u krůt společně s \"E. coli\" a stafylokoky.\n\n\"E. faecalis\" postihuje ptáky bez ohledu na věk; je častou příčinou zvýšené mortality u embryí a mladých kuřat po fekální kontaminaci násadových vajec. \"E. faecium\" a \"S. mutans\" byly identifikovány jako příčina zvýšených úhynů u kachňat a housat. Enterokoky mohou být příčinou vyšší embryonální mortality, zánětu pupků a žloutkového váčku i letálně probíhající septikémie u kuřat do 10. dne věku. U starších věkových kategorií mohou způsobovat endokarditidy a tvorbu granulomů v játrech.\n\nInfekce se sice může šířit vertikálně, častější je však horizontální přenos přes dutinu ústní nebo pupek, vzduchem nebo poraněnou slizniceí či kůží. Predispoziční faktory napomáhají vzniku onemocnění (interkurentní infekce, oslabení tělesné konstituce, stresory prostředí aj.). Vertikální přenos může být příčinou časné embryonální mortality a zvýšené morbidity a mortality po vylíhnutí. Infekce čerstvě líhnutých mláďat často souvisí s omfalogenní postnatální septikémií. Streptokoky přežívají po dlouhou dobu v prostředí. Jsou citlivé na většinu běžně používaných dezinfekčních prostředků.\n\nStreptokoky skupiny C způsobují septikémii s následným systémovým onemocněním embolicko-trombotického charakteru a úhynem. Enterokoky mohou mimo trávicí trakt způsobovat nekrotické zánětlivé změny v infikovaných orgánech. Terénní infekce se zpravidla vyskytují po orální infekci a to většinou po vylíhnutí a u rostoucích ptáků. \"E. faecalis\" indukuje akutní septikémii nebo subakutní až chronické onemocnění. U mladých ptáků převládá akutní forma a u přežívajících často vznikají endokarditidy. Po vertikálním přenosu vykazují líhnutá kuřata akutní septikémii.\n\nU kanárů \"E. faecalis\" nepatří mezi autochtonní flóru a může primárně vyvolávat respirační onemocnění, projevující se subakutním až chronickým zánětem průdušnice, dušností a šelesty. Naopak \"E. c\"olumbae je autochtonní složkou flóry střeva u holubů.\n\nInkubační doba kolísá od jednoho dne do několika týdnů, nejčastěji ale 5-21 dní.\n\nInfekce \"S. zooepidemicus\" se většinou vyskytují u dospělé drůbeže, ale mohou být příčinou úhynů i u divoce žijících ptáků. Enterokokové infekce postihují ptáky bez ohledu na věk. Nebezpečné jsou zejména infekce násadových vajec a infekce velmi mladých ptáků. V postiženém hejnu se infekce šíří poměrně pomalu. Někteří ptáci uhynou, jiní se mohou částečně uzdravit. U rekonvalescentů jsou ale časté recidivy.\n\nPříznaky onemocnění vyvolávané pyogenními (vyvolávající hnis) streptokoky a streptokoky skupin C a D jsou celkem podobné. Streptokokóza u drůbeže probíhá ve formě akutní nebo chronické. U mladé drůbeže je průběh onemocnění většinou akutní až perakutní, u starších spíše protrahovaný až chronický.\n\nKlinické příznaky při septikémii bez ohledu na věk mohou být představovány náhlými úhyny nebo silnou depresí s následným úhynem během 2-6 dnů po výskytu prvních příznaků (akutní průběh). Mortalita se může pohybovat od 5 do 90 %. Dalšími možnými příznaky jsou netečnost, bledý nebo cyanotický hřebínek, lalůčky i obličej, načepýřené peří, vodnatý nažloutlý průjem, rychlý pokles hmotnosti, dušnost, výtok z nosu někdy i s příměsí krve, konjunktivitidy, zánět nosních dutin a u nosnic snížení až zastavení snášky. U ptáků, kteří přežijí systémovou infekci, dochází ojediněle ke vzniku endokarditidy a insuficienci srdečních chlopní. Tento stav se obtížně diagnostikuje, někdy se projevuje jako chronická dyspnoe.\n\nPři prolongované formě (subakutní až chronické) se pozorují deprese, anémie, postupné hubnutí, průjem, horečka, zchromnutí v důsledku zánětlivého postižení kloubů a pochev šlachových, někdy opuchnutí krku v celé jeho délce, tremor hlavy i tortikolis (zkroucení krku). Fibrinózní změny kloubů, případně i s tvorbou abscesů, se mohou objevovat i za několik měsíců po počáteční infekci.\n\nU amazoňanů s mírným výtokem z nozder byl izolován streptokok skupiny G, který způsoboval respirační onemocnění i u mláďat chovaných ve stejné voliéře.\n\nU pštrosů byla infekce streptokoky skupiny C charakterizována nepohyblivostí, anorexií a poruchami polykání. Streptokoky společně s \"Corynebacterium pyogenes\" mohou vyvolávat neštovičné změny na sliznici dutiny zobáku a volete. Infekce holubů \"S. gallolyticuss\" způsobovala perakutní úhyn až chronický zánět svalů a kloubů.\n\nEnterokoky jsou častou příčinou pneumonií (zánět plic) u různých druhů ptáků, zejména pěvců; primárně postihují mladé ptáky. U kanárů způsobuje \"E. faecalis\" zánět průdušnice a změnou nebo kompletní ztrátou hlasu. Podobné klinické příznaky vyvolává u kanárů také tracheální roztoč (\"Sternostoma tracheacolum\"). \n\nPředběžnou diagnózu umožňuje průkaz streptokoků na krevním nátěru nebo v otiskových preparátech z poškozených srdečních chlopní nebo změn od ptáků s typickými příznaky a změnami. Streptokokózu potvrzuje izolace \"S. zooepidemicus\" nebo enterokoků (bez fekální kontaminace) z typických změn u drůbeže s odpovídajícími klinickými příznaky.\n\nDiferenciální diagnostika zahrnuje jiné bakteriální septikemické nemoci, např. stafylokokózu, kolibacilózu, choleru a červenku. Dále je také vhodné vyloučit technologické chyby při líhnutí, virovou artritidu, mykoplasmózy a salmonelózy.\n\nParenterální ošetření antibiotiky bývá účinné v počáteční fázi nemoci, s postupující dobou trvání klesá úspěšnost léčby. Ve všech případech klinické streptokokózy se doporučuje test mikrobiální citlivosti.\n\nZ preventivních opatření se doporučuje omezovat stresy a zabraňovat vzniku imunosupresivních chorobám. Pečlivá asanace prostředí a DDD redukují rezidentní streptokokovou infekci v prostředí. Plynování formaldehydem snižuje celkový počet streptokoků v líhních.\n\n"}
{"id": "555373", "url": "https://cs.wikipedia.org/wiki?curid=555373", "title": "Páni z Biberštejna", "text": "Páni z Biberštejna\n\nPáni z Biberštejna (též z Bibrštejna, z Bibirštejna či Bieberštejna, nebo Biberštejnové, \"(von) Bieberstein\") byli panský rod, do Čech přišlý ve 13. století pravděpodobně z Míšně.\n\nPo příchodu v 13. století jako první ve známost vešel Rudolf Biberstein (též zvaný Rulík nebo Rulek) tím, že v roce 1278 koupil od krále Přemysla Otakara II. panství s hradem Frýdlant. Jeho syn Jan získal Nymburk, v hromadění majetku úspěšně pokračoval i Bedřich z Biberštejna. Právě po příchodu do Čech nabyli největšího jmění, kromě Frýdlantu získali po roce 1340 i Tuchoraz, Chotěbuz a několik statků v Lužici a dokonce i ve Slezsku. Bedřichovi synové si roku 1416 rozdělili otcův majetek mezi sebe. V pozdějších letech se rod rozdělili na dvě větve. Tu první, frýdlantskou, založil Oldřich a roku 1551 jeho vnukem Kryštofem vymřela, majetek větve se dostal do rukou krále a část odkoupili Lobkovicové. Druhou založil Václav, další příslušník této větve, Karel z Biberštejna, se marně snažil získat Frýdlant zpět, ale ani jeho děti nedokázaly udržet dosavadní majetek rodu. Poslední potomek rodu, Eliška z Biberštejna, zemřela v roce 1683.\n\nDo historie města Mimoně se zapsal roku 1570 Karel z Biberštejna tím, že zde nechal postavit panský dům, z něhož se pozdějšími přestavbami stal zámek.\n\nSpojeni byli s Lobkovici, Berky z Dubé, Šliky, Trčky, Vartemberky a dalšími rody.\n\nVe zlatém poli měli červený jelení paroh, Paprockým z Hlohol nazývaný pro svůj tvar jako korál. Později svůj znak rozšířili o dvě další pole s jelenem a třemi kosami.\n\nMěsta která ve svém znaku mají rudé paroží biberštejnského rodu:\nNejmovitější příslušník rodu, Bedřich z Biberštejna, podle pověsti měl hrát s ďáblem v kostky, prohrál duši, avšak za odměnu mu pekelník rozoral skálu pod hradem. Při Bedřichově pohřbu tvrdili ti, co nesli jeho rakev, že byla nápadně lehká, a že tedy si ho sám vládce pekel odnesl.\n\n\n\n"}
{"id": "555377", "url": "https://cs.wikipedia.org/wiki?curid=555377", "title": "Zweigeltrebe", "text": "Zweigeltrebe\n\nZweigeltrebe (zkratka Zw, název dle VIVC \"Zweigeltrebe Blau\") je moštová odrůda révy vinné (\"Vitis vinifera\"), určená k výrobě červených vín. Odrůda byla vyšlechtěna v roce 1922 ve Spolkovém ústavu pro vinařství a ovocnářství v rakouském Klosterneuburgu. Odrůdu vyšlechtil Fritz Zweigelt křížením odrůd \"Svatovavřinecké\" (\"St. Laurent\") a \"Frankovka\" (\"Blaufränkisch\").\n\nRéva vinná (\"Vitis vinifera\") odrůda \"Zweigeltrebe\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je středně bujný až bujný, se vzpřímenými letorosty. Včelka je bělavě zelená, okraje uzavřených lístků jsou načervenalé, ochlupení je středně husté. Vrcholek letorostu je středně silně bíle vlnatě ochlupený, s bronzovým nádechem, mladé lístky mají hnědě bronzový nádech. Letorost je červenohnědý. Jednoleté réví je hnědé, v uzlech a kolénkách intenzívněji zbarvené, je středně silné a má středně dlouhá internodia. Zimní pupeny jsou malé, širší, zahrocené.\n\nList je středně velký až velký, tuhý, širší než delší, tří-, zřídka pětilaločný s mělkými výkroji, tvar čepele je ledvinovitý, líc listu je tmavě zelený, slabě až silně puchýřnatý, rub listu je hladký. Řapíkový výkroj je lyrovitý, otevřený až mírně překrytý s průsvitem, ohraničený žilkami, řapík listu je středně dlouhý, stejně jako žilnatina listu v okolí řapíku načervenalý.\n\nOboupohlavní pětičetné květy v hroznovitých květenstvích jsou žlutozelené, samosprašné. Středně velký (150 mm, 157-194 g), často křídlatý, kónický hrozen je v dobrých podmínkách velmi hustý, při přetížení očky a v suchých půdách je řidší. Plodem jsou menší až středně velké bobule (17 mm, 1,5 g), kulaté až oválné, modročerné barvy, se středně silnou, stejnoměrně voskově ojíněnou slupkou, se šťavnatou, rozplývavou dužinou plné chuti, která je bez zabarvení. Semeno je středně velké, hruškovité, s prodlouženým zobáčkem, hnědé.\n\n\"Zweigeltrebe\" je středně pozdní, moštová odrůda révy vinné (\"Vitis vinifera\"). Byla vyšlechtěna roku 1922 bývalým ředitelem vinařské školy a vinařského ústavu v rakouském Klosterneuburgu, Fritzem Zweigeltem, křížením odrůd \"Svatovavřinecké\" (\"St. Laurent\") a \"Frankovka\" (\"Blaufränkisch\"). O její rozšíření v Rakousku se později zasloužil legendární vinař Dr. Lenz Moser a nyní je zde nejrozšířenější modrou odrůdou. Pěstována je zde především ve vinařských regionech Neusiedlersee a Dolní Rakousko, roku 2009 byla pěstována na 14,1 % plochy vinic, roku 2007 na 6.535 hektarech.\n\n\"Zweigeltrebe\" se s úspěchem pěstuje i v jiných částech Evropy. V Maďarsku je vysazeno na necelých 2.000 hektarech vinic, v Německu byla roku 2007 pěstována na 2.798 ha, dále ji najdeme ve Švýcarsku roku 2007 na 14 ha, v Chorvatsku, Slovinsku a v Srbsku. Pár hektarů Zweigeltu objevíte dokonce i za Lamanšským průlivem, v chladné Anglii a v kanadských provinciích Ontario a Britská Kolumbie. Nedávno se „Zweigelt“ ujal na nově vysázených vinicích v Belgii.\n\nV druhé polovině 60. let se začala pěstovat i v bývalém Československu, nejvíce na Moravě. Pro zajímavé biologické vlastnosti, hlavně pěstitelské, byla roku 1980 zapsána do Státní odrůdové knihy České republiky, od téhož data je zapsána také v Listině registrovaných odrůd na Slovensku. V ČR má odrůda nejvyšší zastoupení na Mostecku, Brněnsku, Mutěnicku a Strážnicku, nedaří se jí na Čáslavsku. Podíl vinic v ČR roku 1999 byl 2,5 %, roku 2010 již 4,9 %, celkově byla roku 2004 vysazena na 883 ha. Průměrné stáří vinic činilo roku 2010 asi 16 let. Na Slovensku byla roku 2004 vysazena na 70 hektarech, tedy na 0,46 % plochy vinic.\n\nRoku 2006 u nás bylo registrováno pět klonů odrůdy, udržovateli jsou Ing. Alois Tománek, Šlechtitelská stanice vinařská Polešovice a ŠSV Velké Pavlovice.\nZweigeltrebe přesvědčilo i ty vinaře, kteří modrým odrůdám příliš nevěřili. Jen v letech 1996 až 2002 byla v ČR tato odrůda nově vysazena na 211 hektarech vinic. V roce 2002 bylo v tuzemsku například vypěstováno téměř 150.000 sazenic Zweigeltrebe!\n\nFriedrich Zweigelt nejprve pojmenoval odrůdu „Rotburger“, což je kombinace barvy (Rot) a původu (Klosterneuburg), teprve roku 1975 dostala na počest šlechtitele svůj současný název (v Rakousku je nazývána Zweigelt). Původní název „Rotburger“ totiž sváděl k záměně s modrou odrůdou Rotberger, německým křížencem odrůd \"Trolínské\" (\"Schiava Grossa\") x \"Ryzlink rýnský\", která je na malých plochách rozšířena v Německu.\n\nDalší, lokálně používaná synonyma odrůdy \"Zweigeltrebe\" jsou : \"Цвейгельтребе, Цвейгельт, Цвайгельт, Клостернойбург 71, Ротбургер\" (vše Rusko), \"Blaue Zweigeltrebe, Blauer Zweigelt, Cveigelt, Cvejgelt Rebe\" (Bulharsko), \"Dr. Pinot Noir, Kék Rotburger, Klosterneuburg 71, K. 181-2-71, Rotburger\" (Rakousko), \"Zeigel\" (Bulharsko), \"Zweigelt\" (Rakousko), \"Zweigeltova réva, Zweigelt Blau\" (Itálie), \"Zweigelt szölö\" (Maďarsko).\n\nGertrude Mayer vyšlechtila v Klosterneuburgu roku 1970 modrou odrůdu \"Roesler\", která je křížencem odrůd \"Zweigeltrebe\" x \"Klosterneuburg 1189-9-77\" (\"Seyve Villard 18-402\" x \"Frankovka\") a kombinuje kvalitu mateřské odrůdy s dobrou odolností vůči houbovým chorobám révy.\n\nOdrůda často poskytuje hrozny v kategoriích přívlastkových vín. Je poškozována pouze jarními mrazíky, dřevo dobře vyzrává a proto v zimě nezmrzá, odolává mrazům do -24 °C. Vyžaduje poměrně intenzívní zelené práce na vinici a regulaci výnosů, které jsou vysoké a poměrně stabilní, problémem je někdy též nestejnoměrné vyzrávání hroznů. Podnože se volí se podle druhu půdy. Vhodné jsou hlavně podnože se silnějším růstem a pro vápenité půdy se doporučují 125 AA a Cr 2. Je předurčena na vysoké vedení s dlouhými tažni. Větší zatížení zvyšuje výnosy, ale snižuje kvalitu vína. Zatěžuje se jen 6-8 očky na 1 m2. Plodnost je pravidelná a velmi dobrá, až 10-16 t/ha při cukernatosti 16,5-19 °NM a obsahu kyselin 7-9 g/l. Pro výrobu kvalitních vín potřebuje omezit počet hroznů připadajících na jeden keř pomocí vhodného řezu a probírkou.\n\nStředně pozdní odrůda raší i kvete středně raně, raší ve druhé dekádě dubna, kvete ve 2. dekádě května. Špatné počasí květy nepoškozuje. Dozrává koncem září, období sklizně trvá od začátku října zhruba do poloviny tohoto měsíce.\n\nOdrůda poměrně dobře odolává plísni révové (\"Plasmopara viticola\") a středně dobře padlí révovému (\"Uncinula necator\"). Plíseň šedá (\"Botrytis cinerea\") škodí za dešťů v době dozrávání. Koncem 20. století se také ukázalo, že odrůdu často napadá stolbur (fytoplazmóza). V 90. letech 20. století začalo na vinicích docházet zvýšenou mírou k vadnutí hroznů, které způsobuje více faktorů, například nedostatek draslíku v půdě, přetížení keře a stres.\n\nJe vhodná i do okrajových vinařských oblastí pro své rané zrání. Tato odrůda nemá zvláštní nároky na polohu ani na kvalitu půdy . Ideální jsou svahovité a dobře exponované pozemky. Vhodné jsou dobře výživné půdy, bohaté na draslík, středně hluboké, hlinito-písčité. Lze ji pěstovat i na půdách s vyšším obsahem vápníku. Nesnáší suchá stanoviště.\n\nZ vyšších sklizní jsou vína hrubá. Třapinu je třeba při zpracování hroznů odstranit, je totiž bohatá na chlorofyl a nesmí se vyluhovat do moštu. Jinak jsou vína neharmonicky trpká.\nPři zpracování hroznů v přívlastkové kvalitě využíváme delší maceraci při teplotách nad 25 °C pro optimální extrakci barvy a taninů a pro zajištění plnosti chuti. Takové víno by mělo zrát v sudech, v klasických, velkoobjemových dřevěných, nebo i v sudech barrique. Biologické odbourávání kyseliny jablečné je nenahraditelnou součástí technologie. Výsledný produkt by měl mít výrazné aroma, jemné taniny a vysokou plnost v chuti. Hrozny v jakostních kategoriích zpracováváme krátkodobou macerací, 5-7 dní. Vína tohoto typu často zrají v nerezových tancích, za pomoci mikrooxidace dávkovači kyslíku.\n\nZ odrůdy se často vyrábějí i rosé, technologie výroby často vyžaduje pouze několikahodinovou maceraci, okamžité lisování a výrobu přísně reduktivní metodou pro zachování kvality, barvy a svěžesti.\n\nBarva odrůdového vína je temně rubínově červená, vůně jemná, může připomínat \"Svatovavřinecké\", objevíme v ní třešně, višně či švestky, chuť u mladého vína může být hrubší a drsná, po vyzrání velmi jemná, harmonická, s jemnou tříslovinkou a určitou přímočaře pevnou řízností. Při vysokých úrodách hroznů je víno této odrůdy hrubé, kyselejší a méně barevné. Z dobře vyzrálého hrozna však poskytuje tmavě zabarvené, granátové víno se zábleskem fialek. Aroma mladého vína se poměrně rychle zušlechťuje, víno však musí zrát v dřevěném sudu (nemusí být barikový). Po roce zrání pak překvapí ovocně kořenitou vůní a hebkou, sametovou chutí. Ve vůni a chuti můžeme hledat ostružiny, višně, višňový kompot, lesní ovoce. Víno z této odrůdy je vhodné též ke scelování. Odrůdová vína jsou vhodná ke střednědobé archivaci.\nVína doprovázejí bez problémů nejrůznější masité pokrmy i vydatné sýry, případně těstoviny. Vhodná jsou k jemně kořeněnému masu, bažantu, biftekům. K „zweiglu“ je vhodné například hovězí v karamelo-švestkové omáčce či jemné, vysoce jakostní tvrdé sýry.\n\n\n"}
{"id": "555378", "url": "https://cs.wikipedia.org/wiki?curid=555378", "title": "Tramvajová doprava v Gdaňsku", "text": "Tramvajová doprava v Gdaňsku\n\nTramvajová doprava v Gdaňsku zahrnuje síť městských tramvají o rozchodu 1435 mm. Přibližně od roku 1946 do roku 1961 existovala i meziměstská trať do Sopot.\n\nProvoz koňky byl zahájen v Gdaňsku roku 1873. V roce 1896 byly původně koněspřežné tratě přebudovány na elektrický provoz. Kromě přerušení provozu v roce 1945 funguje gdaňská tramvajová síť dodnes. Problémem je však špatný stav části tratí i vozidel.\n\nVe městě je provozováno 11 linek, včetně:\n\nStav k 23. květnu 2013.\n\nKromě tramvají pro pravidelnou dopravu se v Gdaňsku nachází několik tramvají historických, typů Konstal N, Konstal 102Na a Konstal 105N polské výroby a také vůz DWF Bergmann Heubuder německé provenience.\n\n"}
