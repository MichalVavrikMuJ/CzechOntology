{"id": "592409", "url": "https://cs.wikipedia.org/wiki?curid=592409", "title": "Šokeda", "text": "Šokeda\n\nŠokeda ( שׁוֹקֵדָה‎, v oficiálním přepisu do angličtiny Shoqeda, přepisováno též Shokeda) je vesnice typu mošav v Izraeli, v Jižním distriktu, v Oblastní radě Sdot Negev.\n\nLeží v nadmořské výšce 83 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu.\n\nObec se nachází 14 kilometrů od břehu Středozemního moře, cca 76 kilometrů jihojihozápadně od centra Tel Avivu, cca 78 kilometrů jihozápadně od historického jádra Jeruzalému a 6 kilometrů západně od města Netivot. Šokedu obývají Židé, přičemž osídlení v tomto regionu je etnicky převážně židovské. 7 kilometrů severozápadním směrem ale začíná pásmo Gazy s početnou arabskou (palestinskou) populací.\n\nŠokeda je na dopravní síť napojena pomocí lokální silnice 2422, jež severovýchodně od vesnice ústí do dálnice číslo 25.\n\nŠokeda byla založena v roce 1957. Zpočátku se vesnice pracovně nazývala Šuva Gimel ('שובה ג). V této lokalitě se původně plánoval i vznik další samostatné vesnice, pracovně pojmenované Šuva Dalet ('שובה ד), později Cumcha (צומחה). Ta ale nakonec nebyla zřízena. Dnešní název mošavu odkazuje na místní vegetaci, je odvozen od hebrejského slova „Šaked“ - \"mandle\".\n\nZakladateli vesnice byla skupina cca 40 židovských rodin z Maroka, které se sem nastěhovaly 4. července 1957. Příchozí byli napojeni na náboženskou sionistickou organizaci ha-Po'el ha-Mizrachi, jež v tomto regionu zřídila celý blok nábožensky orientovaných osad (\"Šuva Alef\" - dnešní Šuva, \"Šuva Bet\" - dnes Zimrat, \"Šuva Gimel\" - dnes Šokeda, \"Šuva Dalet\" - nerealizovaná vesnice Cumcha, \"Šuva He\" - dnes Tušija, \"Šuva Vav\" - dnes Kfar Maimon, Tkuma a Jošivja). Založení této skupiny zemědělských vesnic také podporovala Židovská agentura, která se v letech 1954–1955 rozhodla zřídit nové osady v tomto regionu pro usídlení židovských přistěhovalců z Maroka. Ti nejprve pobývali v Izraeli v provizorních přistěhovaleckých táborech. V nové osadě nejprve obyvatelé čelili složitým ekonomickým podmínkám. Teprve roku 1973 byly zbořeny původní ubikace, ve kterých tu žili.\n\nMístní ekonomika je založena na zemědělství (pěstování citrusů a zeleniny, chov drůbeže, ovcí a koz). Většina obyvatel ale za prací dojíždí mimo obec. V mošavu funguje nová synagoga, mikve a společenské centrum. Poblíž se nachází lesní komplex, ve kterém kvetou rozsáhlé porosty sasanek.\n\nObyvatelstvo mošavu je nábožensky orientované. Podle údajů z roku 2014 tvořili naprostou většinu obyvatel v Šokeda Židé - cca 300 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 400 osob).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 351 lidí. Během roku 20143 populace stoupla o 2,0 %.\n\n\n"}
{"id": "592413", "url": "https://cs.wikipedia.org/wiki?curid=592413", "title": "Bývalé pařížské městské obvody", "text": "Bývalé pařížské městské obvody\n\nBývalé pařížské městské obvody byly administrativní celky, na které byla Paříž rozdělena v letech 1795-1860. Jednalo se o 12 obvodů, které byly v roce 1860 nahrazeny současnými 20 městskými obvody.\n\nV roce 1790 bylo město Paříž rozděleno na 48 městských čtvrtí, které byly vymezeny hranicemi tehdejších městskými hradbami z let 1785-1788 Dne 11. října 1795 bylo správní členění Paříže upraveno na 12 městských obvodů tak, že každý z těchto obvodů zahrnoval čtyři čtvrti z roku 1790.\n\nV letech 1840-1845 byly městské hradby posunuty do větší vzdálenosti od města. Dne 16. června 1859 vyšel zákon o nové organizaci Paříže. Hranice města byly posunuty až k novým hradbám a město pohltilo některé bývalé obce, které se nacházely na území mezi starými a novými hradbami. Vzniklo 20 nových obvodů, z nichž každý se skládal ze čtyř administrativních čtvrtí.\n\nOd roku 1860 se hranice Paříže a jejích obvodů v podstatě nezměnily. Vnější hranice některých obvodů se změnily pouze výjimečně na základě zákona z 19. dubna 1919 o zrušení městských hradeb:\n\nPaříž dosáhla své současné hranice v roce 1954. Od té doby zahrnuje rozloha města 10.540 ha (oproti 7802 ha v roce 1860 a 3438 ha v roce 1859 ).\n"}
{"id": "592414", "url": "https://cs.wikipedia.org/wiki?curid=592414", "title": "Sloup převozníků", "text": "Sloup převozníků\n\nSloup převozníků též Sloup lodníků je kamenná památka z období galo-římské Lutetie. Byl zhotoven v 1. století našeho letopočtu za vlády císaře Tiberia (14–37 n. l.). Jedná se o nejstarší dochovanou pařížskou památku.\n\nLodníci (převozníci) vytvořili jakýsi cech, ve kterém byli sdruženi majitelé lodí plavících se po Seině. Toto společenství pak nechalo zhotovit celý sloup. Jedná se tak mj. o první doloženou organizaci na území Paříže. Dochoval se dedikační nápis císaři Tiberiovi, který vládl v letech 14-37 n. l., což umožňuje přibližně určit dobu vzniku památky.\n\nČtyři bloky tohoto sloupu byly objeveny 6. března 1710 (a nikoliv 1711, jak se často mylně uvádí), když probíhaly stavební práce v kryptě pod hlavní lodí katedrály Notre-Dame. Nenašly se všechny části, takže dnes chybějí tři kamenné bloky ze spodní poloviny. Památka je uložená v Národním muzeu středověku v Hôtel de Cluny, paláci, který byl postaven na základech římských lázní z 2. století. V roce 2001 byly bloky restaurovány.\n\nJulius Caesar se ve svých \"Zápiskách o válce galské\" zmiňuje, že na ostrově Cité se nacházelo několik chrámů. Sloup mohl stát před jednou z těchto svatyní. Původní teorie má za to, že nalezené čtvercové bloky tvoří jediný pilíř. Podle novějšího názoru se jedná o dvě různé části jednoho oltáře. Někdy ve 3. století byly kamenné bloky odděleny a využity pro zesílení zdi. Na místě původního galo-římského chrámu nechal franský král Childebert I. v roce 528 vystavět katedrálu svatého Štěpána, kterou kolem roku 1163 nahradila dnešní katedrála Notre-Dame.\n\nSloup byl vytvořen z vápence ze Saint-Leu (departement Oise). Původně měřil pravděpodobně 5,24 m na výšku a měl šířku od 0,91 m na základně do 0,74 m na vrcholu. Skládal se ze čtyř bloků, jejichž vertikální uspořádání je vzhledem ke své šířce klesající směrem nahoru zcela jasné, ovšem skutečná poloha každého bloku je nejasná (existuje 64 kombinací, jak kvádry natočit).\n\nKamenné bloky jsou zdobené basreliéfy, které představují různé scény – galská a římská božstva i ozbrojené postavy, snad lodníky.\n\nHlavní dedikační nápis je kromě císaře Tiberia věnován i římskému bohu Jupiterovi. Rovněž jsou vytesána jména bohů jako Mars, Fortuna, dioskúrové Kastór a Pollux a Vulcanus. Z galských božstev jsou jmenováni Esus, Tarvos Trigaranus (býk se třemi jeřáby), Smertrios a Cernunnos. K dalším postavám, především ve spodní části, nápisy chybí. Buď se v průběhu času staly nečitelnými nebo zcela zmizely.\nNejhořejší blok, z něhož se dochovala pouze horní polovina, obsahuje nápisy keltských božstev. Cernunnos je vyobrazen s krátkými parohy, na kterých visí dva torques. Smertios je vyobrazen z profilu. Drží v pravé ruce kyj. Kastór a Pollux tvoří dvojici s kopím vedle svých koní.\n\nNa druhém kompletně zachovalém bloku jsou Jupiter, Esus, Tarvos Trigaranus a Vulcanus. Jupiter stojí, v jedné ruce drží kopí a v druhé blesk. Eusus je vyobrazen z profilu a drží v pravé ruce nůž. Tarvos je zobrazen jako býk se třemi jeřáby stojí zřejmě mezi dvěma stromy. Dva ptáci sedí na jeho zádech a jeden na hlavě. Vulcanus je zobrazen stojící se svým obvyklým kovářským nářadím.\n\nZe třetího kvádru se dochovala pouze horní polovina, na které je dedikační nápis. Spodní část nápisu tedy není známá. Na dvou stranách bloku jsou vždy vyobrazeni tři muži se štíty a oštěpy. Jednu skupinu tvoří oholení lidé, na druhé jsou vousatí s nadpisem EVRISES. Další skupinu tvoří nejméně tři osoby, z nichž jedna je interpretována jako žena pod neúplným nápisem SENAN, který může být i pokračováním hlavního nápisu.\n\nSpodní blok je mírně širší než ty horní, ale opět chybí jeho spodní polovina. Nápisy v této části jsou z větší části nečitelné nebo zcela zmizely, takže i postavy jsou špatně identifikovatelné. Podle helmy je poměrně snadné určit boha Marse, kterého doprovází neznámá ženská postava. Dále je zde Fortuna stojící vedle boha ozbrojeného kopím. Merkur a Venuše jsou pouze nejasně identifikovány a jejich společníci zůstávají zcela neznámí.\nDochovaný dedikační latinský nápis zní:\n\nPřeklad: \"Tiberiovi Caesarovi Augustovi (a) Jupiterovi Nejvyššímu zhotovili veřejně lodníci parisiové.\"\n\nNa dalších plochách se nachází množství jmen a titulů, z nichž ne všechny jsou bezpečně identifikovatelné:\n\n"}
{"id": "592415", "url": "https://cs.wikipedia.org/wiki?curid=592415", "title": "Assembly (demo party)", "text": "Assembly (demo party)\n\nAssembly demo party je soutěž dem a her, konaná ve Finsku. Hlavními organizátory jsou Pekka Akko (\"Pehu\" ze skupiny Accession) a Jussi Laakkonen (\"Abyss\" ze skupiny Future Crew). Událost se koná pravidelně každý rok na sklonku července nebo začátkem srpna a trvá tři nebo čtyři dny. Poslední akce se konala v roce 2018.\nOd roku 2007 se konají také zimní akce - \"Assembly Winter\", které bývají orientovány více na hry. Assembly Winter se koná v Tampere. Letní párty se nyní nazývá \"Assembly Summer\".\n\nPrvní Assembly se konalo 24. - 26. července roku 1992 v Kauniainen. Organizovaly jej demo skupiny z platformy Amiga - Complex a Rebels. Kvůli obrovskému zájmu a tedy nárůstu účastníků akcí, bylo nutno přesunout v roce 1999 Assembly do největší finské hokejové arény Hartwall Areena v Helsinkách. Toho roku se akce účastnilo přes 5000 lidí a přes 3500 počítačů.\n\n"}
{"id": "592416", "url": "https://cs.wikipedia.org/wiki?curid=592416", "title": "… a hosté", "text": "… a hosté\n\n... a hosté (alternativní název Richard Müller a hosté) je šesté sólové album, které nahrál Richard Müller a zároveň první zpívané česky. Album vydalo v roce 2000 hudební vydavatelství Universal Music. Album produkoval Michal Horáček, Oskar Rózsa a Richard Müller.\n\n"}
{"id": "592418", "url": "https://cs.wikipedia.org/wiki?curid=592418", "title": "Boss (počítačová hra)", "text": "Boss (počítačová hra)\n\nBoss (Šéf, Bossák) se používá v terminologii PC her jako označení pro postavu opoziční strany, která se obvykle nachází na konci herního kola / úrovně a je mnohem silnější a lépe vybavena k boji než předešlí nepřátelé. Souboj s ní, označovaný též jako \"Bossfight\" často probíhá v místnosti, která je k tomuto účelu vytvořena a postupem hry se do ní dostaneme. Likvidací bosse bývá obvykle herní kolo (resp. úroveň) zakončeno.\nJeho podoba (grafické ztvárnění) a schopnosti se různí, tedy závisí na konkrétním herním titulu a konkrétním herním kole (úrovni).\n\"Boss\" má více životů, větší sílu, a někdy i jiné boosty (Superschopnosti).\nVyskytuje se téměř v jakémkoli herním žánru. Můžeme ho nalézt v různých formách ve velkém množství počítačových her.\n"}
{"id": "592422", "url": "https://cs.wikipedia.org/wiki?curid=592422", "title": "Jošivja", "text": "Jošivja\n\nJošivja ( יוֹשִׁבְיָה, v oficiálním přepisu do angličtiny Yoshivya, přepisováno též Yoshivia) je vesnice typu mošav v Izraeli, v Jižním distriktu, v Oblastní radě Sdot Negev.\n\nLeží v nadmořské výšce 135 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu. Podél západní strany mošavu teče vádí Nachal Chanun, podél východní Nachal Jošivja.\n\nObec se nachází 19 kilometrů od břehu Středozemního moře, cca 72 kilometrů jihojihozápadně od centra Tel Avivu, cca 70 kilometrů jihozápadně od historického jádra Jeruzalému a 2 kilometry severovýchodně od města Netivot. Jošivji obývají Židé, přičemž osídlení v tomto regionu je etnicky převážně židovské. 10 kilometrů severozápadním směrem ale začíná pásmo Gazy s početnou arabskou (palestinskou) populací.\n\nJošivja je na dopravní síť napojena pomocí dálnice číslo 34.\n\nJošivja byla založena v roce 1950. Nejprve byla vesnice pracovně nazývána Mucharaka Alef ('מוחרקה א), podle arabské vesnice al-Muharaka, jež tu stála do roku 1948. Nynější jméno mošavu je odvozeno od biblické postavy \"Jóšibjáše\" zmiňovaného v První knize kronik 4,35.\n\nZakladateli vesnice byla skupina Židů z Alžírska a v menší míře i z Tuniska, kteří se sem nastěhovali 2. července 1950. Příchozí byli napojeni na náboženskou sionistickou organizaci ha-Po'el ha-Mizrachi, jež v tomto regionu zřídila celý blok nábožensky orientovaných osad (\"Šuva Alef\" - dnešní Šuva, \"Šuva Bet\" - dnes Zimrat, \"Šuva Gimel\" - dnes Šokeda, \"Šuva Dalet\" - nerealizovaná vesnice Cumcha, \"Šuva He\" - dnes Tušija, \"Šuva Vav\" - dnes Kfar Maimon, Tkuma a Jošivja). V roce 1951 zahájila ve vesnici Židovská agentura výstavbu prvních trvalých domů pro osadníky, které byly do užívání předány koncem roku 1952. Zpočátku obyvatelé čelili těžké ekonomické situaci a byli závislí na přídělech potravin. Populace mošavu zůstávala nízká (v roce 1952 jen 30 rodin). Bylo sem proto přistěhováno i několik židovských rodin původem z Maroka. Ti ale brzy vesnici opustili. V letech 1958–1959 navíc v obci došlo ke zhoršení sociální situace s tím, jak mezi sebou začaly soupeřit jednotlivé rodiny a klany alžírských Židů. Počet obyvatel pak opět poklesl na cca 35 rodin. Teprve po otištění kritického článku v deníku Ma'ariv sem například byla zavedena voda. Alžírští imigranti postrádali zkušenosti s farmařením.\n\nMístní ekonomika je založena na zemědělství (polní plodiny, zelenina, citrusy, chov dobytka). Velká část obyvatel ale za prací dojíždí mimo obec. V mošavu funguje zdravotní středisko, sportovní areály, obchod se smíšeným zbožím, synagoga a mikve.\n\nObyvatelstvo mošavu je nábožensky orientované. Podle údajů z roku 2014 tvořili naprostou většinu obyvatel v Jošivji Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 482 lidí. Během roku 2014 populace stoupla o 11,6 %.\n\n\n"}
{"id": "592427", "url": "https://cs.wikipedia.org/wiki?curid=592427", "title": "Heiko Westermann", "text": "Heiko Westermann\n\nHeiko Westermann (* 14. srpna 1983, Alzenau, Bavorsko) je německý fotbalista hrající na pozici obránce za Hamburg a německou reprezentaci. Může hrát rovněž na obranných postech. Preferuje kop pravou nohou. Do Hamburku přestoupil v červenci 2010 ze Schalke, a to za částku 7,5 milionu €. Trenér německé reprezentace Joachim Löw s ním počítal na mistrovství světa 2010 v Jihoafrické republice, ale kvůli zranění se jej Westermann nemohl zúčastnit.\n\n"}
{"id": "592433", "url": "https://cs.wikipedia.org/wiki?curid=592433", "title": "More Demi Moore", "text": "More Demi Moore\n\nMore Demi Moore nebo obálka vydání magazínu \"Vanity Fair\" ze srpna 1991 byla kontroverzní fotografie aktu typu handbra těhotné Demi Moore v sedmém měsíci, kterou pořídila Annie Leibovitz pro obálku vydání \"Vanity Fair\" jako upoutávku na hlavní článek o Mooreové.\n\nSnímek měl značný společenský dopad. Ve chvíli, kdy byl zveřejněn na titulní straně magazínu, několik celebrit začalo pózovat na fotografiích v pokročilém stádiu těhotenství, i když ne nutně nazí jako Demi Moore. Tento trend učinil z těhotenských fotografií módní trend a vytvořil „vzkvétající podnikání“. Fotografie je jednou z nejoceňovanějších obálek časopisů všech dob a patří k nejznámějším dílům Leibovitzové. Podle jedné z respondentů dokumentárního filmu o Leibovitzové tato fotografie na obálce zvýšila náklad časopisu \"Vanity Fair\" z 800 000 na 1 000 000 výtisků.\n\nFotografie byla několikrát parodována, i v rámci reklamy na film \"\" (1994). To vedlo k soudnímu procesu v roce 1998 \"Leibovitz versus Paramount Pictures Corp.\"\n\nAnnie Leibovitz (* 2. října 1949, Watebury, Connecticut) je významná americká fotografka která přešla od novinářské tvorby k portrétní fotografii. Působila v časopisech Rolling Stones a Vanity Fair. Proslavila se především inscenovanými portréty amerických prominentů a celebrit z politiky, vědy a kultury.\n\nPřed jejím objektivem stáli například Brad Pitt, David Lynch, Bill Clinton, Alžběta II. nebo rodina prezidenta Baraka Obamy. Používá takzvanou konceptuální kompozici a velmi často svými snímky provokuje.\n\n"}
{"id": "592434", "url": "https://cs.wikipedia.org/wiki?curid=592434", "title": "Zru'a", "text": "Zru'a\n\nZru'a ( זְרוּעָה‎, v oficiálním přepisu do angličtiny Zeru'a) je vesnice typu mošav v Izraeli, v Jižním distriktu, v Oblastní radě Sdot Negev.\n\nLeží v nadmořské výšce 140 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu. Podél západní strany mošavu teče vádí Nachal Zru'a, podél východní Nachal Šlachim.\n\nObec se nachází 18 kilometrů od břehu Středozemního moře, cca 69 kilometrů jihojihozápadně od centra Tel Avivu, cca 68 kilometrů jihozápadně od historického jádra Jeruzalému a 4 kilometry severovýchodně od města Netivot. Mošav Zru'a obývají Židé, přičemž osídlení v tomto regionu je etnicky převážně židovské. 9 kilometrů severozápadním směrem ale začíná pásmo Gazy s početnou arabskou (palestinskou) populací.\n\nZru'a je na dopravní síť napojena pomocí místní komunikace, jež ústí jižně od vesnice do lokální silnice 293.\n\nZru'a byla založena v roce 1953. Zakladateli vesnice byla skupina Židů z Maroka, kteří se sem nastěhovali 13. srpna 1953. Příchozí byli napojeni na náboženskou sionistickou organizaci ha-Po'el ha-Mizrachi. Vznik mošavu byl součástí širší osidlovací aktivity státu Izrael. Koncem roku 1952 se totiž vláda rozhodla zrušit dosavadní provizorní přistěhovalecké tábory a přesměrovat jejich obyvatele do nových zemědělských osad. Po dvouleté přestávce se v Negevu plánovalo vybudování 23 nových sídel, přičemž Zru'a byla zařazena do podmnožiny osad označovaných Jišuvej ha-Šovalim (יישובי ה\"שובלים). Nejprve byla pracovně nazývána Šoval 11 (שובל 11), podle nedaleké starší židovské osady Šoval. Nynější jméno mošavu je odvozeno od biblického citátu z Knihy Jeremjáš 2,2:„\"Jdi a provolávej v Jeruzalémě: Toto praví Hospodin: Připomínám ti zbožnost tvého mládí, tvou lásku před sňatkem, jak jsi za mnou chodila pouští, zemí neosívanou\"“.\n\nPrvotní osadníci z řad marokánských Židů ale vesnici po krátké době opustili kvůli obtížným ekonomickým podmínkám. V letech 1956–1957 sem proto dorazila nová osadnická skupina tvořená opět židovskými přistěhovalci z Maroka. Vesnice měla zpočátku vlastní základní školu, později bylo zavedeno dojíždění do regionálních školských ústavů.\n\nMístní ekonomika je orientována na zemědělství (sadovnictví, pěstování zeleniny, chov dobytka a drůbeže). Většina obyvatel ale pracuje mimo zemědělský sektor, jehož pokles vlivu přinesl i pokles populace mošavu. V obci funguje synagoga, mikve a sportovní areály.\n\nObyvatelstvo mošavu je nábožensky orientované. Podle údajů z roku 2014 tvořili naprostou většinu obyvatel v Zru'a Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 335 lidí. Během roku 2014 populace klesla o 15,8 %.\n\n\n"}
{"id": "592438", "url": "https://cs.wikipedia.org/wiki?curid=592438", "title": "FK Kunice", "text": "FK Kunice\n\nFK Kunice je fotbalový klub z obce Kunice v okrese Praha-východ. V sezóně 2016/17 hraje I.A třídu Středočeského kraje, skupinu B.\n\nFotbalové prvopočátky\n\nPrvní dochovaný záznam o fotbalu v Kunicích pochází z roku 1901 z utkání se soupeřem z Říčan. Byla to jedna z podobných sportovních událostí, jakých se tenkrát po českém venkově konala celá řada. Průkopníkům fotbalu však ještě řadu let chyběla organizační základna, jakou například  pro tělovýchovu již  utvořila Česká obec sokolská. Teprve v roce 1922 byla u nás ustavena Československá asociace fotbalová, sdružující fotbalové kroužky a kluby do 13 žup. Nejdůležitější místo mezi nimi zaujímala Středočeská fotbalová župa. Popularita české kopané se šířila po celé naší vlasti a i v Kunicích a jeho blízkém okolí si chlapci a mladí muži zamilovali ten \"kulatý nesmysl\" a proháněli ho všude, kde to jen bylo možné. Tehdy to byl většinou jen míč hadrový, protože ten opravdový, kožený I představoval pro tyto nadšence hotové jmění.\n\nZrod organizovaného fotbalu v Kunicích se datuje rokem 1934, kdy zde byl skupinou fotbalových nadšenců založen sportovní klub SK Kunice. V krátkém období po druhé světové válce se „nařízením shora“ stal tento klub jedním z oddílů obnoveného Sokola, jehož nástupcem a pokračovatelem je současná Tělovýchovná jednota Kunice a její fotbalový klub FK Kunice.\n\nJak to většinou bývá, začátky nebyly lehké. Organizační základna sice byla vytvořena, aktivních fotbalových nadšenců i jejich místních příznivců zde bylo také dosti, ale nebylo kde hrát, chybělo hřiště odpovídajících parametrů. A tak první oficiální utkání nově založeného klubu SK Kunice se uskutečnilo až 13. září 1935 na hřišti ve Strančicích s místním SK, ale zato hned jako mistrovský zápas III. třídy Říčanské oblasti. A pak to šlo dále v pravidelném rytmu nedělních utkání. Kunice hrály svou mistrovskou soutěž jen v tomto prvním roce své existence, v dalších letech se uvádějí jen utkání přátelská, kterým soudcovali vždy vlastní nebo soupeřovi rozhodčí. Lze z toho vyčíst, že registrace klubu nebyla v dalších letech obnovena – zřejmě pro nedostatek finančních prostředků. Inu, návštěvy při hostování na cizích hřištích byly malé a příjem ze vstupného nepatrný, takže na registrační poplatky a honoráře delegovaným rozhodčím asi nebylo. Vždyf i dresy si museli hráči hradit ze svého. Chyběla zatím vlastní sportovní základna – vlastní hřiště, kde by domácí fandové a fanynky mohli morálně podpořit hru svého mužstva.\n\nMít vlastní hřiště, to je jako mít vlastní dům\n\nDomácí publikum a vlastní hřiště bývá v komentářích ke sportovnímu klání uváděno jako významný faktor, ovlivňující příznivé výsledky. Kunicím však vlastní hřiště často chybělo a mohou se tím vysvětlit i mnohé neúspěchy z prvních let.\nKunický fotbal v průběhu let\n\n1) Vznik klubu\n\nRokem 1934, kdy byl klub založen, však ještě nezačíná jeho účast v oficielních mistrovských soutěžích Fotbalové asociace. Jedním z důvodů pro absenci byl nedostatek finančních prostředků na pokrytí nákladů na cestovné a odměny pro svazové rozhodčí. Proto byla několik let činnost fotbalového klubu pouze na úrovni přátelských zápasů. V podobné situaci bylo i mnoho okolních týmů, se kterými pravidelně hrávali za soudcování laiků z kunickcých či soupeřových řad. V tomto počínání je jasně patrné ryzí nadšení pro tento sport.\n\nPostupem doby se týmu Kunic podařilo začlenit mezi mužstva, hrajících v organizovaných soutěžích. Jeho tehdejší úspěchy bohužel nejsou známy, není už pamětníků a několik sešitů pečlivě vedené kroniky klubu z tohoto období se nenávratně ztratilo. V archivu je k nalezení několik fotografií, na nichž poznáváme dnes už zemřelé hráče klubu, kteří se zasloužili o vznik a rozvoj fotbalu v obci.\n\nDalší nucenou přestávkou v činnosti klubu byla léta protektorátu. V této' době bylo narušeno mnoho aktivit, sportovních nevyjímaje. Avšak i v této těžké době bylo sehráno několik přátelských utkání a tím se i oživilo vlastenecké cítění a sportovní duch v hráčích a ve všech příznivcích.\n\n2) Éra poválečná\n\nV 50. a 60. letech hrají Kunice převážně IV. třídu okresní soutěže Praha-východ. Z již zmiňovaného důvodu, kterým je neexistence domácího hřiště, hrají Kunice své zápasy převážně na hřištích soupeře či v pronajatém areálu sousedních Strančic. Na dobových fotografiích jsou obvyklé sestavy z těchto let.\n\nZ tohoto období se sluší zmínit o jednom našem výjimečném sportovci. Tonda Zima, jak mu všichni říkali, byl talent na všechny sporty, především na fotbal a hokej - talent, jenž se rodí jednou za sto let. \"Obounohý\" fotbalista s vytříbenou technikou a přesnou střelbou. Škoda jen, že se musel věnovat především hospodářství a tak jeho talent skončil pouze v Kunicích, přestože o jeho služby měli zájem věhlasné kluby té doby.\n\n3) Výkonnostní vzestup od 70. let\n\nNáš první velký úspěch zaznamenalo mužstvo žáků v sezóně 1970/71 kdy se stalo přeborníkem okresu Praha-východ. Následně se pak zúčastnilo kvalifikace pro účast na mistrovství ČSR žákovských družstev,  bylo však vyřazeno družstvem Dukly Praha, které se nakonec v republikovém mistrovství umístilo na 2. místě.\n\nTento náš nadějný ročník zaznamenal úspěchy i v kategorii dorostenecké, kde se hned v první sezóně opět probojoval do kvalifikace o přeborníka okresu. Tito fotbalisté, po přechodu do seniorské kategorie, spolu s dalšími hráči drželi výkonnost Kunického fotbalu na stále vysoké úrovni.\n\nV sezóně 1975/76 postoupil náš tým historicky poprvé do okresního přeboru. Sokol Kunice se tak stal tradiční součástí okresního přeboru.\n\nAvšak jeho účinkování v přátelských zápasech i tuto pomyslnou hranici okresu překročilo. Přátelské zápasy s ligovými hokejisty SONP Kladna, či družební zájezdy na Moravu (Kobylí), se staly neodmyslitelnou součástí našich sportovních aktivit, stejně tak i zimní turnaje v Praze na Solidaritě. V roce 1975 se odehrálo naše první mezinárodní utkání s TSV Brück, účastníkem 3. ligy tehdejšího NDR, kteréskončilo čestnou remizou 1:1.\n\nI v těchto letech jsme pravidelně obsazovali do mládežnických kategorií naše žactvo a dorostence, v seniorské kategorii také rezervní tým.\n\n4) Historie celkem nedávná\n\nPo podzimní části roku 1980 byl tým Kunic s pouhou jednou výhrou smířen se sestupem do II !.třídy. Mužstvo opustilo několik opor i tréninková morálka, což bylo patrné na předváděné hře. V zimě přišel nový trenér a s ním i lepší výkony, které ale na záchranu již nestačily. Mužstvo se však sehrálo a připravilo se na pokus o navrácení do přeboru. To se nakonec podařilo, hlavně díky výborné podzimní části bez prohry.\n\nDalší sezóna mělá jediné pozitivum, což byla 13. března 1983 kolaudace našeho hlavního hřiště, tehdy ještě škvárového. Herně jsme nepřesvědčili a následoval opět sestup (bohužel ne poslední) do IIl.třídy. Paradoxně na tuto soutěž se mužstvo připravovalo lépe a vždy se mu po roce podařil postup zpět do, okresního přeboru.\n\n5) Pokoření hranice okresu\n\nKoncem 90. let, po dobrých umístěních v konečných tabulkách okresního přeboru Prahy¬východ, má první mužstvo ambice na postup do krajské soutěže - 1.b třídy Středočeského kraje. Ambice jsou potvrzovány dobrými výsledky na zimních turnajích /Kyje, Střešovice/. Po zdařilé sezóně 1998/99 překračuje FK Kunice další významný milník své existence, vyhrává okresní přebor, což v sezoně 1999/2000 znamenalo postup do 1.B třídy. Postup však znamenal i nové soupeře v dosud pro nás fotbalově neznámých regionů Středočeského kraje. Premiérovou sezonu 2000/2001 jsme odehráli v Příbramské skupině a skončili jsme na lichotivé 6. pozici. Následující sezonu 2001/2002 jsme soutěžili v oddělení Benešovsko (11. místo), v sezoně 2002/2003, v níž jsme byli zařazeni do skupiny Praha východ a západ, jsme skončili na 9. místě. V následující sezoně 2003/2004 jsme si pak v oddělení kutnohorském vybojovali 6. místo.\n\nVelké zviditelnění útulného sportovního areálu přineslo od sezóny 2001/02 pravidelné soustředění Českého reprezentačního mužstva před důležitými zápasy kvalifikace. Věhlas krásného hřiště se donesl i k pražským ligovým klubům /Slavia, Bohemians/, které zde trénovaly před svými ligovými resp. pohárovými zápasy.\n\nFK Kunice hráli 3. ligu od sezóny 2010/11.\n\nV současné době hraje A mužstvo SportInvest 1.A třídu ve Středočeském kraji. FK Kunice jsou členem Tělovýchovné jednoty Kunice, kde kromě fotbalistů působí také volejbalistky, florbalisté či hokejisté.\n"}
{"id": "592440", "url": "https://cs.wikipedia.org/wiki?curid=592440", "title": "Jardin des plantes", "text": "Jardin des plantes\n\nJardin des plantes (česky \"Botanická zahrada\") je veřejný park a současně botanická zahrada, která se nachází v Paříži v 5. obvodu. Zahrada byla založena v roce 1635 a její rozloha činí 23,5 ha. V zahradě se nachází malá zoologická zahrada. Zahrada je součástí Národního muzea přírodní historie. Zahrada i muzeum jsou od roku 1993 historickou památkou.\n\nV roce 1635 byla založena \"Královská zahrada\", která byla za Francouzské revoluce přejmenována na Pařížskou botanickou zahradu a stala se veřejnou institucí.\n\n\nStředem zahrady vede velká promenáda 500 m dlouhá o rozloze 3 hektary, která vede od Velké galerie evoluce (Grande galerie de l'évolution) k \"Place Valhubert\" na nábřeží Seiny. Po jejích okrajích jsou vysázeny řady platanů. Květinová sbírka v zahradě se pravidelně mění a čítá téměř tisíc rostlin. Na každém konci promenády jsou dvě malá náměstí. \"Esplanade Milne-Edwards\", která nese jméno ředitele muzea v letech 1890–1900 se nachází proti Galerii a \"Esplanade Lamarck\" u Seiny. V Galerii se nachází sbírka několika tisíc vycpaných zvířat, hmyzu, ryb, plazů nebo savců. Proti Galerii stojí socha botanika a matematika Georges-Louise Leclerca de Buffona (1707–1788) od Jeana Carluse z roku 1908.\nSoučástí zahrady jsou čtyři skleníky s kovovou konstrukcí. Byly znovu otevřeny v roce 2010 po šesti letech rekonstrukcí a jsou tematicky dělené:\n\nRůžová zahrada se nachází podél Galerie de Minéralogie a obsahuje na 170 druhů evropských růží. Zdobí ji dvě sochy \"L’Amour prisonnier\" (Uvězněná láska) od Félixe Sanzela a \"Venus genitrix\" (Venuše rodička) od Charlese Dupatyho.\n\nŠkola botaniky (École de Botanique) a Ekologická zahrada (Jardin écologique) se nacházejí mezi skleníky a Seinou. Škola představuje vegetaci podle druhů a pomáhá pochopit jejich vlastnosti. Založil ji botanik André Thouin v 18. století a zahrnuje 4500 druhů rostlin. Také se zde konají několikatýdenní kurzy vedené zdejšími zahradníky.\n\nZahrada představuje přírodu mírného pásma a ukazuje rostliny a zvířata v jejich přirozeném vývoji.\n\nMezi Školou botaniky a zvěřincem se nachází Alpská zahrada (Jardin alpin) založená v roce 1931, kde jsou rostliny horských prostředí z celého světa (Himálaj, Alpy, Korsika). Obsahuje přes 2000 rostlin ve dvou zónách, které jsou spojeny podzemním podchodem. V této zahradě rostou pistácie, na kterých v 18. století botanik Sébastien Vaillant (1669–1722) prokázal pohlaví rostlin.\n\nZdejší zvěřinec je druhou nejstarší zoo na světě. Byl založen v roce 1793 na podnět Bernardina de Saint-Pierre přesunutím zvířat z královského zvěřince ve Versailles a ze soukromých zvěřinců. Při obléhání města během Pařížské komuny (1871) však byla zvířata snědena Pařížany. Během své historie se zde představilo mnoho druhů zvířat, včetně první žirafy se ve Francii (1826), slona, medvěda hnědého i lední nebo tuleňů. Během 19. a počátku 20. století bylo pro zvířata postaveno mnoho výběhů, na svou dobu moderních. Nejúspěšnější z nich byla pravděpodobně velká voliéra postavená pro světovou výstavu 1889, která se doposud používá. V polovině 20. století byla zdejší ZOO zastíněna modernějšími zoologickými zahradami (ZOO Vincennes, Parc de Thoiry), pro nedostatek prostředků neprobíhaly prakticky žádné rekonstrukce. Zvířata žila v nevyhovujících zařízeních, často stísněných a trpěla. Od počátku 80. let však probíhala postupná obnova a byla založena koncepce na orientaci malých a středně velkých druhů zvířat, která jsou málo známá nebo ohrožená. Větší druhy (slony, žirafy, lvy, tygry, gorily, šimpanze, medvědy) nebylo možné udržovat ve správném stavu a v centru Paříže nebylo možné zvětšit plochu zoo, proto byla tato zvířata postupně od 70. let přesunuta do jiných zařízení.\n\nV současnosti je zde na 1100 zvířat, savců, plazů a ptáků na 5,5 ha. Ze savců jsou zde např. kůň Převalského, orangutan, kamzík bělák, takin, malé šelmy, hlodavci, z ptáků jsou zastoupeni např. supi, sovy, stejně jako bažant a některé druhy brodivých ptáků (kolpík, ibis, jeřáb), mnoho plazů (včetně přes 100 let starých želv obrovských), obojživelníci a hmyz.\n\n"}
{"id": "592445", "url": "https://cs.wikipedia.org/wiki?curid=592445", "title": "Jörg Hoffmann (plavec)", "text": "Jörg Hoffmann (plavec)\n\nJörg Hoffmann (* 29. ledna 1970, Schwedt na Odře, Německá demokratická republika, dnes Německo) je bývalý německý plavec, trojnásobný mistr světa, pětinásobný mistr Evropy, bronzový olympijský medailista z LOH 1992 v Barceloně na 1500 metrů volným způsobem. Od 13. ledna 1991 do 5. dubna 1992 byl držitelem světového rekordu v závodě na 1500 metrů volným způsobem, časem 14:50:36 min.\n\nCelkově startoval na třech letních olympijských hrách v řadě, poprvé na LOH 1988 v Soulu ještě reprezentoval Německou demokratickou republiku. Na ME v plavání v dlouhém bazénu zvítězil na 1500 metrů volným stylem čtyřikrát za sebou, poprvé roku 1989 v Bonnu, naposledy roku 1995 ve Vídni.\n"}
{"id": "592446", "url": "https://cs.wikipedia.org/wiki?curid=592446", "title": "Šaršeret", "text": "Šaršeret\n\nŠaršeret ( שַׁרְשֶׁרֶת‎, doslova „\"Řetěz\"“, v oficiálním přepisu do angličtiny Sharsheret) je vesnice typu mošav v Izraeli, v Jižním distriktu, v Oblastní radě Sdot Negev.\n\nLeží v nadmořské výšce 144 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila téměř charakter pouštní krajiny. Jde o zemědělsky obdělávaný pás nedaleko od pásma Gazy, navazující na pobřežní nížinu.\n\nObec se nachází 21 kilometrů od břehu Středozemního moře, cca 76 kilometrů jihojihozápadně od centra Tel Avivu, cca 73 kilometrů jihozápadně od historického jádra Jeruzalému a 2 kilometry jižně od města Netivot. Šaršeret obývají Židé, přičemž osídlení v tomto regionu je etnicky převážně židovské.\n\nŠaršeret je na dopravní síť napojen pomocí lokální silnice 2444. Východně od vesnice prochází dálnice číslo 25.\n\nŠaršeret byl založen v roce 1951, na místě kde už v letech 1946–1948 stála židovská osada Tkuma. Jde o součást jednotně řešeného bloku těsně na sebe navazujících zemědělských vesnic Šaršeraot. Tvoří jej obce Giv'olim, Ma'agalim, Mlilot, Šaršeret a Šibolim. Původně se mošav pracovně nazýval Sumra (סומרה) nebo Šaršeret Alef ('שרשרת א). Nynější název je symbolický, odkazuje na řetěz osad, který zde existuje. Druhý výklad názvu je spojení slov „Šar“ a „Šaret“ - tedy \"ministr Šaret\", odkazující na tehdejšího ministra zahraničních věcí Izraele Mošeho Šareta.\n\nZakladateli vesnice byla skupina Židů z Tuniska a z menší části též z Alžírska, kteří se sem nastěhovali 30. května 1950. Tehdy ale sídlili v provizorních podmínkách. Teprve v roce 1951 proběhla v nynější lokalitě výstavba 62 příbytků, kde se osadníci usadili roku 1952. Příchozí byli napojeni na náboženskou sionistickou organizaci ha-Po'el ha-Mizrachi a na mládežnické hnutí Bnej Akiva. Rok před založením osady procházeli výcvikem v Javne. Po vzniku mošavu jeho populace rychle rostla. Roku 1954 už čítala 45 rodin.\n\nMístní ekonomika je založena na zemědělství (pěstování polních plodin, citrusů, zeleniny a květin, sadovnictví, chov drůbeže). Kromě toho část obyvatel za prací dojíždí mimo obec. Vesnice v současnosti prochází stavební expanzí. Funguje tu synagoga, mikve, společenské centrum a sportovní areály.\n\nObyvatelstvo mošavu je nábožensky orientované. Podle údajů z roku 2014 tvořili naprostou většinu obyvatel v Šaršeret Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 293 lidí. Během roku 2014 populace stoupla o 7,3 %.\n\n\n"}
{"id": "592450", "url": "https://cs.wikipedia.org/wiki?curid=592450", "title": "Šibolim", "text": "Šibolim\n\nŠibolim ( שִׁיבֳּלִים‎, doslova „\"Klasy\"“, v oficiálním přepisu do angličtiny Shibbolim, přepisováno též Shibolim) je vesnice typu mošav v Izraeli, v Jižním distriktu, v Oblastní radě Sdot Negev.\n\nLeží v nadmořské výšce 135 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila téměř charakter pouštní krajiny. Jde o zemědělsky obdělávaný pás nedaleko od pásma Gazy, navazující na pobřežní nížinu.\n\nObec se nachází 22 kilometrů od břehu Středozemního moře, cca 76 kilometrů jihojihozápadně od centra Tel Avivu, cca 73 kilometrů jihozápadně od historického jádra Jeruzalému a 3 kilometry jižně od města Netivot. Šibolim obývají Židé, přičemž osídlení v tomto regionu je etnicky převážně židovské.\n\nŠibolim je na dopravní síť napojen pomocí lokální silnice 2444. Východně od vesnice prochází dálnice číslo 25.\n\nŠibolim byl založen v roce 1952. Jde o součást jednotně řešeného bloku těsně na sebe navazujících zemědělských vesnic zvaného Šaršeraot. Tvoří jej obce Giv'olim, Ma'agalim, Mlilot, Šaršeret a Šibolim. Původně se mošav pracovně nazýval Šaršeret Bet ('שרשרת ב). Nynější název je symbolický, odkazuje na agrární charakter zdejšího osídlení.\n\nZakladateli vesnice byla skupina Židů z Íránu, napojených na náboženskou sionistickou organizaci ha-Po'el ha-Mizrachi. Před založením vesnice pobývali v provizorních přistěhovaleckých táborech, pak v nově zřízené nedaleké vesnici Jachini, kde jim ale nevyhovovalo tamní prostředí. Proto nakonec přesídlili sem. Osada Šibolim vznikla 22. února 1952, jako druhá v tomto bloku židovských vesnic. V první vlně do ní přišlo 60 rodin. Někteří ovšem brzy odešli, protože vesnice se nacházela v těžké ekonomické situaci.\n\nMístní ekonomika je založena na zemědělství (pěstování květin, zeleniny, polních plodin, sadovnictví). Funguje tu synagoga, mikve a sportovní areály.\n\nObyvatelstvo mošavu je nábožensky orientované. Podle údajů z roku 2014 tvořili naprostou většinu obyvatel v Šibolim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 303 lidí. Během roku 2014 populace klesla o 8,2 %.\n\n\n"}
{"id": "592453", "url": "https://cs.wikipedia.org/wiki?curid=592453", "title": "Endeavour", "text": "Endeavour\n\nSlovo Endeavour anglicky znamená \"Úsilí\" a může označovat například i:\n\n"}
{"id": "592455", "url": "https://cs.wikipedia.org/wiki?curid=592455", "title": "Mlilot", "text": "Mlilot\n\nMlilot ( מְלִילוֹת‎, doslova „\"Zralé obilí\"“, v oficiálním přepisu do angličtiny Melilot) je vesnice typu mošav v Izraeli, v Jižním distriktu, v Oblastní radě Sdot Negev.\n\nLeží v nadmořské výšce 120 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila téměř charakter pouštní krajiny. Jde o zemědělsky obdělávaný pás nedaleko od pásma Gazy, navazující na pobřežní nížinu.\n\nObec se nachází 22 kilometrů od břehu Středozemního moře, cca 76 kilometrů jihojihozápadně od centra Tel Avivu, cca 74 kilometrů jihozápadně od historického jádra Jeruzalému a 3 kilometry jižně od města Netivot. Mlilot obývají Židé, přičemž osídlení v tomto regionu je etnicky převážně židovské.\n\nMlilot je na dopravní síť napojen pomocí lokální silnice 2444. Východně od vesnice prochází dálnice číslo 25.\n\nMlilot byl založen v roce 1953. Jde o součást jednotně řešeného bloku těsně na sebe navazujících zemědělských vesnic zvaného Šaršeraot. Tvoří jej obce Giv'olim, Ma'agalim, Mlilot, Šaršeret a Šibolim. Původně se mošav pracovně nazýval Šaršeret Gimel ('שרשרת ג). Nynější název je odvozen od biblického citátu z Knihy Deuteronomium 23,26: „\"Když vejdeš do obilí svého bližního, smíš si rukou natrhat klasů, ale nebudeš obilí svého bližního žnout srpem\"“\n\nZakladateli vesnice byla skupina Židů z Íránu, napojených na náboženskou sionistickou organizaci ha-Po'el ha-Mizrachi, kteří se zde usadili 5. dubna 1953. Před založením vesnice pobývali v provizorních přistěhovaleckých táborech. Zpočátku byly ekonomické podmínky ve vesnici složité. Teprve v roce 1967 začal mošav exportovat svou produkci. Do té šlo primárně o zemědělskou výrobu pro vlastní potřebu. Od roku 1982 začal mošav hospodařit individuálně a zbavil se většiny družstevních prvků. Místní rolníci se soustředili na pěstování zeleniny a květin. Během 80. let 20. století ale vesnice prožívala hospodářské těžkosti. Zisky navíc pohlcovala inflace, která tehdy v Izraeli stoupala.\n\nMístní ekonomika je založena na zemědělství (pěstování květin, zeleniny, polních plodin a citrusů, chov dobytka). Vesnice má potíže s plánovanou stavební expanzí, protože není dořešena otázka dluhů, které obec má u Židovské agentury. Podle jiného zdroje ale už obec nabízí 60 stavebních parcel, z nichž 18 je prodáno. Funguje tu synagoga, mikve a sportovní areály.\n\nObyvatelstvo mošavu je smíšené, tedy sekulární i nábožensky orientované. Podle údajů z roku 2014 tvořili naprostou většinu obyvatel v Mlilot Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě mírně rostoucí populací. K 31. prosinci 2014 zde žilo 252 lidí. Během roku 2014 populace stoupla o 6,3 %.\n\n\n"}
{"id": "592457", "url": "https://cs.wikipedia.org/wiki?curid=592457", "title": "Ajalon (příjmení)", "text": "Ajalon (příjmení)\n\nAjalon je příjmení více osob:\n\n\n"}
{"id": "592458", "url": "https://cs.wikipedia.org/wiki?curid=592458", "title": "Adamov (příjmení)", "text": "Adamov (příjmení)\n\nAdamov je příjmení více osob:\n\n"}
{"id": "592459", "url": "https://cs.wikipedia.org/wiki?curid=592459", "title": "Edirne (provincie)", "text": "Edirne (provincie)\n\nEdirneská provincie je území v Turecku ležící v Marmarském regionu a sousedící s Řeckem a Bulharskem. Rozkládá se na ploše 6 279 km a v roce 2009 zde žilo 395 463 obyvatel.\n\nProvincie Edirne se administrativně člení na 9 distriktů:\n"}
{"id": "592460", "url": "https://cs.wikipedia.org/wiki?curid=592460", "title": "Anděl (příjmení)", "text": "Anděl (příjmení)\n\nČeské příjmení Anděl či Andělová mělo v roce 2011 v Česku 2 514 osob, nejvíce v Praze (310), Jihlavě (82) a Trunově (65).\n\nZnámí nositelé tohoto příjmení:\n\n\nFiktivní postava:\n\n"}
{"id": "592461", "url": "https://cs.wikipedia.org/wiki?curid=592461", "title": "Chalupa (příjmení)", "text": "Chalupa (příjmení)\n\nChalupa je příjmení více osob:\n\n"}
{"id": "592462", "url": "https://cs.wikipedia.org/wiki?curid=592462", "title": "Volkswagen Phaeton", "text": "Volkswagen Phaeton\n\nVolkswagen Phaeton byl luxusní sedan vyráběný německou automobilkou Volkswagen. Byl představen na autosalonu v Ženevě v roce 2002. Od začátku výroby do jejího ukončení dne 18. března 2016 bylo vyrobeno 84 235 vozidel tohoto typu.\n\nPhaeton sdílel podvozkovou platformu s \"Bentley Continental GT\" a \"Bentley Continental Flying Spur\". Některé komponenty byly také shodné s koncernovým Audi A8.\n\n!Model\n!Kód<br>motoru\n!Počet<br>válců\n!Počet<br>ventilů\n!Vrtání × zdvih<br>[mm]\n!Zdvihový<br>objem<br>[cm]\n!Max. výkon<br>[kW (k) při ot./min]\n!Max. točivý moment<br>[Nm při ot./min]\n! colspan=\"8\" |Zážehové motory\n\n! colspan=\"8\" |Vznětové motory\n\n</table>\n\n"}
{"id": "592463", "url": "https://cs.wikipedia.org/wiki?curid=592463", "title": "Valentin Prokopov", "text": "Valentin Prokopov\n\nValentin Ivanovič Prokopov (*10. června 1929) je bývalý ruský vodní pólista, hráč VS Moskva, který na dvou po sobě jdoucích olympiádách reprezentoval SSSR, v Helsinkách v roce 1952, kde SSSR obsadil 7. místo a v Melbourne v roce 1956, kde hráči SSSR vybojovali bronzové medaile. Na LOH v Helsinkách 1952 odehrál všech 9 zápasů a vstřelil minimálně 2 branky (nejsou známi střelci všech branek z tohoto olympijského turnaje). Na LOH Melbourne 1956 odehrál 6 zápasů ze 7 a nevstřelil žádnou branku, navíc v oboustranně vyhroceném zápase s Maďarskem zranil úderem do oka protihráče Ervina Zádora, což vyvolalo výtržnosti diváků a zápas musel být předčasně ukončen.\n\n"}
{"id": "592465", "url": "https://cs.wikipedia.org/wiki?curid=592465", "title": "Píseň o rose (zpěvník)", "text": "Píseň o rose (zpěvník)\n\nPíseň o rose (1993) je zpěvník písniček Jiřího Suchého a Jiřího Šlitra. Kresbu na obálce zhotovila Emma Srncová, stejně jako u zpěvníků Voskovce, Wericha a Ježka \"Život je jen náhoda\" a Pavla Dobeše \"Zpátky do trenek\" vydaných stejným nakladatelstvím.\n\nZpěvník obsahuje i texty Suchého na jiné než Šlitrovy melodie a také píseň Pavla Kopty \"Dnes naposled\" zhudebněnou Šlitrem.\n\nObsahuje 110 písniček.\n"}
{"id": "592466", "url": "https://cs.wikipedia.org/wiki?curid=592466", "title": "Artvin (provincie)", "text": "Artvin (provincie)\n\nArtvinská provincie je území v Turecku ležící v Černomořském regionu, které sousedí s Gruzií. Rozkládá se na ploše 7 436 km a v roce 2009 zde žilo 165 580 obyvatel.\n\nÚzemí provincie je turisticky atraktivní s nejvyššími vrcholy dosahujícími 3 900 m n. m. Protéká tudy řeka Čoroch.\n\nProvincie Artvin se administrativně člení na 8 distriktů:\n"}
{"id": "592467", "url": "https://cs.wikipedia.org/wiki?curid=592467", "title": "Sčítání lidu Spojených států amerických v roce 2000", "text": "Sčítání lidu Spojených států amerických v roce 2000\n\nSčítání lidu Spojených států amerických v roce 2000 bylo 22. z pravidelných sčítání konaných každých deset let od roku 1790. Podle něj bylo 1. dubna 2000 ve Spojených státech amerických 281 421 906 obyvatel, což je nárůst 13,2% oproti 248 709 873 obyvatelům v roce 1990.\n"}
{"id": "592468", "url": "https://cs.wikipedia.org/wiki?curid=592468", "title": "Bratři Coenové", "text": "Bratři Coenové\n\nJoel David Coen (* 29. listopadu 1954 St. Louis Park, Minnesota) a Ethan Jesse Coen (* 21. září 1957 St. Louis Park, Minnesota), v uměleckém světě společně známí jako bratři Coenové, jsou američtí režiséři, scenáristé, kameramani a producenti. Joel se více zaměřuje na režii, Ethan na produkci. Jako střihači se v titulcích filmu často objevují pod pseudonymem Roderick Jaynes.\n\nZa více než dvacet let napsali řadu scénářů k filmům, které poté režírovali, počínaje komediemi \"Bratříčku, kde jsi?\", \"Potíže s Arizonou\", \"Záskok\", přes nesentimentální thrillery \"Millerova křižovatka\", \"Zbytečná krutost\", \"Muž, který nebyl\" a kriminální drama \"Tahle země není pro starý\" oceněné Oscarem za nejlepší film roku 2007, až po snímky v nichž se prolíná několik žánrů \"Barton Fink\", \"Fargo\", \"Big Lebowski\", \"Po přečtení spalte\" či \"Seriózní muž\".\n\nNa filmech se podílejí také v postavení producentů. Získali přezdívku „dvojhlavý režisér“ pro podobný pohled na způsob tvorby a pojetí svých děl. Říká se, že pokud za nimi přijdou herci s dotazem, dostanou od obou stejnou odpověď.\n\n"}
{"id": "592469", "url": "https://cs.wikipedia.org/wiki?curid=592469", "title": "Giv'olim", "text": "Giv'olim\n\nGiv'olim ( גִּבְעוֹלִים, doslova „\"Stébla\"“, v oficiálním přepisu do angličtiny Giv'olim) je vesnice typu mošav v Izraeli, v Jižním distriktu, v Oblastní radě Sdot Negev.\n\nLeží v nadmořské výšce 120 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila téměř charakter pouštní krajiny. Jde o zemědělsky obdělávaný pás nedaleko od pásma Gazy, navazující na pobřežní nížinu.\n\nObec se nachází 22 kilometrů od břehu Středozemního moře, cca 76 kilometrů jihojihozápadně od centra Tel Avivu, cca 73 kilometrů jihozápadně od historického jádra Jeruzalému a 3 kilometry jižně od města Netivot. Giv'olim obývají Židé, přičemž osídlení v tomto regionu je etnicky převážně židovské.\n\nGiv'olim je na dopravní síť napojen pomocí lokální silnice 2444. Východně od vesnice prochází dálnice číslo 25.\n\nGiv'olim byl založen v roce 1952. Jde o součást jednotně řešeného bloku těsně na sebe navazujících zemědělských vesnic zvaného Šaršeraot. Tvoří jej obce Giv'olim, Ma'agalim, Mlilot, Šaršeret a Šibolim. Původně se mošav pracovně nazýval Šaršeret Dalet ('שרשרת ד). Nynější název je odvozen od biblického citátu z Knihy Exodus 9,31: „\"Potlučen byl len a ječmen, protože ječmen byl už v klasech a len nasazoval tobolky\"“\n\nZakladateli vesnice byla skupina Židů ze severovýchodního Iráku, z regionu na pomezí Íránu a Kurdistánu, napojených na náboženskou sionistickou organizaci ha-Po'el ha-Mizrachi, kteří se zde usadili 28. září 1952. Zpočátku byly ekonomické podmínky ve vesnici složité. Teprve po jisté době došlo k výstavbě stálých domů. Z 60 zakládajících rodin jich zhruba polovina odešla. Hospodářské potíže trvaly i v 60. letech 20. století. Do vesnice přišlo několik nových rodin, aby posílily upadající populaci. Roku 1959 byla v mošavu otevřena nová synagoga.\n\nMístní ekonomika je založena na zemědělství (pěstování květin, zeleniny a citrusů, chov dobytka). Část obyvatel se zabývá obchodem a podnikáním. Funguje tu synagoga, mikve a sportovní areály.\n\nObyvatelstvo mošavu je smíšené, tedy sekulární i nábožensky orientované. Podle údajů z roku 2014 tvořili naprostou většinu obyvatel v Giv'olim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 329 lidí. Během roku 2014 populace stoupla o 7,2 %.\n\n\n"}
{"id": "592472", "url": "https://cs.wikipedia.org/wiki?curid=592472", "title": "Noci s nepřítelem", "text": "Noci s nepřítelem\n\nNoci s nepřítelem, anglicky Sleeping with the Enemy, je americké filmové drama, psychologický thriller z roku 1991 režiséra Josepha Rubena s Julií Robertsovou, Patrickem Berginem a Kevinem Andersonem v hlavní roli. Jde o filmový přepis stejnojmenné knihy Nancy Priceové. Hlavním tématem snímku je domácí násilí.\n\nMladí a krásní manželé mají velký dům na mořské pláži. Lauřin manžel Martin Burney (Patrick Bergin) je bohatý a úspěšný investiční makléř. Nicméně na svoji mladou a krásnou ženu nejen velice žárlí, je velice zakomplexovaný, stále ji hlídá a ponižuje a vyhrožuje smrtí každému cizímu muži, který by s ní něco měl. Postupně vyjde najevo, že již od svatby ji opravdu fyzicky týrá (bije, kope a a všelijak psychicky ponižuje). Toto drsné domácí násilí Laura nevydrží a plánovaně zinscenuje svoji vlastní smrt, během nočního výletu po rozbouřeném moři v luxusní jachtě předstírá, že utonula v moři. Využije faktu, že se bojí vody a Martin ví, že neumí plavat (ve skutečnosti však před tím brala tajně kurzy plavání). Doplave ke břehu, v domě se pak převlékne do nových šatů, sebere si několik svých tajně schovaných věcí a nějaké peníze v hotovosti, zahodí snubní prsten do toalety a uteče pryč. Odjíždí autobusem inkognito do města Cedar Falls v Iowě. Martin zpočátku uvěří, že se utopila a její tělo nebylo nikdy nalezeno, proto jí vystrojí i symbolický pohřeb.\n\nV novém působišti v Iowě Laura žije v pronajatém domě pod falešným jménem Sara Watersová. Náhodně se seznámí se svým sousedem, univerzitním učitelem dramatiky Benem, do kterého se postupně zamiluje. Nový vztah se komplikuje když Ben zjistí, že Sara je vlastně Laura. Ta se mu nakonec ke všemu přizná a svěří se mu se svým trápením a krutým osudem.\n\nMarin Burney však od náhodně zjistí, že Laura chodila na kurzy plavání (jemu ale předtím tvrdila, že chodila na gymnastiku), což ho nakonec přiměje důkladně prohledat celý dům. Poté, co najde zahozený snubní prsten v toaletě se potvrdí, že Laura neutonula ale utekla z domova a že její smrt byla pouze předstíraná. Pomocí detektivní kanceláře se mu podaří posléze i zjistit, kde bydlí její stará a nemocná matka. Zde se pouští do soukromého detektivního pátrání po Lauře, což se mu nakonec i podaří. Nicméně při tom strašlivě žárlí a vášnivě vyhrožuje všem zcela nevinným lidem z Lauřina okolí násilnou smrtí. Pokusí se zabít i její matku, což se mu ale nepodaří, v záchvatu neovladatelné žárlivosti fyzicky ohrožuje i nevinného místního vysokoškolského učitele, který je ale fakticky gay. Nakonec se mu podaří Lauru vypátrat při návštěvě v lunaparku, posléze ji najde s Benem doma zrovna v době kdy se oba společně milují. Dojde k tomu, že začne oběma milencům vyhrožovat smrtí zastřelením. Ben se s ním statečně ale neúspěšně porve a Martin jej pak ohrožuje s pistolí u hlavy. Laura Martinovi pod tímto nátlakem naoko přislíbí, že se s ním vrátí domů. Kopne jej však do třísel a pistoli mu sebere. Poprvé mu vystřelí nejprve jednou na hlavu a tu mine. On na ní nezraněn a neozbrojen stále fyzicky útočí, Laura mu u telefonu říká, že zavolá na policii pokud toho nenechá. Nicméně Martin se k ní stále blíží, Laura ho třemi výstřely do prsou zabije a poté sama zavolá na policii a oznámí tak svůj násilný trestný čin.\n\n\n\n\n"}
{"id": "592473", "url": "https://cs.wikipedia.org/wiki?curid=592473", "title": "Evangelium podle Filipa", "text": "Evangelium podle Filipa\n\nEvangelium podle Filipa (zkratka FpEv) je gnostické evangelium patřící mezi novozákonní apokryfy. Evangelium se zaštiťuje autoritou jáhna Filipa a pravděpodobně nevychází z žádné starší ježíšovské tradice. Jedná se o sbírku gnostického učení a úvah, které se věnují tématu svátostí, mimo jiné například svátosti manželské. Jediný dochovaný rukopis evangelia je koptský překlad z rukopisů z Nag Hammádí. Původní dílo ovšem bylo psané řecky. Přestože se originální pasáž z textu hovořící o Marii Magdaleně dochovala jen fragmentárně, evangelium je popularizováno jako nejranější \"pramen\" pro tvrzení, že měl Ježíš Nazaretský Marii za partnerku.\n\nRoku 1945 byly v Egyptě nalezeny papyrové rukopisy ze 3.-4. století dochované v téměř perfektním stavu. Papyrové kodexy byly uloženy v hliněné nádobě. Část z nich byla v nevědomosti hned po objevu spálena. Zbylo 13 kodexů. Některé spisy jsou v nich obsaženy ve více přepisech a verzích. Podávají svědectví jak o pozdějším vytváření tradic nezávislých na kanonických textech, tak i gnostický výklad kanonických textů.\n\nEvangelium podle Filipa se dochovalo v kodexu označovaném CG II, v němž se dále vyskytují spisy Janův apokryf, Tomášovo evangelium, Podstata archontů, Vznik světa, Pojednání o duši a Kniha Judy Tomáše. Tento kodex obsahoval původně 76 listů, ze kterých se dochovalo 74. Spisy jsou psány sahidským dialektem koptštiny.\n\nSubskripce (název za textem) označuje spis jako \"Evangelium podle Filipa\", přičemž tímto Filipem je zřejmě míněn jáhen Filip, jeden z prvních křesťanských misionářů, spíše než Filip (apoštol). Jáhna Filipa ovšem nelze považovat za historického autora evangelia. Text se spíše jen Filipovou autoritou zaštiťuje, podobně jako mnohé další gnostické spisy, jež vznikly v 2. století nebo za účelem prosazení autority začaly být v této době spojovány s konkrétním autorem.\n\nEvangelium podle Filipa vzniklo prokazatelně později než Evangelium podle Tomáše. Díky prvkům valentinské gnóze můžeme nejranější datum vzniku určit na polovinu 2. století našeho letopočtu, jelikož právě v této době gnostik Valentinos působil. Nejpravděpodobnější je, že evangelium vzniklo v Sýrii ve druhé polovině 3. století. Nejstarší zmínky o něm pochází ze 4. století od Epifania ze Salamíny.\n\nPo stylistické stránce se Evangelium podle Filipa řadí mezi tzv. sbírku logií a jako evangelium byla tato sbírka označena až později (podobně jako Evangelium podle Tomáše). Logion je věta či údajný výrok Ježíše Nazaretského, která byla údajně jeho posluchači nejdříve předávána ústně a v pozdějších dobách z nich byla sestavena sbírka. Evangelium podle Filipa obsahuje celkem 127 logií.\n\nPři prvotních překladech se vydavatelé snažili text rozdělit a číslovat podle předlohy Evangelia podle Tomáše také na jednotlivá logia, ovšem na rozdíl od Evangelia podle Tomáše jsou některé monology tak dlouhé, že se Evangelium podle Filipa standardně člení nikoliv podle logií, nýbrž podle stránek (51–86) a řádků. Pro spis je charakteristická také neznalost židovského prostředí, reálií a duchovního kontextu židovství Ježíšovy doby- což je typický rys tzv. gnostických evangelií v kontrastu vůči evangeliím biblickým i vůči mimobiblickým svědectvím pro studium doby, jako např. spisy Josefa Flavia\n\n\n\"Ti, kteří říkají, že nejprve zemřou a (potom) vstanou z mrtvých, se mýlí. Neobdrží-li zmrtvýchvstání za života, pak, když zemřou, nic neobdrží. Tak mluví i o křtu a říkají: \"Křest je důležitý, neboť kdo jej přijme, bude žít.\"\"\n\n\n\"V Jeruzalémě sloužily tři domy jako obětní místa. Jedno, obrácené k západu, se nazývá 'svaté'. Jiné, obrácené na jih, se jmenuje 'svaté svatého'. Třetí, obrácené na východ, se nazývá 'svaté svatých', místo, kam velekněz vchází sám. Křest je ten svatý dům. ... [je] to 'svaté svatého'. 'Svaté svatých' je manželská ložnice. Křest zahrnuje zmrtvýchvstání [a] vykoupení; vykoupení (se děje) v manželské ložnici. Manželská ložnice je v tom, který je vznešenější než ...\"\n\nDvě pasáže v Evangeliu podle Filipa otevřeně představují o Marii Magdalenu jako údajnou družku Ježíše:\n\n\"Tři chodily stále s Pánem: Marie, jeho matka, její sestra a Magdaléna, ta, kterou nazývali jeho družkou. Jeho sestra, jeho matka a jeho družka byly Marie.\"\n\n\"Moudrost, které říkají ‚neplodná‘, je matkou andělů a družkou … Marie Magdaléna. [Pán ji milov]al víc než všechny učedníky a líbal ji na její [ústa] … často. Zbytek učedníků … mu řekli: „Proč ji miluješ víc než nás všechny?“ Spasitel odpověděl a řekl jim: „Proč vás nemiluji jako ji? Jsou-li slepý s vidoucím ve tmě, neliší se jeden od druhého. Když přijde světlo, vidoucí světlo uvidí, ale slepý zůstane ve tmě.“\"\n\n"}
{"id": "592477", "url": "https://cs.wikipedia.org/wiki?curid=592477", "title": "Aradac", "text": "Aradac\n\nAradac ( ) je osada nacházející se šest kilometrů západně od Zrenjaninu a padesát kilometrů východně od Nového Sadu. Většinu z přibližně čtyř tisíc obyvatel tvoří Srbové (47,67 %), v obci žije také nezanedbatelné množství Slováků (39,75 %).\n"}
{"id": "592478", "url": "https://cs.wikipedia.org/wiki?curid=592478", "title": "Winchester (Virginie)", "text": "Winchester (Virginie)\n\nWinchester je nezávislé město na severozápadě amerického státu Virginie. Podle sčítání obyvatel v roce 2000 mělo město 23 585 obyvatel. Je administrativním centrem okresu Frederick.\n\n"}
{"id": "592484", "url": "https://cs.wikipedia.org/wiki?curid=592484", "title": "Údolí Shenandoah", "text": "Údolí Shenandoah\n\nÚdolí Shenandoah ( ) je údolí na západě Virginie a v Západní Virginii ve Spojených státech amerických. Na východě je ohraničeno hřbetem Blue Ridge Mountains (kde je také národní park Shenandoah), na východě\nčástí Appalačského pohoří zvanou Ridge-and-Valley, na severu řekou Potomac a na jihu řekou James. Zároveň se jedná také o stejnojmenný kulturní region, který toto údolí přesahuje směrem na jih a západ.\n\nSvé jméno nese podle řeky Shenandoah, jejíž název pochází od Indiánů a jehož význam není jasný.\n\n"}
{"id": "592488", "url": "https://cs.wikipedia.org/wiki?curid=592488", "title": "Okresy ve Spojených státech amerických", "text": "Okresy ve Spojených státech amerických\n\nOkresy ve Spojených státech amerických jsou administrativními celky na úrovni mezi státy a obcemi (městy, vesnicemi). Na Aljašce jsou nazývány , v Louisianě a ve zbylých státech se pro ně používá termín (tento termín se ve Velké Británii používá pro hrabství).\n\nZa samostatné okresy se také považují některá města, která nejsou součástí okresů. Celkem je ve Spojených státech amerických 3140 území ekvivalentních okresům. Průměrně připadá na jeden stát 62 okresů a 100 000 obyvatel, ale například okres Los Angeles má téměř 10 miliónů obyvatel, tedy víc, než některé státy, a naopak okres Loving v Texasu má pouhých 82 obyvatel a okres Kalawao na Havaji, který býval kolonií malomocných, má jen 147 obyvatel.\n\nVětšina z okresů byla pojmenována po osobnostech, přičemž zvláště oblíbená jména jsou \"Washington\" a \"Jefferson\". Jiná popisují charakter krajiny (například Lake County, tj. \"jezerní okres\"), jména dalších pocházejí z francouzštiny nebo španělštiny.\n\n\"County\" se z angličtiny do češtiny překládá jako hrabství (Velká Británie), kraj a distrikt (Spojené státy a Irsko).\nPodle slovníku \"Cambridge International Dictionary of English\" je \"County\" definované jako politická správa, která tvoří nejvyšší stupeň místní samosprávy, vlády v Británii a Irsku a nejvyšší stupeň místní samosprávy, vlády, ve státě, v případě Spojených států.\nTaková definice podle právní úpravy územního členění státu v Česku odpovídá kraji.\nNěkteří autoři používají i v případě Spojených států amerických termín hrabství.\n"}
{"id": "592494", "url": "https://cs.wikipedia.org/wiki?curid=592494", "title": "LayDee Jane", "text": "LayDee Jane\n\nLayDee Jane, vlastním jménem Lucie Králová, je DJ původem z České republiky. Díky svým setům, ve kterých kombinuje prvky progresivního tech-trance a melodického trance, si jí postupně povšimly prestižní kluby jako Fabric v Ostravě, Duplex v Praze či MAD ve Švýcarsku. Vystupovala mj. na festivalech Creamfields v ČR, FFWD Dance Parade v Nizozemsku nebo Streetparade ve Švýcarsku. V roce 2005 patřila podle žebříčku The DJ List mezi 70 nejoblíbenějších DJ světa, o rok později pak již mezi 30 nejoblíbenějších.\n\nHudbě se věnovala již od dětství, kdy hrála na klavír, tančila, zpívala a navštěvovala mnohé umělecké školy. Do tajů mixování se poprvé ponořila kolem roku 1999, kdy se přestěhovala do Švýcarska a chvíli na to již účinkovala v některých švýcarských klubech. O dva roky později si poprvé zahrála ve velkokapacitních klubech v Riu Palace na Mallorce či BCM. Tou dobou podepsala kontrakt s agenturou Agenturami Atlantis Management GmbH a United Management. Stala se rezidentkou švýcarských klubů MAD an Nachtwerk. Vystupuje na mnoha akcích, z nichž je vhodné zmínit především Creamfields v ČR, kde se objevila po boku světoznámých DJ, jako např. Tiësto, se kterým si po krátkém čase znovu zahrála v klubu MAD. Na Energy 2003, což je největší švýcarská indoor party, se objevila po boku Paula van Dyka a dalších zvučných jmen.\n\nStřídavě vystupuje v České republice a ve světě. V roce 2004 získává residenci v Gate One v Bernu, ve francouzském klubu Monte Cristo 2 a konečně také v českém Duplexu. Rádia po Evropě začínají hrát její sety. Tehdy si odbývá svou premiéru v Nizozemsku a ke konci roku si opět zakoncertuje v Praze s DJ Tiëstem.\n\nV roce 2005 vynáší spolupráce s DJ Purem remix Pure'n'Jane. Tehdy získává rezidenci v klubu Fabric v Ostravě a zároveň vydává svou první oficiální kompilaci SONIC 5 se singlem LayDee Jane – Alumin-ic.\n\n\n\n\n\n"}
{"id": "592503", "url": "https://cs.wikipedia.org/wiki?curid=592503", "title": "Třída Tourville", "text": "Třída Tourville\n\nTřída Tourville byly torpédoborce francouzského námořnictva. Ve Francii však byly klasifikovány jako protiponorkové fregaty. Objednány byly jako náhrada za tři nepostavené jednotky třídy \"Aconit\". V letech 1974–1977 byly do služby zařazeny tři jednotky této třídy – \"Tourville\", \"Duguay-Trouin\" a \"De Grasse\". Jejich hlavním úkolem bylo ničení ponorek. Vyřazeny byly do roku 2013.\n\nVšechny tři torpédoborce postavila loděnice Arsenal de Lorient v Lorientu. \"Tourville\" byl postaven v letech 1970–1974, \"Duguay-Trouin\" v letech 1971–1975 a konečně \"De Grasse\" v letech 1972–1977.\n\nJednotky třídy \"Tourville\":\n\nNa přídi stály dvě dělové věže se 100mm kanóny Creusot-Loire, přičemž hlavňovou výzbroj doplňovaly ještě dva kanóny Oerlikon ráže 20 mm. V zadní části nástavby bylo umístěno šest kontejnerů protilodních střel MM38 Exocet. Za nimi se, ve středu plavidla, nacházelo jednoduché odpalovací zařízení protiponorkového systému Malafon, ke kterému bylo neseno 13 střel. Protiponorkovou výzbroj doplňovaly dva 550mm protiponorkové torpédomety. K boji proti vzdušným cílům sloužilo osminásobné odpalovací zařízení protiletadlových řízených střel Crotale (od roku 1990 v modernější verzi Crotale EDIR), umístěné na střeše hangáru (\"Tourville\" a \"Duguay-Trouin\" na jeho místě původně nesly třetí dělovou věž se 100mm kanónem). Neseno bylo celkem 18 střel Crotale. Torpédoborce rovněž byly vybaveny přistávací plochou a hangárem pro uskladnění dvou protiponorkových vrtulníků Westland Lynx. Pohonný systém tvořily čtyři kotle a dvě převodové turbíny. Nejvyšší rychlost dosahovala 32 uzlů.\n"}
{"id": "592507", "url": "https://cs.wikipedia.org/wiki?curid=592507", "title": "Počítačová 2D grafika", "text": "Počítačová 2D grafika\n\nPočítačová 2D grafika (tzv. \"dvojrozměrná grafika\", ) je v informatice označení pro speciální část počítačové grafiky, která pracuje s dvojrozměrnými objekty (obrázky, text, geometrické 2D modely – čáry, křivky). Typickým využitím počítačové 2D graficky je zobrazení informací na počítačovém monitoru.\n\n2D akcelerace je označení pro různé techniky, které urychlují zobrazování 2D objektů na monitoru počítače. 2D akcelerace využívá specializované funkce grafického procesoru (GPU) umístěného na grafické kartě. Mezi první patřil blitter, který přesunoval části bitmapy (obrazu na monitoru počítače).\n\n"}
{"id": "592511", "url": "https://cs.wikipedia.org/wiki?curid=592511", "title": "Mathesius", "text": "Mathesius\n\nPříjmení Mathesius mělo více osobností:\n"}
{"id": "592516", "url": "https://cs.wikipedia.org/wiki?curid=592516", "title": "Anusvár", "text": "Anusvár\n\nAnusvár (hindsky अनुस्वार, \"anusvāra)\" je diakritické znaménko, používané v řadě indických písem k vyznačení určitého typu nazalizace. Přesná výslovnost se liší nejen jazyk od jazyka, ale také v závislosti na okolních hláskách ve slově.\n\nV písmu dévanágarí vypadá anusvár jako tečka \"(bindu)\" nad písmenem (např. bez anusváru म \"ma,\" s anusvárem मं \"maṃ).\" Ve standardní transliteraci sanskrtu se přepisuje jako ṃ (m s tečkou dole).\n\nVe védském sanskrtu se anusvāra (doslova „po-zvuk“) objevuje jako alofón hlásky /m/ na hranici morfému, nebo hlásky /n/ uvnitř morfému, pokud mu předchází samohláska a následuje sykavka (/ś/, /ṣ/, /s/ nebo /h/).\n\nVe spisovné hindštině se anusvár tradičně definuje jako zástupce nosové souhlásky ze stejné řady jako následující ražená souhláska, např. /n/ před /t/ a /d/, /m/ před /p/ a /b/, /ň/ před /č/ a /dž/ atd. Tím se liší od anunásiku \"(čandrabindu),\" který označuje nazalizaci samohlásky. V praxi se nicméně anusvár mnohdy užívá i místo anunásiku. Kromě toho některá slova, ve kterých anusvár označuje nosovou souhlásku, mají alternativní pravopis se znakem pro příslušnou souhlásku (např. हिन्दी \"hindī\" vs. हिंदी \"hiṃdī).\"\n\nPro nepálštinu platí v zásadě stejná pravidla jako pro hindštinu, ale z důvodu menší ustálenosti nepálského pravopisu se setkáme s větší variabilitou a mnohá slova se objevují alternativně jak s anusvárem, tak s anunásikem.\n\nV bengálském písmu anusvár (bengálsky অনুস্বার, \"onuššār)\" vzdáleně připomíná středník (např. bez anusváru ম \"ma,\" s anusvárem মং \"maṃ).\" V bengálštině zastupuje znělou velární nazálu /ŋ/, stejně jako písmeno ঙ \"ungô.\"\n\nV telugském písmu anusvár (telugsky సున్న, \"sunna)\" vypadá jako kroužek za slabikou (např. bez sunny క \"ka,\" se sunnou కం \"kaṃ).\" Pokud následující slabika začíná raženou souhláskou, sunna zastupuje nosovou souhlásku ze stejné řady. Na konci slova reprezentuje souhlásku /m/.\n\nNa počítačích je v Unicode anusvár reprezentován pouze jako samostatný znak (na rozdíl od českých diakritických znamének, kde existují kódy i pro všechny potřebné kombinace základních písmen s diakritikou). V logické posloupnosti znaků následuje vždy až za znakem pro nosnou souhlásku dané slabiky. Je pak na příslušném fontu a na vykreslovací knihovně, aby zařídily, že se zobrazí správný výsledný znak písmene s diakritikou. Pokud dotyčná slabika obsahuje jinou než inherentní samohlásku, píše se znak anusváru až za znakem pro samohlásku, např. \"ka+ā+ṃ+ta\" क + ा + ं + त = कांत.\n"}
{"id": "592517", "url": "https://cs.wikipedia.org/wiki?curid=592517", "title": "Třída P400", "text": "Třída P400\n\nTřída P400 (jinak též Super PATRA) je třída hlídkových lodí francouzského námořnictva. Třída patří do rodiny hlídkových lodí třídy \"Vigilante 400\". Celkem bylo postaveno 10 jednotek pro Francii a dvě další pro Gabon. Mezi jejich hlavní úkoly patří ochrana francouzských teritoriálních vod, hašení požárů či záchranné operace. Slouží především ve francouzských departementech. Zahraničními uživateli třídy jsou Keňa a Gabon.\n\nV letech 1986–1988 bylo do služby zařazeno deset jednotky této třídy – \"L'Audacieuse\", \"La Boudeuse\", \"La Capricieuse\", \"La Fougeuse\", \"La Glorieuse\", \"La Gracieuse\", \"La Moqueuse\", \"La Railleuse\", \"La Rieuse\" a \"Tapageuse\". Pro Gabon byly postaveny hlídkové lodě \"General d'Armee Ba Oumar\" (P07) a \"Colonel Djoue Dabany\" (P08). Všechny postavila loděnice Constructions Mécaniques de Normandie (CMN) v Cherbourgu.\n\nJednotky třídy \"P400\":\nMimo 24 členů posádky mohou přepravovat až 20 dalších osob. Jejich výzbroj tvoří po jednom 40mm a 20mm kanónu a jeden 12,7mm kulomet. V případě potřeby mohou nést také dvě protilodní střely Exocet. Pohon zajišťují dva diesely. Nejvyšší rychlost dosahuje 24 uzlů. Dosah je 4200 námořních mil při ekonomické rychlosti 15 uzlů.\n"}
{"id": "592523", "url": "https://cs.wikipedia.org/wiki?curid=592523", "title": "Erla (zámek)", "text": "Erla (zámek)\n\nZámek Erla leží v nadmořské výšce 291 metrů v centru Erla, části obce St. Pantaleon-Erla v okrese Amstetten v rakouské spolkové zemi Dolní Rakousy. Zámek byl přestavěn z dřívějšího paláce benediktinského kláštera Erla.\n\nBenediktinský klášter Erla založil roku 1130 Otto I. z Machlandu (1090-1130). V roce 1583 papež Řehoř XIII. (žil 1502-1585) klášter zrušil. Poté byla klášterní budova a příslušné panství, přiděleno císařem Rudolfem II. (1552-1612) luteránskému městu Vídni pro potřebu královnina kláštera. Ten byl v roce 1782 rovněž zrušen, čímž se panství Erla dostalo do správy náboženského fondu státní administrativy.\n\nV roce 1832 zámek získal baron z Pereira-Arnsteinu.\n\nDalší vlastníci:\n\n\n"}
{"id": "592532", "url": "https://cs.wikipedia.org/wiki?curid=592532", "title": "Třída Durance", "text": "Třída Durance\n\nTřída Durance je třída zásobovacích tankerů francouzského námořnictva, kterou používají rovněž námořnictva Argentiny, Austrálie a Saúdské Arábie. Plavidla jsou schopna na otevřeném moři zásobovat válečné lodě topným olejem, motorovou naftou, leteckým palivem, pitnou vodou, municí, potravinami a náhradními díly. Celkem bylo, v různých modifikacích, postaveno osm jednotek této třídy. V roce 2016 jsou všechny jednotky stále v aktivní službě. Ve službě je nahradí logistické podpůrné lodě třídy \"BRF\".\n\nV letech 1976–1990 bylo do služby zařazeno pět jednotky této třídy, pojmenovaných \"Durance\" (A 629), \"Meuse\" (A 607), \"Var\" (A 608), \"Marne\" (A 630) a \"Somme\" (A 631). Všechny postavila francouzská loděnice Arsenal de Brest v Brestu. Šestý modifikovaný tanker HMAS \"Success\" (OR 304), byl postaven v letech 1980–1986 australskou loděnicí Vickers Cockatoo pro Austrálii.\n\nNa třídu \"Durance\" navazují též mírně zmenšené tankery \"Boraida\" (902) a \"Yunbou\" (904), postavené pro Saúdskou Arábii francouzskou loěnicí CN la Ciotat v Marseilles. Do služby byly zařazeny v letech 1984–1985. Saúdskoarabské tankery se liší například tím, že mají jen jednu doplňovací pozici na každém boku.\n\nPo vyřazení \"Durance\" z řad francouzského námořnictva tanker roku 1999 zakoupila Argentina, která ho do služby zařadila jako ARA \"Patagonia\".\n\nJednotky třídy \"Durance\":\nKaždá z lodí může najednou zásobovat tři další lodě. Každá je na každém boku vybavena dvěma pozicemi pro doplňování kapalných a pevných zásob během plavby, na každém boku je jeden prostředek pro dopravu těžkých břemen, přičemž třetí zásobovací stanoviště je na zádi. Vertikální zásobování provádí palubní vrtulník. Dle skladby zásob se jednotlivé lodě poněkud liší.\n\n\"Var\", \"Marne\" a \"Somme\" mají zvětšený můstek, prostory pro ubytování štábu a 45 vojáků přepadového oddílu a mohou tak sloužit jako zásobovací a velitelské lodě (BCR – \"Batiments de Commandement et de Revitaillement\"). Původní obrannou výzbroj, složenou z 20mm a 40mm kanónů, v 90. letech nahradily tři 20mm kanóny a dvě dvojitá odpalovací zařízení Simbad pro protiletadlové řízené střely krátkého dosahu Mistral.\n\nNa zádi tankerů je plošina a hangár pro uskladnění jednoho transportního vrtulníku. Dříve se používal typ SA 319B Alouette III, po jeho vyřazení především SA 365F Dauphin či Lynx. Pohonný systém tvoří dva diesely SEMT-Pielstick PC2.5 V400 o výkonu 15 500 kW. Lodní šrouby jsou dva. Nejvyšší rychlost dosahuje 19 uzlů. Dosah je 9000 námořních mil při rychlosti 15 uzlů.\n\nAustralský tanker \"Success\" byl nasazen jak v první válce v Zálivu roku 1991, tak roku 1999 při mezinárodní intervenci ve Východním Timoru.\n\nV říjnu 2009 se tankeru \"Somme\" podařilo 500 kilometrů od somálského pobřeží zajmout skupinu pěti somálských pirátů, kteří se ho pokusili unést v domnění, že jde o obyčejnou civilní nákladní loď.\n\n"}
{"id": "592540", "url": "https://cs.wikipedia.org/wiki?curid=592540", "title": "Ma'agalim", "text": "Ma'agalim\n\nMa'agalim ( מַעְגָלִים, v oficiálním přepisu do angličtiny Ma'galim) je vesnice typu společná osada (\"jišuv kehilati\") v Izraeli, v Jižním distriktu, v Oblastní radě Sdot Negev.\n\nLeží v nadmořské výšce 129 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila téměř charakter pouštní krajiny. Jde o zemědělsky obdělávaný pás nedaleko od pásma Gazy, navazující na pobřežní nížinu.\n\nObec se nachází 22 kilometrů od břehu Středozemního moře, cca 76 kilometrů jihojihozápadně od centra Tel Avivu, cca 73 kilometrů jihozápadně od historického jádra Jeruzalému a 3 kilometry jižně od města Netivot. Ma'agalim obývají Židé, přičemž osídlení v tomto regionu je etnicky převážně židovské.\n\nMa'agalim je na dopravní síť napojen pomocí lokální silnice 2444. Východně od vesnice prochází dálnice číslo 25.\n\nMa'agalim byl založen v roce 1958. Jde o součást jednotně řešeného bloku těsně na sebe navazujících zemědělských vesnic zvaného Šaršeraot. Tvoří jej obce Giv'olim, Ma'agalim, Mlilot, Šaršeret a Šibolim. Název obce je odvozen od biblického citátu z Knihy žalmů 65,11: „\"Korunuješ rok dobrotivostí svou, a šlepěje tvé kropí tučností\"“\n\nZakladateli vesnice byla skupina Izraelců z okolních vesnic, napojených na náboženskou sionistickou organizaci ha-Po'el ha-Mizrachi. Nová obec vznikla okolo komplexu již dříve založené místní regionální školy. Nejprve šlo o populačně nevýznamnou obec. V roce 1987 získala status společné osady (\"jišuv kehilati\"). V 90. letech 20. století zde pak proběhla rozsáhlá bytová výstavba, zejména pro mladou generaci usedlíků z okolních zemědělských vesnic. Vznikly zde nové rezidenční čtvrti ha-Giva, ha-Parpar a Malben.\n\nVětšina obyvatel za prací dojíždí mimo obec. Funguje tu zdravotní středisko, sportovní areály, obchod se smíšeným zbožím, synagoga a mikve.\n\nObyvatelstvo osady je nábožensky orientované. Podle údajů z roku 2014 tvořili naprostou většinu obyvatel v Ma'agalim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s populací, která po prudkém nárůstu v 90. letech 20. století začala po roce 2003 stagnovat. K 31. prosinci 2014 zde žilo 1960 lidí. Během roku 2014 populace klesla o 0,7 %.\n\n\n"}
{"id": "592544", "url": "https://cs.wikipedia.org/wiki?curid=592544", "title": "Následník", "text": "Následník\n\nNásledník může být:\n\n"}
{"id": "592549", "url": "https://cs.wikipedia.org/wiki?curid=592549", "title": "Holden", "text": "Holden\n\nHolden je australská automobilka sídlící v Melbourne. Od roku 1931 je Holden divizí General Motors. Na podzim 2017 byla ukončena produkce automobilů v Austrálii, od té doby jsou vozy do Austrálie importovány z různých států světa. Celkové prodeje Holdenu v Austrálii v roce 2017 byly přibližně 90 000 automobilů, což představovalo 7,6% podíl na australském trhu s automobily.\n\nHolden využívá svého členství v koncernu General Motors a pod svojí značkou prodává některé automobily dalších značek. V březnu 2018 byly v australské nabídce značky Holden následující automobily:\n"}
{"id": "592550", "url": "https://cs.wikipedia.org/wiki?curid=592550", "title": "Bejt ha-Gadi", "text": "Bejt ha-Gadi\n\nBejt ha-Gadi ( בֵּית הַגָּדִי, doslova „\"Dům [kmene] Gád\"“, v oficiálním přepisu do angličtiny Bet HaGaddi, přepisováno též Beit HaGadi) je vesnice typu mošav v Izraeli, v Jižním distriktu, v Oblastní radě Sdot Negev.\n\nLeží v nadmořské výšce 154 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila téměř charakter pouštní krajiny. Jde o zemědělsky obdělávaný pás nedaleko od pásma Gazy, navazující na pobřežní nížinu. Východně od vesnice začíná vádí Nachal Chanun.\n\nObec se nachází 20 kilometrů od břehu Středozemního moře, cca 74 kilometrů jihojihozápadně od centra Tel Avivu, cca 71 kilometrů jihozápadně od historického jádra Jeruzalému a 1 kilometr severovýchodně od města Netivot, s nímž mošav vytváří souvislý stavební celek. Bejt ha-Gadi obývají Židé, přičemž osídlení v tomto regionu je etnicky převážně židovské.\n\nBejt ha-Gadi je na dopravní síť napojen pomocí dálnice číslo 25 a dalších komunikací v rámci města Netivot.\n\nBejt ha-Gadi byl založen v roce 1949. Název obce je odvozen od biblického kmene Gád, který sídlil v tomto regionu. Na madabské mapě Svaté země z 6. století našeho letopočtu se zde objevuje název \"Bit Ha-Jadaa\" (בית הגידאה). Název pak ve středověku přešel do arabského místního názvosloví jako \"Chirbet Džunda\" nebo Bit Džunda. Původně se ovšem židovský mošav vzniklý v této lokalitě nazýval be-Nativ ha-Moledet (בנתיב המולדת). Po tímto názvem zde vesnice vznikla 22. listopadu 1949. Nynější jméno má od 1. ledna 1951.\n\nZakladateli vesnice byla skupina Židů z Rumunska a Maďarska (v menší míře též z Maroka), které v letech 1950-1951 nahradili židovští imigranti z Tuniska, napojení na náboženskou sionistickou organizaci ha-Po'el ha-Mizrachi. V roce 1952 si jednotlivé rodiny rozdělily mezi sebe půdu a začaly hospodařit individuálně. Během 80. let 20. století vesnici postihly ekonomické problémy související s klesajícími exporty místních květin na evropský trh. Role zemědělství pak klesla.\n\nMístní ekonomika je založena na zemědělství (pěstování zeleniny, polních plodin, květin a citrusů). Část obyvatel se zabývá obchodem a podnikáním. Funguje tu zdravotní středisko, sportovní areály, obchod se smíšeným zbožím, synagoga a mikve. Obec plánuje stavební expanzi, jež má sestávat ze 100 stavebních parcel nabízených privátním zájemcům.\n\nObyvatelstvo mošavu je nábožensky orientované. Podle údajů z roku 2014 tvořili naprostou většinu obyvatel v Bejt ha-Gadi Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací, která po roce 2008 ovšem začala narůstat. K 31. prosinci 2014 zde žilo 711 lidí. Během roku 2014 populace stoupla o 4,7 %.\n\n\n"}
{"id": "592554", "url": "https://cs.wikipedia.org/wiki?curid=592554", "title": "Kultivační teorie", "text": "Kultivační teorie\n\nKultivační teorie je koncepce, kterou rozpracoval a do mediálních studií vnesl George Gerbner. Jde o jednu z nejvlivnějších teorií o účincích masových médií na jednotlivce. Její formulování úzce souvisí s diskusí o násilí na obrazovkách televize ve Spojených státech amerických, do níž se v 60. letech 20. století zapojily i vládní kruhy.\n\nKultivační teorie říká, že televizní vysílání vytváří uzavřený symbolický svět a je-li jedinec dlouhodobě vystaven jeho vlivu, pozměňují se (\"kultivují\") jeho představy o světě a oslabuje se jeho smysl pro skutečnost.\n\nV 60. letech 20. století, v souvislosti s růstem kriminality a agrese ve společnosti, se ve Spojených státech amerických rozproudila společenská diskuse, nakolik má na tomto nárůstu podíl televizní vysílání, které se krátce předtím stalo masovým jevem. V USA od samého počátku vysílání (na rozdíl od Evropy) působily na trhu komerční stanice, které produkovaly mnoho pořadů s prvky násilí. Řada intelektuálů se domnívala, že toto násilí působí jako vzor a žádala vládu o zásah.\n\nPrezident Lyndon Johnson na konci 60. let vyslyšel jejich volání a ustavil \"Národní komisi pro zkoumání příčin a prevenci násilí\". Byl do ní pozván také George Gerbner, tehdejší děkan \"Annenberg School of Communication\" na Pennsylvánské univerzitě. Komise iniciovala, s podporou amerického Kongresu, projekt \"Zpráva ministra zdravotnictví\" (každý rok publikoval tzv. \"Zprávu o násilí\"). V jeho rámci Gerbner vypracoval metodu výzkumu násilí na obrazovce a jeho vlivu na diváky. Dvacetileté trvání projektu sice neprokázalo jasně, že by televizní násilí sloužilo jako vzor agresorům, ale přineslo druhotný efekt, a to právě Gerbnerovu kultivační teorii. \n\nGerbner sbíral 20 let nahrávky vysílání všech amerických televizních stanic v hlavním vysílacím čase. Na základě jejich rozboru stanovil tzv. \"index násilí\", tedy počet násilných scén za hodinu vysílání. Zjistil, že tento index se celých 20 let v podstatě nezměnil a činil 5 násilných scén za hodinu. Poté Gerbner vedl hloubkové rozhovory s televizními diváky. Při analýze dat pak pracoval jen se dvěma od sebe zřetelně vzdálenými skupinami – slabí diváci (dívají se na televizi méně než dvě hodiny denně) a silní diváci (dívají se více než 4 hodiny denně). Ptal se jich na míru násilí v jejich bezprostředním sociálním okolí a na jejich obavy z tohoto násilí. Jejich odpovědi pak srovnával s reálnými daty o kriminalitě v místě jejich bydliště. Přitom zjistil, že silní diváci prožívají venkovní svět jako desetkrát nebezpečnější než diváci slabí, a jako tisíckrát nebezpečnější, než jakým skutečně je. Tento výsledek je dodnes považován za jeden z nejpřesvědčivějších důkazů o vlivu médií na vědomí lidí.\n\nZ výsledků výzkumu Gerbner odvodil i teorii tzv. mainstreamingu.\n\nNěkteří batatelé vznesli námitky vůči Gerbnerově metodice, ale objevily se i jiné interpretace jím získaných dat. Mediolog Dolf Zillmann z Alabamské univerzity například tvrdil, že silní diváci nebyli násilnými obsahy \"zkultivováni\", ale naopak od samého počátku trpěli větším strachem z násilí, měli naddimenzované představy o jeho množství v jejich okolí a vyhledávali televizní obsahy, které by jim tuto jejich obavu a představu potvrdily.\n\n\n"}
{"id": "592555", "url": "https://cs.wikipedia.org/wiki?curid=592555", "title": "Třída Tripartite", "text": "Třída Tripartite\n\nTřída Tripartite je třída minolovek, vyvinutých ve spolupráci Francie, Belgie a Nizozemska. Celkem bylo postaveno 40 jednotek této třídy. Dalšími uživateli třídy se stalo Bulharsko, Indonésie, Lotyšsko a Pákistán.\n\nKaždá z trojice spolupracujících zemí stavěla své vlastní trupy. Francie do nich dodávala část elektroniky a minolovné prostředky, Belgie zbylou elektroniku a Nizozemsko pohonný systém. Celkem bylo postaveno 40 jednotek této třídy. Nizozemsko postavilo 15 jednotek třídy \"Alkmaar\", Belgie 10 jednotek třídy \"Aster\" a Francie 11 jednotek třídy \"Éridan\". Další dvě minolovky byly postaveny pro Indonésii a dvě pro Pákistán.\n\nJednotky třídy \"Tripartite\":\nTrup lodí je z nemagnetických materiálů; tvoří ho polyesterová pryskyřice zesílená skelnými vlákny. Sonar je typu DUBM 21B a navigační radar Decca 1229. K ničení min, které sonar objeví, slouží především dva ponorné prostředky PAP 104. Ty mohou operovat až do hloubky 80 metrů. Na palubě je též vlečné odminovací zařízení a dekompresní komora pro potápěče. Obrannou výzbroj tvoří, u francouzských jednotek, jeden 20mm kanón a dva 12,7mm kulomety. Plavidla ostatních námořnictev nesou odlišnou výzbroj. Lodě pohání jeden diesel typu Brons-Werk-spoor A RUB 215 V12 o výkonu 1900 BHP. Nejvyšší rychlost je 15 uzlů.\n"}
{"id": "592562", "url": "https://cs.wikipedia.org/wiki?curid=592562", "title": "Boris Stürmer", "text": "Boris Stürmer\n\nBaron Boris Vladimirovič Stürmer (; – ) byl ruský politik, ministerský předseda z roku 1916.\n\nNarodil se do rodiny velkostatkáře v Bežecku v Tverské oblasti. Jeho otec byl vysloužilý kapitán kavalerie ruské armády.\n\nAbsolvoval právnickou fakultu na Petrohradské univerzitě. Roku 1894 se stal novgorodským gubernátorem a v roce 1896 gubernátorem Jaroslavli. Navzdory pověstem o špatném finančním hospodaření se Stürmer stal jedním z nejdůvěryhodnějších byrokratů pod vedením Vjačeslava von Pleve a v roce 1904 byl přijat do státní rady. Po Pleveho smrti se Stürmer chtěl stát jeho nástupcem, mandát však získal kníže Pjotr Svjatopolk-Mirskij.\n\nVětší šance na postup získal roku 1913, kdy byl nominován na starostu Moskvy. Kandidatura byla neúspěšná. V té době se začal sbližovat se šarlatánem Rasputinem.\n\nBěhem první světové války se Stürmer stal ministerským předsedou. Současně působil ve funkci ministra vnitra (od března 1916) a zahraničí (od července).\n\nStürmeova vláda byla hluboce neoblíbená. Byl podezřelý z reakcionářství a germanofilství. Jeho nešťastný pokus o odvádění neruských branců do armády vyvolal krvavé kyrgyzské povstání známé jako Urkun. Po Brusilovově ofenzívě se Stürmer pokusil domluvit s Němci separátní mír. Dne 1. listopadu 1916 prohlásil Pavel Miljukov ve státní Dumě, že „\"Stürmerova politika se projevila jako hloupost a zrada\"“. Car opravdu připustil, že si Stürmerovo počínání představoval jinak a 19. listopadu byl Stürmer odvolán.\n\nPo rezignaci kandidoval na předsedu v páté Dumě. \n\nPo únorové revoluci v roce 1917 byl zatčen prozatímní vládou a ještě toho roku zemřel v Petropavlovské pevnosti.\n"}
{"id": "592563", "url": "https://cs.wikipedia.org/wiki?curid=592563", "title": "G-Unit Records", "text": "G-Unit Records\n\nG-Unit Records je americká hudební nahrávací společnost založena v roce 2003 rapperem 50 Centem a jeho manažerem Sha Money XL. Do roku 2009 byl label pod distribuční záštitou Interscope Records, poté byl pod společností EMI.\n\nLabel vznikl v roce 2003 díky veleúspěchu 50 Centova debutu \"Get Rich or Die Tryin'\". Ve stejném roce byla pod label upsána skupina G-Unit a samostatně i Lloyd Banks, Tony Yayo a Young Buck. Největším úspěchem labelu je debut G-Unit nazvaný \"Beg for Mercy\" (2003), kterého se prodalo na šest milionů celosvětově.\n\nV roce 2004 byl na doporučení Dr. Dreho, šéfa labelu Aftermath Entertainment, kde byl upsán 50 Cent, pod G-Unit Records upsán rapper Game. Jeho debut \"The Documentary\" (2005) byl dalším úspěchem, celosvětově se ho prodalo okolo pěti milionů. Ještě o rok dříve vydali své debuty i Lloyd Banks – \"The Hunger for More\" a Young Buck – \"Straight Outta Cashville\", každého z těchto dvou alb se celosvětově prodalo okolo dvou milionů. Young Buck do labelu přivedl rappera Spider Loca, který v roce 2004 získal smlouvu. Poslední, koho 50 Cent upsal byla zpěvačka Olivia. \n\nRoku 2005 byl z labelu vyhozen The Game, za údajnou neloajalitu, v té době 50 Cent odmítal upsat kohokoli nového, jelikož nechtěl opakovat situaci s The Gamem. Ovšem ke konci roku se rozhodl dát šanci skupinám Mobb Deep a M.O.P., a také rapperovi Maseovi. Následujícího roku upsal rappera Young Hot Roda a Lil Scrappyho. Duo Mobb Deep mělo pod G-Unit Rec. upsán i vlastní label Infamous Records, kam přijali rappery Nyce da Future a 40 Glocca. Roku 2007 se kolem labelu točil i rapper Mazaradi Fox, ale nikdy nebyl upsán a po roce 2009 přerušil s labelem kontakt.\n\nYoung Buck byl ze skupiny G-Unit vyhozen v roce 2008 kvůli neshodám ohledně financí a následným disstrackům, avšak stále má smlouvu u G-Unit Records. Roku 2009 byli na label upsáni rapper Trav* a zpěvák Governor. V červnu 2011 vznikla spolupráce mezi jižanským labelem D4L Records a G-Unit Records. Nejznámějším protagonistou tohoto labelu je rapper Shawty Lo. Roku 2011 byl k sestavě připsán i rapper Kidd Kidd, který dříve působil v Young Money Ent. V červenci přibyl nezávislý rapper Genasis.\n\nPrvním, kdo opustil label je Game, byl vyhozen v roce 2004 kvůli sporům, to vedlo k „beefu“ a řadě vzájemných disstracků. V roce 2006 byla vyhozena i jediná žena na labelu zpěvačka Olivia, také kvůli sporům s vedením labelu, doposud jsou její vztahy s Unit napjaté. Ve stejném roce odešel i rapper Mase, který necítil, že by ho label dostatečně propagoval. Na přelomu let 2007 a 2008 odešel rapper Lil Scrappy, který nedostal příležitost vydat své druhé album na labelu. V roce 2009 byly po dohodě propušteny i skupiny Mobb Deep a M.O.P. Podle jednoho interview mají The Game a Young Buck stále platnou smlouvu u \"G-Unit Records\", ačkoliv jsou oba již upsáni jinému labelu.\n\nDrobné nahrávací společnosti, které patří pod mateřský label G-Unit Records. \nRoku 2009 Tony Yayo a 50 Cent založili nezávislý podlabel „G-Unit Philly“, kde jsou upsáni Mike Knox, Tony Yayo a skupina G-Unit Philly. \n\nNa konci roku 2010 založil 50 Cent podlabel \"G-Note Records\", který je připraven pro R&B, Pop, Dance umělce. Ihned po založení tam převedl smlouvy Hot Roda a zpěváka Governora. V roce 2011 k \"G-Note\" upsal zpěvačku jménem Lea. Roku 2011 k podlabelu upsal DJ Pauly D z MTV show \"Jersey Shore\".\n\nRoku 2011 byl vytvořen nový podlabel pro kalifornské rappery. Podlabel vedl Spider Loc, dalšími členy byli 40 Glocc a Slim da Mobster. Jediné album vydané u tohoto labelu je \"New World Agenda\" od 40 Glocca. Dnes je label zaniklý.\n\nV roce 2011 také s G-Unit Records sepsalo smlouvu o spolupráci studio D4L Records, kde nahrává rapper Shawty Lo, tím se stalo podlabelem G-Unit Records.\n\n\n\n"}
{"id": "592564", "url": "https://cs.wikipedia.org/wiki?curid=592564", "title": "Spirála mlčení", "text": "Spirála mlčení\n\nSpirála mlčení je koncept, který říká, že názory člověka jsou ovlivněny tím, co daný člověk předpokládá, že si myslí jiní lidé. Do sociologie a mediálních studií vnesla tento pojem německá socioložka Elisabeth Noelle-Neumannová. Spirála mlčení byla poprvé použita v článku \"Kumulation, Konsonanz und Öffentlichkeitseffekt\", který roku 1973 vyšel v časopise \"Publizistik\".\n\nPodle Noelle-Neumannové mají lidé strach být se svými názory v izolaci – tento strach je podle ní antropologickou konstantou. Proto lidé neustále sledují své okolí a vyhodnocují, který názor je většinový a který menšinový. Většinový názor pak bez obav vyjadřují, menšinový názor nikoli. Jsou při jeho vyjadřování opatrnější, či zcela umlknou. Tak se většinový názor stává ve společnosti hlasitější, než odpovídá jeho reálné síle, což vede k dalšímu umlkání menšiny. Tento efekt Noelle-Neumannová nazvala \"spirála mlčení\". V této základní podobě byl mnohokrát potvrzen například při předvolebních výzkumech, kdy se voliči některých stran obávali výzkumníkům sdělit svou skutečnou volbu, a mezi výsledky voleb a předvolebními výzkumy veřejného mínění byla zjevná disproporce. Některé výzkumy se spirálou mlčení dnes počítají a zjištěné preference některých stran ve svých modelech násobí příslušným koeficientem.\n\nNoelle-Neumannová šla však ještě dále a prohlásila, že jedinec, který má pocit, že jeho názor je sociálně nepřijatelný a marginální, může nejen utichnout, ale dokonce i změnit své chování. Německou socioložku k tomu přivedly některé předvolební výzkumy, v nichž se objevují tzv. \"last-minute swings\" (změny názoru na poslední chvíli), tedy rozhodnutí zvolit nakonec jinou stranu, než bylo voličovým dlouhodobým záměrem, v drtivé většině stranu ve výzkumech veřejného mínění nejsilnější. Podle Noelle-Neumanové právě lidé, kteří mění své volební chování na poslední chvíli, takto podléhají spirále mlčení, respektive obávají se tzv. \"Isolationsfurcht\", tedy strachu z potrestání izolací. Je přitom prý jedno, že volba je tajná, důležité je, že někteří lidé by se v izolaci cítili, kdyby věděli, že volili proti hlavnímu proudu. Na tzv. \"last-minute swing\" již ve 30. letech 20. století upozorňoval jeden z otců moderního výzkumu veřejného mínění Paul Felix Lazarsfeld.\n\nS pojmem spirála mlčení souvisí i pojem bang-wagon effect, který též přisuzuje médiím silný účinek na publikum. Jde o touhu voličů být na straně vítězů („jet na vagóně s kapelou“). Voliči se rozhodují podle volebních průzkumů, jelikož chtějí být na straně silnějšího (na straně vítěze). Média tak nastavují pohled na domnělé dominantní rozložení sil ve společnosti. Domnělí favorité tak čerpají podporu jen z tohoto jevu.\n\nSpirála mlčení má zásadní význam v mediálních studiích, neboť lidé se silnějším strachem z izolace, které Noelle-Neumannová popsala, neindikují míru všeobecného souhlasu se svými názory jen podle výzkumů veřejného mínění (ostatně i ty jsou zprostředkovány médii), ale právě i podle toho, jak moc jejich názor nachází zastání v médiích, zda je zde hodnocen jako legitimní a zda je v nich vůbec reprezentován. Je možné, že delegitimizací a umlčením určitých názorů mají média vliv na tuto část populace, jež je citlivá na sociální izolaci, a odradí ji například od zamýšleného volebního chování.\n\nPodle Noelle-Neumannové je však třeba vědět, že existují i skupiny veřejnosti, na něž spirála mlčení nemá vliv. Jde především o dvě skupiny. Tzv. \"avantgardisté\", tedy lidé s potřebou jít proti hlavnímu proudu, a tzv. \"tvrdé jádro\", tedy vyznavači určitého názoru, kteří již předem se svou sociální izolací počítají a jsou připraveni ji podstupovat (je zjevné, že některé politické strany takové tvrdé jádro mají, jiné nikoli – podle toho musejí volit své komunikační strategie).\n\n\n"}
{"id": "592579", "url": "https://cs.wikipedia.org/wiki?curid=592579", "title": "Mezinárodní standardní bibliografický popis", "text": "Mezinárodní standardní bibliografický popis\n\nMezinárodní standardní bibliografický popis (', zkráceně ISBD) je sada pravidel vytvořená Mezinárodní federací knihovnických asociací a institucí (IFLA) k popsání širokého spektra knihovních materiálů pro účely knihovní katalogizace. Sloučené vydání ISBD bylo vydáno v roce 2007. Nahradilo dřívější oddělená ISBD vydaná pro monografie, starší monografické publikace, kartografické materiály, seriály a další pokračující zdroje, elektronické zdroje, neknižní materiály a hudebniny. Za správu ISBD je odpovědná IFLA ISBD Review Group.\n\nJedním z původních účelů ISBD bylo poskytnout standardní formu bibliografického popisu, která bude moci být použita k mezinárodní výměně záznamů.\n\nISBD stanovuje osm oblastí popisu: Každá z oblastí kromě oblasti 7 se skládá z více prvků se strukturovanou klasifikací. Prvky a oblasti které se nevztahují na určitý zdroj jsou z popisu vynechány. K oddělení prvků a oblastí je použita standardizovaná interpunkce (dvojtečky, středníky, lomítka, pomlčky, čárky a tečky). Pořadí prvků a standardizované interpunkce má učinit snazší interpretaci bibliografických záznamů pokud interpret nerozumí jazyku popisu.\n\nISBD(A) určuje formu bibliografických publikací uplatnitelných v archeologii, museích, starožitnických aukcích, pro kanonické texty atd.\n\nTypický záznam v ISBD může vypadat například takto:\n\nA manual for writers of research papers, theses, and dissertations : Chicago style for students and researchers / Kate L. Turabian ; revised by Wayne C. Booth, Gregory G. Colomb, Joseph M. Williams, and University of Chicago Press editorial staff. — 7th ed. — Chicago : University of Chicago Press, 2007. — xviii, 466 p. : ill. ; 23 cm. — (Chicago guides to writing, editing, and publishing). — Includes bibliographical references (p. 409-435) and index. — ISBN 978-0-226-82336-2 (cloth : alk. paper) : USD35.00. — ISBN 978-0-226-82337-9 (pbk. : alk. paper) : USD17.00\n\n\n"}
{"id": "592591", "url": "https://cs.wikipedia.org/wiki?curid=592591", "title": "Angelo Purgert", "text": "Angelo Purgert\n\nAngelo Purgert (* 24. října 1965 Praha) je současný český portrétní fotograf.\n\nAngelo Purgert se narodil 24. října 1965 v Praze. Je členem České federace fotografického umění a členem Asociace profesionálních fotografů, uznávaným lektorem a držitelem několika mezinárodních ocenění. V roce 2010 vystavuje fotografie \"První Republika\" společně s Alfonsem Muchou v Obecním domě v Praze. Angelův talent vdechuje věčný život okolí, lidem a přírodě kolem něj. Důležitou součástí jeho práce jsou charitativní projekty, zaměřené především na pomoc dětem. Když vzpomíná na své dětství slyší praskání dřeva v krbu a cítí vůni lesa. Vyrůstal v chatě uprostřed přírody s otcem fotografem, vedle kterého se naučil vnímat své okolí přes objektiv legendárního fotoaparátu Flexaret. Angelovou doménou je portrétní fotografie a jeho styl je také nazýván fotografickou lyrikou.\n\nCesta studijní vedla zpět do města, kde absolvoval fotografickou a polygrafickou školu. Rodná Praha mu vždy byla inspirací a dodnes jej fascinuje její různorodost, atmosféra a unikátní prolínání stylů. Koncepčně i fotograficky se podílel na knize “To nejlepší z Prahy”, která byla v roce 1994 publikována v osmi jazykových mutacích. V roce 2001 se umístil na prvním místě ve fotografické soutěži “Praha zamilovaná”. Jeho portfolio doplňuje charitativní projekt “Portréty osobností”, na kterém spolupracovali osobnosti českého filmového a divadelního světa. Projekt “Jiný svět” odkrývá zapomenuté krásy života v přírodě, ze kterého vzešla moderní civilizace dneška.\n\nV roce 2018 v rámci stého výročí založení republiky Angelo ve spolupráci s nakladatelstvím Omega vydal autorskou knihu pod názvem \"První Republika\". Ve stejném roce měl na svém kontě 5 vydaných autorských knih, 28 mezinárodních ocenění, 30 let profesionální praxe, 36 samostatných výstav v ČR a zahraničí a 124  společných výstav v ČR a zahraničí.\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "592592", "url": "https://cs.wikipedia.org/wiki?curid=592592", "title": "Leighton Meester", "text": "Leighton Meester\n\nLeighton Marissa Meester (* 9. duben 1986, Fort Worth, Texas, USA) je americká herečka, zpěvačka, skladatelka a modelka. Nejvíce se proslavila rolí Blair Waldorf v seriálu \"Super drbna\" (2007-12). Dále se objevila ve filmech Country Song (2010), Spolubydlící (2011), \"Monte Carlo\" (2011) a Oranges (2011), That's My Boy (2012). V roce 2012 se poprvé objevila na Broadwayi ve hře \"O myších a lidech\".\n\nZa svojí kariéru vydala dva signly, nahrála písničky pro různá sountracková alba a spolupracovala s několika umělci.\n\nNarodila se ve věznici ve Fort Worthu, kde si její matka Constance odpykávala trest za převoz marihuany z Jamajky do USA. Po porodu se ji ujala její babička. Má bratra Alexandera, který je o osm let mladší.\n\nNásledně vyrůstala na Floridě. V 11 letech se přestěhovala se svojí matkou do New York City, kde navštěvovala Professional Children's School. Začala kariéru modelky a spolupracovala se současnou filmařkou, Sofií Coppolou. Ve 14 letech se přestěhovala do Los Angeles, kde začala chodit na Hollywood High School a Beverly Hills High School. Poté přestoupila na malou soukromou školu, kde odmaturovala o rok dříve.\n\nPoprvé se před kamerou objevila v roce 1999, a to konkrétně v seriálu \"Zákon a pořádek\". Větší role přišla s filmem \"Katova kletba\", založeném na bestsellerové knize od Franka Perettiho. Objevila se v devítí epizodách seriálu \"Tarzan\". Dále se objevila v seriálech: \"Drzá Jordan\", \"Sedmé nebe\", \"Veronica Mars\", \"24 hodin\" a \"Entourage\".\n\nV roce 2005 získala roli Savannah Bennet v seriálu \"Surface\". O rok později se objevila ve dvou televizních filmech: Flourish a Inside. Objevila se v jedné epizodě seriálu \"Vražedná čísla\" a dvou epizodách \"Dr. House\" jako Ali, která se zamilovala do House. Vedlejší roli si zahrála v seriálech \"Kriminálka Miami\" a \"Žralok\".\n\nV roce 2007 byla obsazena do role Blair Waldorf v seriálu stanice CW \"Super drbna.\" Seriál je založený na knižní sérii Cecily von Ziegesar, o životu newyorské smetánky na Upper East Side.\n\nObjevila se v televizním filmu \"The Haunting of Sorority Row\" a \"Remember the Daze\". V roce 2008 se objevila v hororovém filmu \"Killer Movie\".\n\nV roce 2010 se objevila ve třech filmech: \"Noční rande\", \"Dál než se zdálo\" a Síla c\"ountry\". V roce 2011 si zahrála roli Rebeccy v thrillerovém filmu \"Spolubydlící\". Dalším filmem toho roku bylo \"Monte Carlo\", založené na novele \"Headhunters\" od Juless Bass. Se svým přítelem Adamem Brodym a Hughem Lauriem si zahrála ve filmu \"Dcera nejlepšího kamaráda\", který měl premiéru na Filmovém festivalu v Torontu.\n\nS Adamem Sandlerem a Andy Sambergem si zahrála ve filmu Můj otec je šílenec. Film získal devět nominací na Zlatou malinu. Na konci roku 2012 dokončila natáčení filmu \"By the Gun\" a začala pracovat na filmu \"Any Tom, Dick or Harry\". S Adamem Brodym se objevila ve filmu \"Life Partners.\" Po boku Roberta Downey Jr. se objevila ve filmu \"Soudce\", který měl premiéru v říjnu 2014.\n\nV roce 2014 bylo oznámen hereččin Broadwayský debut v adaptaci O myších a lidech od Johna Steinbecka. V březnu 2016 se přidala k obsazení komediálního seriálu \"Making History\". Seriál byl však zrušen po odvysílání první řady. Hostující roli měla v seriálu \"Poslední chlap na Zemi\". V roce 2018 získala jednu z hlavních rolí v seriálu stanice ABC \"Single Parents.\"\n\nV březnu 2019 se objevila ve druhé řadě sci-fi seriálu The Orville jako ústřední postava Laura Huggins v epizodě Last Impressions. Leighton zpívá píseň \"That’s all I’ve got to say\" sólově i jako duet s představitelem postavy Gordona Malloye, hercem Scottem Grimesem.\n\nJako modelka je či byla tváří několika módních značek, pro které točila televizní spoty. Patří k nim Reebok, Sunsilk nebo Herbal Essences.\n\nV roce 2009 podepsala smlouvu s nahrávací společnosti Universal Republic a k jejím největším hitům patří písně jako \"Christmas (Baby Please Come Home)\", \"Somebody To Love\" (duet s RNB zpěvákem Robinem Thickem) a \"Good Girls Go Bad\", což je duet se skupinou Cobra Starship.\n\n9. září 2014 bylo oznámeno, že debutové LP Heartstrings bude vydáno 28. října. Na devíti písničkách pracovala například s Tori Amos nebo Joni Mitchellovou.\n\nV roce 2009 se dostala do médií a na veřejnost videokazeta s obrázky, zachycující 18letou spoře oděnou Leighton při erotických hrátkách se svým přítelem. Tato kazeta byla následně uvedena do prodeje za vyvolávající cenu 1 milion dolarů. Sama Leighton však popírá, že by na videokazetě byla ona.\n\nV únoru 2014 se provdala za herce Adama Brodyho, se kterým se poznala na natáčení filmu \"Dcera nejlepšího kamaráda\". V květnu 2015 bylo oznámeno, že dvojice čeká svého prvního potomka. Dcera Arlo Day Brody se jim narodila 4. srpna 2015.\n\n\n"}
{"id": "592594", "url": "https://cs.wikipedia.org/wiki?curid=592594", "title": "Jihovýchodní Sulawesi", "text": "Jihovýchodní Sulawesi\n\nJihovýchodní Sulawesi ( ) je jedna z provincií Indonésie. Rozkládá se převážně na jihovýchodním výběžku ostrova Sulawesi, k území patří i blízké ostrovy, z nichž největší jsou Butung a Muna. Sousedními provinciemi jsou Střední a Jižní Sulawesi.\n\nHlavním a největším městem je Kendari na pobřeží Bandského moře, v roce 2010 zde žilo 307 208 obyvatel. Dalším místem s významnou koncentrací obyvatelstva je ostrov Butung, kde žije asi půl milionu obyvatel, centrem ostrova je město Bau-Bau.\n\nOstrovy Tukangbesi (jihovýchodně od Butungu) a přilehlé moře jsou součástí Národního parku Wakatobi.\n"}
{"id": "592612", "url": "https://cs.wikipedia.org/wiki?curid=592612", "title": "Alfa Romeo 159", "text": "Alfa Romeo 159\n\nAlfa Romeo 159 je osobní automobil, střední třídy se sportovními sklony, vyráběný s karosérií sedan nebo kombi, které nese označení \"Sportwagon\" a má totožný rozvor i délku jako výchozí sedan. 159ka je nástupcem Alfy Romeo 156 a vyráběla se v letech 2005–2011. Vůz se dodával i ve verzi s pohonem všech kol a od roku 2009 byl nabízen i moderní motor 1750 TBi.\n\nVšechny benzínové motory mají přímý vstřik paliva (kromě 1.8L MPI), nazvané JTS (Jet Thrust Stoichiometric)) a dieselové motory JTD (multiJet Turbo Diesel) využívají vstřikování common rail.\n"}
{"id": "592618", "url": "https://cs.wikipedia.org/wiki?curid=592618", "title": "Be'eri", "text": "Be'eri\n\nBe'eri ( בְּאֵרִי, v oficiálním přepisu do angličtiny Be'eri) je vesnice typu kibuc v Izraeli, v Jižním distriktu, v Oblastní radě Eškol.\n\nLeží v nadmořské výšce 84 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu.\n\nObec se nachází 11 kilometrů od břehu Středozemního moře, cca 76 kilometrů jihojihozápadně od centra Tel Avivu, cca 80 kilometrů jihozápadně od historického jádra Jeruzalému a 10 kilometrů západně od města Netivot. Be'eri obývají Židé, přičemž osídlení v tomto regionu je etnicky převážně židovské. 5 kilometrů severozápadním směrem ale začíná pásmo Gazy s početnou arabskou (palestinskou) populací.\n\nBe'eri je na dopravní síť napojen pomocí lokální silnice 232.\n\nBe'eri byl založen v roce 1946. Pojmenován je podle sionistického teoretika Berla Kacnelsona (1887–1944), který používal pseudonym Be'eri. Kibuc vznikl v říjnu 1946 v rámci masivního osidlovacího programu 11 bodů v Negevu, jehož cílem bylo během jediného dne zřídit na okraji Negevu jedenáct židovských osad.\n\nZakladateli vesnice byla skupina Židů napojená na sionistická mládežnická hnutí ha-No'ar ha-Oved ve-ha-Lomed a he-Chaluc. Během války za nezávislost v roce 1948 byla vesnice napadena a zničena při útoku egyptské armády. Po válce ji osadníci obnovili ale v jiné lokalitě, cca 3 kilometry k jihovýchodu, do současné polohy.\n\nKoncem 40. let měl kibuc rozlohu katastrálního území 5 250 dunamů (5,25 kilometrů čtverečních). Zemědělské pozemky obhospodařované kibucem se dnes rozkládají na ploše 11 500 dunamů (11,5 kilometrů čtverečních). Obec se specializuje na pěstování obilí, brambor, slunečnic, podzemnice olejné a citrusů a na produkci mléka. V kibucu rovněž funguje tiskařská firma. K dispozici jsou zde zařízení předškolní péče o děti. Dále je tu zdravotní středisko, plavecký bazén a sportovní areály.\n\nObyvatelstvo kibucu je sekulární. Podle údajů z roku 2014 tvořili naprostou většinu obyvatel v Be'eri Židé - cca 900 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 1000 osob).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 971 lidí. Během roku 2014 populace stoupla o 2,8 %.\n\n\n"}
{"id": "592626", "url": "https://cs.wikipedia.org/wiki?curid=592626", "title": "Princezna a žabák", "text": "Princezna a žabák\n\nPrincezna a žabák (v anglickém originále The Princess and the Frog) je animovaný film z roku 2009 z dílny Walta Disneye. Filmu se režisérsky ujal Ron Clements a John Musker. Jde o 49. snímek z tzv. animované klasiky Walta Disneye. Příběh je zasazen na počátek 20. století v americkém New Orleans, hudba je ve stylu jazz.\n\nV městě New Orleans žila malá holčička jménem Tiana. Když dospěla v mladou dívku, měla sen, že jednou bude mít svou vlastní restauraci. Pak ale do města přišel krásný princ Navín, který upadl do spárů zlého čaroděje Šarlatána, a proměnil prince Navína v žabáka. Když ho Tiana potkala v domě své kamarádky, řekl jí, že když ho políbí, bude z něj znovu krásný princ. Tiana nejdřív na pohádky nevěřila, ale řekla si, že to udělá. Ale pak se i Tiana proměnila v žábu. Obě žáby Tiana a Navín se vydají najít někoho, kdo kletbu zlomí. V lese potkají aligátora Lewise, který je zavede za slepou stařenku bábi Oudí, která by mohla kletbu zrušit. Na cestě potkají ještě světlušku Raye, s kterým se spřátelí. Postupem času se Navín a Tiana do sebe zamilují. Kletba je zlomena poté, co se Tiana stane Navínovou ženou a tím i princeznou.\n"}
{"id": "592631", "url": "https://cs.wikipedia.org/wiki?curid=592631", "title": "Alterlaa (zámek)", "text": "Alterlaa (zámek)\n\nZámek Alterlaa (také Zámek Erlaa) je zámek ve 23. vídeňském městském okrese Liesing.\n\nPanské sídlo Erlaa bylo poprvé v dokumentech zmíněno v roce 1244. Jak vyplývá z nákresu topografa George Matthäuse Vischera (1628-1696) z roku 1672, byl zámek se čtyřmi křídly vybudován v 17. století. Zámecká kaple byla vysvěcena v roce 1726 vídeňským arcibiskupem Sigismundem hrabětem z Kollonitz (1677-1751). V té době byl zámek v držení hrabat ze „Seillern“. Roku 1765 nabyl zámek kníže Georg Adam ze Starhembergu (1724-1807). V letech 1766 až 1770 byl zámek pravděpodobně podle plánů Nikolause Pacassiho (1716-1790) přestavěn v pozdně barokním-klasicistním slohu. Za George Adama ze Starhembergu byl u zámku vybudován zámecký park. V roce 1805 a 1809 byl zámek obydlen vojsky Napoleona Bonaparte (1769-1821) a v roce 1848 zase hrabě Josip Jelačić Bužimski (1801-1859). V části zámku byla v roce 1880 provedena přestavba pro soukromou nemocnici pro chudé pacienty. V roce 1918 přešel zámek Alterlaa do vlastnictví „Hanse von Brennera“, jehož potomci dosud zámek vlastní. V letech 1919/1920 byla provedena další přestavba předního křídla a zámecká kaple přemístěna mezi čestný dvůr a zámeckou zeď v průčelí.\n\nZámek se nachází v ulici \"Erlaaer Straße\" 54 mezi starou zástavbou dnešní části okresu Erlaa a dnešní obytnou zástavbou ze sedmdesátých a osmdesátých let 20. století. K zámku vede ve směru k císařskému zámku Schönbrunn upravená a pod památkovou ochranou, kaštanová alej v dnešní ulici \"Gregorygasse\". Dvoupodlažní hlavní budova má vyšší valbovou střechu a dvě postranní křídla u čestného nádvoří. Prostřední křídlo domu na čestném dvoru a na straně zámeckého parku má vnější schodiště. V přízemí jsou křížové klenby z 16. a 17. století. Dřevěné obložení v několika místnostech poschodí je z doby kolem toku 1770 a upozorňuje na rokokovou řezbářskou práci.\n\nRozsáhlý zámecký park navazuje na jižní straně na zámek Erlaa. Byl založený kolem roku 1770 jako anglická zahrada, která byla v 19. století přestavěna, ale dodržela svou strukturu a počítá se mezi nejstarší parky tohoto druhu ve Vídni. V parku jsou uměle založené vodní toky se stupňovitými vodopády (kaskádami) a s jeskyní. Umělá zřícenina, kruhový chrám, několik kamenných lavic a zbytky můstků jsou rovněž z 18. století.\n\n"}
{"id": "592632", "url": "https://cs.wikipedia.org/wiki?curid=592632", "title": "Lokomotiva 622.0", "text": "Lokomotiva 622.0\n\nLokomotiva řady 622.0, původně KBD VIm, byla nákladní parní lokomotiva s vlečným tendrem Malletova uspořádání.\n\nPro provoz na štrbské rampě v podhůří Vysokých Tater potřebovala Košicko-bohumínská dráha již od počátku provozu výkonné parní lokomotivy. Po vzoru Maďarských státních drah, které na svých horských tratích používaly od roku 1909 Malletovy lokomotivy řady 651 s uspořádáním pojezdu C'C, si objednala lokomotivy téhož typu. Lokomotivy dodaly firmy MÁVAG Budapešť (401-416) a Lokomotivfabrik Floridsdorf Vídeň (417-424).\n\nPo zestátnění KBD v roce 1924 připadly lokomotivy ČSD, které je označily řadou 622.0 Lokomotivy zůstaly v provozu na své domovské trati. Po její elektrizaci započaté v roce 1953 se staly přebytečnými, a tak byly v letech 1951 – 1957 vyřazeny. Žádná z těchto lokomotiv se nezachovala.\n\n\n"}
{"id": "592641", "url": "https://cs.wikipedia.org/wiki?curid=592641", "title": "Re'im", "text": "Re'im\n\nRe'im ( רֵעִים‎, v oficiálním přepisu do angličtiny Re'im) je vesnice typu kibuc v Izraeli, v Jižním distriktu, v Oblastní radě Eškol.\n\nLeží v nadmořské výšce 43 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu. Severně od vesnice protéká vádí Nachal Grar.\n\nObec se nachází 11 kilometrů od břehu Středozemního moře, cca 82 kilometrů jihojihozápadně od centra Tel Avivu, cca 85 kilometrů jihozápadně od historického jádra Jeruzalému a 35 kilometrů severozápadně od města Beerševa. Re'im obývají Židé, přičemž osídlení v tomto regionu je etnicky převážně židovské. 5 kilometrů severozápadním směrem ale začíná pásmo Gazy s početnou arabskou (palestinskou) populací.\n\nRe'im je na dopravní síť napojen pomocí lokální silnice 232, ze které tu k jihu odbočuje lokální silnice 234 a k západu lokální silnice 242.\n\nRe'im byl založen v roce 1949. Zpočátku se vesnice nazývala Tel Re'im (תל רעים) podle nedalekého arabského místního jména \"Tal Džima\" (תל ג'מה). Nynější název již není oficiálně odvozen od tohoto pomístního jména. Odkazuje na biblický citát z Knihy přísloví 18,24: „\"Ten, kdož má přátely, má se míti přátelsky, poněvadž přítel bývá vlastnější než bratr\"“ Jméno připomíná též členy zakladatelské osadnické skupiny, kteří padli během války za nezávislost v roce 1948. Tato zakladatelská skupina se zformovala roku 1944. Její členové pak působili v jednotkách Palmach.\n\nMístní ekonomika je založena na zemědělství (polní plodiny, citrusy, produkce mléka, chov drůbeže) a průmyslu (firma Isralaser a firma Israbig). V obci funguje zdravotní středisko, společná jídelna, plavecký bazén, sportovní areály, synagoga, zařízení předškolní péče o děti a knihovna.\n\nObyvatelstvo kibucu je sekulární. Podle údajů z roku 2014 tvořili naprostou většinu obyvatel v Re'im Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě mírně rostoucí populací. K 31. prosinci 2014 zde žilo 403 lidí. Během roku 2014 populace stoupla o 6,6 %.\n\n\n"}
{"id": "592645", "url": "https://cs.wikipedia.org/wiki?curid=592645", "title": "Aleš John", "text": "Aleš John\n\nIng. Aleš John, MBA (* 19. července 1950), je český expert na jadernou energetiku, bývalý ředitel JE Dukovany.\n\nVystudoval lékařskou elektroniku na VUT v Brně, poté studoval postgraduálně a pracoval v oblasti ochrany před ionizujícím zářením a v roce 1982 přešel do právě začínající jaderné elektrárny Dukovany. Tam pracoval do roku 2003, V letech 1998 až 2003 byl ředitelem EDU. Podílel se také na několika mezinárodních projektech v jaderné energetice, do nichž se Česká republika zapojila. V roce 2008 se stal generálním ředitelem Ústavu jaderného výzkumu Řež, a. s., který provozuje většinu základního a aplikovaného jaderného výzkumu v České republice. V Období 1997 - 2010 byl předsedou správní rady WANO MC a členem celosvětové řídící rady WANO (Asociace provozovatelů jaderných elektráren). Je členem Spolku jaderných veteránů, členem rady Inženýrské akademie ČR a předsedou Občanské bezpečnostní komise při JE Dukovany.\n\n"}
{"id": "592646", "url": "https://cs.wikipedia.org/wiki?curid=592646", "title": "Bio. (Spojené království)", "text": "Bio. (Spojené království)\n\nbio. (dříve The Biography Channel) je anglicky mluvící zábavní televizní kanál dostupný v některých evropských zemích. Kanál začal vysílat v říjnu 2000 v rámci spolupráce mezi televizními společnostmi A&E Television Networks a British Sky Broadcasting ve Spojeném království. Později zahájil vysílání v Irsku, Holandsku a v Belgii. Náplní kanálu je, jak jméno napovídá, vysílání biografií slavných lidí, hudebních skupin, politiků či zločinců. Verze ve vysokém rozlišní obrazu (HD) zahájila vysílání 5. listopadu 2008 na satelitní platformě Sky. Dne 1. ledna 2009 byl název The Biography Channel změněn na bio.\n\n"}
{"id": "592649", "url": "https://cs.wikipedia.org/wiki?curid=592649", "title": "Frank Tetauer", "text": "Frank Tetauer\n\nFrank Tetauer, vlastním jménem František Tetauer (31. března 1903, Praha – 15. prosince 1954, Praha), byl český dramatik, spisovatel-prozaik, překladatel, esejista, divadelní a literární kritik.\n\nNarodil se v Praze-Karlíně v rodině krejčího. V roce 1922 absolvoval reálné gymnázium v Praze a pokračoval ve studiu na Filosofické fakultě University Karlovy v Praze, kde byl žákem Viléma Mathesia a Václava Tilleho. Jeho oborem byla moderní literatura, středem zájmu pak především irská a angloamerická dramatická tvorba. Studijně navštívil Anglii, Francii a Německo. Školu ukončil úspěšně v roce 1926 závěrečnou prací „Filosofie Shawova díla dramatického a jeho předmluv“.\n\nV dalších letech se věnoval především překladům a publicistické činnosti. Již jako student začal v roce 1923 publikovat v literární revui \"Apollon\" (tuto později i spoluredigoval), dále publikoval povídky, epigramy, úryvky z vlastních i přeložených dramat, literární a divadelní recenze a teoretické stati např. ve \"Studentském časopise\", \"Lidových novinách\", \"Panorámě\", \"Hostu\", \"Rozhledech po literatuře a umění\", \"Literárních novinách\", \"Listech pro umění a kritiku\", \"Tribuně\", \"Tvorbě\", \"Právu lidu\", \"Rozpravách Aventina\", \"Lumíru\", Městských divadlech pražských, Ročence Kruhu sólistů Městských divadel pražských, Národním a Stavovském divadle, aj.\nOd roku 1926 souběžně pracoval pro americké velvyslanectví v Praze jako tlumočník a překladatel. V polovině 30. let začal spolupracovat rovněž s rozhlasem, pro který překládal a upravoval hry např. G. B. Shawa, Eugene O'Neilla a dalších.\n\nSpolupráce se spisovatelem a dramatikem Františkem Langerem jej přivedla do Městských divadel pražských (Divadlo na Královských Vinohradech a Komorní divadlo), kde začal působit od roku 1930 nejdříve jako lektor, od roku 1936 pak ve funkci dramaturga. Uváděl mnohé premiéry českých autorů, mj. Karla Čapka, Fráni Šrámka, Viktora Dyka, Františka Langra a významných klasiků světových, např. Williama Shakespeara, G. B. Shawa, Maxima Gorkého, Charlese Dickense, J. W. Goetha a dalších.\n\nOd poloviny 30. let byla jeho vlastní dramatická tvorba uváděna nejen v Divadle na Vinohradech (zde převážně v režii Františka Salzera), ale i ve Stavovském a Národním divadle. V době okupace byl Němci zbaven funkce dramaturga , působil však dále jako lektor a podílel se významně na doplnění repertoáru o díla nových českých autorů, např. O.Scheinpflugové, Jana Drdy, Františka Kožíka, Jana Porta, a jiných.\n\nPo 2. světové válce se zabýval především překladatelskou a spisovatelskou činností. V roce 1947 se podílel na ustavení dramatické sekce Syndikátu českých spisovatelů, od roku 1950 pracoval pro Československé divadelní a literární jednatelství (Dilia) jako divadelní expert a lektor. Po válce publikoval v denním a odborném tisku, např. v \"Lidových novinách\", \"Mladé frontě\", \"Práci\", \"Divadle\", \"Lidovém divadle\", \"My 47\" apod. Při publikační činnosti používal pseudonymů a šifer Frank Auer, Václav Řada, Josef Schwarz, Josef Vydral, F. T., -ft-, f, -er-.\n\nJe pochován na Vyšehradském hřbitově v Praze.\n\n\n\n\n\n\n\n"}
{"id": "592650", "url": "https://cs.wikipedia.org/wiki?curid=592650", "title": "Okamžik zlomu", "text": "Okamžik zlomu\n\nOkamžik zlomu (orig. \"Fracture\") je americký kriminální film z roku 2007 režiséra Gregory Hoblita v hlavních rolích s Anthonym Hopkinsem a Ryanem Goslingem. Příběh je o muži, jenž zjistí, že jeho manželka měla milostný poměr, a tak ji střelí a později manipuluje se soudním systémem, aby unikl trestu.\n\nTheodore \"Ted\" Crawford, bohatý a talentovaný letecký inženýr, zjistí, že jeho manželka Jennifer má milostný poměr s policejním detektivem Robertem Nunallym. Crawford svou ženu proto střelí, čímž jí způsobí vážná zranění, a pak se okamžitě k činu Nunallymu přizná. Při pozdější obžalobě ale přiznání odvolá.\n\nCrawford potom začne právní bitvu s vycházející právnickou hvězdou Williamem \"Willym\" Beachumem, jenž případ považuje za jednoduchý, a proto souhlasí s tím, že půjde k soudu, ačkoli je zaneprázdněný přípravou svého přechodu od trestního práva k obchodnímu u úspěšné právní firmy. Začne také vztah se svou budoucí šéfkou Nikki Gardnerovou.\n\nU soudu se Crawford rozhodne obhajovat sám. Odhalí, že policista Nunally, který ho zatýkal, měl poměr s jeho ženou a byl také přítomen u jeho výslechu. Je proto nepřijatelné, aby bylo jeho přiznání považováno za důkaz. Beachum zjistí, že ke střelbě na Crawfordovu ženu nebyla použita Crawfordova zbraň, nikdy z ní nebylo vystřeleno a navíc neodpovídala dalším důkazům na místě činu. Protože byl ale dům od střelby do zatčení celou dobu střežen, policie je zmatená.\n\nBeachum je Nunallym lákán, aby použil falešné důkazy, ale na poslední chvíli to odmítne. Protože nemá žádné nové důkazy, které by mohl předvést porotě, Crawford je zproštěn viny. Zneuctěný Nunally před soudní síní spáchá svou vlastní zbraní sebevraždu.\n\nBeachumova budoucnost u prestižní firmy je v troskách. I když je případ uzavřen, jako posedlý pátrá po dalších důkazech, opakovaně navštěvuje v nemocnici Jennifer v kómatu a doufá, že se probudí, aby mohla vypovídat. Na Crawfordovu žádost je ale Beachumovi zabráněn vstup k ní. Když Beachum zjistí, že má Crawford v plánu zlikvidovat jediného očitého svědka, rozhodne se požádat soud, aby přikázal ji udržet naživu pomocí přístrojů. Nikki Gardnerová mu odmítne pomoci, a tak se rozejdou. Na poslední chvíli získá příkaz od Nikkiina otce, jenž je soudcem, ale do nemocnice přijede pozdě. Jennifer je již odpojená z přístrojů a zemřela.\n\nBeachum pak dojde k tomu, že Crawford i Nunally použili stejnou zbraň. Pochopí, že před zločinem Crawford vyměnil svou zbraň s Nunallyho (obě byly stejné) v hotelovém pokoji, kde se Jennifer a Nunally tajně sešli. Crawford střelil svou manželku Nunallyho zbraní. Po střelbě Nunally přijel do Crawfordova domu a snažil se Jennifer oživit. Crawford mezitím zbraně znovu vyměnil a Nunally, rozrušený Jenniferiným tělem, si toho nevšiml. Když se Crawford objeví v místnosti se svou původní zbraní, Nunally ho před zatčením napadne. Crawfordova nepoužitá zbraň je pak přijata jako důkaz.\n\nBeachum Crawfordovi prozradí, že vše odhalil. Protože Jennifer zemřela, kulka z její hlavy může být porovnána s Nunallyho zbraní. Beachum dovede Crawforda k přiznání, ten ví, že nemůže být souzen znovu za stejný zločin. Beachum ale ví, že kvůli tomu, že nechal Crawford zemřít svou manželku, může být nyní souzen za vraždu, zatímco předtím byl souzen za pokus o vraždu. Kdyby ji nenechal odpojit od přístrojů, byl by chráněn. Crawford je zatčen.\n\nFilm končí, když začíná nový soud. Tentokrát je obžalovaný obklopen obhájci.\n\nJedná se o první spolupráci společností New Line Cinema a Castle Rock Entertainment od poloviny devadesátých let, kdy obě společnosti koupil Ted Turner. Film byl natáčen v Encinu v Los Angeles.\n\nBěhem prvního víkendu po uvedení utržil film ve 2 443 kinech lehce přes 11 milionů dolarů. Ve Spojených státech vynesl snímek celkově 39 015 018 dolarů a celosvětově dohromady 91 354 215 dolarů.\n\nServer \"Rotten Tomatoes\" uvádí, že 115 ze 163 kritických hodnocení filmu bylo kladných, tzn. 71 %. Pro srovnání server \"Metacritic\" dává filmu 68 bodů ze 100 na základě 35 hodnocení kritiků. Uživatelé ČSFD hodnotí film průměrně 74 %.\n\n"}
{"id": "592651", "url": "https://cs.wikipedia.org/wiki?curid=592651", "title": "Ašva (přítok Vadakstisu)", "text": "Ašva (přítok Vadakstisu)\n\nAšva je řeka na západě Litvy, v Žemaitsku, levý přítok řeky Vadakstis. Pramení v mokřadech Kamanų pelkės. Teče směrem severozápadním. Protéká usedlostmi Ašvėnai a Meižiai, jezerem Meižis (plocha jezera: 32,7 ha), podtéká pod železniční tratí Mažeikiai - Laižuva - // - Auce - Jelgava (- Rīga), dříve také zvanou Mítavská trať (litevsky: \"Mintaujos geležinkelis\", lotyšsky \"Rīgas-Jelgavas-Mažeiķu (Mītavas) dzelzceļa līnija\", rusky \"Митавская железная дорога\") - (podle staršího názvu Jelgavy - Mītava) a pod silnicí Mažeikiai - Ezere. Také protéká dvěma rybníky (na dolním toku): Tulnikiaijským (plocha 29 ha) a Leckavským (plocha 11,7 ha). Do řeky Vadakstis se vlévá jako její levý přítok u Leckavy, 3,3 km od jejího ústí do Venty.\n\nSovaičiai, Žiogaičiai, Dargiai, Urvikiai, Reivyčiai, Tulnikiai, Leckava\n\n\"V tomto článku je použit překlad textu z článku Ašva na Mažeikiaiské oblastní encyklopedii.\"\n"}
{"id": "592654", "url": "https://cs.wikipedia.org/wiki?curid=592654", "title": "Katedra muzikologie Filozofické fakulty Univerzity Palackého", "text": "Katedra muzikologie Filozofické fakulty Univerzity Palackého\n\nKatedra muzikologie Filozofické fakulty Univerzity Palackého v Olomouci je třetí nejstarší institucí v České republice, která se soustavně věnuje výzkumu a nabízí vzdělání v oblasti muzikologie (hudební vědy) a uměnovědných studií. Zatímco Filozofická fakulta od svého založení v roce 1576 poskytla vzdělání celé řadě teoretiků umění, historie samostatné Katedry muzikologie se datuje od roku 1946.\nPrameny hudební tradice na Univerzitě v Olomouci sahají až k datu jejího vzniku v roce 1573. S olomouckým prostředím byl spojen život mnoha významných hudebníků (Jacobus Gallus, Wolfgang Amadeus Mozart, Antonín Dvořák, Gustav Mahler, Jan Kubelík, Ema Destinnová, kteří všichni strávili část života v Olomouci). Přímo mezi absolventy olomoucké univerzity je jak celá řada významných teoretiků umění, (např. Karel Slavíček, autor pojednání o čínské hudbě z první poloviny 18. století, hudební historik Raphael Georg Kiesewetter nebo Rudolf Eitelberger von Edelberg, zakladatel Vídeňské školy dějin umění), tak i mnoho významných skladatelů (např. Pavel Vranický, Arnošt Förchtgott, Pavel Křížkovský, Eduard Schön či Emil Viklický).\n\nZa samotný akt založení Katedry muzikologie se považuje datum 20. 9. 1946, kdy byl na Filozofické fakultě zásluhou Roberta Smetany (1904-1988) otevřen \"Ústav pro hudební vědu a výchovu\". V letech 1972 až 1980 byl ústav veden Smetanovým žákem Vladimírem Hudcem (1929 – 2003). Na základě rozhodnutí Ministerstva školství byl dne 1. června roku 1980 Ústav pro hudební vědu a výchovu Filozofické fakulty sloučen s Katedrou hudební výchovy Pedagogické fakulty. Setkání absolventů hudební vědy dne 10. června 1989 vedlo po obnovení \"Katedry věd o umění\" Jiřím Stýskalem v roce 1990 také k znovuoživení samostatné \"Katedry muzikologie\" na Filozofické fakultě k 1. září 1992. Vedoucím znovuobnovené katedry se stal Jan Vičar (*1949), který se na této pozici pravidelně střídal s Ivanem Poledňákem (1931 – 2009). Od roku 2012 je vedoucím katedry Lenka Křupková (*1970).\n\nNa Katedře muzikologie FF UP (respektive Ústavu pro hudební vědu a výchovu) působilo značné množství odborníků: Robert Smetana, Vladimír Hudec, Vladimír Gregor, František Kratochvíl, Libor Melkus, Gustav Pivoňka, Josef Schreiber, Luděk Zenkl, Pavel Čotek, Ivan Poledňák, Mikuláš Bek, Miroslav K. Černý, Jiří Fukač, Jaroslav Jiránek, Václav Kučera, Stanislav Tesař, Vladimír Tichý, Jiří Sehnal, Miloš Štědroň, Vlastislav Matoušek.\nCharakter a vývoj české hudební kultury ovlivnila také řada absolventů Katedry muzikologie FF UP (např. Leo Jehne, Michal Chrobák, Jan Kapusta, Pavel Klapil, Jiří Pavlica, Stanislav Pecháček).\n\n\nŠiroké škále aktivit rozvíjených na Katedře muzikologie dominuje vědecká a výzkumná činnost. Důležitou složkou vědeckého života jsou konference, na kterých jsou prezentovány aktuální výstupy jednotlivých badatelských projektů. Katedra ve své historii organizovala, popřípadě se podílela na organizaci mnoha konferencí. Z dějin „starého“ Ústavu pro hudební vědu a výchovu je přikládán jistý význam konferencím Václavkova Olomouc (pojmenovaných dle Bedřicha Václavka) a konferencím o hudební výchově a hudební sociologii probíhajících v šedesátých letech minulého století. V „moderní“ historii Katedry muzikologie FF UP se stalo tradicí pořádat pravidelně jednou do roka (koncem podzimu) konferenci věnovanou dlouhodobým výzkumným záměrům katedry (v současnosti pod názvem Hudba v Olomouci a na Střední Moravě, v minulosti například Kritické edice hudebních památek). Katedra se však podílí také na organizaci nepravidelných konferencí, veřejných přednášek a seminářů (v roce 2010 například konference Zdeněk Fibich, středoevropský skladatel konce 19. století).\n\nPozornost výzkumných a vědeckých pracovníků se soustřeďuje na hudební regionalistiku, kritiku a edici hudebních pramenů, varhanářství a realizaci monografií o významných postavách hudebního světa. Výzkumné projekty doktorandů přinášejí také další tematické okruhy (Jazz, Art Rock, filmová hudba, analýzy klavírních skladeb, apod.). \n\nZ grantových projektů, do kterých byla Katedra zapojena, patří:\n\nS vědeckou a výzkumnou činností úzce souvisí také spolupráce se zahraničními subjekty. V letech 1995-1998 byla Katedra muzikologie zapojena do programu Music Media Training Programme For the Czech Republic. Mezi roky 1997 a 2001 členové katedry spolupracovali na mezinárodním výzkumu v rámci projektu Musical Life in Europe, 1600-1900. Od roku 1997 katedra spolupracuje se Saint Cloud State University na projektu výměnných studijních pobytů Art and Music in the Czech Republic.\n\nV rámci různých školících a výzkumných projektů navázala Katedra muzikologie spolupráci s řadou zahraničních univerzit:\n\nNa Katedře působila také řada zahraničních výzkumných a pedagogických pracovníků (např. Ph.D. Charles Ansbacher, Prof. Dr. Michael Beckerman – University of S. Barbara; Greg Hurworth, Ph.D. – Monash University; Prof. Ph.D. Thomas Christensen – University of Iowa; Prof. Dr. Jobst Fricke – Universität Köln/Rhein; Prof. Ph.D. Kenton Frohrip – St. Cloud State University; Prof. Dr. David Levy – Wake Forest University; Prof. Ph.D. Graham Melville-Mason – BBC; Ph.D. Scott L. Miller – St. Cloud State University; Prof. Ph.D. Christopher Shultis – University of New Mexico; a další).\n\nV oblasti vysokoškolského studia nabízí Katedra muzikologie komplexní vzdělání na všech akademických stupních v oboru muzikologie a na bakalářském stupni v oboru uměnovědná studia.\n\nKatedra také organizuje pravidelné koncerty, veřejné přednášky a semináře. Od roku 2009 pořádá mezinárodní festival soudobé hudby MusicOlomouc.\n\nPůvodně sídlila Katedra muzikologie FF UP v prvním patře rektorátu Filozofické fakulty Univerzity Palackého v Olomouci na Křížkovského ulici (součástí Ústavu pro hudební vědu a výchovu byl také filmový sál, kde v roce 1949 vzniklo Divadlo hudby). V roce 2002 získala nové prostory v druhém patře nově zrekonstruovaného bývalého jezuitského konviktu na Univerzitní ulici. Katedra spravuje celkem 16 pracoven (počítačovou laboratoř, dvě velké a jednu malou posluchárnu, tři zvukotěsná studia, knihovnu a archiv, kapli a další kancelářské a pracovní místnosti).\n\n\nFacultas Philosophica, Philosophica-Aesthetica 28 – 2005, 147 s. (ISBN  80-244-1055-9 ; ISSN 1212-1193)\nFacultas Philosophica, Philosophica-Aesthetica 31 – 2006, 236 s. (ISBN  80-244-1378-7 ; ISSN 1212-1193)\n\n"}
{"id": "592655", "url": "https://cs.wikipedia.org/wiki?curid=592655", "title": "Rue Sainte-Croix-de-la-Bretonnerie", "text": "Rue Sainte-Croix-de-la-Bretonnerie\n\nRue Sainte-Croix-de-la-Bretonnerie je ulice v Paříži ve 4. obvodu. Jedná se o jednu z nejstarších ulic ve čtvrti Marais, protože existuje již od 13. století. Ulice je od 80. let 20. století centrem gay života v Paříži.\n\nByla otevřena jako prodloužení ulice \"Rue Saint-Merri\". V roce 1232 je zmiňována jako \"Rue de Lagny\" nebo také \"Rue de la Grande-Bretonnerie\", protože se rozkládala na místě zvaném Champ-aux-Bretons, které bylo lénem abbého Saint-Pierre de Lagny. V roce 1258 se sem přestěhoval řád křižovníků, kteří se podíleli na ochraně města. Rychle se stali jednou z nejbohatších komunit v Marais. Jejich převorství Sainte-Croix-de-la-Bretonnerie bylo uzavřeno na konci vlády Ludvíka XVI. a zbouráno během Francouzské revoluce. Na jeho místě vzniklo náměstí stejného jména. V roce 1314 získala ulice svůj dnešní název právě podle křižovníků.\n\nV ulici se dochovalo několik krásných domů a malých městských paláců postavených v 17. a 18. století. K historicky nejcennějším patří domy č. 13, 15–19, 22, 24, 26, 35, 36 a 48.\n\n"}
{"id": "592659", "url": "https://cs.wikipedia.org/wiki?curid=592659", "title": "Mocné číslo", "text": "Mocné číslo\n\nMocné číslo je takové přirozené číslo \"m\", které pokud je dělitelné nějakým prvočíslem p, pak je také dělitelné \"p\". Mocné číslo je výsledkem součinu \"m\" = \"a\"\"b\", kde \"a\" a \"b\" jsou kladná celá čísla. Tematikou mocných čísel se zabývali matematici Paul Erdős, George Szekeres a Solomon W. Golomb, kteří je také pojmenovali jako mocná.\n\nMocná čísla od jedné do tisíce:\n\nJestliže \"m\" = \"a\"\"b\" a jakékoliv prvočíslo v prvočíselném rozkladu čísla \"a\" se nachází též v prvočíselném rozkladu čísla \"m\" s exponentem větším než dva a jakékoliv prvočíslo z prvočíselného rozkladu čísla \"b\" se též nachází v prvočíselném rozkladu čísla \"m\" s exponentem větším než tři pak \"m\" je mocné.\n\nV opačném směru lze předpokládat že \"m\" je mocné, pokud je rozklad lze rozepsat následujícím způsobem:\nkde α ≥ 2. Definujme si číslo γ, které bude tři pokud je α liché, nebo nula pokud sudé, dále definujme β = α - γ. Pokud jsou všechny hodnoty β jsou nezáporná lichá čísla a všechny hodnoty γ jsou buď nulové nebo tři, pak:\nplatí že m lze zapsat jakou součin \"m\" = \"a\"\"b\".\n\nNeformálně s ohledem na prvočíselný rozklad \"m\", kde \"b\" je součin prvočísel z prvočíselného rozkladu \"m\" a má lichý exponent, protože m je mocné, pak každé prvočíslo s lichým exponentem má exponent minimálně tři, takže \"m\"/\"b\" je celé číslo. Jelikož \"m\"/\"b\" má sudý exponent, pak \"m\"/\"b\" je čtverec, tedy číslo \"a\", kde \"m\" = \"a\"\"b\". Příklad:\n<br>\n\nReprezentace čísla \"m\" podávaná tímto způsobem má tu vlastnost, že \"b\" je bezčtvercové celé číslo.\n\nSoučet převrácených hodnot mocných čísel konverguje:\n\nkde \"p\" \"běží\" přes všechna prvočísla, ζ(\"s\") označuje Riemannovu funkci zeta a ζ(3) je Apéryho konstanta (Golomb, 1970).\n\nNechť \"k\"(\"x\") značí počet mocných čísel na intervalu [1,\"x\"], pak \"k\"(\"x\") je úměrný druhé mocnině \"x\".\nPřesněji:\n\n(Golomb, 1970).\n\nPosloupnost po sobě jdoucích dvojic mocných čísel je dána . Dvě nejmenší po sobě jdoucí mocná čísla jsou 8 a 9, proto Pellova rovnice \"x\" − 8\"y\" = 1 má nekonečně mnoho integrálních řešení, tam kde je nekonečně mnoho dvojic po sobě jdoucích mocných čísel (Golomb, 1970). Obecně je možné najít dvojice po sobě jdoucích mocných čísel řešících Pellovu rovnici: \"x\" − \"ny\" = ±1 pro každou druhou mocninu \"n\". Platí ovšem, že v takto vzniklém páru musí být jedno ze dvou mocných čísel čtverec. Erdős jednou položil otázku: zda existuje nekonečně mnoho dvojic mocných čísel jako jsou (23, 2313) přičemž ani jedno číslo v páru není čtverec. Jaroslaw Wroblewski prokázal, že skutečně existuje nekonečně mnoho takových párů, protože: 3c+1=7d má nekonečně mnoho řešení. Na závěr věta: Neexistují žádná tři po sobě jdoucí mocná čísla.\n\nJakékoliv liché číslo je rozdílem dvou po sobě následujících čtverců: (\"k\" + 1) = \"k\" + 2k +1, takže (\"k\" + 1) - \"k\" = 2\"k\" + 1. Nicméně sudé číslo, které je dělitelné dvěma, ale ne čtyřmi, nelze též pomocí rozdílu čtverců vyjádřit. Takže pokud si položíme otázku: Lze najít sudá čísla, která lze zapsat jako rozdíl mocných čísel? Golomb sestavil některé reprezentace tohoto typu:\n\nTakto vzniká domněnka, že číslo 6 nelze takto reprezentovat, stejně jako se Golomb se domníval, že existuje nekonečně mnoho celých čísel, které nelze zapsat jako rozdíl dvou po sobě jdoucích mocných čísel. Následně Narkiewicz ukázal, že číslo 6 lze vyjádřit nekonečně mnoha obdobnými způsoby:\n\nnásledně McDaniel ukázal, že každé celé číslo má nekonečně mnoho takových reprezentací (McDaniel, 1982).\n\nPaul Erdős se domníval, že každé větší číslo je součtem nejvýše tří mocných čísel, což prokázal Roger Heath-Brown (1987).\n\nPokud uvažujeme celá čísla a všechny jejich prvočíselné rozklady s exponentem alespoň k. Pak takové číslo nazývám k-mocné číslo:\n\njsou k-mocná čísla v aritmetické posloupnosti. Kromě toho, jestliže \"a\", \"a\", ..., \"a\" jsou k-mocná čísla v aritmetické posloupnosti s diferencí \"d\", pak\n\n\"a\"(\"a\" + \"d\"), ..., \"a\"(\"a\" + \"d\"), (\"a\" + d)\n\njsou \"s\" + 1 \"k\"-mocná čísla v aritmetické posloupnosti.\n\nMáme zde tedy identitu zahrnující \"k\"-mocná čísla:\n\nTo dává nekonečně mnoho \"l\"+1-tic \"k\"-mocných čísel jejichž součet je také \"k\"-mocný. Nitaj ukázal, že existuje nekonečně mnoho řešení rovnice \"x\"+\"y\"=\"z\". Například:\n\nje řešení rovnice 32\"X\" + 49\"Y\" = 81\"Z\". My můžeme dosáhnout mnoha řešení pomocí konstrukce: \"X\"′ = \"X\"(49\"Y\" + 81\"Z\"), \"Y\"′ = −\"Y\"(32\"X\" + 81\"Z\"), \"Z\"′ = \"Z\"(32\"X\" − 49\"Y\") a vynecháním společného dělitele.\n\n\n\n"}
{"id": "592660", "url": "https://cs.wikipedia.org/wiki?curid=592660", "title": "Pevné pouto (film)", "text": "Pevné pouto (film)\n\nPevné pouto je film natočený oscarovým režisérem Peterem Jacksonem podle stejnojmenné knižní předlohy Alice Sebold. Příběh vypráví dívka, která byla zavražděna. Z nebe pozoruje členy rodiny i svého vraha. Rozhoduje se, jestli v ní převáží touha po pomstě nebo snaha pomoci rodině, aby se s její ztrátou vyrovnala. Ve filmu hrají Mark Wahlberg, Rachel Weisz, Susan Sarandon a v hlavní roli Saoirse Ronan.\n\n\n"}
{"id": "592661", "url": "https://cs.wikipedia.org/wiki?curid=592661", "title": "Resource Description and Access", "text": "Resource Description and Access\n\nResource Description and Access (tj. RDA) jsou katalogizační pravidla pro zpřístupňování zdrojů, která byla vydána v červnu 2010 a která poskytují instrukce a pokyny pro vytváření bibliografického popisu. Tato pravidla byla původně vyvinuta pro potřeby knihoven, jsou však vhodná i pro další okruhy uživatelů, jako jsou např. muzea a archivy. RDA je nástupcem druhého vydání angloamerických katalogizačních pravidel (AACR2R), které bylo převažujícím standardem pro anglojazyčné knihovny od roku 1978. Nová pravidla byla testována od roku 2011, počínaje rokem 2013 je zavedly knihovny v USA, Kanadě, Velké Británii, Austrálii a Německu. V České republice, kde se implementací RDA zabývá Národní knihovna České republiky, byl přechod na RDA zahájen 1. května 2015. V souvislosti se zavedením tohoto standardu již byla vytvořena česká verze základních metodik a příruček.\n\nKatalogizační pravidla RDA vznikla na základě konference \"International Conference on the Principles & Future Development of AACR\" v Torontu v roce 1997, jejímž cílem bylo vytvořit jednotná pravidla uzpůsobená pro použití i mimo angloamerický kulturní okruh a usnadnit tak mezinárodní výměnu bibliografických údajů a dat. V roce 2000 převzala odpovědnost za vývoj těchto úprav organizace \"Joint Steering Committee for Revision of the Anglo-American Cataloguing Rules\", v jejímž rámci pověření odborníci z Australian Committee on Cataloguing, British Library, Canadian Committee on Cataloguing, Deutsche Nationalbibliothek a Library of Congress brzy dospěli k závěru, že je třeba důkladné revize pravidel AACR, což také podpořilo přijetí nového názvu pro to, co bylo původně zamýšleno jako jejich třetí edice. První vydání standardu RDA pak bylo zveřejněno v červnu 2010.\n\nHlavní odpovědnost za obecné a strategické otázky spojené s rozvojem RDA nese Committee of Principals (CoP), které se skládá z ředitelů\nBritish Library, Library of Congress, Library and Archives Canada a National Library of Australia (popř. z jejich zástupců) stejně jako z ředitelů odpovídajících knihovnických organizací American Library Association, Canadian Library Association a Chartered Institute of Library and Information Professionals (CILIP). Skupina vydavatelů těchto pravidel, která je složena z American Library Association (ALA), Canadian Library Association (CLA) a CILIP, je odpovědná za všechny aktivity související s vydáváním standardu RDA. Za odbornou a obsahovou stránku zodpovídá Joint Steering Committee for Development of RDA (JSC).\n\nRozdíl mezi RDA a AACR je strukturální. Pravidla RDA se totiž zakládají na tzv. \"Funkčních požadavcích na bibliografické záznamy\", resp. Functional Requirements for Bibliographic Records (FRBR). Tyto principy se ztotožňují jak s uživatelskými nároky, které má knihovní katalog splňovat, tak s hierarchií vztahů v rámci bibliografických údajů. Bibliografický popis vytvořený podle instrukcí RDA má být kompatibilní se všemi kódovacími schématy, včetně datových prostředí zahrnující existující záznamy vytvořené podle pravidel AACR2. Pravidla popisu RDA potom např. vypouštějí užívání zkratek či zkrácených názvů, které předepisovalo AACR s ohledem na omezený rozsah karty v lístkovém katalogu, přičemž pramenem popisu již není pouze titulní strana, ale celé provedení dokumentu či objektu.\n\nPrvní sada slovníků RDA (RDA-vocabularies) byla publikována v Open Metadata Registry (OMR) v srpnu 2011. Vytváření a publikace stabilních forem elementů a řízených slovníků RDA činí data, která byla vytvořena podle standardu RDA, přístupnými pro uživatele propojených otevřených dat (\"linked open data\") a odpovídajících aplikací. Alan Danskin, předseda Joint Steering Committee v roce 2011 poznamenal, že: \"Slovníky RDA jsou základní složkou RDA, prosazující konzistentní popis a zpřístupnění bibliografických zdrojů. Komise je povinna zveřejňovat a udržovat obsah těchto slovníků RDA za účelem podpory jejich použití komunitou popisující zdroje a vývojáři aplikací sémantického webu.\"\n\nSamotná pravidla, jejich přílohy, slovníky, elementy a další s RDA související dokumenty jsou ponejprv přístupny ve formě online sady nástrojů, resp. Tools (\"RDA Toolkit\"), která moderním a sofistikovaným způsobem usnadňuje práci s tímto standardem. V textu online nástrojů jsou definovány požadavky na tzv. minimální záznamy pro bibliografický popis. Kromě toho jsou zde uplatňovány také ustanovení Library of Congress a Programu kooperativní katalogizace (\"Program for Cooperative Cataloguing\"), tzv. LC-PCC PS (tj. \"Library of Congress-Program for Cooperative Cataloging Policy Statements\"). RDA Toolkit je zpoplatněnou službou, určité části (obsah, příklady, mapování, interpretace LC-PCC) jsou však přístupné i bez placení.\n\nPro potřeby odborné diskuse mezi evropskými uživateli RDA byla v září 2011 ustavena European RDA Interest Group (EURIG). Jejím cílem je vývoj a koordinace evropských stanovisek k dalšímu rozvoji RDA. Poslední zasedání této skupiny se konalo v roce 2015 v Bernu.\n\nV České republice se implementací RDA zabývá Národní knihovna České republiky. Českou verzi základních metodik a příruček připravuje Edita Lichtenbergová, Marie Balíková, Ludmila Benešová, Jarmila Přibylová a Jaroslava Svobodová. Vedle minimálních/doporučených záznamů jsou na webu Národní knihovny k dispozici \"Instrukce k formátu MARC21 (a konverze UNIMARC)\", dále metodika \"Katalogizace podle RDA ve formátu MARC 21- tištěné a elektronické monografie - katalogizace na úrovni minimálního/doporučeného záznamu - duben 2015\" a konečně materiály určené k prezentaci RDA na školeních. Termín přechodu na RDA, který byl původně stanoven na 1. duben 2015, byl koncem března změněn na 1. květen 2015.\n\n\n"}
{"id": "592663", "url": "https://cs.wikipedia.org/wiki?curid=592663", "title": "Fakulta zdravotnických studií Západočeské univerzity", "text": "Fakulta zdravotnických studií Západočeské univerzity\n\nFakulta zdravotnických studií (FZS) je jednou z devíti fakult Západočeské univerzity v Plzni (ZČU). Vznikla v roce 2008 začleněním soukromé Vysoké školy v Plzni, o.p.s. do univerzity.\n\nNa fakultě lze studovat pouze na bakalářském stupni. Výuka probíhá ve 4 studijních programech:\n\nFakultu tvoří 4 katedry:\n"}
{"id": "592664", "url": "https://cs.wikipedia.org/wiki?curid=592664", "title": "Ejn ha-Šloša", "text": "Ejn ha-Šloša\n\nEjn ha-Šloša ( עֵין הַשְּׁלֹשָׁה, doslova „\"Pramen tří\"“, v oficiálním přepisu do angličtiny En HaShelosha, přepisováno též Ein HaShlosha) je vesnice typu kibuc v Izraeli, v Jižním distriktu, v Oblastní radě Eškol.\n\nLeží v nadmořské výšce 106 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu.\n\nObec se nachází 10 kilometrů od břehu Středozemního moře, cca 87 kilometrů jihojihozápadně od centra Tel Avivu, cca 92 kilometrů jihozápadně od historického jádra Jeruzalému a 38 kilometrů severozápadně od města Beerševa. Ejn ha-Šloša obývají Židé, přičemž osídlení v tomto regionu je etnicky převážně židovské. 3 kilometry západním směrem ale začíná pásmo Gazy s početnou arabskou (palestinskou) populací.\n\nEjn ha-Šloša je na dopravní síť napojen pomocí lokální silnice 2410.\n\nEjn ha-Šloša byl založen v roce 1950. Zakladateli vesnice byli Židé z Latinské Ameriky napojení na mládežnické sionistické hnutí ha-No'ar ha-Oved ve-ha-Lomed. Podle jiného zdroje se na vzniku vesnice podíleli i členové mládežnického hnutí ha-No'ar ha-cijoni.\n\nKibuc byl pojmenován podle tří členů zakladatelské skupiny, kteří padli během války za nezávislost v roce 1948. Této války se účastnili i ostatní zakladatelé kibucu. Byli zajati egyptskou armádou. Po konci války a propuštění se usadili v tomto regionu, kde jim byla přidělena půda po zaniklé židovské osadě Neve Ja'ir (נווה יאיר), kterou tu roku 1949 založili bývalí členové jednotek Lechi a kterou v červnu 1950 opustili. Krátce poté pak místo zrušeného Neve Ja'ir zaujal Ejn ha-Šloša.\n\nMístní ekonomika je založena na zemědělství (polní plodiny, bavlna, brambory, slunečnice, mrkev, zelenina, sadovnictví a chov drůbeže) a průmyslu (firma Kartonija). V obci fungují zařízení předškolní péče o děti. Dále je tu k dispozici zdravotní středisko, plavecký bazén, sportovní areály, obchod se smíšeným zbožím a synagoga. Kibuc stále ještě (podle údajů k roku 2010) operuje podle tradičního modelu, s vysokou mírou kolektivního hospodaření. Vedení obce ale povolilo obyvatelům hledat si práci i mimo kibuc.\n\nObyvatelstvo kibucu je sekulární. Podle údajů z roku 2014 tvořili naprostou většinu obyvatel v Ejn ha-Šloša Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě mírně rostoucí populací. K 31. prosinci 2014 zde žilo 377 lidí. Během roku 2014 populace klesla o 6,9 %.\n\n\n"}
{"id": "592669", "url": "https://cs.wikipedia.org/wiki?curid=592669", "title": "MARC", "text": "MARC\n\nMARC je akronymem (používaným knihovní vědou) pro ', česky „Strojově čitelnou katalogizaci“. Standardy MARC sestávají z MARC formátů, které jsou standardy pro reprezentaci a komunikaci bibliografických a příbuzných informací ve strojově čitelné formě. Definují bibliografický datový formát vyvinutý počátkem šedesátých let dvacátého století Henriette Avramovou v Knihovně Kongresu. Poskytují protokol, kterým počítače vyměňují, zpracovávají a interpretují bibliografické informace. Jeho datové elementy vytvářejí základ pro většinu dnes používaných knihovních katalogů.\n\nStruktura záznamu MARC je implementací standardu ISO 2709 známého také jako ANSI/NISO Z39.2. Datový obsah záznamů je definován jinými standardy jako například AACR2, LCSH nebo MeSH.\n\nBudoucnost formátů MARC je předmětem diskuzí. Na jednu stranu jde o poměrně komplexní formát založený na zastaralé technologii, na druhou stranu neexistuje žádný alternativní bibliografický formát se stejným stupněm granularity. Velká uživatelská základna, miliardy záznamů v desítkách tisíců různých knihoven vytváří silnou setrvačnost v používání.\n\nMARC 21 je výsledkem kombinace kanadských formátů MARC a formátů používaných v USA. (USMARC and CAN/MARC). Je založen na ANSI standardu Z39.2 umožňující uživatelům různého programového vybavení komunikovat navzájem a vyměňovat bibliografická data. Byl navržen tak, aby redefinoval původní záznam MARC pro 21. století a udělal jej přístupnější mezinárodní knihovní komunitě.\n\nUmožňuje využívat dvou znakových sad, jak sady MARC-8 tak Unicode kódované jako UTF-8. MARC-8 je založen na ISO 2022 a umožňuje použít hebrejské, arabské a řecké písmo, cyrilici a východoasijská písma. V kódování UTF-8 umožňuje použít všechny jazyky podporované normou Unicode.\n\n\n"}
{"id": "592672", "url": "https://cs.wikipedia.org/wiki?curid=592672", "title": "John Krasinski", "text": "John Krasinski\n\nJohn Burke Krasinski (* 20. října 1979, Newton, Massachusetts, USA) je americký herec, režisér a scenárista. Objevil se např. ve filmech \"Kněz je poděs\", \"Nějak se to komplikuje\", \"Všude dobře, proč být doma\", propůjčil svůj hlas postavě Lancelota ve snímku \"Shrek Třetí\", ale největší popularitu mu vynesla role Jima Halperta v seriálu \"Kancl\".\n\nNarodil se v Newtonu v Massachusetts internistovi polského původu Ronaldu Krasinskimu a Mary Clare, rozené Doyle, irského původu. Má dva starší bratry Kevina a Paula a byl vychováván jako římský katolík. Již od dětství se přátelí se svým kolegou ze seriálu \"Kancl\" B.J. Novak, chodili společně na stejnou základní i střední školu.\n\nPřed nástupem na vysokou školu rok vyučoval angličtinu v Kostarice. Poté pokračoval na Brownově univerzitě, kde studoval divadelní umění. Školu absolvoval v roce 2001.\n\nV listopadu 2008 začal chodit s anglickou herečkou Emily Bluntovou, s níž se v srpnu následujícího roku zasnoubil a v červenci 2010 oženil. Předtím chodil se svou kolegyní ze seriálu \"Kancl\" Rashidou Jones.\n\nPo absolvování Brownu se přestěhoval do New Yorku, aby se věnoval herectví. Objevil se v reklamách a televizních pořadech, pracoval rovněž jako číšník. Objevil se ve hře \"What the Eunuch Saw\", kterou napsal a režíroval jeho bývalý spolužák. V roce 2000 působil jako pomocný dramaturg v \"Late Night with Conan O'Brien\".\n\nPřed kamerou se poprvé objevil v roce 2000 v malé roli ve snímku \"Velké trable malého města\". Následovaly další malé role v seriálech a ve filmech, ale upozornil na sebe až rolí Jima Halperta v seriálu \"Kancl\", v němž začal účinkovat v roce 2005. V roce 2010 jednu epizodu tohoto seriálu i režíroval. Pro seriál rovněž natočil úvodní záběry města Scrantonu v Pensylvánii.\n\nV roce 2006 byl uveden film \"Noví gauneři\", kde ztvárnil postavu Gideona. V témže roce napsal a režíroval snímek \"Něco na těch mužích je\", jenž byl uveden v roce 2009 na Sundance Film Festivalu. Jedná se o filmovou adaptaci krátkých povídek Davida Fostera Wallace.\n\nObjevil se také v hlavních nebo vedlejších rolích v několika romantických komediích. V roce 2007 hrál ve filmu \"Kněz je poděs\" s Mandy Mooreovou a Robinem Williamsem, o rok později ve snímku \"Tvrdé palice\" s Georgem Clooneym a Renee Zellwegerovou, v dalším roce ve filmu \"Všude dobře, proč být doma\" s Mayou Rudolphovou. V roce 2009 se objevil vedle Meryl Streepové, Aleca Baldwina a Stevea Martina ve filmu \"Nějak se to komplikuje\" režisérky Nancy Meyersové.\n\nV roce 2011 si zahrál ve filmu \"Nějak se to komplikuje\" po boku Ginnifer Goodwin a Kate Hudson. Film však získal negativní ohlas. O rok později si zahrál ve filmu \"Nobody Walks,\" který měl premiéru na Filmovém festivalu Sundance. V roce 2015 se stal výkonným producentem pořadu \"Souboj playbacků\". O rok později pořad získal nominaci na Cenu Emmy. V roce 2015 si také zahrál po boku Emmy Stone ve filmu \"Aloha.\" Film získal negativní ohlas kritiků. V roce 2016 si zahrál ve válečném filmu \"\" a v dramatickém filmu \"Hollarovi.\" \n\nV roce 2018 zrežíroval a scénář napsal k hororovému filmu \"Tiché místo,\" ve kterém si také zahrál se svojí manželkou Emily Blunt. Film se stal trhákem a vydělal přes 325 milionů dolarů. Ve stejném roce také získal hlavní roli seriálu \"Jack Ryan.\" \n\n"}
{"id": "592674", "url": "https://cs.wikipedia.org/wiki?curid=592674", "title": "Semiramis znovu poznaná (Mysliveček)", "text": "Semiramis znovu poznaná (Mysliveček)\n\nSemiramis znovu poznaná nebo jen Semiramis (v italském originále Semiramide (riconosciuta)) je italská opera seria ve třech dějstvích českého skladatele Josefa Myslivečka z 18. století. Byla složena na libreto italského básníka Pietra Metastasia, které zhudebnil poprvé roku 1729 Leonardo Vinci. Původní Metastasiovo libreto Mysliveček patrně zkrátil a upravil, jak bylo při nových zhudebněních zvykem; tyto změny však nelze identifikovat.\n\nTato opera byla, pomineme-li operu-kantátu Zmatek na Parnasu (chronologie obou děl navíc není jednoznačná), první opera, kterou Mysliveček složil, a to jen dva roky poté, co se trvale přestěhoval z Prahy do Itálie, a jen čtyři roky poté, co začal ve svých 24 letech brát hodiny kompozice. Jako taková je mimořádným výkonem. Ačkoli byla uvedena v menším operním centru v Bergamu v severní Itálii v průběhu letního trhu 1766, upoutala dostatek pozornosti, aby vedla k zakázce pro Myslivečka na novou operu Bellerofontés pro Teatro San Carlo v Neapoli, jejíž jednoznačný úspěch jej poté trvale zařadil mezi vedoucí operní skladatele v Itálii až do jeho smrti roku 1781. Premiérové obsazení nebylo tvořeno zpěváky prvořadých schopností, avšak prostší árie a ansámbly pro ně napsané doznaly v Itálii a střední Evropě značného rozšíření jakožto součást sbírek árií. Verze těchto árií a ansámblů s náboženskými texty, které nahradily původní italské libreto, byly šířeny ve střední Evropě až do raného 19. století; samostatně hrána byla rovněž předehra (symfonie) D dur. Je známo, že \"Semiramis\" byla znovu provozována v Alessandrii v roce 1766 a v Praze roku 1768, když se Mysliveček vrátil do svého města vyřídit pozůstalost po své matce a byl uvítán s poctami. Lze předpokládat, že si Mysliveček ke svému prvnímu pokusu na poli opery seria zvolil vhodný model, který by mu byl při skladbě vodítkem. V tomto případě to zřejmě byla \"Semiramids\" skladatele Tommassa Traetty, která byla uvedena v Benátkách o karnevalu (tedy na počátku) roku 1765, kdy se Mysliveček v Benátkách zdržoval a učil se kompozici u Giovanna Battisty Pescettiho. Mezi jinými znaky na spřízněnost s Traettovou verzí poukazuje obdobná zdrženlivá virtuozita.\n\nMyslivečkovi, jakožto dosud neznámému skladateli, se nepodařilo svou prvotinu uvést v samotných hudebně náročných Benátkách. Město Bergamo však v té době patřilo k Benátské republice a bylo jedním z kulturních \"předpolí\" Benátek, kde se mohla uplatnit díla začínajících skladatelů aspirujících na úspěch v hlavním městě. Nemělo v té době ještě vlastní operní divadlo a \"Semiramis\" byla provedena ve slavnostním sále pevnosti (citadely).\n\nDěj italských oper \"vážného stylu\" (opera seria) 18. století je téměř vždy položen do dávné nebo legendární minulosti a je postaven kolem historických či pseudohistorických osobností nebo postav antické mytologie. Hlavní postava Metastasiovy \"Znoupoznané Semiramis\" je založena na osobnosti legendární asyrské královny Semiramis, jejíž život je kladen do 9. století př. n. l. Metastasio se v předmluvě k libretu odvolává na Diodora, avšak historka o královně vládnoucí v převlečení za vlastního syna pochází z díla Marca Iuniana Iustina. Většinu děje však tvoří Metastasiova vlastní komplikovaná milostná zápletka typická pro operní zvyklosti jeho doby.\n\nV Babylónu vládne král Nino, což je ve skutečnosti Semiramis, manželka bývalého krále, která se vydává za dědice trůnu; jejím důvěrníkem a tajným nápadníkem je Sibari. Pod její patronací si má baktrijská princezna Tamiri zvolit manžela ze tří nápadníků: skythského prince Ircana, indického prince Scitalceho (který kdysi svedl a unesl Semiramis, ale opustil ji, když jej Sibari věrolomným dopisem přesvědčil o Semiramidině nevěře) a egyptského prince Mirtea (který je ve skutečnosti bratrem Semiramis, ale oba se domnívají, že jejich sourozenec je mrtev).\n\nPři audienci se \"Nino\" (Semiramis) a Scitalce poznají, prozatím se však rozhodnou zachovat mlčení. Když si ale Tamiri vyvolí Scitalceho, Semiramis to nevydrží a svatbu odkládá. Oba zbylí nápadníci v tom vidí druhou šanci; Ircano se domnívá, že nejúčinnější by bylo Sciltaceho zabít.\n\nŠťastný Tamiřin ženich – Scitalce – má při zásnubním obřadu vypít pohár. Toho hodlá využít Sibari, který jej považuje za svého rivala u Semiramis, a pohár otráví; k tomuto plánu se ochotně připojí i Ircano, pro kterého je indický princ soupeřem u Tamiri. Scitalce však, pod vlivem Semiramidiny přítomnosti, začíná pochybovat o svém zájmu o Tamiri a pohár nakonec bez smočení rtů odloží. Rozzlobená Tamiri tedy volí Ircana, ten však (z jiného mu dobře známého důvodů) vypití poháru rovněž odmítne. Tamiri je rozzuřena zejména na Scitalceho a jen to, že jej Semiramis dá zatknout Sibarim, jej zachrání před horšími důsledky hněvu zklamané nevěsty. Mezitím se Ircano, který o Tamiri stále stojí, domlouvá se Sibarim na jejím únosu.\n\nÚnos Tamiri se nezdařil a souboji mezi nyní znepřátelenými Sibarim a Ircanem zabrání jen třetí nápadník Mirteo. Sibari se k němu obrátí jako k novému spojenci a přesvědčuje ho, že Scitalce kdysi zavraždil Mirteovu sestru. Semiramis se dozví o nebezpečí, které Scitalcemu od Mirtea hrozí, a chce jej zachránit tím, že mu nabídne svou ruku. Scitalce je však stále přesvědčen o její nevěře a odmítá.\n\nPřed královským trůnem se má nyní konat souboj Scitalceho a Mirtea. Na Mirteovu výzvu, aby Scitalce vysvětlil, proč zabil jeho sestru (tj. Semiramis), vytáhne Scitalce starý Sibariho obžalovávající dopis. Sibariho intrika tak vyjde najevo a rovněž Ircano přispěchá s vysvětlením, jak to bylo s otráveným pohárem. Sibari se pod tlakem přiznává a odhaluje identitu všech zúčastněných. Žádná sestra tedy zavražděna nebyla, král je ve skutečnosti královna (což shromážděnému lidu nevadí za podmínky, že si vezme Scitalceho) a Tamiri se pro účely manželství musí spokojit s Mirteem jakožto třetím nápadníkem v pořadí.\n\n\n"}
{"id": "592675", "url": "https://cs.wikipedia.org/wiki?curid=592675", "title": "Nirim", "text": "Nirim\n\nNirim ( נִירִים, doslova „\"Louky\"“, v oficiálním přepisu do angličtiny Nirim) je vesnice typu kibuc v Izraeli, v Jižním distriktu, v Oblastní radě Eškol.\n\nLeží v nadmořské výšce 110 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu.\n\nObec se nachází 10 kilometrů od břehu Středozemního moře, cca 87 kilometrů jihojihozápadně od centra Tel Avivu, cca 92 kilometrů jihozápadně od historického jádra Jeruzalému a 38 kilometrů severozápadně od města Beerševa. Nirim obývají Židé, přičemž osídlení v tomto regionu je etnicky převážně židovské. 3 kilometry západním směrem ale začíná pásmo Gazy s početnou arabskou (palestinskou) populací.\n\nNirim je na dopravní síť napojen pomocí lokální silnice 2410.\n\nNirim byl založen v roce 1950. Kibuc ale vznikl již v říjnu 1946 v rámci masivní osidlovací akce 11 bodů v Negevu, jejímž cílem bylo během jednoho dne zřídit na severním okraji Negevu jedenáct židovských opěrných bodů. Zakladateli byla osadnická skupina z kibucu Nir David v Galileji napojená na hnutí ha-Šomer ha-ca'ir. Nově zřízená osada byla tehdy známa alternativně i pod názvem Dangur (דנגור). Vesnice ale stávala v jiné lokalitě, dál k jihozápadu a blíže egyptské hranici.\n\nBěhem války za nezávislost, hned 15. května 1948 byla napadena egyptskou armádou, silně poničena. Sedm obránců osady zahynulo. Egypťané ale osadu nedobyli a museli ji při svém postupu do vnitrozemí obejít. Po zbytek války žili osadníci v Nirim ve stavu obklíčení a setrvalého ostřelování. Během bitvy se zřítila větší část budovy společné jídelny, ale zůstala stát obnažená stěna s hebrejským nápisem \"Lo ha-tank jnacach ki et ha-adam\" („ne tank, ale člověk zvítězí“), který zde byl vyvěšen k Svátku práce. Fotografie se pak stala jedním ze symbolů války a součástí tradice tohoto kibucu.\n\nKoncem 40. let měl kibuc 20 obyvatel a rozlohu katastrálního území 1 600 dunamů (1,6 kilometru čtverečního). Po válce byl roku 1950 kibuc obnoven ale přesunut o více než 10 kilometrů k severovýchodu, do nynější lokality. Na původním místě vznikla pak vesnice Nir Jicchak.\n\nV roce 1955 byl kibuc Nirim zasažen při ostřelování egyptskou armádou (z jí tehdy kontrolovaného pásma Gazy) a jeden z obyvatel byl zabit. Podobné smrtelné incidenty se tu vyskytly už předtím, zejména při pracích na poli, nedaleko hranice. Poblíž kibucu byly objeveny stavební pozůstatky židovského sídla Ma'on z doby přelomu starověku a středověku. V ruinách byla nalezena i dobová synagoga s mozaikovou výzdobou.\n\nMístní ekonomika je založena na zemědělství (polní plodiny, pěstování květin, sadovnictví, chov drůbeže, produkce mléka). Výměra polností dosahuje 20 000 dunamů (20 kilometrů čtverečních). Hospodaření je závislé na umělém zavlažování, které je zde umožněno díky národnímu rozvaděči vody. V obci fungují zařízení předškolní péče o děti. Dále je zde zdravotní středisko, plavecký bazén, sportovní areály, obchod se smíšeným zbožím, knihovna a společenský klub. Kibuc stále ještě (podle údajů k roku 2010) operuje podle tradičního modelu, s vysokou mírou kolektivního hospodaření.\n\nObyvatelstvo kibucu je sekulární. Podle údajů z roku 2014 tvořili naprostou většinu obyvatel v Nirim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 338 lidí. Během roku 2014 populace klesla o 2,0 %.\n\n\n"}
{"id": "592682", "url": "https://cs.wikipedia.org/wiki?curid=592682", "title": "Parker Solar Probe", "text": "Parker Solar Probe\n\nSonda měla být původně vypuštěna v roce 2015, nakonec k jejímu vypuštění došlo 12. srpna 2018. Délka mise je plánována na téměř 7 let, nejblíže k Slunci by se sonda měla dostat v letech 2024 a 2025. Sonda je pojmenována po americkém astrofyzikovi Eugene Parkerovi, který zpracoval teorii slunečního větru.\n\n"}
{"id": "592684", "url": "https://cs.wikipedia.org/wiki?curid=592684", "title": "Volby do Národního shromáždění 1954", "text": "Volby do Národního shromáždění 1954\n\nVolby do Národního shromáždění se konaly dne 28. listopadu 1954. Bylo v nich zvoleno 368 poslanců nejvyššího zákonodárného sboru Československa.\n\nZ celkových 368 poslanců bylo 63 žen a 305 mužů. Profesně bylo zvoleno 95 dělníků, 70 rolníků, 21 vojáků a 182 představitelů inteligence, pracovníků stranických, kulturních a masových organizací a jiných profesí. Mezi poslanci bylo 24 předsedů JZD a tři předsedové státních statků. Národnostně bylo v Národním shromáždění 253 poslanců národnosti české, 98 slovenské, 9 maďarské, 3 ukrajinské, 3 německé a 2 poslanci polské národnosti. Podle věkové struktury bylo 56 poslanců ve věku 21-30 let, 136 poslanců ve věku 31-40 let, 111 poslanců bylo ve věku 41-50, 49 poslanců ve věku 51-60 a 16 poslanců bylo starších 60 let.\n\n\n"}
{"id": "592685", "url": "https://cs.wikipedia.org/wiki?curid=592685", "title": "Epigenetika", "text": "Epigenetika\n\nEpigenetika (od slova επί/mimo genetiku) je v moderním slova smyslu vědní podobor genetiky, jenž studuje změny v genové expresi (a tedy obvykle i ve fenotypu), které nejsou způsobeny změnou nukleotidové sekvence DNA. Také epigenetické jevy mohou být děděny z buňky na buňku a z generace na generaci, tedy jak při mitóze, tak při meióze. Genom včetně epigenetických změn se označuje jako epigenom.\n\nPři studiích je také třeba prokázat interakci genů s danými proteiny. A u proteinů popsat mechanismus, jakým ovlivňují zkoumanou vlastnost.\n\nČasto jde o různé změny v chromatinu nebo v prionových proteinech, někdy se však týká epigenetika i složitých tělních struktur. Typickým příkladem je methylace DNA. Methyly navázané na určitých místech molekuly DNA mají významný vliv na diferenciaci buněk a umožňují exprimovat (vyjádřit) genom v různých buňkách odlišně. Může to vést až k úplné odlišnosti jedinců se stejným jaderným genomem (jako příklad může sloužit včelí matka a dělnice, obě s plně identickou genovou sekvencí, ale se vzájemnými rozdíly v methylaci až 550 genů). Epigeneticky se předávají i některé modifikace histonových proteinů. Rovněž genomický imprinting (jev, při kterém záleží, zda byl gen zděděn od otce či od matky) je v podstatě epigenetický. (Názorným příkladem je nápadná morfologická, anatomická i etologická odlišnost samice muly a samice mezka - třebaže mají naprosto stejné chromozomy jaderné DNA). Jiným příkladem je dědění určitých struktur, které nevznikají de novo: to se týká třeba semiautonomních buněčných organel. Jejich stavba je závislá do velké míry na tom, jaké proteiny se vyskytovaly v membránách jejich předků.\n\nVýzkum epigenetických procesů se bouřlivě rozvíjí, zejména proto, že byl dán do souvislosti s řadou onemocnění včetně rakovinného bujení a šířením civilizačních chorob. Epigenetické znaky by zřejmě mohly vytvářet i jednoduchou „dědičnou paměť“.\n"}
{"id": "592688", "url": "https://cs.wikipedia.org/wiki?curid=592688", "title": "Lokomotiva HGe 4/4 I (Balkonlokomotive)", "text": "Lokomotiva HGe 4/4 I (Balkonlokomotive)\n\nLokomotiva HGe 4/4 I Balkonlokomotive nebo zkráceně Balkonlok je úzkorozchodná, ozubnicová i adhezní elektrická lokomotiva, kterou bylo možno až do roku 1980 spatřit v čele Glacier Expressu ve Švýcarsku na tratích společnosti Matterhorn Gotthard Bahn.\n\nPrvní lokomotiva číslo 16 (vylepšená verze HGe 4/4 I Elektrokrokodil) byla dodána v roce 1936 a sloužila až do roku 1987 a pak byla převedena jako záloha pro kyvadlový provoz mezi Zermattem a Taschem. Tato lokomotiva byla v létě roku 2007 odprodána za symbolickou cenu horské dráze Furka a od 10. září 2007 je uložena v Gletschu. V letech 1940–1956 byly dodány další lokomotivy čísel 31–37, které byly v provozu až do let 1971–2006.\nStroj číslo 36 bývalé Furka-Oberalp-Bahn dodaný v roce 1940 byl v provozu až do nehody v březnu 1971. Po modernizaci vozového parku u MGB byly vyřazeny i stroje čísla 31–34 a jako poslední v roce 2007 i číslo 37.\n\nLokomotivy čísel 16 a 31–37 se od konstrukce předchozích lokomotiv odlišovaly lehkou ocelovou konstrukcí, protože použití lehkých kovů se neosvědčilo. Celé soustrojí lokomotivy bylo umístěno do jedné skříně a na rozdíl od lokomotiv HGe 4/4 I Elektrokrokodil měly již transformátor chlazený olejem a měly výkonnější trakční motory. Změny doznal i vzhled a konstrukce lokomotivní skříně, která přesahovala přes celou délku podvozků na rozdíl od předchozích lokomotiv. Tyto lokomotivy již nebyly ani vybaveny nízkými kapotami na čelech, skříň lokomotivy byla o něco kratší než délka rámu a ten vytvářel na obou stranách plošinu podobnou balkónu.\n\n\n\n"}
{"id": "592689", "url": "https://cs.wikipedia.org/wiki?curid=592689", "title": "František Hnátek", "text": "František Hnátek\n\nFrantišek Serafinský Hnátek (7. ledna 1873 Trněný Újezd u Kladna – 16. ledna 1941 Praha) byl český sochař, malíř, umělecký kritik, restaurátor, novinář, prozaik a dramatik.\n\nNarodil se (a byl pokřtěn ten samý den) v rodině kameníka Františka Hnátka a jeho manželky Kateřiny, rozené Kalinové.\n\nPrvní sochařské vzdělání nabyl u sochaře Vedlíka ve Slaném (mj. autor sochy sv. Václava ve Vraném), pak studoval na Uměleckoprůmyslové škole v Praze u prof. Wurzla a Suchardy a poté v Brně. Pobýval v Paříži, Mnichově, Drážďanech, Vídni. Po návratu do Čech pracoval mimo jiné na obnově průčelí Kamenného domu v Kutné Hoře. K oslavám milénia budečské rotundy měl vytvořit sochu sv. Václava (nerealizováno). Vytvořil také velký basreliéf horníků pro chystaný pomník pro uhelný revír kladensko-slánský (nerealizováno).\n\nNapsal řadu drobných prací jak beletristických, tak umělecko-kritických nevalné hodnoty.\n\nPsal pod pseudonymy: Pavel z Budče, Hnátek-Zákolanský, Ivan, Zakolanský\n\n"}
{"id": "592690", "url": "https://cs.wikipedia.org/wiki?curid=592690", "title": "Nir Oz", "text": "Nir Oz\n\nNir Oz ( נִיר עֹז, doslova „\"Pole Síly\"“, v oficiálním přepisu do angličtiny Nir Oz) je vesnice typu kibuc v Izraeli, v Jižním distriktu, v Oblastní radě Eškol.\n\nLeží v nadmořské výšce 111 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu.\n\nObec se nachází 13 kilometrů od břehu Středozemního moře, cca 91 kilometrů jihojihozápadně od centra Tel Avivu, cca 95 kilometrů jihozápadně od historického jádra Jeruzalému a 37 kilometrů západně od města Beerševa. Nir Oz obývají Židé, přičemž osídlení v tomto regionu je etnicky převážně židovské. 3 kilometry západním směrem ale začíná pásmo Gazy s početnou arabskou (palestinskou) populací.\n\nNir Oz je na dopravní síť napojen pomocí lokální silnice 2410.\n\nNir Oz byl založen v roce 1955. Zřídily ho 1. října 1955 polovojenské jednotky Nachal, sestávající z členů mládežnického sionistického hnutí ha-Šomer ha-ca'ir. Už 1. prosince 1955 byla osada uznána za oficiální sídlo. V květnu 1957 byly jednotky Nachal vystřídány trvalou osadnickou skupinou členů organizace ha-Šomer ha-Ca'ir. Z řad stoupenců tohoto hnutí se rekrutovali i další pozdější příchozí.\n\nMístní ekonomika je založena na zemědělství (rostlinná výroba, chov dobytka a drůbeže) a průmyslu. Kibuc stále ještě (podle údajů k roku 2010) operuje podle tradičního modelu, s vysokou mírou kolektivního hospodaření. V obci funguje zdravotní středisko, plavecký bazén, sportovní areály, obchod se smíšeným zbožím a společná jídelna.\n\nObyvatelstvo kibucu je sekulární. Podle údajů z roku 2014 tvořili naprostou většinu obyvatel v Nir Oz Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 396 lidí. Během roku 2014 populace stoupla o 3,4 %.\n\n\n"}
{"id": "592692", "url": "https://cs.wikipedia.org/wiki?curid=592692", "title": "Václav Davídek (historik)", "text": "Václav Davídek (historik)\n\nVáclav Davídek (23. dubna 1913 Lipnice u Spáleného Poříčí – 6. března 1993 Praha) byl český archivář, autor genealogických a regionálních spisů z oblasti Těšínska a Spáleného Poříčí.\n\nTohoto archiváře a historika přivedl na Kladensko sňatek, protože se přiženil do Trněného Újezda, dnes místní části obce Zákolany. Už jako student psal recenze na knihy týkající se regionální historie Kladenska například na knihu od Josefa Mottla \"Kladno, město a statek v pražském kraji\" nebo Bartůňkovy \"Náboženské dějiny Kladna\"). Po studiích začal pracovat ve Státním zemědělském archivu, přičemž jedním z jeho pracovišť byl i zámek v Buštěhradě. Spojení s rodištěm jeho manželky ho zákonitě přivedlo k hlubokému zájmu o Budeč, o níž psal už od 40. let minulého století. Od roku 1944 se věnuje psaním knih o přemyslovském sídle Budeč. Jeho díla, zvláště kniha \"Co bylo před Prahou\", se setkala s kritikou některých předních českých historiků.\n\n"}
{"id": "592693", "url": "https://cs.wikipedia.org/wiki?curid=592693", "title": "Louis Dodéro", "text": "Louis Dodéro\n\nLouis Dodéro byl francouzský portrétní fotograf působící v Marseille v polovině 19. století.\n\nLouis Dodéro vyráběl fotografické portréty ve formátu carte de visite ještě před André-Adolphe-Eugènem Disdérim, jemuž je tato inovace často přičítána. \n\nV článku v časopisu \"La Lumière\" z 24. srpna 1851 popsal Frances Wey, spisovatel a kritik fotografie, Dodérovu myšlenku uvedení malé fotografie na kartičce, která by umožňovala \"\"místo jména mít na vizitce vlastní portrét\". V roce 1851 Dodéro také vycítil, že toto zmenšení formátu identifikační podobenky může být použito pro úřední dokumenty, jako pas nebo lovecký lístek.\n\nAle mezitím Disdéri zahájil komerční podnik ve velkém měřítku - zavedl formát na výšku carte-de-visite, na které podal patent v roce 1854.\n\nV říjnu 2003 se v aukci prodala daguerrotypie čtvrtinové desky vyrobené Dodérem za 28 000 eur, což bylo třikrát více než zněl původní odhad. Fotografie nesla název \"Muž u lůžka mrtvého\" (\"Homme au chevet d’un homme mort\"). Aukce byla zvláště pozoruhodná, protože v té době se ceny daguerrotypií pohybovaly maximálně ve výši okolo 100 eur.\n\n"}
{"id": "592694", "url": "https://cs.wikipedia.org/wiki?curid=592694", "title": "Pelech", "text": "Pelech\n\nSlovo pelech (nebo zdrobnělina pelíšek) má více významů:\n\n\n"}
{"id": "592695", "url": "https://cs.wikipedia.org/wiki?curid=592695", "title": "Zdeněk Váňa (archeolog)", "text": "Zdeněk Váňa (archeolog)\n\nZdeněk Váňa (13. února 1924 Čakovičky – 30. ledna 1994 Praha) byl český archeolog.\n\nPo maturitě na libeňském gymnáziu byl v roce 1944 jako člen ilegální skupiny Svazu československé mládeže zatčen a vězněn v Drážďanech, odkud se mu podařilo při zničujícím náletu v únoru 1945 uprchnout. Po druhé světové válce začal studovat na Filozofické fakultě v Praze archeologii a nejstarší dějiny u profesorů Jana Eisnera, Jana Filipa a Václava Chaloupeckého. Už jako student začal pracovat jako archeolog v Krajském muzeu v Teplicích, a tím se dostal k výzkumu slovanských hradišť v tomto regionu v Bílině, Zabrušanech, Levousích a Vlastislavi. Ve výzkumech pokračoval i poté, co v roce 1953 přešel k profesoru Janu Eisnerovi do Slovanského ústavu ČSAV v Praze a po jeho reorganizaci v roce 1964 do Archeologického ústavu. V té době začal zkoumat i slovanská hradiště na Kladensku, nejprve Libušín a pak od roku 1972 Budeč. Výsledky svých výzkumů publikoval jednak v odborných časopisech, jako jsou Památky archeologické a Archeologické rozhledy a také knižně. V roce 1973 vydal v edici Památníky naší minulosti knihu \"Přemyslovský Libušín. Historie a pověst ve světle archeologického výzkumu.\" Spolu se svým kolegou z výzkumu na Budči Milošem Šollem připravil v roce 1983 v kladenském muzeu výstavu o Budči a společně napsali brožurku Budeč – památník českého dávnověku. Až posmrtně byl vydán jako kniha text připravený původně do Památek archeologických Přemyslovská Budeč.\nZdeněk Váňa kromě publikování výsledků svých archeologických výzkumů vydával i knihy se širším zaměřením. Přehledem výsledků archeologického bádání o slovanském dávnověku je jeho kniha \"Objevy ve světě dávných Slovanů\" a \"Svět dávných Slovanů,\" kterou vydala Artia v překladech do několika světových jazyků. Už před tím ale vyšla Váňova práce používaná řadu let na zahraničních universitách jako nezbytná příručka pro studium tohoto tématu. Kromě archeologie se Zdeněk Váňa soustavně zabýval i filozofií, k níž měly blízko jeho práce \"Svět slovanských bohů a démonů\" a její německá verze To bylo v době, kdy byla Zdeňku Váňovi svěřena funkce předsedy Antroposofické společnosti v České a Slovenské republice. V jejích tiskovinách pak Zdeněk Váňa publikoval články z oblasti duchovědné, nejen o podstatě antroposofie, ale i o jejím vztahu ke katolictví nebo k indické filozofii.\n\n"}
{"id": "592696", "url": "https://cs.wikipedia.org/wiki?curid=592696", "title": "Farnakés (Mysliveček)", "text": "Farnakés (Mysliveček)\n\nFarnakés (v italském originále Farnace) je italská opera seria ve třech dějství českého skladatele Josefa Myslivečka z 18. století. Byla složena na libreto italského básníka Antonia Marii Lucchiniho; nejslavnější zhudebnění tohoto libreta pochází od Antonia Vivaldiho (Farnakés - Farnace, 1727). Původní Lucchiniho libreto Mysliveček patrně zkrátil a upravil, jak bylo při nových zhudebněních zvykem; tyto změny však nelze přesně identifikovat.\n\n\"Farnakés\" byl poprvé uveden v neapolském Teatro San Carlo dne 4. listopadu 1767 na jmeniny španělského krále Karla III., dřívějšího vládce Neapolského království, jehož narozeniny a jmeniny byly stále slaveny operními inscenacemi i za vlády jeho syna Ferdinanda. (Původně byla opera objednána k chystanému sňatku krále Ferdinanda IV. s dcerou Marie Terezie Marií Josefou, ta však 15. října zemřela při epidemii neštovic.) Zakázka byla ohlasem triumfu, jehož Mysliveček dosáhl svým Bellerofontem, který byl uveden dříve téhož roku, a i tato opera byla úspěšná i přes méně hvězdné obsazení. Uvedena byla rovněž v Praze v prosinci 1768 po skladatelově triumfálním návratu do rodného města.\n\nDěj italských oper \"vážného stylu\" (opera seria) 18. století je téměř vždy položen do dávné nebo legendární minulosti a je postaven kolem historických či pseudohistorických osobností nebo postav antické mytologie. Hlavní postava Lucchiniho \"Farnaka\" ma předlohu v životě pontského krále Farnaka II., vládce v Malé Asii v 1. století př. n. l. a syna slavného Mithridata VI., jehož konflikty s Římskou republikou nakonec vedly k jeho smrti. Oproti libretu zhudebněnému Vivaldim je děj poněkud uhlazen a zbaven šokujících momentů: zcela vypuštěna je postava pomstychtivé Tamiřiny matky Berenice, která je vlastně sloučena s postavou římského vojevůdce Aqulia v novou postavu Atridata.\n\nLucchiniho drama popisuje Farnakovu porážku v bitvě. Aby neviděl celou svou rodinu upadnout do rukou nepřítele, nařídí Farnakés své manželce Tamiri, aby zabila jejich syna i sebe, ta však raději uprchne a i se synem se ukryje. Selindu, Farnakovu sestru, zajme Říman Atridatés a zamiluje se do ní, stejně tak ale kapitán vojska Giladés. Selinda popouzí jednoho proti druhému ve snaze zachránit svého bratra i synovce. Její snahy jsou úspěšné, i díky zásahu vojevůdce Pompeia, a život všech je ušetřen.\n\n"}
{"id": "592697", "url": "https://cs.wikipedia.org/wiki?curid=592697", "title": "Masarykova demokratická akademie", "text": "Masarykova demokratická akademie\n\nMasarykova demokratická akademie (anglicky \"Masaryk Democratic Academy\") je vzdělávací organizace a think tank sociální demokracie, členka FEPS (\"Nadace pro evropská progresivní studia\") pořádá cykly přednášek, debat a seminářů, vydává studie a knihy. Od roku 2018 je politickým institutem ČSSD ve smyslu zákona o sdružování v politických stranách. \n\nMasarykovu demokratickou akademii pod názvem Dělnická akademie založili v září 1896 tehdejší předseda sociální demokracie Josef Steiner a profesor Tomáš Garrigue Masaryk. Její činnost byla nuceně ukončena po únoru 1948. Obnovena byla v roce 1991 jako Masarykova dělnická akademie, v dubnu 2009 pak byla přejmenována na Masarykovu demokratickou akademii. \n\nPředsedou Masarykovy demokratické akademie je poslanec a ministr kultury Lubomír Zaorálek. Místopředsedy jsou politolog Lukáš Jelínek a bývalá europoslankyně Zuzana Brzobohatá. Členy jsou mj. senátor Jiří Dienstbier, poslankyně Alena Gajdůšková nebo historik Pavel Urbášek. \n\nŘeditelem MDA je bývalý předseda vlády Vladimír Špidla, zástupcem ředitele novinář Patrik Eichler. \n\nMasarykova demokratická akademie provozuje knihovnu zaměřenou na dějiny sociálně demokratického hnutí a současnou politickou teorii. \n\n"}
{"id": "592698", "url": "https://cs.wikipedia.org/wiki?curid=592698", "title": "Magen", "text": "Magen\n\nMagen ( מָגֵן, doslova „\"Štít\"“, v oficiálním přepisu do angličtiny Magen) je vesnice typu kibuc v Izraeli, v Jižním distriktu, v Oblastní radě Eškol.\n\nLeží v nadmořské výšce 126 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu.\n\nObec se nachází 15 kilometrů od břehu Středozemního moře, cca 91 kilometrů jihojihozápadně od centra Tel Avivu, cca 94 kilometrů jihozápadně od historického jádra Jeruzalému a 36 kilometrů západně od města Beerševa. Magen obývají Židé, přičemž osídlení v tomto regionu je etnicky převážně židovské. 5 kilometrů západním směrem ale začíná pásmo Gazy s početnou arabskou (palestinskou) populací.\n\nMagen je na dopravní síť napojen pomocí lokální silnice 2410 a lokální silnice 232, jež se kříží severovýchodně od vesnice.\n\nMagen byl založen v roce 1949. Jeho zakladateli byli Židé z Rumunska. Šlo o skupinu napojenou na mládežnické sionistické hnutí ha-Šomer ha-Ca'ir. Do Izraele přišli během války za nezávislost v roce 1948 z internačních táborů na Kypru a prodělávali pak výcvik v kibucech Jad Mordechaj a Gat. Pak se 16. srpna 1949 usadili zde, poblíž místa označovaného v arabském místopisu jako Šejk Nuran. Stojí tu dodnes zbytky stavby s hrobkou šejka Nurana z 19. století. Lokalita během války za nezávislost v roce 1948 sloužila jako opěrný bod egyptské armády. Zpočátku se osadníci v novém kibucu potýkali s těžkou situací. Elektřinu zajišťoval generátor, chybělo silniční spojení a voda musela být dovážena v cisterně.\n\nKibuc stále ještě (podle údajů k roku 2010) operuje podle tradičního modelu, s vysokou mírou kolektivního hospodaření. Místní ekonomika je založena na zemědělství (rostlinná výroba, produkce mléka) a průmyslu (firma Plastic Magen - nový název Star Eco Energy, s cca 90 zaměstnanci). Polnosti kibucu se rozkládají na ploše cca 20 000 dunamů (20 kilometrů čtverečních). Zhruba 60 obyvatel za prací dojíždí mimo obec (například jako učitelé). V obci funguje zařízení předškolní péče o děti, zdravotní středisko, plavecký bazén, sportovní areály, obchod se smíšeným zbožím a společná jídelna. Dále je tu i zoologická zahrada.\n\nObyvatelstvo kibucu je sekulární. Podle údajů z roku 2014 tvořili naprostou většinu obyvatel v Magen Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě mírně rostoucí populací. K 31. prosinci 2014 zde žilo 538 lidí. Během roku 2014 populace stoupla o 3,3 %.\n\n\n"}
{"id": "592699", "url": "https://cs.wikipedia.org/wiki?curid=592699", "title": "Vladimír Kulich", "text": "Vladimír Kulich\n\nVladimír Kulich (* 14. července 1956, Praha) je kanadský herec českého původu. Je znám především díky roli krále Buliwyfa ve filmu \"Vikingové\" / \"The 13th Warrior\" z roku 1999. Zahrál si i v úspěšném seriálu Vikingové. Namlouval také postavu Ulfrica Stormcloaka ve hře .\n\nNarodil se v Praze, v rodině s hereckými kořeny. Přibližně od pěti let měl příležitost účastnit se nejprve jako pozorovatel a posléze i jako drobný herec divadelního života. Jeho herecké sny však na delší dobu přerušil rozvod jeho rodičů. Jeho matka následně emigrovala do kanadského Montrealu a on sám se odstěhoval společně s ní.\n\nPoté, co jeho matka ukončila vztah s jistým dobře zajištěným Kanaďanem se v Kanadě, se svým synem dostala do dlouhodobé finanční tísně. Mladý Vladimír si však poměrně brzy začal frustraci ze života na ekonomickém okraji společnosti vybíjet sportem, konkrétně ledním hokejem. Začal se rychle projevovat jako zručný hokejista, takže se mu dařilo v kanadských juniorských a dorosteneckých ligách. Přes značné zaujetí ke hře a zájem NHL ho však život profesionálního sportovce nenaplňoval, takže ve věku 21 let z prostředí profesionálního hokeje odešel.\n\nV následujících dvaceti letech vystřídal celou řadu povolání. Pokoušel se podnikat, živil se jako průvodce v divoké přírodě, pečovatel postižených dětí i jinak. Vedle toho se také snažil dále sebevzdělávat.\nČas od času se mu podařilo získat některou z drobných rolí ve filmu nebo v televizi. Častým důvodem jeho angažmá byla jeho vysoká postava (196 cm). Od roku 1990 se pokoušel prosadit v Hollywoodu. Až na výjimky však získával pouze drobné epizodní role a opět dlouhodobě bojoval s finanční tísní. Asi největším úspěchem pro něj byla úloha v jedné z epizod legendárního televizního seriálu \"Akta X\".\n\nZlom přišel na konci devadesátých let, kdy jej nečekaně kontaktoval jeho bývalý filmový agent s nabídkou na konkurz pro připravovaný film režiséra Johna McTiernana (\"Predátor\", \"Smrtonosná past\", \"Hon na ponorku\" aj.), natáčený na námět Michaela Crichtona \"Pojídači mrtvých\". Kulich ve filmu \"Vikingové\" (v angl. originále \"The 13th Warrior\") nakonec získal roli mýtického hrdiny Buliwyfa, jež byla inspirována starověkým eposem o Béowulfovi). Velkofilm, který natočil uznávaný režisér podle námětu uznávaného spisovatele, pochopitelně vzbuzoval velká očekávání. Výsledek byl však poznamenán nesourodým přístupem obou mužů, takže ani pro něj se film nakonec nestal očekávaným zlomem kariéry. Přesto si film našel řadu svých příznivců a samotnému Kulichovi se začalo dostávat větší pozornosti.\n\nK jeho smůle hrál ve filmu \"Vikingové\" jednu z důležitých rolí také Antonio Banderas, jehož herecká kariéra šla v dalších letech strmě vzhůru. Stáhl se do pozadí a dokonce se na čas vrátil do České republiky. Tím v sobě také nastartoval zvýšený zájem o vlastní minulost. V Česku se seznámil s nevlastními bratry a snažil se věnovat filmové produkci. I nadále se příležitostně věnuje herectví.\n\nV roce 2011 se představil v historickém filmu \"Ironclad\" v roli Tiberia, velitele dánské žoldnéřské armády, která pomáhá anglickému králi Janu Bezzemkovi potlačit vzpouru baronů.\n\nVe volném čase doposud věnuje lednímu hokeji. Za prvé z nostalgie, za druhé hokej provozuje jako formu fyzické terapie. Je velkým fanouškem silných motocyklů a bojových psích plemen. Zároveň se snaží žít klidným životem a velkou zálibu našel v ručním zpracování dřeva a opravě svého vlastního dřevěného domu. \n\nAngažuje se v aktivitách podporujících děti a mladistvé trpící cystickou fibrózou.\n"}
{"id": "592701", "url": "https://cs.wikipedia.org/wiki?curid=592701", "title": "Leonidas Pyrgos", "text": "Leonidas Pyrgos\n\nLeonidas Pyrgos (řecky: Λεωνίδας \"Λέων\" Πύργος, narozený 1874 v Mantinea, Arkádie - datum úmrtí neznámé) byl řecký šermíř, účastník prvních novodobých olympijských her v Athénách v roce 1896, olympijský vítěz.\n\nByl prvním řeckým olympijským vítězem v historii moderních olympiád, když dosáhl na vítězství v šermu 7. dubna 1896. Soutěžil v jediné disciplíně, která byla pouze pro profesionály – fleret učitelů šermu. Jeho jediným konkurentem v šermířském zápasu, který byl počítán na tři zásahy, byl jeden z nejlepších šermířů na světě, Francouz Jean Maurice Perronet. Střetnutí vyhrál Pyrgos 3 - 1. Zápas sledoval početný zástup diváků, který povzbuzoval svého prvního řeckého olympijského vítěze a po ukončení ho diváci na ramenou nesli ulicemi města Athény.\n\n"}
{"id": "592702", "url": "https://cs.wikipedia.org/wiki?curid=592702", "title": "Ejn ha-Besor", "text": "Ejn ha-Besor\n\nEjn ha-Besor ( עֵין הַבְּשׂוֹר, doslova „\"Pramen Besoru\"“, v oficiálním přepisu do angličtiny En HaBesor, přepisováno též Ein HaBesor) je vesnice typu mošav v Izraeli, v Jižním distriktu, v Oblastní radě Eškol.\n\nLeží v nadmořské výšce 115 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu. Východně od vesnice protéká vádí Nachal ha-Besor, podle kterého získala obec své jméno.\n\nObec se nachází 16 kilometrů od břehu Středozemního moře, cca 92 kilometrů jihojihozápadně od centra Tel Avivu, cca 94 kilometrů jihozápadně od historického jádra Jeruzalému a 35 kilometrů západně od města Beerševa. Ejn ha-Besor obývají Židé, přičemž osídlení v tomto regionu je etnicky převážně židovské. 7 kilometrů západním směrem ale začíná pásmo Gazy s početnou arabskou (palestinskou) populací.\n\nEjn ha-Besor je na dopravní síť napojen pomocí lokální silnice 232.\n\nEjn ha-Besor byl založen v roce 1982. Jeho zakladateli byli Izraelci evakuovaní roku 1982 v důsledku podpisu egyptsko-izraelské mírové smlouvy z osad na Sinaji. Usadily se tu některé rodiny ze zrušených osad Charuvit, Nevi'ot, Sadot, Ugda, Pri'el, Jamit, Dikla, Netiv ha-Asara a Talmej Josef. První obyvatelé se sem nastěhovali roku 1983.\n\nV obci funguje zařízení předškolní péče o děti, plavecký bazén a sportovní areály. Obec prochází stavební expanzí, iniciovanou mladou generací zdejších usedlíků. Místní ekonomika je založena na zemědělství, drobném podnikání a turistickém ruchu.\n\nObyvatelstvo mošavu je sekulární. Podle údajů z roku 2014 tvořili naprostou většinu obyvatel v Ejn ha-Besor Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě výrazně rostoucí populací. K 31. prosinci 2014 zde žilo 1093 lidí. Během roku 2014 populace stoupla o 1,8 %.\n\n\n"}
{"id": "592709", "url": "https://cs.wikipedia.org/wiki?curid=592709", "title": "Viktor Ivanovič Močulskij", "text": "Viktor Ivanovič Močulskij\n\nViktor Ivanovič Močulskij alias Victor von Motschulsky, rusky:Виктор Иванович Мочульский, (11. dubna 1810 Petrohrad - 5. června 1871 Simferopol) byl ruský entomolog zabývající se hlavně řádem brouci (\"Coleoptera\").\n\nMotschulsky byl plukovníkem Ruské carské armády, který podnikal rozsáhlé zahraniční výpravy. Objevil a popsal mnoho brouků ze Sibiře, Aljašky, Spojených států amerických, Evropy a Asie. I když měl sklon ignorovat již poznané a jeho práce na poli klasifikace nebyla moc kvalitní, ohromný přínos Močulského pro entomologii byl v objevování dosud nezpracovaných regionů, často v nepřístupných oblastech. Popsal mnoho nových rod a druhů, z nichž velká část zůstala platných dodnes.\n\nMočulskij podnikl tyto cesty:\n\n1836 - Francie, Švýcarsko a Alpy v severní Itálii a Rakousku\n\n1839-1840 - Ruský Kavkaz, Astrachaň, Kazaň a Sibiř\n\n1847 - Kirgizie\n\n1850-1851 - Německo, Rakousko, Egypt, Indie, Francie, Anglie, Belgie a Dalmácie\n\n1853 - Spojené státy americké, Panama s návratem do Petohradu přes Hamburk, Kiel a Kodaň\n\n1853 - Německo, Švýcarsko a Rakousko\n\nMočulskij publikoval 45 prací zejména z oboru biogeografie, faunistiky nebo systematiky entomologie. Většina těchto prací byla vytvořena na základě studií sbírek hmyzu, které vytvořilo mnoho jiných přírodovědců, zvláště Rusů kteří působili na Sibiři. Většina prací se týkala řádu brouci (\"Coleoptera\"), některé motýlů (\"Lepidoptera\") a polokřídlých (\"Hemiptera\").\n\nNejdůležitější z nich jsou:\n\n\nZbytky Močulského sbírek jsou rozděleny mezi několik institucí jako jsou Moskevská státní univerzita, Zoologické muzeum Petrohrad, Humboldtovo muzeum a Německý entomologický institut.\n\nEssig, E.O. , 1972. \"A History of Entomology\". Hafner Publishing Co., New York. 1,029 pp.\n"}
{"id": "592711", "url": "https://cs.wikipedia.org/wiki?curid=592711", "title": "Vilém Bukovský", "text": "Vilém Bukovský\n\nVilém Bukovský (24. září 1831 Sedlec – 19. března 1899 Karlín) byl český profesor techniky, specialista na stavbu mostů, silnic a železnic.\n\nStudoval v Praze. Od roku 1851 pracoval ve stavebním odboru jižní dráhy ve Štýrském Hradci, odkud o čtyři roky později přešel do odboru výstavby mostů u Rakouské společnosti státní dráhy. Podílel se na stavbě mostů přes Hron a Ipeľ na hlavní trati u dnešního Štúrova. V roce 1863 byl jmenován inženýrem I. třídy a zástupcem vrchního inženýra.\n\nRoku 1865 se stal profesorem pražské techniky, tehdy ještě dvojjazyčné. Přednášel v češtině a v roce 1869, kdy se česká a německá škola oddělily, se stal jedním z prvních vyučujících na nově vzniklé české technice. Působil zde téměř třicet let.\nByl oceňovaný pro své teoretické i praktické znalosti. Stal se čestným členem Akademického čtenářského spolku a Spolku posluchačů inženýrství. Zasedal i ve sboru obecních starších města Prahy. V roce 1889 byl předsedou výběrové komise pro stavbu mostu Legií.\n\nBukovský byl autorem řady odborných textů, např.:\n\n\n"}
{"id": "592714", "url": "https://cs.wikipedia.org/wiki?curid=592714", "title": "Ioannis Mitropulos", "text": "Ioannis Mitropulos\n\nIoannis Mitropulos (, 1874 Athény – ) byl řecký gymnasta, účastník prvních novodobých olympijských her v roce 1896 v Athénách, olympijský vítěz.\n\nMitropoulos soutěžil v závodě jednotlivců a družstev na bradlech a v závodě jednotlivců na kruzích. Ve cvičení na kruzích získal 9. dubna 1896 pro Řecko první zlatou medaili v gymnastice. V soutěži na bradlech jeho konečné umístění mezi 18 startujícími není známo. V soutěži týmů byl členem \"Ethnikos Gymnastikos Syllogos\", který se umístil na posledním, třetím místě.\n\n"}
{"id": "592715", "url": "https://cs.wikipedia.org/wiki?curid=592715", "title": "Milan Kraft", "text": "Milan Kraft\n\nMilan Kraft (* 17. ledna 1980 v Plzni) je bývalý český hokejový útočník.\n\nS hokejem začínal v Plzni, kde hrál do svých 18 let, kdy potom přestoupil do zámoří do týmu Prince Albert Raiders (WHL). Tam odehrál 2 sezony a v sezoně 2001/2002, kde si odbyl debut v NHL za Pittsburgh Penguins, měl jenom střídavé starty, a tak byl posílán na farmu Pittsburghu (Wilkes-Barre/Scranton Penguins). Před sezonou 2003/2004 prodloužil smlouvu s Pittsburghem a v sezoně už nastupoval pravidelně za tým a byla to jeho nejlepší sezona v NHL, ale také poslední sezona v této soutěži. Při výluce v NHL se vrátil zpět do vlasti a hned do mateřského klubu Plzeň, kdy v sezoně odehrál za Plzeň 17, zápasů kdy byl pak vyměněn do HC Energie Karlovy Vary za Petra Míku. Za Karlovy Vary odehrál zbytek sezony. Po výluce v NHL se nevrátil do Pittsburghu ani do NHL, ale přestoupil do Superligy do týmu Avangard Omsk, kde podepsal smlouvu na jeden rok a měl jeden z nejvyšších platů v lize. Na novou sezonu byl v ruské superlize zveřejněn platový rozpočet a Omsk si nemohl dovolit jeho služby. Poté, co opustil Omsk , se vrátil do Karlových Varů , kde odehrál 2 sezony. V sezoně 2007/2008 měl zdravotní problémy, nejprve šel na operaci klíční kosti a o pár dnů později šel na operaci ramene. Po operaci ramene si jel léčit rameno do Dominikánské republiky. V sezoně 2007/2008 pomohl Karlovým Varům dostat se do finále Playoff. Na novou sezonu 2008/2009 se upsal Slavii Praha, které pomohl dostat se do finále Playoff a také si v týmu zahrál v lize mistrů. Po nevydařené sezoně byl poslán do Chomutova, kde pomohl vyhrát 1. ligu. Chomutov však tehdy v baráži nepostoupil do Extraligy. V sezóně 2011/2012 s Chomutovem vyhrál 1. ligu a následně postoupil v baráži do Extraligy, kde vyhráli nad klubem BK Mladá Boleslav 4:3 na série. V červenci před sezonou 2013/14 mu trenéři oznámili, že pro něj nemají adekvátní pozici v družstvu, nabídli mu přesun do partnerské Kadaně hrající druhou nejvyšší soutěž. Ale protože jinde už hrát nechtěl, rozhodl se ukončit profesionální hráčskou kariéru.\n\n\nV roce 1998 se stal na juniorském mistrovství Evropy společně s Henrikem Sedinem díky 5 vstřeleným gólům nejlepším střelcem turnaje. Na rozdíl od švédského hokejisty si ale nepřivezl domů žádnou zlatou medaili, protože český reprezentační výběr měl při rovnosti bodů prvních čtyř týmů nejhorší skóre.\nDebut v reprezentaci měl 13. dubna 2004 proti Francii v Karlových Varech. Celkem za seniorskou reprezentaci odehrál 9 utkání a vstřelil dvě branky.\n\n"}
{"id": "592723", "url": "https://cs.wikipedia.org/wiki?curid=592723", "title": "Ami'oz", "text": "Ami'oz\n\nAmi'oz ( עַמִּיעוֹז, doslova „\"Síla mého národa\"“, v oficiálním přepisu do angličtiny Ammi'oz) je vesnice typu mošav v Izraeli, v Jižním distriktu, v Oblastní radě Eškol.\n\nLeží v nadmořské výšce 126 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu. Jižně od vesnice ovšem ostře začíná zcela aridní oblast pouštního typu zvaná Cholot Chaluca.\n\nObec se nachází 18 kilometrů od břehu Středozemního moře, cca 97 kilometrů jihojihozápadně od centra Tel Avivu, cca 97 kilometrů jihozápadně od historického jádra Jeruzalému a 36 kilometrů západně od města Beerševa. Ami'oz obývají Židé, přičemž osídlení v tomto regionu je etnicky převážně židovské. 6 kilometrů severozápadním směrem ale začíná pásmo Gazy s početnou arabskou (palestinskou) populací.\n\nAmi'oz je na dopravní síť napojen pomocí lokální silnice 2310, která na severu ústí do lokální silnice 232 a na východě do lokální silnice 222.\n\nAmi'oz byl založen v roce 1957. Je součástí kompaktního bloku zemědělských vesnic, do kterého spadají obce Ami'oz, Cochar, Ješa, Mivtachim, Ohad, Sde Nican, Talmej Elijahu. Zakladateli vesnice byli Židé z Rumunska a Egypta. Ti se zde ale neudrželi a většina z nich vesnici opustila. Na místě zůstaly jen čtyři rodiny. V 60. letech 20. století se pak o dosídlení vesnice pokusili chasidé z vižnické větve této odnože judaismu, ale ani oni zde neuspěli. Roku 1962 sem dorazili Židé z Maroka podporovaní Židovskou agenturou. Navzdory těžkým podmínkám se zde udrželi.\n\nV obci funguje zařízení předškolní péče o děti, obchodní centrum, restaurace, obchod se smíšeným zbožím, synagoga, mikve, sportovní areály a zdravotní středisko. Místní ekonomika je založena na zemědělství (pěstování rajčat, paprik, cuket, baklažánů a brambor, chov drůbeže).\n\nJméno obce má symbolický význam. Má připomínat hrdinství Izraelců během Suezské krize v roce 1956.\n\nObyvatelstvo mošavu je smíšené, tedy sekulární i nábožensky orientované. Podle údajů z roku 2014 tvořili naprostou většinu obyvatel v Ami'oz Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 190 lidí. Během roku 2014 populace stoupla o 5,0 %.\n\n\n"}
{"id": "592727", "url": "https://cs.wikipedia.org/wiki?curid=592727", "title": "Ješa (mošav)", "text": "Ješa (mošav)\n\nJeša ( יֵשַׁע, doslova „\"Spása\"“, v oficiálním přepisu do angličtiny Yesha) je vesnice typu mošav v Izraeli, v Jižním distriktu, v Oblastní radě Eškol.\n\nLeží v nadmořské výšce 117 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu. Jižně od vesnice ovšem ostře začíná zcela aridní oblast pouštního typu zvaná Cholot Chaluca.\n\nObec se nachází 18 kilometrů od břehu Středozemního moře, cca 97 kilometrů jihojihozápadně od centra Tel Avivu, cca 98 kilometrů jihozápadně od historického jádra Jeruzalému a 36 kilometrů západně od města Beerševa. Ješu obývají Židé, přičemž osídlení v tomto regionu je etnicky převážně židovské. 6 kilometrů severozápadním směrem ale začíná pásmo Gazy s početnou arabskou (palestinskou) populací.\n\nJeša je na dopravní síť napojena pomocí lokální silnice 2310, která na severu ústí do lokální silnice 232 a na východě do lokální silnice 222.\n\nJeša byla založena v roce 1957. Je součástí kompaktního bloku zemědělských vesnic, do kterého spadají obce Ami'oz, Cochar, Ješa, Mivtachim, Ohad, Sde Nican, Talmej Elijahu. Zakladateli vesnice byli Židé z Egypta. K nim se postupně přidali někteří další rolníci. První osadníci patřili do vlny egyptských židovských přistěhovalců do Izraele, které z jejich domovů vypudily represe následující po Suezské krizi roku 1956. V roce 1982 osada přijala další obyvatele z řad izraelských osadníků evakuovaných v důsledku podpisu egyptsko-izraelské mírové smlouvy z osad na Sinaji.\nV obci fungují sportovní areály a obchod se smíšeným zbožím. Dále synagoga a zdravotní středisko. Místní ekonomika je založena na zemědělství (pěstování zeleniny a květin), kterým se tu zabývá ale jen 25 rodin. Zbytek populace podniká nebo za prací dojíždí mimo obec.\n\nJméno vesnice je odvozeno od biblického citátu z Knihy žalmů 20,7: „\"Nyníť jsme poznali, že Hospodin zachoval svého pomazaného, a že jej vyslyšel s nebe svatého svého; nebo v jeho přesilné pravici jest spasení\"“\n\nObyvatelstvo mošavu je sekulární. Podle údajů z roku 2014 tvořili naprostou většinu obyvatel v Ješa Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 369 lidí. Během roku 2014 populace stoupla o 7,0 %.\n\n\n"}
{"id": "592729", "url": "https://cs.wikipedia.org/wiki?curid=592729", "title": "Volby prezidenta USA 1992", "text": "Volby prezidenta USA 1992\n\nPrezidentské volby v USA v roce 1992 se konaly 3. listopadu 1992. Hlavními kandidáty byli Bill Clinton a George H. W. Bush. Zvítězil Bill Clinton, který získal 43,0% hlasů (George H. W. Bush 37,5%) a 370 z 538 volitelů (George H. W. Bush jich získal 168).\n\n"}
{"id": "592730", "url": "https://cs.wikipedia.org/wiki?curid=592730", "title": "Hantavirus", "text": "Hantavirus\n\nHantavirus je rod RNA virů. Jde o viry patřící do čeledi Bunyaviridae. Vyvolávají onemocnění různého stupně závažnosti, někdy i smrtelná. Obvykle postihují ledviny nebo dýchací systém.\n\nTyto viry se vyskytují na celém světě včetně Česka. Jejich přenašeči jsou drobní hlodavci – člověk se může nakazit nejčastěji vdechnutím jejich rozprášených výkalů. Přenos hantavirů z člověka na člověka není znám.\n\nPrakticky všechny hantaviry vyvolávají lidská onemocnění. Pouze u druhu Prospect Hill, vyskytujícího se v USA, není žádné onemocnění známo.\n\nToto závažné onemocnění, způsobené virem Sin Nombre, se vyskytuje především v Severní Americe. Není příliš časté: např. v USA jej bylo od roku 1993 do 2009 nahlášeno 534 případů. Z nich 36 % skončilo smrtí.\n\nOnemocnění se projevuje nejdříve nespecifickými příznaky jako horečkou, bolestmi svalů nebo pocitem chladu. Po 4–10 dnech se objevuje zrychlené dýchání a voda na plicích (fluidothorax).\n\nTato varianta hemoragické horečky napadající ledviny je rozšířená po celém světě. Je způsobena viry Dobrava, Hantaan, Puumala a Seoul. Úmrtnost pacientů zasažených tímto onemocněním je nejvyšší u viru Hantaan: 5–15 %; u Puumaly a Seoulu jen kolem 1 %.\n\nHantaviry jsou jediné viry z čeledi Bunyaviridae, které jsou přenášeny zvířaty (ostatní jsou přenášeny lidmi). Jejich přenašečem jsou drobní hlodavci, v Evropě např. hraboš norník rudý a myšice lesní, v Asii potkan, krysa obecná a myšice temnopásá. Člověk se může nakazit vdechnutím rozprášených výkalů nebo požitím kontaminované potravy. Inkubační doba je kolem dvou týdnů. Vzájemný přenos mezi lidmi nebyl zaznamenán.\n\nLéčba se provádí symptomaticky – tedy podle příznaků onemocnění. Podle potřeb by měla být podávána vhodná širokospektrální antibiotika.\n\nExistuje i antivirotikum ribavirin (původně lék proti dýchacím onemocněním, nyní nejvíce používaný jako pomocný lék pro léčbu hepatitidy C). Zdá se však, že nepůsobí u poruch dýchacího systému, ale jen na hemoragickou horečku s ledvinovými příznaky.\n\nVirus byl poprvé izolován z myšice temnopásé odchycené v roce 1976 v Jižní Koreji u řeky Hantaan – odtud pochází jeho název.\n\n"}
{"id": "592735", "url": "https://cs.wikipedia.org/wiki?curid=592735", "title": "Japonská literatura", "text": "Japonská literatura\n\nPočátky Japonské literatury se datují do období 8. století. Z této doby se dochovaly kroniky psané převážně čínsky. Nejstarší literární díla na Japonské ostrovy pronikaly Číny a Indie, jejichž prostřednictví byl šířen buddhismus. Později se zformovaly japonské slabičné abecedy, kany – hiragana a katakana – používané zprvu k psaní poezie od 9. století. Během následujících staletí se rozvíjely různé literární žánry jako monogatari (vyprávění), deníková literatura, epika a další. V 18. století vznikla jedna z nejznámějších japonských básnických forem – haiku. Během 19. století, kdy se Japonsko otevřelo světu, se objevily překlady zahraničních děl. Ve 20. století se literatura používala především k propagandistickým účelům a běžné žánry se de facto přestaly vyskytovat. Již od středověku byly v Japonsku populární ilustrované příběhy, které se vyvinuly do dnešních manga komiksů.\n\nNejstarší japonské literární památky spadají do období Asuka a Nara. V těch dobách japonci ještě neměli vlastní písmo. Z pevniny sem pronikly psané texty na artefaktech, dřevěných destičkách, mincích atd. S oficiálním uvedením buddhismu v 6. století vzrostl na ostrově počet psaných listin a zájem o znalost čínského jazyka, mluveného, i psaného. Aplikovat přímo čínské písmo na japonštinu bylo však vyloučeno především kvůli podstatnému rozdílu obou jazyků. Postupně vzniklo několik způsobů, jak číst čínské znaky japonsky. Takzvané sinojaponské čtení, kdy se čínské znaky čtou s japonskou výslovností, zůstalo v užívání až do dnes. Původní podoba zápisu byla vertikálně. Dodnes si převážná část beletrie, časopisy a slovníky zachovaly způsob vertikálního řádkování a čtení zprava doleva. Od devátého století byl z Číny přejat tisk z dřevěných desek. Používal se téměř výhradně na tisk náboženských textů. K šíření světské a jiné literatury se začal používat tisk až od 16. století.\n\nJako první tři významné literární památky se uvádí kroniky \"Kodžiki\" (712), Nihonšoki (720) a básnická sbírka \"Manjóšú\" (asi 760).\n\nNa počátku osmého století byl vydán příkaz na sestavení záznamů z provincií, tzn. \"Fudoki\". Měly zde být zahrnuty hospodářské a geografické poměry, místní zvyky, mýty a legendy. Popisné části jsou psány čínsky, legendy japanizovanou čínštinou a písně a poezie japonsky s fonetickým použitím čínských znaků.\n\nPo staletí kolovaly legendy a mýty pouze v ústním podání zásluhou tzv. \"Kataribe\", skupin či rodin profesionálních pěvců a vypravěčů. V předmluvě kroniky Kodžiki je dokonce uvedeno jméno \"Hieda no Are\". Na základě jeho/jejího vyprávění byla částečně kronika napsána. Všechny mýty, legendy a další údaje byly přednášeny v japonštině a proto je kronika napsaná japonsky.\n\nKronika Nihonšoki (Nihongi) má spíše historickou hodnotu než literární. Jako první v řadě zahájila tradici oficiálních kronik Japonska, jež se souhrnně nazývají Rikkokuši (Šest národních historií). Vznikly v období Nara a Heian. Po Nihongi následovaly kroniky Šoku Nihongi, Nihon kóki, Šoku Nihon kóki, Montoku džicuroku a Sandai džicuroku.\n\nVe sbírce \"Engišiki\" z konce 10. století, jsou zahrnuty \"Noritó\" – šintoistické modlitby, kultovní projevy, prosby za ochranu a bohatou úrodu. Původně se tradovaly ústně v rodech Imibe a Nakatomi a do dnešní doby se jich zachovalo 217.\n\nZ let 697 až 789 se zachovalo 62 císařských výnosů \"Semmjó\". Byly vydávány k slavnostním a významným příležitostem, k zažehnání nebezpečí apod.\n\nDíky velkému vlivu čínské kultury se čínština stala i úředním jazykem. Až do 19. století na japonském území vznikala paralelně spolu s japonskou i literatura psaná čínsky, \"Kanbun\" (漢文). Její součástí jsou i básně \"Kanši\" (漢詩).\n\n\nLiteratura klasického období, nebo také literatura heianská, spadá do období 8. až 12. století, její dozvuky lze vypozorovat i později až do století třináctého. Tato historická etapa je považována za kulturní rozkvět a zlatý věk japonské literatury. Na císařském dvoře vzniká velké množství textů, ve světě nevídaným jevem je próza a poezie psaná ženami. Rozvíjí se také nové žánry, především prozaické.\n\nVznikly básnické sbírky psané čínsky, kdy z posledních velkých básníků je Sugawara no Mičizane.\n\n\nDesáté století je počátkem prózy jejímž průkopníkem je Ki no Curajuki. Novými žánry se staly výpravné prózy Monogatari, deníková literatura Nikki a črty \"Zuihicu\". Z nejznámějších děl období Heian a také celé japonské literatury je Gendži monogatari od Murasaki Šikibu.\n\n\nDeníková literatura (日記文学) byla psána jak muži tak ženami. Zatímco muži psali převážně čínsky a text byl omezen na strohé informace, ženské deníky se psaly japonsky, byly prokládány básněmi a zápisky byly živější. Podkategorií jsou deníky cestovní.\n\nZápisky neboli črty jsou formou deníkové literatury avšak časově ani dějově na sebe nenavazují.\n\n\nStanovit přesně rok, kdy končí literatura období Heian a začíná literatura období Kamakura je složité. Na konci 12. století Japonsko ovládl chaos a války mezi rody. Vítězně z nich vyšel rod Minamoto a přestěhoval hlavní město do Kamakury.\nLiteratura v tomto období nehrála nijak významnou roli, přesto vzestup zaznamenalo japonské divadlo \" Nó\", které se vyvinulo ze starších forem kabuki, gigaku, bugaku a dalších. Neoddělitelnou součástí a později i samostatnou formou jsou frašky Kjógen.\nVysoké umělecké úrovně dosáhla dramata Nó zásluhou Kanamiho a jeho syna Zeamiho.\nMezi 13. a 15. století z ústně tradovaných válečných příběhů vzniklo osm válečných příběhů \"Gunki monogatari\". Nejznámější je \"Heike monogatari\" (Příběh rodu Taira).\n\nVliv zenového buddhismu se projevil v tzv. literatuře Pěti hor (五山文学), přesněji literatura pěti klášterů.\nV poezii se objevila řazená báseň Renga, později humorně laděná \"Haikai no renga\".\nKoncem 16. století se do Japonska dostaly první evropské písemnosti prostřednictvím portugalských misionářů.\n\n\n\n\nPo rozhodující bitvě v roce 1600 se v Japonsku ujal vlády rod Tokugawa a následovalo více jak 200 let, kdy se země uzavřela před světem a rozvíjela se po kulturní stránce. Spolu s růstem měst vznikala i třída městského obyvatelstva a samozřejmě měšťanská literatura. K šíření literatury přispěl i pokrok v oblasti knihtisku. Knihy byly často zábavného charakteru a bohatě ilustrovány. Objevili se i první učenci zabývající se historií Japonska a japonského písemnictví, tato věda nazývá \"Kokugaku\" (国学).\nV oblasti poezie došlo taktéž ke změnám. Vznikla například forma \"Kjóka\" – bláznivá báseň. Souhrnně se humorná literatura nazývala \"Gesaku\" (戯作).\nBěhem 17. století také vznikla nejpopulárnější forma japonské poezie – Haiku.\nV oblasti dramatu jsou pro období Edo charakteristické dvě formy – loutkové divadlo\" džóruri\" a divadlo herců\" kabuki\". Nejvýznamnějším autorem her je \"Čikamacu Monzaemon\".\n\nOd 17. století se utvořila tzv. Kokugaku, která se zabývala studiem staré literatury a historických i filosofických spisů. Předními představiteli byli \"Kamo no Mabuči\", jeho následovník Motoori Norinaga a Ueda Akinari.\n\nTzv.\" Tři géniové\" – Macuo Bašó, Ihara Saikaku (Fudžimoto Kizan), Čikamacu Monzaemon\n\n\nSóseki Nacume\n\n\n\n\nJaponské písmo jak je známe dnes, prošlo během své historie několika stadii. Vyvinulo se z čínštiny, která je ale jazyk s uzavřenými slabikami, zatímco japonština má slabiky otevřené. Znaky v čínštině byly ideogramy, vyjadřovaly se jimi gramatické i syntaktické vztahy. Oproti tomu japonština má slova několikaslabičná, má soustavu partikulí a jiný slovosled. Po fonetické stránce jsou jazyky výrazně odlišné.\n\n(和歌) – japonská báseň, píseň. Tradiční japonská poezie pro kterou platí, že je nerýmovaná a střídají se v ní sedmislabičné a pětislabičné verše.\n\n(物語) Vyprávění o lidech a věcech. Prozaická výpravná forma s počátky v období Heian. Původně se příběhy tradovaly ústně. Nejslavnější příběh je o princi Gendžim.\nForma monogatari zahrnuje několik částí:\n\n\n\n\n\n(日記，日記文学) Literární žánr, který je nejstarším typem prózy v Japonsku s počátky v 10. století, který přetrval až do 14. století. Byla psána jak muži tak ženami. Zatímco muži psali převážně čínsky a text byl omezen na strohé informace, ženské deníky se psaly japonsky, byly prokládány básněmi a text byly živější. Podkategorií jsou deníky cestovní.\n\n(俳句, 俳諧, 発句) Haiku, nebo také haikai, nebo hokku je sedmnáctislabičná básnická forma tvořená třemi verši podle schématu 5-7-5. Vyvinula se z Haikai no renga. Forma je živá dodnes.\n\n(俳文) – prozaická díla inspirovaná haiku ve formě cestovního deníku. \n\n\n(芥川賞) Založena v roce 1935 na paměť spisovatele společností pro podporu japonské literatury. Cena se uděluje dvakrát do roka. Stát se i kandidátem na tuto cenu znamená pro autora významnou poctu. Cena se stala nejdůležitější literární cenou Japonska a pro naprostou většinu spisovatelů, kteří ji obdrželi, se stala počátkem úspěchu na literární scéně. \nV posledních letech získali cenu např. Akiko Itojama, Hitomi Kanehara, Šuiči Jošida, Tošijuki Horie a Kó Mačida.\n\n(直木賞)\n(文化勲章)\n(野間文芸賞)\n(菊池寛賞)\n(岸田國士戯曲賞)\n(女流文学賞)\n(日本芸術院賞)\n\n\n\n"}
{"id": "592738", "url": "https://cs.wikipedia.org/wiki?curid=592738", "title": "Modlivý důl (Svojkov)", "text": "Modlivý důl (Svojkov)\n\nModlivý důl je poutní místo se skalní kaplí u obce Svojkov na Českolipsku, je i zalesněným údolím s mnoha pískovcovými skálami na JZ straně kopce Slavíček. Skalní kaple je chráněna jako kulturní památka České republiky.\n\nNa severovýchod 12 km od okresního města Česká Lípa mezi obcemi Sloup v Čechách a Svojkov je jeden z kopců severní části Ralské pahorkatiny Slavíček vysoký 535 m n. m. Kopec je na katastru č. 750 654 obce Sloup v Čechách, je zalesněný a vede na něj vyznačená odbočka z turistické trasy. Jižně od něj je kopec Tisový vrch (540 m n. m.). Oba jsou odděleny údolím – Modlivým dolem, jehož JZ nižší konec začíná v obci Svojkov. Celý důl (údolí) patří do katastru č. 761 214 obce Svojkov. Mezi Modlivým dolem a Slavíčkem je výše v terénu sedlo zvané Sedlo pod Slavíčkem. Pod oběma vrcholy je celá skupina pískovcových Svojkovských skal vč. věží (např. Českolipská či Novoborská věž), využívaných horolezci.\n\nDříve se údolí jmenovalo Smolný důl (Pechgraben), protože zde uhlíři měli své milíře a smolné pece, v nichž vařili kolomaz.\n\nProtože se o dole tradovalo několik pochmurných pověstí (motivem byla láska a smrt), čeledín ze statku v roce 1704 pověsil v údolí obrázek Panny Marie a Ježíše. V roce 1760 pomocník sládka ze svojkovského pivovaru Metzer zde pověsil obrázek nový, vysvěcený.. Místo začali navštěvovat pocestní a začali šířit pověsti o zázracích. Roku 1772 zbožná hraběnka Cervelliová (paní Czerwelli ze Svojkova) nechala postavit dřevěnou kapličku a do ní pověsit proslulý obrázek. Už téhož roku sem bylo vypraveno z České Lípy první procesí. Koncem 18. století tuto původní kapličku nechala hraběnka Alžběta Kinská nahradit kapličkou vytesanou ve skále. Práci provedli zedník Josef Sacher ze Svojkova.\n\nCírkev procesí ke kapli odmítala jako modlářství, přes faráře ve Sloupu, který nelibě nesl, že mu věřící občas místo do kostela chodili do lesa, byly odstraňovány lístečky modlících se prosebníků a další výzdoba. Instalované sochy svatých byly přeneseny v roce 1807 do kostela ve Sloupu. Proto na čas velká procesí do dolu ustala. Až morová epidemie podnítila roku 1832 konání nového procesí na tato místa. V roce 1836 sochař Antonín Wagner ze Sloupu v kapli upravil průčelí do gotické podoby, do kaple byl umístěn obraz Panny Marie od Eugenie Hauptmann – Sommerové. Kolem kaple byly zavěšeny svaté obrázky. Další velké procesí z České Lípy při moru bylo zaznamenáno roku 1850. Pomodlit se sem jezdíval v letech 1840 až 1850 i excísař Ferdinand V. Dobrotivý ze svého zámku v nedalekých Zákupech. Koncem 19. století byla kaple zasvěcena Panně Marii Lourdské a roku 1903 na pokyn hraběnky Kinské upravena jako lourdská jeskyně. Ze Svojkova od myslivny byla upravena křížová cesta.\n\nBěhem II. světové války a v letech po ní bylo poutní místo vč. křížové cesty poničeno, mnoho věcí se ztratilo. V roce 2001 byla na oltář dodána a vysvěcena nové socha Panny Marie na místo původní ukradené.\n\nV posledních letech se každého 1. května k zahájení mariánského měsíce zde koná mše svatá. Několikrát ji celebroval biskup Josef Koukl.\n\nNa skále naproti kapli byl založen malý horolezecký hřbitov, kde jsou dvě jména. Okolní skály jsou častým cílem horolezců.\n\nNa konci rokle bylo postaveno dlouhé schodiště k oratoriu, což byl upravený výklenek ve skále se skalní plastikou ukřižování. Zhotovil ji sochař Josef Max starší ze Sloupu. Plastika se nezachovala. Na počátku údolí u Svojkova byl na počátku křížové cesty postaven kříž. U něj je odbočka k Svojkovským skalám a na ní je upravená tůňka Pramen u Strážce.\n\nRoklí – dolem vedou turisticky značené cesty, kterými se lze dostat i na vrchol kopce Slavíček. Mimo mezinárodní dálkové červené E10 a sloupské okružní přes celý důl až k Záhořínské rokli vede ze Zákup 11 km dlouhá turistická značená trasa 3953.\n\n"}
{"id": "592739", "url": "https://cs.wikipedia.org/wiki?curid=592739", "title": "Gérard Rancinan", "text": "Gérard Rancinan\n\nGérard Rancinan (18. února 1953, Talence, Francie) je současný francouzský portrétní a reportážní fotograf, jehož snímky se objevují v magazínech jako například \"Sports Illustrated\", \"Time\" nebo \"Life\".\n\nNarodil se 18. února 1953 v Talence na jihozápadě Francie poblíž Bordeaux.\n\nS fotografií začínal v místních novinách v Bordeaux, později přešel do lokálního zpravodaje v městečku Pau v Pyrenejích, kde se ho ujali držitelé ceny Albert Londres prize for journalism Jean-Claude Guillebault a Pierre Veilletet.\n\nVytváří stylizované portréty vysoce postavených osob z oblasti politiky, kultury či sportu. Částečně navazuje na postmodernistické tendence, prolíná různé styly a záměrně využívá kýč. Jeho snímky jsou výrazně barevné a velmi často aranžované. Postavy před objektivem jsou zasazeny do ateliéru, často i visí v prostoru nebo jsou zachyceny v pohybu.\n\n"}
{"id": "592740", "url": "https://cs.wikipedia.org/wiki?curid=592740", "title": "Sonia Sieff", "text": "Sonia Sieff\n\nSonia Sieff (* 27. září 1979 Paříž) je současná francouzská portrétní a novinářská fotografka. Je dcerou fotografa Jeanloupa Sieffa a Barbary Rixové.\n\nZačínala jako fotografka v deníku \"Journal du Polar\", později pracovala pro \"Elle\", \"Première\", \"Match\" nebo \"De l´air\".\n\nJejí práce je klasická portrétní fotografie a zahrnuje především portréty rodinných přátel a známých osobností. Její portréty působí civilně a přirozeně, osobnosti aranžuje a občas působí idealizovaně.\n\nNa otázku, proč se rozhodla stát fotografkou odpovídá: „...jednoduše proto, že neumím dělat nic jiného.“\n\n"}
{"id": "592753", "url": "https://cs.wikipedia.org/wiki?curid=592753", "title": "Kulich", "text": "Kulich\n\nKulich může být:\n\n\n\n"}
{"id": "592754", "url": "https://cs.wikipedia.org/wiki?curid=592754", "title": "Švehla", "text": "Švehla\n\nPříjmení Švehla nosí více různých osobností:\n\n\n\n"}
{"id": "592755", "url": "https://cs.wikipedia.org/wiki?curid=592755", "title": "Víšek", "text": "Víšek\n\nPříjmení Víšek nosí více různých osob:\n\n"}
{"id": "592758", "url": "https://cs.wikipedia.org/wiki?curid=592758", "title": "Kraft", "text": "Kraft\n\nKraft (německy \"síla\") nebo Krafft může znamenat:\n\n\n\n"}
{"id": "592760", "url": "https://cs.wikipedia.org/wiki?curid=592760", "title": "Podivné dědictví", "text": "Podivné dědictví\n\nPodivné dědictví, italsky …E poi lo chiamarono il magnifico, je italsko-francouzsko-jugoslávská filmová komedie z roku 1972 režiséra Enza Barboniho s Terence Hillem v hlavní roli. Jde o jednu z nejzdařilejších i nejhumornějších filmových parodií na klasický spaghetti western.\n\nDěj filmu je založen na vtipné konfrontaci kultury a kultivovanosti staré dobré Anglie 19. století ve střetu s drsným prostředím tehdejšího amerického Divokého západu.\n\nKdyž zemřel vůdce zlodějské bandy zvaný Angličan, otec mladého sira Thomase Fitzpatricka Phillipa Moora, bylo jeho posledním přáním, aby jeho syn odjel na Divoký západ a převzal jeho dřevěnou zálesáckou chatu kdesi v hlubokém lese u jezera s mnoha rozsáhlými pozemky v jeho okolí a hlavně – aby se z něho stal pořádnej chlap! Snící mladý muž však zavrhuje pistole a rvačky, miluje básně a dává přednost bicyklu před osedlaným koněm. To mají změnit jeho tři „učitelé“ – otcovi nejlepší kamarádi a členové jeho bandy Svatý Joe, Bull Schmidt a Smith zvaný Opičák. Ti od Angličana v poslední vůli jako dědictví (odtud pak název snímku) dostávají úkol: „Tom je ještě děcko, udělejte mi z něho chlapa a vysaďte ho do sedla!“ Je to ovšem nelehký úkol. Všechno se ale změní, když Tom potká Candidu, krásnou dceru velkochovatele dobytka Franka Olsona, na kterou si však brousí zuby Olsonův honák Clay Morton…\n\n\n\n"}
{"id": "592767", "url": "https://cs.wikipedia.org/wiki?curid=592767", "title": "Arbesbach", "text": "Arbesbach\n\nArbesbach je městys v okrese Zwettl v rakouské spolkové zemi Dolní Rakousy.\n\nArbesbach leží ve Waldviertelu (Lesní čtvrti) v Dolních Rakousích. Plocha městyse zahrnuje 54,98 kilometrů čtverečních. 48,59 % plochy je zalesněno.\n\n\n\nMísto v Dolních Rakousích má dějiny stejně proměnlivé jako jsou dějiny celého Rakouska.\n\nHrad Arbesbach, nazývaný také „Stolička Waldviertelu\", je postavený na žulové skále v nadmořské výšce 900 metrů. Hrad byl postaven na konci 12. století uprostřed \"Arbesbacherského lesa\" na tehdejší dálkové cestě ze Spitzu do Freistadtu kolem roku 1190 Kuenringy z větve Weitra-Rappottenstein.\n\nObec Arbesbach vznikla počátkem 13. století pod hradem jako opěrný bod uprostřed panství. Poprvé v dokumentech je zmiňovaná fara \"Arwaizpach\". Právo trhové dostala obec na konci 14. století.\n\nFarní kostel svatého Jiljí byl postaven na úzkém výběžku obdélníkového tvaru. Po požáru v roce 1756 byl na stejném místě postaven v letech (1761-1772) nynější barokní kostel.\n\nJihozápadně od obce byla v lese na \"Galgenbergu\" postavena šibenice, která byla na popravu použita v roce 1728. Šibenice byla postavena na žulové skále a dosud tu stojí tři kamenné sloupy a zdivo kruhu s průchodem.\n\n\n\nStarostou městyse je Alfred Hennerbichler, vedoucím úřadu je Gerhard Huber a zástupkyní starosty je Veronika Stiedl.\n\nV obecním zastupitelstvu je 19 křesel, která jsou po volbách konaných 14. března 2010 podle získaných mandátů rozdělena takto:\n\nNezemědělských pracovišť bylo v roce 2001 71, zemědělských a lesnických pracovišť bylo v roce 1999 zjištěno 197. Počet výdělečně činných v místě bydliště bylo při sčítání lidu v roce 2001 831. To představuje 50,7 %.\n\n \n"}
{"id": "592775", "url": "https://cs.wikipedia.org/wiki?curid=592775", "title": "Beta-propiolakton", "text": "Beta-propiolakton\n\nβ-propiolakton (systematický název \"oxetan-2-on\") je organická sloučenina ze třídy laktonů, se čtyřčlenným kruhem. Jedná se o čirou, bezbarvou, vysoce toxickou kapalinu se slabou sladkou vůní. Je dobře mísitelný s vodou, ethanolem, acetonem, diethyletherem a chloroformem. Slovo propiolakton se obvykle používá pro tuto sloučeninu, může ovšem označovat také α-propiolakton.\n\nβ-propiolakton je „důvodně podezřelý z karcinogenity pro člověka“ (IARC, 1999). Dříve se široce používal při výrobě kyseliny akrylové a jejích esterů, byl však vytlačen bezpečnějšími a levnějšími alternativami. β-propiolakton má dezinfekční účinky a používá se pro sterilizaci krevní plazmy, vakcín, tkáňových štěpů, chirurgických nástrojů a enzymů. Hlavním dnešním použitím β-propiolaktonu je jako surovina pro syntézu jiných chemických sloučenin.\n\nS vodou β-propiolakton pomalu reaguje a hydrolyzuje za vzniku kyseliny 3-hydroxypropionové (hydrakrylové).\n"}
{"id": "592776", "url": "https://cs.wikipedia.org/wiki?curid=592776", "title": "Crash činel", "text": "Crash činel\n\nCrash činel je typ činelu, jež vydává ostrý hlasitý zvuk. Proto se využívá k hraní akcentů. Pojem „crash” poprvé použila firma Zildjian už v roce 1928. Na crash činely se nejčastěji hraje dřevěnou nebo plstěnou paličkou. Ve standardní výbavě bicí soupravy je jeden nebo dva crash činely. Činely se umisťují na samostatné stojany. Někteří rockoví bubeníci hrají současně na dva crash činely — výsledkem je velmi silný zvuk.\nCrash činely mohou mít různou tloušťku — některé jsou slabé skoro jako list papíru, jiné jsou silné několik milimetrů. Všechny jsou ale u okrajů slabé. Tloušťka činelu závisí na hudebním žánru: hard rockoví a heavy metaloví bubeníci používají tlustší činely, v popu a folku se spíše setkáme se slabšími činely. Typický průměr crash činelů je 14 až 18 palců. Větší činely jsou naladěny níže, mají delší sustain a reagují o něco pomaleji\n\nPravorucí bubenící, kteří mají v sestavě pouze jeden crash činel, ho nejčastěji umisťují na levou stranu bicí soupravy. Oproti tomu širší ride činely najdeme spíše na pravé straně. Bubeníci, kteří používají více crash činelů je pak umisťují po obou stranách soupravy, méně často také blízko nad jiné činely — obvykle nad širší ride činely.\n\nDíky častým úderům na okraj činelu, mají crashe ze všech činelů, které tvoří bicí soupravu, nejmenší životnost. Poškození činelu se projevuje změnou tvaru, praskáním poblíž okraje, které míří do středu činelu. Praskání bývá způsobeno špatnou technikou hry nebo příliš agresivní hrou. Méně často bývá způsobeno výrobní závadou a nebo poškozením, které není způsobené hrou, například pádem. Pokud není prasknutému činelu věnována žádná péče, prasknutí se rozpíná po obvodu činelu. Často se pak spojí s místem, odkud se začalo šířit a kus činelu jednoduše odpadne. Obřezání praskliny často zcela zastaví další šíření praskání.\n\nStandardní výbavou každého většího symfonického orchestru je pár stejně velkých crash činelů. Hráč na tyto činely drží každý z nich v jedné ruce pomocí kožených smyček, které jsou provlečeny středem činelu. Ostrý zvuk pak vznikne úderem jednoho činelu o druhý. Takovéto crash činely se také používají ve vojenských a pochodových kapelách.\n"}
{"id": "592781", "url": "https://cs.wikipedia.org/wiki?curid=592781", "title": "Bitva o Charkov", "text": "Bitva o Charkov\n\nBěhem druhé světové války došlo k několika bitvám o město Charkov:\n"}
{"id": "592782", "url": "https://cs.wikipedia.org/wiki?curid=592782", "title": "První bitva u Bull Runu", "text": "První bitva u Bull Runu\n\nPrvní bitva u Bull Runu nazývaná také první bitva u Manassasu, která se odehrála 21. července roku 1861, je jedním z prvních střetnutí americké občanské války. V bitvě proti sobě stály armády Unie v čele s generálem Irvinem McDowellem a Konfederace vedená generály Johnstonem a Beauregardem. Vojsko Konfederace v bitvě zvítězilo.\n"}
{"id": "592784", "url": "https://cs.wikipedia.org/wiki?curid=592784", "title": "Divoká jízda", "text": "Divoká jízda\n\nDivoká jízda může znamenat:\n\n"}
{"id": "592785", "url": "https://cs.wikipedia.org/wiki?curid=592785", "title": "Síb", "text": "Síb\n\n(Al) Síb (: '; : ' ) je ománské město v Maskatském guvernorátu. Síb rovněž označuje vilájet – administrativní jednotku druhého stupně, jehož je město Síb správním centrem. Vilájet leží při Ománským zálivem omílaném pobřeží. Zdejší obyvatelé, jejichž počet při sčítání lidu v roce 2003 přesáhl 223 000, žijí v 24 místních okresech.\n\nAl Síb je místem zahrnujícím mnoho památek. K těm nejvíce významným se řadí citadely Al Charas, Al Chodh, Džifnin, Rasíl a věže Al Salíl. Na území vilájetu se nachází přibližně 140 mešit. Další památky zahrnují okres Al Manuma, pobřeží Al Hajl, parky Al Nasím a Al Chodh a ostrovy Dimaníjat.\n\nMezi tradiční řemesla spadá tkaní z palmových listů, námořní řemesla a výroba zlaté a stříbrné bižuterie. Rozšířený je obchod s kadidlem, rybolov a oděvnictví.\n\nV Al Síbu je také rozšířeno několik tradičních zvyků, nejběžnějším je zdejší forma býčích zápasů, kdy však nedochází ke zranění zvířat. Tyto zápasy se nejčastěji konají o svátcích a při vhodné příležitosti. Diváci nejsou jen pasivními přihlížejícími, ale rovněž se účastní akce. Vítězný býk je oslavován celým vilájetem a díky úspěchu se dá očekávat jeho vyšší cena na trhu. Vedle býčích zápasů jsou dalšími zvyky závody velbloudů.\n"}
{"id": "592787", "url": "https://cs.wikipedia.org/wiki?curid=592787", "title": "Nili", "text": "Nili\n\nNili (: , akronym verše 15:29 z 1. knihy Samuelovy , \"necach Jisra'el lo ješaker\", v ekumenickém překladu „věčný Bůh Izraele neklame“) byla židovská špionážní síť, založená v roce 1915 pro podporu Spojeného království v boji proti Osmanské říši v Palestině během první světové války. Jejími zakladateli byli Aaron Aaronsohn a Avšalom Feinberg, přičemž později mezi vedení skupiny patřila též Aaronsohnova sestra Sára a Josef Lišanski. K založení se rozhodli poté, co Turci začali deportovat Židy z Palestiny a proslýchaly se zprávy o turecké genocidě Arménů. Jádro skupiny tvořilo asi třicet lidí, kteří se práci pro Nili věnovali na plný úvazek, a řada dalších lidí, kteří pracovali jen občasně.\n\nMezi únorem a říjnem 1917 k břehům Atlitu v noci připlouval člun z lodi \"Monegan\", aby od skupiny přebíral shromážděné informace (o rozmístění tureckých vojenských útvarů, ekonomické a politické situaci v zemi, a mnohé další) a předával jí dopisy, noviny, instrukce, peníze a zlato. Finanční prostředky a zlato sloužily z malé části pro pokrytí výdajů Nili, většina však byla využita na zlepšení situace strádající a mnohdy hladovějící palestinské židovské populace, a od skupiny je přebíral Me'ir Dizengoff. Všechny tyto informace posléze pomohly britskému generálu Edmundu Allenbymu v překvapivém britském útoku a vojenskému vítězství nad Osmanskou říší.\n\nAvšalom Feinberg, Sára Aaronsohnová ani Josef Lišanski se britského vítězství nedožili. Feinberga zastřelili Beduíni, když při pokusu o znovunavázání ztraceného spojení s Brity překračoval Sinajskou poušť. Sára Aaronsohnová spáchala sebevraždu poté, co byla skupina odhalena Turky, kteří ji po zatčení při výsleších několik dní krutě mučili. Josefa Lišanského zradili členové židovské skupiny ha-Šomer, kteří se jej pokusili zabít. Tento pokus přežil, leč později byl zajat, a den před Allenbyho dobytím Jeruzaléma byl popraven v Damašku.\n\nSkupině se dostalo uznání až po šestidenní válce v roce 1967. Na její počest bylo v Izraeli pojmenováno mnoho ulic a dále též mošav Giv'at Nili nedaleko Haify a osada Nili na Západním břehu Jordánu. V roce 1956 byl dům Aaronsohnových v Zichron Ja'akovu přeměněn na muzeum Nili, též známé jako \"Bejt Aharonson\" (בית אהרונסון‎‎).\n"}
{"id": "592790", "url": "https://cs.wikipedia.org/wiki?curid=592790", "title": "Barbecue", "text": "Barbecue\n\nBarbecue ( také zkráceně ) je způsob venkovního grilování masa původně v kouři ze dřeva. Barbecue pochází z indiánské tradiční kuchyně a je oblíbené především v USA a v Austrálii.\n\n"}
{"id": "592805", "url": "https://cs.wikipedia.org/wiki?curid=592805", "title": "Střední škola propagační tvorby a polygrafie Velké Poříčí", "text": "Střední škola propagační tvorby a polygrafie Velké Poříčí\n\nSŠPTP Velké Poříčí je střední škola ve Velkém Poříčí. Škola se nachází mezi vlakovou zastávkou \"Velké Poříčí\" a autobusovou zastávkou \"Velké Poříčí, pošta\".\n\nRoku 1874 byla v Jindřichově Hradci založena tkalcovská škola, která se roku 1880 přemístila do Náchoda. Roku 1961 při Střední průmyslové škole textilní vzniká Střední odborné učiliště. Roku 1979 je škola z rozhodnutí tehdejších úřadů zrušena. Učiliště bylo přemístěno do areálu bývalé textilky ve Velkém Poříčí. Roku 1994 došlo ke spojení SOU a Střední průmyslové školy (obnovené 1991) pod jednu organizaci s názvem Střední průmyslová škola textilní a Střední odborné učiliště Velké Poříčí. Od roku 1995 se na škole začali studenti vzdělávat v polygrafických oborech a od roku 2002 ve výtvarných oborech.\n\nV současné době škola již nevyučuje žádné textilní předměty. Školu navštěvuje zhruba 400 žáků. Škola se skládá ze tří budov:\n\nV hlavní budově se nachází například tiskárna, tělocvična, posilovna, výtvarná dílna, sekretariát a většina učeben.\n\nV takzvané druhé budově se nachází kadeřnický salón, učebny ICT, aranžovny, a zbytek učebny.\n\nDomov mládeže se nachází v ulici Pod lesem. Je v něm umístěna i jídelna, výtvarné ateliéry, nebo například přednáškový sál.\n"}
{"id": "592806", "url": "https://cs.wikipedia.org/wiki?curid=592806", "title": "FRAP", "text": "FRAP\n\nFRAP (z angl. \"fluorescence recovery after photobleaching\", v překladu: „obnovení fluorescence po fotovybělení“) je fluorescenční zobrazovací technika používaná zejména v buněčné a molekulární biologii. Umožňuje zkoumat pohyb fluoreskujících částic v dvourozměrném prostoru v živé buňce, a to s velkým rozlišením a na ploše kolem 10 μm. Nejprve se zpravidla pomocí fluorescenčních proteinů (jako je GFP) označí bílkovina, kterou chceme zkoumat. Následně se malá oblast buňky osvítí silným zaostřeným laserovým paprskem, čímž celá osvícená oblast přestane svítit (fluoreskovat, dojde k photobleachingu čili fotovybělení). Je možné následně pozorovat, jak se fluorescenčně značené částice vrací do vybělené plochy (díky laterálnímu transportu). To umožňuje studovat dynamiku proteinů v buňce.\n\nV posledních letech se rozvíjí i příbuzná metoda PA-GFP, při níž je naopak pomocí intenzívního světla aktivován fluorescenční protein na malém prostoru. Tím je možno (na základě opačného uvažování) rovněž studovat, jak se bílkoviny pohybují.\n"}
{"id": "592813", "url": "https://cs.wikipedia.org/wiki?curid=592813", "title": "Abbé Faria", "text": "Abbé Faria\n\nAbbé Faria (1746–1819), celým jménem Jose Custodio da Faria, byl portugalský kněz a průkopník vědeckého bádání na poli hypnózy. Dnes je známý především jako předobraz stejnojmenné postavy v románu \"Hrabě Monte Cristo\" A. Dumase.\n\n"}
{"id": "592815", "url": "https://cs.wikipedia.org/wiki?curid=592815", "title": "Divoká jízda (film, 2006)", "text": "Divoká jízda (film, 2006)\n\nDivoká jízda (orig. \"The Oh in Ohio\") je americká filmová komedie z roku 2006 režiséra Billyho Kenta.\n\nJack, frustrovaný tím, že nedokáže přivodit své manželce orgasmus, se přestěhuje a najde si milenku - svou studentku Kirsten. Ta jeho sexuální výkony chválí, a tak je Jack hned o poznání spokojenější. Jeho manželka Priscilla si koupí vibrátor, se kterým konečně orgasmu dosáhne, stane se na něm závislá, ale rovněž na ní jde vidět mnohem větší spokojenost. Později zjistí, že nemůže dosáhnout orgasmu s žádným mužem a dokonce ani s ženou. Až jednou navštíví více než dvakrát staršího stavitele bazénů Waynea, s nímž konečně dospěje k vyvrcholení.\n\n"}
{"id": "592817", "url": "https://cs.wikipedia.org/wiki?curid=592817", "title": "Lokomotiva HGe 4/4 I (Elektrokrokodil)", "text": "Lokomotiva HGe 4/4 I (Elektrokrokodil)\n\nLokomotiva HGe 4/4 I Elektrokrokodil nebo zkráceně Krokodil je úzkorozchodná, ozubnicová i adhezní elektrická lokomotiva, kterou bylo možno až do roku 1980 spatřit v čele Glacier Expressu ve Švýcarsku na tratích společnosti Matterhorn Gotthard Bahn.\n\nSpolečnost VZ (Visp Zermatt Bahn) rozhodla v roce 1929 po vzoru Rhétské dráhy o elektrifikaci s napětím 11 kV 16 2/3 Hz. HGE 4/4 I Elektrokrokodil byly vyráběny v letech 1929-1930 pro vedení vlaků u společnosti VZ. V roce 1939 byla vyvinuta novější verze, která měla číslo 16 a stala se základem pro lokomotivy HGe 4/4 I (Balkonlokomotive). Bývalé lokomotivy VZ číslo 11-14 byly v roce 1992 postupně vyřazeny z provozu, pouze lokomotiva číslo 15 byla zachována pro vedení historických vlaků.\n\nPro konstrukci lokomotiv bylo použito lehkých kovů, což se příznivě odrazilo v celkové hmotnosti stroje, na druhou stranu byly použity transformátory s olejovým chlazením. Lokomotivy číslo 11-15 měly dvě stanoviště strojvedoucího, strojovnu v prostoru karoserie a malý zavazadlový prostor. Malé kapoty, na každé straně jedna, připomínaly lokomotivy, kterým se říkalo krokodýl. Pod kapotami byly umístěny pomocné obvody řízení. Označení krokodýl ve smyslu přezdívky lokomotivy není zcela přesné, neboť tyto stroje měly rám v celé délce stroje na němž byla umístěna karoserie i obě malé kapoty.\n\n\n\n"}
{"id": "592818", "url": "https://cs.wikipedia.org/wiki?curid=592818", "title": "Jan Hławiczka starší", "text": "Jan Hławiczka starší\n\nJan Hławiczka starší (12. června 1833 – 10. srpna 1925) byl slezský komunální politik.\n\nV letech 1862–1892 byl starostou obce Horní Žukov. Působil rovněž jako kurátor výboru evangelické hřbitovní obce v Horním Žukově.\n\nByl ženat s Maryannou roz. Walczyskovou.\n"}
{"id": "592822", "url": "https://cs.wikipedia.org/wiki?curid=592822", "title": "Arbesbach (hrad)", "text": "Arbesbach (hrad)\n\nHrad Arbesbach, zvaný také \"Stolička Waldviertelu\", je zřícenina středověkého výšinného hradu postaveného východně od Purrathu v městyse Arbesbach v okrese Zwettl v rakouské spolkové zemi Dolní Rakousy. \n\nZřícenina hradu se nachází na žulové skále v nadmořské výšce asi 900 metrů v západním okraji vyššího Waldviertelu. Okolí s hustými jehličnatými lesy je jakousi předsíní nad poli a loukami v údolí. Svou exponovanou polohou a markantním tvarem dřívější hradní věže je za jasného počasí daleko vidět. \n\nHrad postavil na konci 12. století Hadmar II. z Kuenringu (1140-1217) a sloužil jako hraniční opevnění proti Slovanům obývajících severní panství Kuenringů jako přední hradby hradu Rappottensteinu. V roce 1480 byla tato hradba českými davy zničena a postupně znovu vybudována. Roku 1884 upravil rakouský turistický klub zbytky dřívější pětistranné hradní věže, vybudoval plošinu tzv. \"Alexandrovu vyhlídku\". \n\nZřícenina hradu Arbesbachu je oblíbeným výletním místem. Alexandrova vyhlídka nabízí panoráma od Čech až na Schneeberg a na horu Dachstein. O víkendech jsou členové Arbesbachského dobrovolného spolku k dispozici odpovídat na otázky ohledně Waldviertelu a zříceniny hradu. Ve všední dny mohou okolí více prozkoumávat. \n\n\n\n \n\n"}
{"id": "592823", "url": "https://cs.wikipedia.org/wiki?curid=592823", "title": "Zdeněk Váňa", "text": "Zdeněk Váňa\n\nJméno a příjmení Zdeněk Váňa nosí více osob:\n\n"}
{"id": "592825", "url": "https://cs.wikipedia.org/wiki?curid=592825", "title": "Theodora Komnenovna", "text": "Theodora Komnenovna\n\nNositelky jména Theodora Komnenovna:\n\n"}
{"id": "592827", "url": "https://cs.wikipedia.org/wiki?curid=592827", "title": "ASD", "text": "ASD\n\nASD nebo Andromeda Software Development je řecká skupina působící na demoscéně. Její počátky sahají do roku 1992, do poloviny 90. let se zabývala tvorbou drobných dem a inter pro platformu PC, mezi významné počiny patřila dema \"CounterFactual\" (vítěz The Gardening 1995) a \"Beyond\" (4. místo na The Gardening 1996). Do roku 2001 o sobě skupina nedávala vědět, ve zmíněném roce vytvořila demo \"Cadence & Cascade\", první akcelerované demo, a vyhrála na demopárty Digital Nexus konané v Aténách. Od roku 2002 se ASD pravidelně zúčastňuje významných akcí demoscény, vyhrála například na Assembly 2005 s demem \"Iconoclast\".\n\n\n"}
{"id": "592835", "url": "https://cs.wikipedia.org/wiki?curid=592835", "title": "Achillovo číslo", "text": "Achillovo číslo\n\nAchillovo číslo je mocné číslo, které je sice mocné ale ne silné číslo. Kladné celé číslo \"n\" je mocné číslo jestliže platí že pokud \"p\" dělí \"n\", pak \"p\" také dělí \"n\". Všechna Achillova čísla jsou mocná. Na druhou stranu ne všechna mocná čísla jsou také čísla Achillova, pouze ta, která nejsou reprezentována jako \"m\", kde \"m\" a \"k\" jsou kladná celá čísla větší než 1.\n\nAchillova čísla jsou pojmenována po hrdinovi Achillovi jenž byl hrdinou Trojské války. Jsou tedy silná, ale nedokonalá.\n\nČíslo \"n\" = \"p\"\"p\"…\"p\" je mocné číslo jestliže min(\"a\", \"a\", …, \"a\") ≥ 2. Pokud navíc nsd(\"a\", \"a\", …, \"a\") = 1 pak se jedná o Achillovo číslo.\n\nPrvních 500 Achillových čísel:\n\nNejmenší dvojice Achillových čísel je:\n\n108 je mocné číslo. Jeho prvočíselný rozklad je 2 · 3, tedy jeho faktory prvočíselného rozkladu jsou prvočísla 2 a 3. Oba 2 = 4 a 3 = 27 jsou dělitelé čísla 108. Nicméně, 108 nemůže být zapsáno pomocí výrazu \"m\", kde \"m\" a \"k\" jsou kladná celá čísla větší než 1, takže 108 je Achillovo číslo.\n\nNakonec 784 není Achillovým číslem. Je to mocné číslo a protože čísla 2 a 7 nejsou pouze jeho faktory prvočíselného rozkladu větší než jedna, ale také 2 = 4 a 7 = 49 jsou jeho dělitelé, je to silné číslo:\n\nAle není to číslo Achillovo.\n"}
{"id": "592840", "url": "https://cs.wikipedia.org/wiki?curid=592840", "title": "DT", "text": "DT\n\nSpojení písmen D a T může mít různé významy:\n\n\n\n. dt - délky těla (dt/s - délky těla za sekundu)\n"}
{"id": "592842", "url": "https://cs.wikipedia.org/wiki?curid=592842", "title": "Klášter Varnhem", "text": "Klášter Varnhem\n\nKlášter Varnhem (šv. \"\") je cisterciácký klášter ve švédském Varnhemu v provincii Västergötland.\nByl založen jako královská cisterciácká fundace roku 1150 a prvotní konvent byl povolán z Alvastry v Östergötlandu. Mnoho let sloužil jako královská nekropole. Jsou zde pohřbeni Inge I., Knut I., Erik X., Erik XI., jarl Birger s chotí Matyldou a synem Erikem.\n\n"}
{"id": "592843", "url": "https://cs.wikipedia.org/wiki?curid=592843", "title": "Patrick Swirc", "text": "Patrick Swirc\n\nPatrick Swirc (* 1961, Saint-Etienne) je současný francouzský portrétní fotograf, který je známý svými portréty celebrit. Pravidelně spolupracuje s tiskem a také pořizuje fotografie z cest.\n\nZačal studovat Vevey School of Photography ve Švýcarsku, ale školu nedokončil, poté se věnoval výtvarnému aktu, a v Paříži se začal fotografovat portréty. Spolupracoval s magazíny a vydavateli jako například \"Libération\", \"Elle\", \"Télérama\", \"Studio\" či \"Time Magazine\".\n\nFotografuje anonymní osoby i celebrity, odvážně využívá stín a nezvyklé obrazové kompozice. Rozhoduje o tom, která část člověka zůstane ve stínu a která se bude zobrazena. Zakrývání postavy však dosahuje i použitím různých atributů, kulis a dekorativních předmětů (rozmazané ruky, nebo hlavy jiného člověka). Podobně jako jeho vrstevník Nicolas Guérin i on se vrací k jednoduchému principu tvorby a nechává tak především vyniknout svůj model.\n\n\n\n\n"}
{"id": "592846", "url": "https://cs.wikipedia.org/wiki?curid=592846", "title": "Perfektní mocnina", "text": "Perfektní mocnina\n\nPerfektní mocnina je číslo, které lze zapsat jako přirozenou mocninu jiného přirozeného čísla.\n\n\nPosloupnost takových mocnin může být generována pro možné hodnoty \"m\" a \"k\". Příklad: : \n\nSoučet převrácených hodnot takových čísel (každé číslo počítáme i s násobností, pokud ho lze vyjádřit více způsoby jako \"n\") je 1:\n\n\nPodle Eulera, Goldbach ukázal že součet formula_8 přes množinu perfektních mocnin formula_9, vyjma čísla 1 je 1:\n\nZnámé jako Goldbachova-Eulerova věta.\n\nZjištění, zda formula_11 je mocnina, může probíhat mnoha různými způsoby, s různou úrovní složitosti. Jednou z jednodušších metod je zvážit všechny možné hodnoty formula_12 přes všechny dělitele formula_11, až do formula_14. Jestliže tedy dělitelé formula_11 jsou formula_16 pak jedna z hodnot formula_17 musí být rovna formula_11 jestliže formula_11 je mocnina.\n\nTato metoda může být zjednodušena pokud formula_12 hodnoty jsou prvočísla. To protože pokud formula_21 pro složené číslo formula_22 kde formula_23 je prvočíslo, můžeme jednoduše přepsat jako formula_24. Minimální hodnota formula_12 je 2.\n\n\n\n"}
{"id": "592847", "url": "https://cs.wikipedia.org/wiki?curid=592847", "title": "Alobal", "text": "Alobal\n\nAlobal či \"hliníková fólie\" je hliník upravený do kovových plátků o tloušťce od 6 do 200 mikrometrů. V domácnostech se používá fólie o síle kolem 15 mikronů. České označení vzniklo spojením chemické značky hliníku „Al“ a slova „obal“.\n\nAlobal je velmi poddajný a snadno se tvaruje okolo předmětů. Nicméně, zároveň je velmi křehký a náchylný k poškození. Z tohoto důvodu bývá pro většinu použití laminován do jiných materiálů, většinou plastů nebo papíru (např. pro másla a sýry je toto balení typické). V polovině 20. století alobal nahradil dříve používaný staniol. Na rozdíl např. od papíru si alobal zachovává svůj tvar a využít se dá i jeho neprůsvitnost, neprodyšnost, vyšší tepelná vodivost či jeho izolační vlastnosti.\n\nRoční produkce alobalu dosahovala v roce 2003 v Evropě 880 000 tun a ve Spojených státech asi 660 000 tun. Přibližně 75 % produkce je používáno jako obalový materiál pro potraviny, kosmetiku a chemické látky. Zbývající čtvrtina se uplatní v průmyslu (např. tepelná izolace, stínění kabelů, elektronika). Vyrábějí se i alobalové role pro využití v domácnostech – ty pak nacházejí uplatnění při pečení nebo pro zabalení potravin s tendencí propouštět mastnostu. Alobal použitý jako obalový materiál se nejčastěji vyrábí z downcyklovaného hliníku, např. z nápojových kartonů aj. Také se používá pro přípravu vodní dýmky.\nHliník je nemagnetická látka.\n\n"}
{"id": "592848", "url": "https://cs.wikipedia.org/wiki?curid=592848", "title": "Adolf Essler", "text": "Adolf Essler\n\nAdolf Isidor Eduard Essler (8. srpna 1885, Brno, Rakousko-Uhersko – 1957 Rakousko) byl podnikatel v textilním průmyslu, který se významnou měrou podílel na funkcionalistickém věhlasu města Brna. \n\nV roce 1915 převzal podnikání po svém otci, Ernstu Esslerovi. Ten vybudoval v městské části Brno-Obřany textilku na nevelkém přítoku řeky Svitavy. Součástí byla i malá elektrárna, která se starala o zásobování elektrickou energií pro textilní továrnu a také městské části Obřan.\n\nCelá Esslerova rodina byla židovského původu a proto byla pronásledována, zejména za vlády nacistů. Adolf Essler byl za druhé světové války vězněn v koncentračním táboře, přesto byli Esslerovi po válce označeni za kolaboranty s fašistickým režimem a jejich majetek kompletně znárodněn. Rodina odešla v roce 1949 do Rakouska, kde Adolf Essler v roce 1957 zemřel.\n\nO dokonalé funkčnosti veškerého zařízení továrny svědčí i to, že do roku 1992 (některé zdroje mylně uvádějí 1922), zde byla výroba v plném proudu.\n\n"}
{"id": "592859", "url": "https://cs.wikipedia.org/wiki?curid=592859", "title": "Lokomotiva SBB E 3/3", "text": "Lokomotiva SBB E 3/3\n\nParní lokomotiva E 3/3 přezdívaná Tigerli (tygřík) byla vyráběna ve Švýcarku společností Lokomotiv- und Maschinenfabrik Winterthur (SLM) v letech 1902–1915, kdy bylo vyrobeno celkem 83 kusů se sériovými čísly 8451-8533. Lokomotivy byly ve službě až do roku 1960.\n\nPřezdívku Tigerli – \"tygřík\" získala lokomotiva pro barevné provedení – černý kotel se žlutým nebo mosazným lemováním.\n\nVývoj prototypu byl zahájen již v roce 1896 podle požadavku SCB (Schweiz. Centralbahn), později JS (Jura–Simplon-Bahn) a uveden do provozu v roce 1901. Důvodem stavby těchto lokomotiv byla potřeba vybavení stanic a nádraží výkonným strojem pro posunovací službu schopným i traťového provozu. Jenom bývalé soukromé společnosti, NOB (Nord–Ost-Bahn), SCB (Schweiz. Centralbahn) a JS (Jura–Simplon-Bahn), převzaly do služby 61 kusů těchto lokomotiv určených pro posun v letech 1902-1903. V době nedostatku uhlí v době 2. světové války byly z této řady dva stroje E 3/3 8521 a 8522 přestavěny na vyvíjení páry pomocí elektrické energie. Tyto dvě lokomotivy se přestavbou staly závislými na trakci, zatímco ostatní lokomotivy E 3/3 zůstaly trakčně nezávislými. Lokomotiva E 3/3 byla určena hlavně pro posun ale byla používána i pro traťovou službu. Po vyřazení ze služby u SBB v roce 1960 byly některé lokomotivy převedeny do služby u soukromých společností nebo jako posunovací v průmyslových závodech. Některé lokomotivy se dochovaly jako historické a schopné provozu.\n\nVšechny stroje byly vybaveny zařízením pro parní vytápění, ručními pískovači pro jízdu vpřed s pískováním před hnací dvojkolí. Řada těchto lokomotiv byla během 2. světové války upravena na spalování acetylenu, ale tato úprava byla následně odstraněna. Lokomotivy dodávané do roku 1915 byly vyváženy tak, aby bylo možno využít povoleného hmotnostního zatížení spřažených dvojkolí pro lepší výsledky v těžké posunovací službě.\n\nVzhledem k velkému počtu strojů a celoplošného nasazení byla údržba rozdělena následovně:\n\n\n\n"}
{"id": "592867", "url": "https://cs.wikipedia.org/wiki?curid=592867", "title": "Klášter Sorø", "text": "Klášter Sorø\n\nKlášter Sorø (dánsky \"Sorø Kloster\") je cihlový cisterciácký klášter v dánském městě Sorø. Byl založen v druhé polovině 12. století arcibiskupem Absalonem a prvotní konvent byl povolán z kláštera v Esromu. Tím se napojil na dceřinou řadu Clairvaux. Konventní kostel slouží jako královská nekropole, a kromě panovníků je zde pohřben i dramatik Ludvig Holberg.\n\n"}
{"id": "592868", "url": "https://cs.wikipedia.org/wiki?curid=592868", "title": "Catalanova věta", "text": "Catalanova věta\n\nCatalanova věta (občas nazývaná jako Mihăilescova věta) je matematická věta v teorii čísel vyslovená matematikem Eugène Charlesem Catalanem v roce 1844 a dokázaná roku 2002 Predem Mihăilescu.\n\nVezměme dvě čísla z množiny přirozených čísel 2 a 3 s hodnotami 8 a 9 po umocnění, jedná se tedy o dvě po sobě jdoucí mocniny přirozených čísel. Domněnka říká, že toto jsou jediná po sobě jdoucí mocniny přirozených čísel, tedy jediné řešení diofantické rovnice :\"x\" − \"y\" = 1 ležící v množině přirozených čísel.\nPro \"x\", \"a\", \"y\", \"b\" > 1 je \"x\" = 3, \"a\" = 2, \"y\" = 2, \"b\" = 3.\n\nHistorie tohoto problému se datuje přinejmenším k Levi ben Gershonovi, který ukázal speciální případ roku 1343 kde \"x\" a \"y\" byla omezena na hodnoty 2 nebo 3.\n\nRoku 1974, Robert Tijdeman aplikoval metodu z teorie transcendentních čísel aby ukázal že existuje konstanta C taková, že exponenty po sobě jdoucích mocnin jsou menší než C. Vzhledem k tomu, že výsledky práce ostatních matematiků ukázaly, že C je vázána na zmíněné exponenty, byla udána podmínka, že věta platí na omezený počet případů. Nicméně pro dokončení důkazu byl potřeba silný výpočetní výkon a mnoho času.\n\nCatalanova věta byla dokázána roku 2002 Predou Mihăilescuem a od té doby se nazývá \"Mihăilescova věta\". Důkaz byl publikován v časopise \"Journal für die reine und angewandte Mathematik\" roku 2004 a využívá oblastí jako jsou cyklotomická tělesa a Galoisova korespondence.\n\nPillaisova domněnka se týká rozdílu mocnin. Říká že posloupnost rozdílů mocnin konverguje k nekonečnu, pokud se každý rozdíl opakuje v konečně mnoha opakováních. Jde o otevřený problém pojmenovaný po indickém matematikovi S. S. Pillai.\n\nPaul Erdős se domníval, že existuje nějaké kladné C takové že, pokud \"d\" - rozdíl mocnin \"n\", pak \"d\">\"n\" pro dostatečně velké \"n\".\n\n\n\n"}
{"id": "592873", "url": "https://cs.wikipedia.org/wiki?curid=592873", "title": "Serie A 2010/11", "text": "Serie A 2010/11\n\nSoutěžní ročník Serie A 2010/11 byl 109. ročník nejvyšší italské fotbalové ligy a 79. ročník od založení Serie A. Soutěž začala 28. srpna 2010 a skončila 22. května 2011. Účastnilo se jí opět 20 týmů z toho 17 se kvalifikovalo z minulého ročníku. Poslední tři týmy předchozího ročníku, jimiž byli Atalanta BC, AC Siena a poslední tým ročníku - AS Livorno Calcio, sestoupily do druhé ligy. Opačným směrem putovaly US Lecce (vítěz druhé ligy, AC Cesena a Brescia Calcio, která po obsazení 3. místa v ligové tabulce, zvítězila v play-off.\n\nTitul v soutěži obhajoval opět FC Inter Milán, který v minulém ročníku získal již 18. prvenství v soutěži a popáté v řadě.\n\n\nNejlepším střelcem tohoto ročníku Serie A se stal italský útočník Antonio Di Natale. Hráč Udinese Calcio vstřelil 28 branek. \n"}
{"id": "592879", "url": "https://cs.wikipedia.org/wiki?curid=592879", "title": "Al-Džazúr", "text": "Al-Džazúr\n\nAl-Džazúr (: '; : ' ) je ománský vilájet (administrativní jednotka), situovaný v jižní části regionu al-Wusta při pobřeží Arabského moře. Na ploše vilájetu se nachází zhruba dvanáct vesnic, celkově s téměř 6 000 obyvateli (sčítání lidu 2003). Stejně jako vilájety Dakm a Mahút má Al Džazúr na svém území řadu pláží.\nZdejší lidé se živí tkaním, výrobou zemědělských nástrojů a rybářských sítí, podobně jako v jiných přímořských oblastech. Ze zvířecích kůží zde staví čluny.\n"}
{"id": "592883", "url": "https://cs.wikipedia.org/wiki?curid=592883", "title": "Theodora Komnenovna (jeruzalémská královna)", "text": "Theodora Komnenovna (jeruzalémská královna)\n\nTheodora Komnenovna (1145/1146 - po 1185 ) byla královna jeruzalémská z dynastie Komnenovců, neteř císaře Manuela I. a jedna z milenek budoucího císaře Andronika Komnena.\n\nTheodora byla dcerou sebastokratora Izáka Komnena a jeho druhé manželky Ireny. Na jaře roku 1158 byla jako třináctiletá provdána za téměř třicetiletého jeruzalémského krále Balduina III. Sňatek následující po více jak ročním vyjednávání o spojenectví měl posloužit k upevnění vztahů mezi Byzancí a křižáckým královstvím a nevěstino věno vyvedlo jeruzalémského krále z tíživé finanční situace. \n\nTheodora svého manžela okouzlila, zamiloval se a po dobu manželství nevyhledával milostná dobrodružství. Zdá se, že mladá choť královy něžné city opětovala. Balduin však již tři roky po svatbě náhle onemocněl a zemřel. Nepodařilo se mu zplodit dědice a na trůn byl povolán jeho mladší bratr Amaury. \n\nMladá vdova získala jako vdovský úděl město Akkon, kde se setkala se svým příbuzným Andronikem Komnénem, vynalézavým svůdcem krásných žen. Andronikos byl na útěku z Antiochie, kde se intimně sblížil s Filipou, císařovou švagrovou a sestrou knížete Bohemunda. Po Bohemundově apelu jej císař chtěl přimět k návratu domů, ale Andronikos se zmocnil pokladnice provincie Kilikíe, jíž byl v tu dobu guvernérem a utekl do Jeruzaléma. Tam okouzlil krále Amauryho a ten jej ustanovil vládcem Bejrútu. Theodora se do ženatého Andronika zamilovala a od roku 1167 s ním žila jako souložnice na jeho dvoře v Bejrútu. Doprovázela jej dokonce na dalším útěku do Damašku, kde se chtěl charismatický dobrodruh skrýt před zatykačem císaře Manuela na dvoře sultána Núr ad-Dína, což se mu i podařilo. Od nových tureckých dobrodinců získal hrad a spokojené živobytí loupeživého rytíře na černomořských hranicích řecké říše v Paflagonii. \n\nTheodora měla z mileneckého poměru s Andronikem dvě děti - Alexia a Irenu, které se narodily během pobytu v Damašku. Později se i dětmi dostala do rukou Nicephoruse Palaeologuse, byzantského guvernéra Trabzonu a následně do zajetí císaře Manuela, který je držel v Konstantinopoli jako návnadu na Andronika. Andronikos se císaři roku 1180 skutečně podvolil, získal milost a složil přísahu věrnosti. Krátce po Manuelově smrti byl Andronikos uveden do čela konstantinopolského povstání proti regentské vládě císařovny Marie z Antiochie. Marii odsoudil k smrti uškrcením a malého císaře Alexia přiměl podepsat matčin rozsudek smrti. Alexia pak uvěznil a ve vězení nechal taktéž uškrtit. Poté pojal za manželku Anežku, Alexiovu dětskou choť. Nejsou informace o Theodořině příchodu v Andronikově doprovodu zpět do Konstantinopole.\n\n"}
{"id": "592884", "url": "https://cs.wikipedia.org/wiki?curid=592884", "title": "Bromid boritý", "text": "Bromid boritý\n\nBromid boritý (BBr) je prudce jedovatá anorganická sloučenina. Za běžných podmínek je to bezbarvá dýmavá kapalina. Obvykle se vyrábí zahříváním oxidu boritého s uhlíkem za přítomnosti bromu; tím vzniká volný bór, který prudce reaguje s bromem. Bromid boritý je velmi těkavý a dýmá, protože páry ihned reagují s vodou ve vzduchu za vzniku kyseliny borité a bromovodíkové.\n\nKe vzniku bromidu boritého vede reakce karbidu boritého s bromem při teplotách na 300 °C. Vzniklý produkt lze čistit vakuovou destilací.\n\nBromid boritý byl poprvé syntetizován M. Poggialem v roce 1846, a to výše zmíněnou reakcí oxidu boritého s uhlíkem a bromem za vyšší teploty: \n\nZlepšení této metody vyvinuli F. Wöhler a H. Deville v roce 1857. Použije-li se jako výchozí surovina amorfní bór, reakční teplota je nižší a nevzniká žádný oxid uhelnatý: \n\n\n"}
{"id": "592885", "url": "https://cs.wikipedia.org/wiki?curid=592885", "title": "Eduard Held muzeum", "text": "Eduard Held muzeum\n\nEduard Held muzeum je soukromé netradiční muzeum v Zákupech, zaměřené na historii výroby karnevalového zboží od roku 1884. Muzeum ve středu města obohacuje společenský život v městečku řadou akcí i mimo své prostory.\n\nV roce 1884 založil Eduard Held na zákupském náměstí (dnes Svobody) výrobu papírových sáčků, navštívenek a kmotrovských listů. Firmu pojmenoval \"Erste Österreichische Pathenbrief und Luxuspapier-Fabrik\". Měl v podnikání úspěch a v roce 1910 dostavěl na náměstí hlavní budovu, v níž je dnes i muzeum. \nEduard Held postupně přibíral zaměstnance (za první republiky bylo v továrně zaměstnáno 200 lidí), měnil a rozšiřoval sortiment. Firma měla po roce 1930 pobočky v Drážďanech, Vídni, Budapešti a Zábřehu. Vyráběla karnevalové zboží, v období druhé světové války krabice na margarin.\n\nPo roce 1945 se zbývající část rodiny Heldů odstěhovala, resp. byla k vystěhování donucena a továrnu převzal národní správce. Byla převedena pod národní podnik Severočeské papírny v České Kamenici, po roce 1960 byla převedena pod Okresní podnik místního průmyslu v Mimoni. Před rokem 1989 zde vyráběli až 1 250 000 prvomájových mávátek a 600 000 lampionů ročně.\n\nPo roce 1990 podnik koupili první soukromí vlastníci, současná rodina Rydygrů jej získala v soukromé dražbě roku 1994. To již došlo pod vlivem čínské konkurence k omezení výroby.\n\nMuzeum vybudoval a zpřístupnil současný majitel firmy P.V.O Ing. Zdeněk Rydygr na náměstí Svobody vedle radnice v upravených místnostech v červenci roku 2008. Budova přezdívaná \"Heldovka\" podle jejího někdejšího majitele Eduarda Helda a zároveň tehdejšího starosty města s výstavními prostorami patří k továrně za budovou muzea, kde se dříve ve velkém vyrábělo karnevalové zboží. V srpnu 2008 pak byla v sousedství muzea v prvním patře otevřena galerie výtvarných prací.\n\nV roce 2009 se muzeum zapojilo poprvé do zpestřování společenského života městečka zorganizováním městského karnevalu v ulicích města, přednáškami a zpřístupněním výstavy se slevou během Zákupských slavností pořádaných každoročně v září.\n\nV několika místnostech prvního patra je množství archiválií týkající se historie celého města a hlavně vývoje výroby v továrně. Jsou zde desítky masek, lampionů, klobouků škrabošek, výrobních strojů a pomůcek, vše s popiskami a doplněné množstvím fotografického materiálu z továrny i města. Je zde upraveno pracoviště úředníka továrny z roku 1925 a stěny řady prostor jsou soukromou galerií obrazů.\n\nPravidelné prohlídky se konají v 11 a 13 hodin, případně pro objednané výpravy kdykoli.\n\nV galerii se pořádají výstavky (i prodejní) obrazů a grafik spojené s vernisážemi. Na jaře 2010 zde byla výstavka fotografií z Nepálu českolipského horolezce ing.Vladimíra Svítka, jejíž zahájení bylo spojeno s Dnem Tibetu a řadou doprovodných besed. V létě roku 2010 zde byla výstava akademického malíře Ondřeje Lišky z Mladé Boleslavi. Od 1. července 2012 zde byla instalována výstava k 65. výročí vzniku výsadkových vojsk v Zákupech. Dne 1. června 2013 zde byla vernisáž výstavy čokoládových obalů a forem, výstava trvala do konce srpna 2013. V květnu 2016 zde byla otevřena výstava historických kol.\n\nNa konci zimy 2009 muzeum s pomocí dobrovolníků uspořádalo první městský karneval na náměstí a v ulicích města. Druhého ročníku pestré akce se v únoru 2010 zúčastnilo několik set osob, byly zde zorganizovány různé soutěže, na náměstí byla malá pouť, účinkovali zde amatérští herci, zajištěna byla kapela. Do akce se zapojilo město, divadelní spolek Havlíček a místní škola.\n\nMuzeum pořádá výstavy karnevalového zboží i v jiných městech, např. roce 2010 v Dubí u Teplic či v pobočce českolipského Vlastivědného muzea a galerie na Vísecké rychtě v Kravařích.\nV září 2012 muzeum uspořádalo na prvním nádvoří zákupského zámku již III. severočeské setkání vozidel Framo a Barkas.\n\n\n"}
{"id": "592887", "url": "https://cs.wikipedia.org/wiki?curid=592887", "title": "Jacques Groag", "text": "Jacques Groag\n\nJacques Groag (někdy nesprávně uváděn jako Jaques), (5. února 1892, Olomouc–28. ledna 1962, Londýn), byl mezinárodně uznávaný architekt a interiérový návrhář, původem z Moravy.\n\nJacques Groag se narodil roku 1892 v Týnečku u Olomouce. Vyrůstal v dobře situované asimilované židovské rodině, která provozovala prosperující sladovnu. Mezi jeho příbuzné patřily i další známé nebo veřejně činné osobnosti. Bratr Emanuel „Emo“ Groag, jenž později řídil rodinnou sladovnu, byl zručným kreslířem a karikaturistou. Bratranec Heinrich Groag byl v meziválečném období uznávaný brněnský advokát a pacifista, který působil na domácí i mezinárodní scéně. Synovec Willi Groag je znám pro svou humanitární činnost v terezínském ghettu během druhé světové války. \n\nPo maturitě na německém gymnáziu v Olomouci a absolvování vojenské služby odešel Jacques Groag v roce 1910 do Vídně studovat stavitelství k Adolfu Loosovi, uznávanému rakouskému architektovi moravského původu. Během první světové války, která přerušila jeho studia, sloužil u dělostřelectva.\n\nUž během studia na německém gymnáziu v Olomouci se Jacques Groag aktivně stýkal s jinými místními židovskými intelektuály. Mezi jeho kumpány patřil například Paul Engelmann, Max Zweig a další později známé osobnosti. Ve Vídni mezi jeho známé patřili Karl Kraus, Adolf Loos, Stefan Zweig. Přesto, že se po válce natrvalo ubytoval ve Vídni, přijal po rozpadu Rakousko-Uherska československé občanství.\n\nOd poloviny 20. let 20. století se Groag začal věnovat samostatné tvorbě. Současně spolupracoval s vídeňskými architektonickými kancelářemi. Celá řada jeho staveb dodnes stojí i v Olomouci. – Například návrh rodinné vily Groagových na Mozartově ulici (1927), rodinný dům rodiny Bergmanovy (Vídeňská 18), interiér bytu Dr. Ing. Waltera Pollacka (Resslova ul. 19), vila manželů Briessových (Na Vozovce 12), vila Ing. Rudolfa Seidlera (Václavkova 2) a jiné (viz Architektura Olomouce).\n\nPodle Groagova návrhu byly také realizovány také vily v Ostravici, Skoczově (Polsko) a na pražském Smíchově. Původního ducha si do dnešních dnů udržují jen některé Groagovy stavby. Leckteré byly poškozeny nešetrnými opravami, jiné nepřečkaly drsný kapitalismus po roce 1990.\n\nPo anšlusu Rakouska v roce 1938 utekl Jacques Groag spolu s manželkou na několik měsíců do Prahy, odkud ale museli před postupujícími nacisty brzy utíkat do Velké Británie. Tam se Groag i přes počáteční jazykové potíže věnoval především úpravám interiérů a užitnému nábytkářskému designu. Nemožnost věnovat se architektuře u něj na sklonku života vyvolávala deprese. Zemřel na srdeční infarkt.\n\nManželkou Jacquese Groaga byla pražská rodačka Hilde Blumberger, rozená Picková (1903–1986), textilní designerka, s níž se seznámil ve Vídni. V literatuře je rovněž zmiňována jako Jacqueline Groag, což bylo jméno, které užívala po odchodu do Velké Británie.\n\nManželství manželů Groagových bylo bezdětné. Pozůstalost Jacquese a Jacqueline Groagových je uložena v prestižním \"Victoria and Albert Museum\" v Londýně.\n\nV roce 1926 Jacques Groag si otevřel ve Vídni Döblingu vlastní projekční kancelář mezi prvními významnými zakázkami byla vila pro jeho bratra Emanuela v Olomouci.\n\n\n"}
{"id": "592888", "url": "https://cs.wikipedia.org/wiki?curid=592888", "title": "Národní park Nairobi", "text": "Národní park Nairobi\n\nNárodní park Nairobi náleží k nejznámějším národním parkům v Keni. Byl vyhlášen v roce 1946 a je tak zde také nejstarším národním parkem vůbec. Má suché klima a nachází se v nadmořské výšce 1 533-1 760 m n. m., a to přibližně 7 km jižně od centra Nairobi, hlavního města Keni, od kterého jej odděluje pouze oplocení. Blízkost parku s civilizací dokazuje i to, že jsou odsud dobře patrné nairobské mrakodrapy.\n\nI přes výše zmíněný fakt a relativně malou rozlohu (117,21 km²) se však na jeho území vyskytuje velké množství rozmanitých rostlinných i živočišných druhů, mezi které patří např. buvol africký, paviáni, buvolec stepní, nosorožec černý, zebra stepní, gepard, gazela Grantova, hroch obojživelný, levhart skvrnitý, lev, gazela Thomsonova, impala, žirafa, pštros dvouprstý, antilopy rodu \"Taurotragus\" nebo supi. Je znám také jako významná ornitologická oblast, vyskytuje se zde totiž až 500 ptačích druhů.\n"}
{"id": "592892", "url": "https://cs.wikipedia.org/wiki?curid=592892", "title": "Jindřich Groag", "text": "Jindřich Groag\n\nJUDr. Jindřich Groag, rozený jako Heinrich Groag, (28. ledna 1893, Olomouc – 10. října 1973, Brno), byl výrazný meziválečný advokát s židovskými kořeny působící v Brně. Jeho patrně nejznámějším klientem byl pacifista a nonkonformní duchovní Přemysl Pitter. Groag je rovněž známý pro své přátelství s filozofem Ludwigem Wittgensteinem.\n\nHeinrich Groag pocházel z asimilované židovské rodiny, usazené v Olomouci. Mezi jeho blízké příbuzné patří hned několik dalších známých či veřejně činných osobností. Bratranec Jacques Groag byl mezinárodně uznávaný architekt a interiérový návrhář. Další bratranec Emanuel „Emo“ Groag byl důležitý moravský průmyslník a vedle toho i zručný kreslíř, karikaturista. Willi Groag, vzdálený Jindřichův synovec, je znám pro svou humanitární činnost v terezínském ghettu během druhé světové války.\n\nBěhem mládí stráveného v Olomouci byl Heinrich Groag jednou z klíčových osobností olomouckého kroužku mladých intelektuálů, kteří se scházeli v mládeneckém pokoji Paula Engelmanna. Účastníky schůzek byl rovněž Jacques Groag, Max Zweig a další, podobně ladění vrstevníci. Krátkou dobu na schůzky docházel i pozdější světově známý filozof Ludwig Wittgenstein, s nímž Heinrich Groag udržoval přátelství po válce. Groag byl svými vrstevníky považován za muže mimořádně vtipného, milého a zároveň za člověka s fenomenální pamětí.\n\nAč byl Jindřich Groag pacifista, sloužil během světové války aktivně u dělostřelectva. Práva v Praze dostudoval až po válce. V meziválečném období se angažoval v německé sociální demokracii, která tehdy působila v Československu. Před otevřením advokátní praxe působil jako koncipient v advokátní kanceláři Ludwiga Czecha, čelního představitele této strany.\n\nV té době se začal také z vlastní iniciativy zajímat o osudy mladých mužů, kteří z důvodu svědomí a náboženského přesvědčení odmítali sloužit v armádě. Samotný Groag se odpíračem vojenské služby nikdy nestal. Sám se však cítil přitahován k Ježíšovu učení o lásce k bližnímu, jak je popsáno v Bibli. Angažoval se proto v mezinárodním pacifistickém hnutí a hluboce oceňoval důsledné mravní postoje odpíračů.\n\nNejvýraznějším klientem JUDr. Jindřicha Groaga byl radikální meziválečný pacifista, nekonformní duchovní a dnes celosvětově uznávaný humanista Přemysl Pitter. V polovině 20. let a pak znovu začátkem 30. let 20. století udržoval Jindřich Groag korespondenci se spisovatelem Karlem Čapkem. Vyjma několika již dříve známých dopisů byla tato zajímavá korespondence v ucelené podobě vydána teprve v roce 2009.\n\n"}
{"id": "592894", "url": "https://cs.wikipedia.org/wiki?curid=592894", "title": "Vůz Bdt754 ČD", "text": "Vůz Bdt754 ČD\n\nVozy řady Bdt, číslované v intervalu 50 54 20-29, do 1. ledna 2009 označené řadou 056, jsou řada čtyřnápravových přípojných osobních vozů z vozového parku Českých drah. Oba vozy vznikly rekonstrukcí starších osobních vozů s barovým oddílem BRn v Pars DMN Šumperk v letech 1998 a 2000.\n\nV roce 1998 provedla firma Pars DMN Šumperk prototypovou rekonstrukci nepoužívaného restauračního vozu řady BRn na velkoprostorový vůz se zavazadlovým oddílem. Byl dosazen nový vytápěcí agregát Eberspächer a byla doplněna možnost komunikace s motorovým vozem 854. Ve vozech došlo ke kompletní obměně interiéru včetně obložení, sedaček a oken. V roce 2000 byl podobně rekonstruován i další vůz.\n\nK sériovému pokračování této modernizace ovšem nikdy nedošlo z důvodu, že Drážní úřad požadoval při schvalování předsuvné dveře. Jako sériové vozy lze tak považovat až vozy řady Bdtn.\n\nJsou to neklimatizované čtyřnápravové přípojné vozy o délce 24 500 mm, jejich skříň vycházela z typu UIC-Y. Nejvyšší povolená rychlost těchto vozů je 120 km/h. Vozy jsou vybaveny podvozky \"VÚKV\". Brzdová soustava je tvořena špalíkovou brzdou DAKO.\n\nVozy mají dva páry zalamovacích nástupních dveří. Mezivozové přechodové dveře jsou dvoukřídlé, posuvné, poloautomatické a ovládané pomocí tlačítek. Oddílové dveře také posuvné, poloautomatické a ovládané tlačítky, ale jsou jednokřídlé. Okna těchto vozů jsou polospouštěcí.\n\nVe vozech se nachází jeden velkoprostorový oddíl pro přepravu cestujících a oddíl pro přepravu jízdních kol, dětských kočárků a rozměrných zavazadel. Velkoprostorový oddíl se skládá z devíti fiktivních oddílů. Samostatné sedačky s látkovým potahem a koženkovou opěrkou hlavy jsou uspořádány proti sobě, příčné uspořádání sedaček je 2 + 2. V tomto oddíle se nachází 72 míst k sezení. V oddíle pro zavazadla je dalších dvanáct sklopných sedaček. Vozy tedy mají celkem 84 míst k sezení. Zavazadlové police v oddíle pro cestující jsou příčné.\n\nPro zásobování elektrickou energií jsou na podvozcích nainstalovány nápravové generátory. Osvětlení vozů je řešeno pomocí zářivek. Vozy mají naftové topení. Naftový agregát Hydronic 35 Eberspacher ohřívá vzduch, který je rozháněn po voze. Vozy mají kromě naftového i elektrické topení. Díky tomu mohou být vozy řazeny do klasických souprav s elektrickým vytápěním.\n\nVozy měly původně červený nátěr se širokým žlutým pruhem pod okny a šedou střechou, nově nátěr od studia Najbrt.\n\nVozy jsou primárně určeny do souprav s motorovými vozy 854 a případně i řídicími vozy řad Bfbrdtn nebo ABfbrdtn. Do provozu zasahovaly od roku 2004, a to na rychlících na trase Praha – Turnov – Tanvald. Přibližně od roku 2012 byly vozy nasazovány sporadicky. Jejich prozatím poslední nasazení proběhlo na konci června 2013 na trase Praha – České Budějovice. Dne 14. listopadu 2013 byly oba existující vozy navrženy na zrušení a na přelomu let 2013 a 2014 byly zrušeny. Roku 2015 byly opětovně navráceny do vozového parku a v březnu a červnu 2015 byly převezeny do DPOV Nymburk. V průběhu roku 2016 jsou nasazovány do běžného provozu na trati 246.\n\n"}
{"id": "592899", "url": "https://cs.wikipedia.org/wiki?curid=592899", "title": "Seznam videoher Simpsonových", "text": "Seznam videoher Simpsonových\n\nSimpsonovské videohry jsou oficiální videohry, které používají postavy z animovaného televizního seriálu \"Simpsonovi\". Popularita Simpsonových motivovala videoherní průmysl, aby využil postavy a prostředí Springfieldu. Zatímco odezva odborné kritiky a veřejnosti byla smíšená, někteří vydavatelé simpsonovskými hrami dosáhli komerního úspěchu, zejména Konami s počítačovou hrou \"The Simpsons\" a Acclaim Entertainment s \"\". \n\nSimpsonovské videohry zasáhly do mnoha videoherních žánrů a systémů, včetně \"The Simpsons Hit & Run\", \"The Simpsons Road Rage\", \"The Simpsons Skateboarding\", \"\", \"\" a \"Krusty's Super Fun House\". Poslední generace se setkala s větší oblibou široké veřejnosti, počínaje \"The Simpsons Road Rage\", která je založena na \"Crazy Taxi\". Vznikly i dvě simpsonovské pinballové hry – první vyšla už krátce po odvysílání první řady seriálu. \n\nSpolečnost Vivendi Universal Games, vydavatel pozdějších simpsonovských her, oznámila krátce po vydání \"The Simpsons Hit & Run\", že hodlá ve své publikační práci pokračovat. Od té doby však nepřišly žádné další zprávy o vývoji dalších her. Ke zrušení jejích plánů nepochybně došlo, když společnost Electronic Arts (EA) oznámila v listopadu 2005, že hodlá koupit exkluzivní licenční práva k vydávání budoucích titulů simpsonovských her, včetně případného vztahu k tehdy připravovanému celovečernímu snímku \"Simpsonovi ve filmu\". \n\nV květnu 2007 společnost EA oznámila vydání nového titulu, \"The Simpsons Game\", který byl licencován pro herní konzoly včetně Wii, Xbox 360, Nintendo DS, PlayStation 2, PlayStation Portable a PlayStation 3. V květnu 2007 rovněž společnost Microsoft oznámila vydání limitované edice \"The Simpsons\" pro Xbox 360. Podle \"The Simpsons Channel\" Microsoft distribuoval pouze 100 propagačních kusů.\n\n\n"}
{"id": "592900", "url": "https://cs.wikipedia.org/wiki?curid=592900", "title": "Rodobrana", "text": "Rodobrana\n\nRodobrana byla polovojenská organizace Hlinkovy slovenské ľudové strany. V Československu působila v letech 1923 až 1929. Byla předchůdkyní pozdější Hlinkovy gardy. V rámci HG byla obnovena v letech 1938–1940 jako její elitní součást.\n\nOrganizace vznikla v lednu 1923. Inspirátorem jejího vzniku a hlavním ideologem byl Vojtech Tuka, oficiálně stál v čele Vojtech Hudec. Fungovala jako pořádková služba na shromážděních strany, ale byla používána také k zastrašování politických protivníků, někdy i s použitím násilí. Rodobrana byla ovlivněná italským fašismem, projevovaly se v ní protičeské a protižidovské tendence. Rychle se rozrůstala a její členové byli několikrát vyšetřováni československými státními orgány kvůli výtržnostem na stranických shromážděních. Tyto excesy, ale hlavně protičeské zaměření Rodobrany, byly důvodem k úřednímu zastavení její činnosti v srpnu 1923. Do konce roku 1925 dál fungovala v ilegalitě. V první polovině roku 1926 byla činnost Rodobrany obnovena, v létě začal vycházet stejnojmenný časopis. Počet členů dosáhl údajně 50 až 60 tisíc mužů. Po odsouzení Vojtecha Tuky k 15 letům vězení za špionáž ve prospěch Maďarska v roce 1929 byla činnost Rodobrany opět ukončena.\n\nPo vzniku Hlinkovy gardy začali od podzimu 1938 bývalí členové Rodobrany se znovuvytvářením její struktury jako elitní součásti HG. Jejich záměrem bylo vytvořit slovenskou obdobu SS. O vzniku Rodobrany jako samostatného oddělení rozhodl velitel HG v únoru 1939. V první polovině tohoto roku bylo započato s vytvářením vlastní zpravodajské služby \"Dôvernícka služba Rodobrany\" (DSR). Podle plánů rodobranců měla DSR fungovat jako samostatný bezpečnostní aparát a politická policie. K tomu však nedošlo kvůli silnému odporu Ústředny státní bezpečnosti (ÚŠB) a umírněného křídla HSĽS v čele s prezidentem Tisem. Tato část strany měla s vedoucími představiteli organizace dlouhotrvající spory, což nakonec způsobilo, že Rodobrana byla v červnu 1940 rozpuštěna a splynula s HG. Po nástupu Alexandra Macha do funkce ministra vnitra se ale někteří bývalí rodobranci stali příslušníky ÚŠB.\n\n"}
{"id": "592902", "url": "https://cs.wikipedia.org/wiki?curid=592902", "title": "Hana Cavallarová", "text": "Hana Cavallarová\n\nHana Cavallarová, \"křtěná\" Johanna Rozálie, \"v některých zdrojích je uváděna celým jménem\" Johana Weissová-Cavallarová, \"případně s příjmením\" Kavalárová (18. května 1863 Praha – 6. dubna 1946 Řevnice), byla česká operní pěvkyně-sopranistka, členka souboru Národního divadla.\n\nNarodila se v rodině pražského kloboučníka Ludvíka Cavallara, syna přistěhovalce ze severní Itálie. Od dětství měla hudební a herecké nadání a vystupovala v dětských rolích – poprvé r. 1871 ve hře \"Slepá babička\" od Františka Pravdy na slavnostech Komenského. Absolvovala vyšší dívčí školu, zpěv studovala od roku 1876 soukromě u Anny Laubové (vdova po houslistovi Ferdinandu Laubovi) a role se učila u Otilie Sklenářové-Malé.\n\nUž od prvních operních vystoupení, např. jako družička v \"Čarostřelci\" (Carl Maria von Weber), na sebe upozornila jasným hlasem, prostým přednesem a osobním šarmem. Studiem a cvičením se v pozdějších letech zdokonalovala, takže se stala důležitou členkou operního souboru Národního divadla. Byla menší postavy, což jí pomáhalo hlavně v komických rolích. Kritika na ní oceňovala všestrannost – v komických operetách měla rozmarný, svěží a vtipný projev (jeden redaktor ji pochvalně nazval „divadelní rarášek“), naopak v operách měl její zpěv vysokou, akademickou dokonalost. Byla plná životního i divadelního temperamentu. Její kariéra dosáhla vrcholu v letech 1891–99. 2. prosince 1899 vystoupila v Národním divadle naposledy ve hře J. K. Tyla \"Jiříkovo vidění\" a z vlastní vůle odešla z veřejného života. Přestěhovala se do Řevnic, kde s manželem Juliem Weissem (provdala se za něj roku 1893) vystavěli dům č. 1 na náměstí Jiřího z Poděbrad. Bydlela tam do konce života. Pomáhala místním divadelním ochotníkům a občas i hrála v Lesním divadle.\n\nV roce 1885 se její portrét dostal na Hynaisovu oponu Národního divadla. Druhá, mírně skloněná dívka zprava má podobu Cavallarové.\n\n\n\n"}
{"id": "592905", "url": "https://cs.wikipedia.org/wiki?curid=592905", "title": "Paul Engelmann", "text": "Paul Engelmann\n\nPaul Engelmann (14. června 1891, Olomouc – 5. února 1965, Tel Aviv) byl izraelský architekt a filozof moravského původu, který je dnes nejvíce znám pro své přátelství s architektem a filozofem Ludwigem Wittgensteinem.\n\nNarodil se v asimilované židovské rodině žijící v Olomouci, jako nejstarší ze tří dětí. Nešlo o nijak zámožnou rodinu. Jeho otec při obchodování zbankrotoval, takže musel pracovat jako pojišťovací agent. Po absolvování olomouckého německého gymnázia odešel do Vídně studovat architekturu na Vídeňskou technickou univerzitu k Adolfu Loosovi, uznávanému rakouskému architektovi moravského původu. Studia na rok přerušil a pracoval jako sekretář novináře Karla Krause. V roce 1915 se Engelmann stal diplomovaným architektem. Vojenské služby v první světové válce byl ze zdravotních důvodů (po prodělané tuberkulóze) zproštěn, za což byl jako pacifista vděčný. Válečná léta proto ve značném rozsahu trávil v Olomouci. Díky tomu se roku 1916 seznámil s Ludwigem Wittgensteinem, který v Olomouci několik měsíců navštěvoval školu pro dělostřelecké důstojníky.\n\nWittgenstein, Engelmann a spolu s nimi také pozdější uznávaný advokát Jindřich Groag tehdy tvořili nerozlučnou trojici. Na pozadí válečných útrap přemýšleli o smyslu života, společně četli Bibli a knihy Lva Tolstého. Přátelství mezi Engelmannem a Wittgensteinem trvalo až do roku 1928.\n\nMezi roky 1926 až 1928 žil ve Vídni, následně se vrátil do rodné Olomouce. Ve Vídni, v Olomouci a v Ostravě po něm zůstalo několik úspěšně realizovaných projektů. \n\nPo smrti své matky se v roce 1934 pod vlivem rostoucího politického napětí v sousedním Německu odstěhoval do tehdejší Palestiny. Usadil se v Tel Avivu, kde se živil jako návrhář nábytku. Jako filozof se hojně věnoval přednáškové činnosti. Na trvalo za ním do Palestiny přesídlil i Max Zweig, jeho olomoucký kamarád z mládí. Ten později také inicioval knižní vydání korespondence mezi Engelmannem a Wittgensteinem., \n\n\n \n"}
{"id": "592914", "url": "https://cs.wikipedia.org/wiki?curid=592914", "title": "Odpírání vojenské služby", "text": "Odpírání vojenské služby\n\nOdpírání vojenské služby je termín používaný pro vědomé odmítání vojenské služby z důvodu svědomí a z důvodů mravních. Mezinárodně je pro odpírače používán termín Conscientious Objectors. Osoby odpírající v tomto smyslu vojnu nejsou těmi, kteří by na vojnu odmítali chodit ze strachu nebo z lenosti. Jejich důvody jsou principiální, ať již obecně morální nebo náboženské.\n\nV zemích, kde není uzákoněna náhradní civilní služba, jsou odpírači vojny odhodláni za své odmítnutí trpět ve vězení, případně přijmout společenskou kritiku. V dobách válek byli někteří odpírači odsouzeni k trestu smrti a popraveni. K takovému vytrvalému odporu je pochopitelně třeba značná odvaha, což byl také důvod, proč státní orgány západních demokracií v první polovině 20. století postupně začaly rozlišovat mezi odpírači z důvodu svědomí na jedné straně a různými živly snažícími se vyhnout vojně na straně druhé. Pevné postoje mnoha conscientious objectors byly jedním z činitelů, které v západních demokraciích vedly k zavedení dílčí nebo plošné civilní služby.\n\nNa rozdíl od pacifismu, které je v podstatě občanským hnutím usilujícím o vliv na veřejnost a politiku, považují odpírači vojenské služby své postoje za více méně vlastní privátní záležitost. Dalším rozdílem mezi pacifismem a odpíráním vojny je skutečnost, že pacifisté se proti zbrojení a válkám vymezují slovně, ovšem v okamžiku války se do bojů zapojují. Mnoho pacifistů tedy vojenskou službu aktivně neodpírá, ale pouze proti ní ideově bojuje, nebo ji veřejně kritizuje. Odpírači vojenské služby se naopak do takové kritiky zapojují spíše výjimečně. Mnohé conscientious objectors lze totiž označit za apolitické jedince.\n\n\nExistuje několik historicky tradičních církevních komunit, jejichž členové v minulosti odmítali sloužit v armádě (Kvakeři, Mennonité, Amišové, uherští a srbští Nazaréni). Dnes však důsledně odmítají vojenskou službu a související záležitosti pouze někteří členové těchto církví. Specifickou skupinou jsou Adventisté, kteří obecně vzato činnost v armádě neodmítají. Někteří adventisté však odmítají plnit vojenské rozkazy během soboty, kterou považují za Sabat. Celosvětově jedinou náboženskou skupinou, jejíž členové odmítají vojenskou službu, jsou od konce 30. let 20. století Svědkové Jehovovi. \n\nV období komunismu neexistovala pro československé muže odmítající sloužit v komunistické armádě žádná běžně dostupná náhradní alternativa. Někteří muži se vojně vyhnuli mnohaletými závazky v těžebním průmyslu, další byli během lékařské prohlídky uznáni jako vojny neschopní a získali tzv. modrou knížku. Neoblomné odpůrce režim tvrdě trestal. Několik stovek vytrvalých odpíračů (většinou svědků Jehovových) bylo v komunistickém Československu za své postoje vězněno.\n\n\n\n"}
{"id": "592917", "url": "https://cs.wikipedia.org/wiki?curid=592917", "title": "ABC3", "text": "ABC3\n\nABC3 je australský veřejnoprávní televizní kanál provozovaný společností Australian Broadcasting Corporation. Tento kanál začal vysílat 4. prosince 2009 v 18:00, s pořadem \"Countdown to 3\", který byl vysílán jako \"předskokan\" již v 17:00\n\nV září 2007 oznámila vláda Austrálie, že bude spouštěn nový digitální televizní kanál pro děti, pod názvem ABC3. Na televizních přijímačích se objevila virtuální předvolba pro kanál ABC3 již v roce 2008 pro zaručení místa pro budoucí kanál. ABC3 byl schválen summitem Australia 2020 Summit a předán jako jeden z návrhů vládě.V dubnu 2009 byl návrh oficiálně schválen vládou a v rozpčtu na období 2009-10 mu bylo přiděleno $67 milionů z celkových $167 milionů pro ABC od vlády.\n\n18. června 2009 byla spuštěna první veřejná kampaň kanálu ABC3 s názvem \"MeOn3\". Tato kampaň hledala nový moderátorský talent. 22. října 2009 byla zveřejněna jména 6 nových moderátorů. Amberley Lobo a Kayne Tremills pro pořad Studio 3, spolu s Benem Crawley jako reportérem. Scott Tweedie uvádí Prank Patrol, zatímco Hannah Wang a Stephanie 'Hex' Bendixsen uvádí pořady Rush TV a Good Game SP.\n\nKanál vysílá denně od 6:00 do 21:00 a míří na věkovou skupinu 6 - 15 let. Kanál vysílá rozmanitou škálu pořadů různých žánrů jako komedie, drama, hudební pořady, anime, extrémní sporty, pořady o volné přírodě a zpravodajské pořady. Kanál má obbsahovat minimálně 50% obsahu vyprodukovaného v Austrálii.\n\nNové pořady vysílané na tomto kanále jsou například historické drama \"My Place\", sitcom \"West Coast Kids\", pořady o přírodě \"Dead Gorgeous\", anime \"CJ the DJ\", a pořad o zprávách tvořený týmem pořadu \"Behind the News\".\n\nMezi programy v současné době vysílané patří:\n\nPořady jejichž vysílání bude zahájeno v nejbližší budoucnosti:\n\n\nTyto pořady byly dříve na ABC3 vysílány:\n\n\n"}
{"id": "592919", "url": "https://cs.wikipedia.org/wiki?curid=592919", "title": "Investiční životní pojištění", "text": "Investiční životní pojištění\n\nInvestiční životní pojištění vzniklo jako alternativa k produktu Kapitálové životní pojištění. V České republice se tento produkt začal v roce 2002 a v roce 2003 masivně rozšiřovat mezi běžnou klientelu. Hlavní prodejní argumenty byly slibované zajímavé výnosy. Investiční životní pojištění je však třeba brát primárně jako pojistný produkt, jehož cílem je krýt následky úrazů a nemocí.\nInvestiční životní pojištění je pojistný nástroj, který kombinuje pojistný produkt s investičním produktem. Patří do skupiny produktů komerčního pojištění. Smyslem produktu je zajistit životní úroveň pojištěného a jeho rodiny i v případě zdravotních problémů nebo úmrtí pojištěnce, ale také vytvořit finanční rezervy, čímž se liší od klasického životního pojištění. \n\nU tohoto druhu životního pojištění klient obvykle získá peníze i v případě, že se žádná pojistná událost neuskuteční. Stačí, aby se \"dožil\" konce smlouvy. Přesto je tento druh kombinovaného produktu zpravidla velmi netransparentní a má velmi nízké výnosy, v reálné hodnotě mnohdy i záporné. Jeho výhoda je ale v tom, že lze část nákladu na něj za jistých okolností odečíst z daní a že na něj může přispívat i zaměstnavatel, který si též tento příspěvek může odečíst z daňového základu. Odečitatelný příspěvek může být až do výše 50000 Kč ročně.\n\nInvestiční životní pojištění (IŽP) je smlouva mezi soukromou osobou (pojistník), osobou pojištěnou (pojištěný) a pojišťovnou (pojistitel), ve které se pojistitel zavazuje plnit v případě pojistné události za sjednaná rizika. Investiční životní pojištění se skládá ze dvou částí. První část je riziková a druhá část je rezervotvorná.\n\nRiziková část IŽP umožňuje různá pojištění a připojištění. Hlavním pojištěním je pojištění pro případ smrti, které je vyžadováno vždy, někdy však jen na symbolickou částku ve výši 2000,- Kč. Další pojištění, které lze ve smlouvě sjednat, může být: smrt úrazem, denní odškodné v případě úrazu, pracovní neschopnost, trvalé následky úrazu, hospitalizace, invalidita prvního, druhého a třetího stupně, závažná onemocnění, případně různé asistenční služby lékařů.\n\nNejdůležitější částí pojistné smlouvy jsou pojistné podmínky. Pojistné podmínky vymezují vztah mezi pojistníkem, pojištěným a pojistitelem. Definují pojistné události, rovněž obsahují výluky, tedy situace, kdy není pojistitel povinen plnit. Dále obsahují sazebník poplatků.\n\nKaždé pojistné podmínky obsahují řadu výluk. Někdy jde o výluky zcela běžné, například když se vám stane úraz při páchání trestné činnosti nebo se úmyslně sebepoškozujete. Některé výluky ale můžou být neodůvodněné a je tak třeba vybrat pojišťovnu a pojistný produkt, který vám bude vyhovovat z pohledu pojistných podmínek a výluk.\n\nPojistné události krátce po sjednání pojistné smlouvy můžou být problematické z hlediska čekací doby, ve které pojišťovna nemusí plnit. U úrazových připojištění čekací doby standardně nejsou, ale například u pracovní neschopnosti z důvodu nemoci je čekací doba standardně 3 měsíce od počátku pojištění. Pokud omarodíte v této lhůtě, pojišťovna nemusí plnit. V případě invalidity je čekací době většinou 12 až 24 měsíců.\n\nPoplatky spojené s rizikovou částí životního pojištění jsou uvedeny v pojistných podmínkách. Platí pravidlo, že čím je člověk starší, tím platí vyšší rizikové poplatky. Vliv má také zdravotní stav. Čím horší zdravotní stav máte, tím budete platit více a nebo vás žádná pojišťovna nepojistí.\n\nRezervotvorná část umožňuje pojistníkovi vytvořit finanční rezervu v pojistném produktu. Pojistník si sám nastavuje investiční strategii s ohledem na svůj investiční horizont a vnímání rizika. Lze zvolit dynamickou strategie stejně tak jako fond s garantovaným zhodnocením.\n\nVytváření rezerv v produktu investičního životního pojištění není moc vhodné, neboť výběr peněz trvá delší dobu než z podílového fondu a rovněž záleží i na pojistných podmínkách daného produktu, jestli umožňuje mimořádné výběry a jak jsou tyto výběry zpoplatňuje. Například Česká pojišťovna má v pojistných podmínkách, že pojistitel si vyhrazuje právo žádost o mimořádný výběr zamítnout.\n\nNa zhodnocení peněz v rezervotvorné části investičního životního pojištění mají vliv poplatky. Standardně se jedná o tyto poplatky: poplatek za sjednání smlouvy, poplatek za vedení smlouvy, inkasní poplatek, alokační poplatek, manažerský poplatek a dále poplatky na straně investiční společnosti, která daný fond spravuje. Existuje několik ukazatelů nákladovosti rezervotvorné složky investičního pojištění, například TANK. Veškeré ukazatele dokazují, že investiční životní pojištění je velmi nevhodný produkt na vytváření finančních rezerv.\n\nPokud se rozhodnete pro mimořádný výběr nebo pro předčasné ukončení pojistné smlouvy, máte nárok na takzvané odbytné. Nárok na odbytné však nemáte při ukončení pojistné smlouvy do dvou let od počátku pojistné smlouvy. Odbytné je částka, která je pojistníkovi vyplacena. Odbytné se počítá tak, že si pojišťovna strhne z vytvořené rezervy pojistníka poplatky dle pojistných podmínek. Výslednou částku vyplatí klientovi.\n\nInvestiční životní pojištění je podporováno státem, který pojištěnému umožňuje daňové úlevy. Zákon o daních z příjmů umožňuje odepisovat ze základu daně z příjmů příspěvek na životní pojištění. Maximální odečitatelná částka činí 12000 Kč ročně. Tato celková částka se nemění ani při uzavření více pojistných smluv. \n\nLeden 2017 přinesl pro pojištěnce ještě větší daňové výhody. Pokud má klient správně nastavenou smlouvu, bude si moci snížit daňový základ až o 24 tisíc korun. Při čerpání maximálního daňového odpočtu ve výši 24 000 korun dochází k daňové úspoře 3 600 Kč (15 % z 24 000 Kč).\n\nPodmínky smlouvy musí být: \n\n\nPozor, pokud dojde k předčasnému ukončení smlouvy, je nutné všechny uplatněné úlevy zpětně dodanit a vrátit tak státu. To platí jak pro daňové úlevy na platby klienta, tak na daňové úlevy na příspěvky zaměstnavatele.\n\n\n"}
{"id": "592924", "url": "https://cs.wikipedia.org/wiki?curid=592924", "title": "Jean-Baptiste Mondino", "text": "Jean-Baptiste Mondino\n\nJean-Baptiste Mondino (* 21. července 1949 Aubervilliers, Francie) je současný francouzský portrétní a módní fotograf a režisér videoklipů.\n\nOd 70. let spolupracoval s reklamní agenturou \"Publicis\", pro které dělal reklamu, módní a portrétní snímky a videoklipy. Pracoval převážně pro módní návrháře a dámské časopisy. Jeho portréty jsou zároveň smyslné i „drzé“. Jeho díla jsou přehnaně komponované a hrané – připomínají políčko vytržené z filmu – divák si může sám domyslet jejich kontext.\n\nRežíroval videoklipy pro Madonnu, Davida Bowie, Stinga, Björk, China Moses (dcera Dee Dee Bridgewatera), Les Rita Mitsouko, Tomem Waitsem, Alainem Bashungem a řadu dalších.\n\nNa konci osmdesátých let společnost \"Bandits\" a společně s fotografem Gerardem Rufinem začal zhotovovat originální přebaly na CD. Fotografoval obaly alb pro Marianne Faithfull \"Before The Poison\" (2005) a \"Easy Come, Easy Go\" (2008), \"Hormonally Yours\" skupiny Shakespear's Sisters (1992) a je uměleckým direktorem pro speciální vydání DVD režisérky Anny Rohartové.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "592929", "url": "https://cs.wikipedia.org/wiki?curid=592929", "title": "SnoRNP", "text": "SnoRNP\n\nsnoRNP je zkratka pro skupinu ribonukleoproteinů vzniklá z anglického spojení small nucleolar ribonucleoprotein, tedy malý jadérkový ribonukleoprotein. Jedná se o komplexy RNA a bílkovin, vyskytující se v jadérku. Zmíněná RNA se konkrétně označuje jako snoRNA. SnoRNA komplexy se účastní zřejmě zejména úprav ribozomální RNA (rRNA) v jadérku, ale dále také dalších typů RNA (jako je snRNA a další). Zprostředkovávají zejména methylaci na 2' hydroxylové skupině ribózy a tvorbu pseudouridinu (izomer uridinu).\n"}
{"id": "592941", "url": "https://cs.wikipedia.org/wiki?curid=592941", "title": "Papájovité", "text": "Papájovité\n\nPapájovité (\"Caricaceae\") je čeleď teplomilných rostlin, převážně s velkými jedlými plody, zařazená do řádu brukvotvarých.\n\nČeleď papájovité byla v taxonomických systémech založených na morfologii řazena různě, někdy byla v řádu violkotvaré, jindy měla samostatný řád papájotvaré. S nástupem kladistického taxonomického systému APG III byla čeleď na základě evolučních vztahů začleněna do řádu brukvotvarých.\n\nJsou to rostliny tropů a subtropů, pocházejí pravděpodobně ze Střední a Jižní Ameriky a ze Západní Afriky (rod \"Cylicomorpha\"). Postupně se rozšířily do paleotropické oblasti celé zeměkoule. V ČR se pěstují jen v botanických zahradách, např. v Praze a Liberci.\n\nPapájovité jsou tvořeny částečně dřevnatějícími bylinami mající převážně tvary stromů a keřů nebo jsou zřídka přízemní (rod \"Jarilla\"). Jsou málo větvené, na vrcholcích mají shluky listů. \"Stromy\" s nepravými měkkými kmeny, (ve skutečnosti to jsou lodyhy), mohou dorůst do výše až 10 m a jsou vzhledem podobné palmám. Povrchová pletiva \"kmenů\" jsou vyztužena síti zpevňujících vláken. Některé druhy mají lodyhy dužnaté a řadíme je mezi sukulenty. Rostliny mají v pletivu latex.\n\nVeliké střídavé řapíkaté listy jsou jednoduché nebo dlanitě složené, lístky bývají zpeřeně laločné. Čepel listů bývá obvykle celokrajná, vzácně rozeklaná. Občas se vyskytují palisty, které bývají trnité. Mezofyl obsahuje krystaly šťavelanu vápenatého.\n\nRostliny jsou jednodomé i dvoudomé, některé jsou mnohomanželné. Cyklické úžlabní květy, bývají jedno i oboupohlavné, jsou solitérní nebo seřazeny do vrchličnatých (samičí) nebo latnatých (samčí) květenství. 5četné květy mají lísky ve dvou přeslenech, korunní jsou zkroucené nebo miskovité, kališní jsou drobné. U samčích květů s prodlouženými nitkami vytváří koruna krátkou trubku, u samičích dlouhou. Tyčinek bývá 5 nebo 10 a jsou uspořádány v jednom nebo dvou přeslenech. Synkarpní gyneceum se skládá z 5 plodolistů. Svrchní semeníky mají jednu nebo pět čnělek, blizen je také pět. Opylovači jsou hlavně motýli a můry.\n\nPlody jsou dužnaté nepukavé bobule s mnoha hnědými nebo černými semeny obklopenými slizem, mají hodně endospermu (znak starobylosti).\n\nPohlavnost stromu se dočasně může změnit při vysokých teplotách prostředí nebo trvale při hrubém zásahu, např. při uříznutí vrcholku.\n\n\nVětšina druhů se pěstuje pro velké výživné plody, které slouží jako potrava nejen lidem. Mnohé plody obsahují latex s enzymy rozkládající bílkoviny a zmírňující bolest. Semen některých druhů se používá jako náhrada pepře a v léčitelství.\n\nČeleď papájovité není příliš rozsáhlá, je do ní řazeno 4 až 5 rodů s asi 30 druhy. Zde je novější varianta s 5 rody, ve které rod papája zůstal monotypický s jediným druhem. Druhově nejbohatší je rod \"Vasconcellea\" (asi 20), do kterého byly přesunuty bývalé druhy rodu papája.\nFylogenetické studie naznačují, že nejbližší příbuznou čeledi je \"Moringaceae\" pocházející z indického subkontinentu a Afriky.\n\n"}
{"id": "592955", "url": "https://cs.wikipedia.org/wiki?curid=592955", "title": "Miroslav Fryčer", "text": "Miroslav Fryčer\n\nMiroslav Fryčer (* 27. září 1959 v Opavě) je bývalý československý hokejový útočník a český trenér.\n\nS hokejem začínal ve Vítkovicích, kde v sezoně 1980/81 pomohl vybojovat titul v československé lize. Po 4 sezonách ve Vítkovicích odešel do zámoří hrát NHL do týmu Quebec Nordiques, kde odehrál 49 zápasů, poté byl vyměněn se 7. volbou draftu do týmu Toronto Maple Leafs za Jeffa Triana a Wilfa Paiementa. V Torontu odehrál 7 sezon (1981–1988) a v sezoně 1985/86 se stal nejlepším hráčem týmu se 75 body. Před novou sezonou 1988/89 byl vyměněn do Detroitu Red Wings za Darrena Veitche, ale v Detroitu odehrál pouze 23 zápasů a poté byl vyměněn s Rickem Judsonem do týmu Edmonton Oilers, kde dohrál sezonu. Před novou sezonou 1989/90 odešel z NHL a podepsal smlouvu s německým týmem Wölfe Freiburg a v sezoně 1990/91 se stal nejlepším hráčem týmu se 41 body. Před poslední sezonou 1991/92 přestoupil do Italské ligy do týmu HC Bruneck. Po ukončení hráčské kariéry se věnuje trenerství.\n\n\n\n\n\n"}
{"id": "592959", "url": "https://cs.wikipedia.org/wiki?curid=592959", "title": "Šmu'el Dajan", "text": "Šmu'el Dajan\n\nŠmu'el Dajan (: , 8. srpna 1891 – 11. srpna 1968) byl sionistický aktivista během období britské mandátní Palestiny a izraelský politik a poslanec Knesetu za stranu Mapaj.\n\nNarodil se ve městě Zhashkiv v Ruském impériu (dnešní Ukrajina) do chasidské rodiny, jako chlapec se přidal k sionistickému hnutí a v roce 1908 emigroval do Palestiny, která v té době byla pod Osmanskou říší. Pracoval v zemědělství v osadách Petach Tikva, Rechovot, Javne'el a Kineret, a to až do roku 1911, kdy začal být aktivní ve Straně mladých pracujících (\"Young Workers Party\"). Byl jedním z prvních osadníku v prvním kibucu Deganija Alef, odkud však odešel a v roce 1921 pomáhal zakládat první mošav Nahalal. Jako jeden z vůdců rodícího se mošavnického hnutí podnikl jakožto sionistický emisar několik cest do Spojených států a Polska.\n\nV roce 1949 byl v prvních izraelských parlamentních volbách zvolen poslancem za stranu Mapaj a během funkčního období prvního Knesetu byl místopředsedou Knesetu. Poslancem byl i v dalších dvou následujících funkčních obdobích až do roku 1955.\n\nSe svou manželkou Deborou se oženil v roce 1915 a společně měli tři děti, dceru Avivu a syny Mošeho a Corika. Corik zahynul během izraelské války za nezávislost a druhým synem je Moše Dajan, izraelský generál a státník. Šmu'elova vnučka Ja'el Dajanová byla rovněž poslankyní Knesetu, jako její otec a děda.\n\n"}
{"id": "592962", "url": "https://cs.wikipedia.org/wiki?curid=592962", "title": "Zvolský vrch", "text": "Zvolský vrch\n\nZvolský vrch (299 m n. m.) je vrchol v České republice ležící v okrese Náchod, asi 5 km severovýchodně od města Jaroměř, u jihovýchodního okraje vesnice Zvole na jejím katastrálním území.\n\nJe to vrchol výrazné plošiny mezi údolími Úpy a Metuje. Vrch je tvořen svrchnokřídovými slínovci s polohami vápenců. Vrch je nezalesněný, jsou zde pole a louka. Jsou z něho za pěkného počasí krásné panoramatické výhledy od roviny směrem na Hradec Králové, dále na Krkonoše, Náchodskou vrchovinu a Orlické hory. Na vrcholu se nachází převáděč mobilního operátora.\n\nZvolský vrch náleží do subprovincie Česká tabule, oblasti Východočeská tabule, celku Orlická tabule, podcelku Úpsko-Metujská tabule, okrsku Českoskalická tabule a podokrsku Velkojesenická tabule.\n\nPodle alternativního členění Demka a Mackovčina náleží vrch do okrsku Rychnovecká tabule.\n"}
{"id": "592965", "url": "https://cs.wikipedia.org/wiki?curid=592965", "title": "Complex", "text": "Complex\n\nComplex je jedna z nejznámějších demo skupin pro platformu Amiga pocházející z Finska. Skupina vznikla na jaře roku 1989 sloučením dvou skupin – \"Overload\" a aktivnější \"Phalanx\".\nČleny skupiny byli talentovaní programátoři, kteří se zasloužili o vysokou produktivity v raných časech skupiny. Kromě dem a inter začal Complex vydávat humorný diskmag \"Maggy\", který se záhy stal na finské scéně velmi známým a oblíbeným.\nVelký úspěch zaznamenala skupina v roce 1991 v Kajaani na Society party, kde vyhrála první místo se svým demem \"Vector Preview\". Kromě toho se podařilo třetí místo s dílem \"Universal Intensity\", které se vrylo do paměti hlavně díky nezapomenutelné hudbě od Turtle/Frantic.\nPostupem času přestala být skupina aktivní a její aktivita se od tvorby dem přesouvala k prodeji modemů. Podařilo se jí vyprodukovat brilantní demo \"Gospel Karaoke\", načež se ocitla ve fázi bývalé legendy. Mezi roky 1992 a 1994 nastala ve skupině velká fluktuace a poměrně velká produkce menších děl. Skupina postupně absorbovala členy z jiných zemí, hlavně z Německa. Po nástupu AGA architektury se k Complexu přidala francouzská divize Digitalu a společně vyprodukovali několik AGA dem, například demo \"Origin\", které vyhrálo v roce 1993 na demo párty The Party.\nPo odchodu Amigy z výsluní se ke skupině přidal programátor z PC scény JMagic a za jeho spolupráce vzniklo PC demo Dope. Skupina se přejmenovala na Komplex a v současnosti se jeví jako nečinná.\nSlogan skupiny: \"Complex - Suxx forever!\"\n\n\n"}
{"id": "592966", "url": "https://cs.wikipedia.org/wiki?curid=592966", "title": "Know Your Enemy", "text": "Know Your Enemy\n\nKnow Your Enemy je anglické úsloví znamenající „znej svého nepřítele“, může odkazovat k: \n"}
{"id": "592971", "url": "https://cs.wikipedia.org/wiki?curid=592971", "title": "Telem (politická strana)", "text": "Telem (politická strana)\n\nTelem (: ‎, akronym plného názvu , \"Tenu'a le-hitchadšut mamlachtit\", doslova „Hnutí za obrození státu“) byla izraelská parlamentní politická strana, která se v 80. letech podílela na koaliční vládě vedené Likudem. Hlavním programem strany byl odchod z okupovaných území.\n\nStrana byla založena 19. května 1981 během funkčního období devátého Knesetu Moše Dajanem a dvěma bývalými poslanci Likudu. Dajan byl do devátého Knesetu zvolen za stranu Ma'arach, která poprvé ve své historii prohrála (Ma'arach je následníkem strany Mapaj). Koaliční vládu vytvořil Menachem Begin z vítězného Likudu, který do ní pozval Národní náboženskou stranu, Agudat Jisra'el a Demokratické hnutí za změnu (Daš). Přizval však i Moše Dajana, aby ve vládě obsadil post ministra zahraničních věcí. Dajan, navzdory svému členství v Ma'arachu, který byl Beginovým politickým protivníkem, nabídku přijel, což mělo za následek jeho vyloučení z Ma'arachu.\n\nNecelé tři roky byl Dajan nezařazený poslanec, až v roce 1981 společně s Jigalem Hurvicem a Zalmanem Šovalem založil Telem. Zmínění dva poslanci v minulosti opustili Likud, aby založili formaci Rafi-Rešima mamlachtit (volná návaznost na starší politické strany Rafi a Rešima mamlachtit). Dne 15. června 1981 se k nim připojil ještě Šafik Asad, který opustil stranu Achva (do Knesetu byl zvolen za stranu Daš, tu však opustil a přešel do Tnu'a demokratit (\"Demokratického hnutí\"); opustil však i to a nakonec odešel do Achvy).\n\nV následujících parlamentních volbách v červnu 1981 strana získala dva poslanecké mandáty, které si rozdělili Dajan a Mordechaj Ben Porat, a byla přizvána do vznikající koaliční vlády, v níž byla Ben Poratovi nabídnuta funkce ministra bez portfeje. Když Dajan v říjnu téhož roku zemřel, byl v parlamentu nahrazen Hurvicem. Strana se však nakonec 6. června 1983 rozpadla, když Ben Porat vytvořil Hnutí za obnovu sociálního sionismu a Hurvic vytvořil Rafi-Rešima mamlachtit, jenž se později přejmenovala na Omec.\n\nV polovině 90. let byla založena nová strana stejného názvu někdejším poslancem za stranu Šas Josefem Azranem a kandidovala ve volbách v roce 1996. Nepodařilo se jí však překročit volební práh a následně zanikla.\n\n"}
{"id": "592972", "url": "https://cs.wikipedia.org/wiki?curid=592972", "title": "Attika (kraj)", "text": "Attika (kraj)\n\nAttika (: \"Αττική\", tj. \"Attiki\") je od roku 1987 jedním z krajů Řecka. Leží v něm hlavní město Atény a několik dalších měst. Rozloha kraje je 3808 km a žije v něm 3 827 624 obyvatel, naprostá většina v Athénách a přilehlých městech. Vedle téměř celého historického kraje Attiky k němu náleží území někdejšího starořeckého státu Megaridy, okrajová část historického území Bojótie (bývalá obec Erythres), ostrovy v Sarónském zálivu (Salamis, Aigína, Angistri, Poros), východní část historického kraje Argolidy s přilehlými ostrovy Dokosem, Hydrou, Spetsem, Spetsopoulou a izolované ostrovy ze souostroví Jónských ostrovů (Kythéra, Antikythéra s přilehlými ostrůvky).\n\nOd 1. ledna 2011 se kraj člení na následující regionální jednotky:\n\nDo roku 2010 se kraj členil na 4 prefektury: Athény, Pireus, Východní Attika, Západní Attika\n\n\n"}
{"id": "592974", "url": "https://cs.wikipedia.org/wiki?curid=592974", "title": "Seznam měst v Řecku", "text": "Seznam měst v Řecku\n\nSeznam měst v Řecku podává přehled o městech v Řecku (s 20 000 a více obyvateli) a o vývoji jejich populace v posledních desetiletích. Velká část těchto sídel tvoří aglomeraci Athén (3,8 milionu obyvatel, z toho vlastní Athény pouze 720 000) a Soluně (1 milion obyvatel, Soluň 350 000).\n\n"}
{"id": "592987", "url": "https://cs.wikipedia.org/wiki?curid=592987", "title": "Eichbüchl (zámek)", "text": "Eichbüchl (zámek)\n\nZámek Eichbüchl je památkově chráněná stavba v obci Katzelsdorf an der Leitha v okrese Wiener Neustadt-Land v rakouské spolkové zemi Dolní Rakousy. Je označován za rodiště \"druhé rakouské republiky\".\n\nZámek Eichbüchl byl pravděpodobně postavený ve 14. století. Z jiných zdrojů uváděných ve Vídeňském Novém Městě byl zámek postaven teprve mezi lety 1558 a 1566. Možné je, že první zámek byl za prvního tureckého obléhání v roce 1529 zničený a dnešní nový zámek je postavený poněkud stranou.\n\nPoprvé v dokumentech z 15. století byl jako vlastník uváděn „Georg Hohenkircher na Tegernau a Aichbüchelu“. Vesnici Eichbüchl založila v roce 1611 Katharina z Donawitz, paní z Aichbüchlu. Dnešní vzhled získal zámek na přelomu století.\n\nNa počátku 17. století byl spojený s panstvím Frohsdorf. Obě panství byla až do roku 1868 spojena.\n\nV roce 1906 byl zámek po dovozu čínského hedvábí zcela přestavěn v \"cukrářském stylu\". V roce 1938 byl zámek zabaven a za druhé světové války byl velmi zničený a vydrancovaný. Před válkou žil po dva roky na zámku Erwin Rommel (1891–1944).\n\nV roce 1945 vznikla zde za Karla Rennera (1870–1950) první vládní proklamace druhé rakouské republiky. Renner napsal dopis Stalinovi a pokoušel se s Adolfem Schärfem (1890–1965) a s křesťanským politikem Josefem Kollmannem (1868–1951) obnovit kontakty. Plánoval obnovení republiky v duchu roku 1920. Proto je zámek Eichbüchl často označován za rodiště „Republiky Rakouské“.\n\nNa památku těchto historických událostí umístili ve vstupní chodbě zámku tabuli s nápisem informujícím o vytvoření „druhé rakouské republiky“ ve dnech 20. až 27. dubna 1945.\n\nOd roku 1964 do 1977 žil na zámku Eichbüchl Ernst Florian Winter (1923–2014) se svou ženou Johannou von Trapp (1919–1994), dcerou George Ludwiga von Trapp (1880–1947). Tam vznikly po deseti letech \"Eichbüchlské-rozhovory\" rakouské semináře na místě mezinárodních jednání, kterých se zúčastnili profesoři jako Oskar Morgenstern (1902–1977), Paul Felix Lazarsfeld (1901–1976), Friedrich Heer (1916–1983) a Henry Kissinger (1916–1983).\n\nDne 27. dubna 2005 vznikla v rámci oslav \"60 let Republiky Rakousko\" prezentace dějinných událostí na zámku Eichhübl. Původcem a koordinátorem těchto projektů byl historik Johann Hagenhofer.\n\nZámek Eichhübl je dnes místem setkávání milovníků hudby. Je opět v soukromém držení.\n\n\n"}
{"id": "592994", "url": "https://cs.wikipedia.org/wiki?curid=592994", "title": "Fakulta strojního inženýrství Univerzity Jana Evangelisty Purkyně", "text": "Fakulta strojního inženýrství Univerzity Jana Evangelisty Purkyně\n\nFakulta strojního inženýrství (FSI) je jediná technická fakulta Univerzity Jana Evangelisty Purkyně (UJEP).\n\nJedná se o relativně mladou fakultu, jejíž svébytná historie sahá do 90. let 20. století. Kořeny fakulty lze však vystopovat o něco hlouběji v historii, konkrétně na Katedře technické výchovy Pedagogické fakulty. Tato katedra se 1. prosince 1998 osamostatnila a vznikl Ústav techniky a řízení výroby, jako další samostatná součást univerzity. 1. září 2006 se pak ústav, se souhlasem Akreditační komise ČR, transformoval na samostatnou fakultu, tak jak ji známe v současnosti. V roce 2010 pak při fakultě vznikl Vědeckotechnický park Ústí nad Labem. Od 1. 9. 2017 fakulta změnila název z původně Fakulty výrobních technologií a managementu na Fakultu strojního inženýrství. Hlavním důvodem bylo, aby nový název lépe charakterizoval oblast fakultou realizovaných studijních oborů a programů.\n\nFakulta strojního inženýrství je budována jako špičková pedagogicko-vědecká instituce se zaměřením na celkové vysokoškolské vzdělávání v širokém spektru studijních oborů a programů od bakalářského, přes magisterské až po doktorské. Zabývá se na základním a aplikovaným výzkumem, vývojem a inovacemi v oblasti strojírenských technologií, povrchových úprav, kovových materiálů, průmyslového inženýrství, podnikových procesů, konstrukce strojů, počítačových simulací, prouděním a oblastí energetiky. Na fakultě byly za posledních pět let akreditovány a otevřeny nové studijní obory, které se zaměřují na strojírenské technologie, konstrukce, energetiku a materiály.\n\nFakulta připravuje technicko-ekonomické absolventy v bakalářském, magisterském a od akademického roku 2007/2008 i doktorském studijním programu. Akreditován má ve všech těchto stupních studijní program Strojírenská technologie, v bakalářském a magisterském studijním programu Strojírenství a v bakalářském a magisterském studijním programu Energetiku. V akademickém roce 2009/2010 přesáhl počet všech studentů fakulty v prezenční a kombinované formě studia magickou hranici 500. Jejich výuku zajišťují asi čtyři desítky akademických pracovníků, kteří jsou rozčleněni podle svého zaměření do dvou ústavů. O kvalitní technické zázemí a chod fakulty pečuje asi desítka technicko-hospodářských pracovníků. Ročně úspěšně ukončí studium kolem 50 absolventů, přičemž se tento počet každoročně zvyšuje, ruku v ruce s narůstajícím počtem studentů na fakultě a vzrůstajícím zájmem o technická studia, jako o výbornou investici pro budoucí profesní život.\n\nÚkolem fakulty je, kromě vzdělávání, také vědecko-výzkumná činnost. Výzkum se na fakultě zaměřuje na 3 hlavní směry – technologický, konstrukční a ekonomický . Tendencí je zaměřovat se zejména na aplikovaný výzkum, nejlépe s přímou podporou průmyslového sektoru. Této snaze napomáhá i vědeckotechnický park fakulty.\n\nDalší činností fakulty je vydávání odborných publikací a studijních materiálů – skript. V rámci České republiky od roku 1996 vydává časopis Strojírenská technologie, zařazený do seznamu recenzovaných periodik, od roku 2001 také jeho anglickou verzi Manufacturing Technology. Fakulta byla iniciátorem vzniku evropského kongresu přesného obrábění – ICPM. Mezi další mezinárodní konference, které sama pořádá nebo na pořádání participuje, patří: konference Dynamika tuhých a deformovatelných těles (DTDT), konference Aluminium, konference ICTKI – Mezinárodní konference technologických poznatků a informací a od roku 2011 také konference Rizika podnikových procesů.\n\nFakulta pořádá exkurze pro své studenty do různých podniků v kraji, ale také i v rámci celé České republiky, např. JE Temelín.\n\nStudenti FSI mají možnost během svého studia absolvovat studijní nebo pracovní pobyty v zahraničí. V programu Erasmus+ mohou studenti vyjet na studijní pobyt v délce 3 až 12 měsíců a na pracovní stáž v délce 3 až 12 měsíců. Celkem v tomto programu mohou studenti strávit v zahraničí až 24 měsíců. Dále mají studenti, kteří již nemohou vyjet v programu Erasmus+, možnost studovat v zahraničí jako free-mover.\n\nÚstav strojů a energetiky je součástí Fakulty strojního inženýrství Univerzity Jana Evangelisty Purkyně v Ústí nad Labem. Jeho historie se začíná psát současně s historií a vznikem Univerzity v roce 1991, kdy byla univerzita založena. Ústav se dlouhodobě věnuje rozvoji základního i aplikovaného výzkumu. Mezi rozvíjené oblasti vědy a výzkumu patří např.: Vyšetřování vlivu všeobecné nesymetrie při kmitání soustav tuhých těles prostorově pružně uložených a vázaných – aplikace na kmitání vozidel, přenosy tepla, hydrodynamika, proudění tekutin apod. S ústavem spolupracují také různé vysoké školy např. ČVUT Praha, Fakulta stavební, VUT Praha, Fakulta strojní, TU Liberec nebo Ústav termomechaniky Akademie věd ČR, Praha. Mezi spolupracují podniky patří například Constellium Extrusions Děčín, s.r.o, Chart Ferox, a.s, Mikron plus, s.r.o., ČEZ, a.s.\n\nÚstav technologií a materiálů vznikl dne 1. 1. 2018 z Katedry technologií a materiálového inženýrství a je součástí Fakulty strojního inženýrství. Na Ústavu technologií a materiálů jsou garantovány tři studijní obory (Řízení výroby, Materiály a technologie v dopravě, Materiálové vědy) v bakalářské formě studia a tři studijní obory v magisterské formě studia (Příprava a řízení výroby, Materiály a technologie v dopravě, Materiálové vědy). Výuka je zaměřena na kovové a nekovové technické materiály, plasty, sklo atd. Dále pak na třískové a beztřískové technologie (obrábění, tváření, svařování...), výrobní procesy v neposlední řadě pak na počítačové zaměření (CAM,CAPP). Výzkumná činnosti ústavu je zaměřena především na vývoj a výzkum nových typů materiálů, zkoumání a optimalizací zpracování Al slitin, korozním chováním materiálů, analýzou lomových ploch apod.\n\n\nDoba bakalářského studia je standardně 3 roky. Fakulta v tomto typu studia nabízí následující studijní programy. Udělovaný titul Bc.\n\n\nDoba navazujícího magisterského studia je standardně 2 roky. Programy, které lze na fakultě studovat jsou následující. Udělovaný titul Ing.\n\n\nDoba doktorského studia je standardně 4 roky. Udělovaný titul Ph.D.\n\n\nV rámci vědecké, výzkumné a tvůrčí činnosti na UJEP bylo Úřadem průmyslového vlastnictví uděleno několik patentů, např:\n\n\"„Způsob broušení obrobků z hliníkových slitin pro dosažení vysoké jakosti povrchu“\". Původcem patentu je doc. Ing. Martin Novák, Ph.D.\n\n\"„Zařízení pro únavové zkoušky ohybem“\". Konstrukce zařízení je dílem Ing. Tomáše Vysloužila, Ph.D. a prof. Ing. Milana Apetaura, DrSc.\n\n\"„Zařízení pro zatěžování povrchové vrstvy materiálu“\". Původcem patentu je prof. Dr. Ing. František Holešovský\n\n"}
{"id": "593005", "url": "https://cs.wikipedia.org/wiki?curid=593005", "title": "The Simpsons Hit &amp; Run", "text": "The Simpsons Hit &amp; Run\n\nThe Simpsons Hit & Run je akční a dobrodružná videohra, založená na animovaném sitcomu \"Simpsonovi\". Hra byla vydána pro GameCube, Xbox, PlayStation 2 a Windows v Severní Americe 16. září 2003, v Evropě a Austrálii 31. října 2003 a v Japonsku 25. prosince 2003. Hra byla vyvinuta společností Radical Entertainment a vyšla ve Vivendi Universal Games. Příběh a dialog byly vytvořeny autory seriálu s hlasy postav dodávanými aktuálním obsazením herců.\n\nHra následuje rodinu Simpsonových a občany Springfieldu, kde se děje mnoho zvláštních incidentů. Když několik občanů vezme záležitosti do vlastních rukou, objeví, že dva mimozemšťané Kang a Kodos filmují realitní televizní seriál o lidstvu. Aby udělali show zajímavější, tak uvolní novou verzi populárního nealkoholické nápoje Buzz Cola, která přemění lidi v zombie, do springfieldské dodávky vod. S pomocí profesora Frinka může Homer zničit jejich kosmickou loď a Springfield a jeho obyvatelé jsou vrácení do normálních Springfieldských standardů.\n\nHra dostala obecně příznivé recenze od video-herních kritiků. Chvála se zaměřila na výklad televizního seriálu Simpsonovi, jak videohry a její posměšné parodie na Grand Theft Auto III videohru, zatímco kritika většinou obklopila jejich hru. Hra dostala odměnu za nejlepší videohru roku 2004 Nickelodeon Australian Kids' Choice Awards. Do června 2007 bylo prodáno přes tři miliony kopií hry.\n\nHra se dělí do sedmi úrovní, z nichž každá obsahuje několik misí a vlastní vedlejší zápletku. V každé úrovni hráč ovládá jednu určitou postavu. Dostupnými postavami jsou Homer Simpson, Bart Simpson, Líza Simpsonová, Marge Simpsonová a Apu Nahasapeemapetilon. V každé úrovni se také nachází několik skrytých vozidel, které může hráč využít. Mise zaměřené na řízení se podobají těm z Grand Theft Auto III. V obou hrách hráč závodí s ostatními postavami, sbírá věci v časovém limitu a ničí cizí auta.\n\nHra má otevřený svět s důrazem na řízení, kde hráč ovládá svoji postavu z pohledu třetí osoby. The Simpsons Hit & Run má v pravém dolním rohu obrazovky výstražný měřič, který se naplňuje, když hráč ničí okolní předměty anebo přejíždí lidi, a snižuje se, pokud hráč tak nečiní. Když se měřič naplní, postavu začne pronásledovat několik policejních aut až do konce tzv. hit and runu.\n\nKaždá úroveň obsahuje předměty, které hráč může sebrat. Těmi jsou třeba mince, které lze získat rozbitím automatů na Buzz Colu, krabic od Buzz Coly, či vosích kamer. Mince mohou být využity k nákupu nových aut a oblečení, z nichž některé jsou potřeba k dalšímu postupu v hře. Hráč také může sbírat Itchy & Scratchy kartičky. Postava může peníze také ztratit; jelikož postava nemůže zemřít, zranění způsobí, že hráč ztratí mince. Pokud je hráč zatčen při hit and runu, musí zaplatit pokutu 50 mincí.\n\nPrvní mise hry se točí kolem jednoduchých každodenních úkolů, jako např. Homer Simpson jede v čase do Kwik-e-martu, jede do práce a sbírá body na různých místech. Brzy se pak stávají divné věci ve Springfieldu. Černé vozy projíždí ulicemi a robotické vosy se dívají a střílí na obyvatele. Homer klade vinu na pana Burnse, který ale všechno popírá.\n\nVěci se zdají být v normálu. Tyto mise se točí kolem nové videohry, kterou Bart chce získat do vlastnictví, nezákonného shromažďování ohňostrojů a připojení ke skupině rváčů, ale nemůže se připojit. Později mu profesor Frink chce pomoct jedním ze svých vynálezů, ale přijde tváří v tvář s Truckosaurusem (zvíře s hlavou kamionu (tedy truck, kamion pro angličtinu) a tělo dinosaura). Bart uteče na stadión a zmizí v jasném světle.\n\nLisa se snaží najít Barta. Ona na konci úrovně zjistí, že je v lodi, ale zdá se, že ztratil paměť.\nMarge se snaží Barta uzdravit a končí v dobrodružství, kde jsou vazby mezi kamiony, robotickými vosy a zkoumá kruhy v obilí. Abraham Simpson vypráví svůj příběh o plodinu kruhu, jehož forma je totožná s logem nealkoholických nápojů (koks, ve skutečnosti), který se prodává v Kwik-E-Martu. Marge ukazuje logo na Barta a jemu se vrátí paměť. Říká mu, že nová Buzz Cola je značkou lidí.\n\nApu je vyslán zjistit, odkud koks přišel, ale on je jen proti překážkám. Nakonec se zjistí, že Haďák odhaluje koksové kamiony na cestě do muzea. Apu a Bart zjistí, že mimozemšťané Kang a Kodos za všechno můžou, protože chtěli vylepšit mezigalaktickou ITV reality show. Jejich plán je způsobit masovou paniku a způsobit zmatek s laserovými děly, zatímco je každý v jejich silách.\nBart vyráží Za Krustym říct mu o nebezpečí. Krusty mu nevěřil, dokud na Barta nezačali Kang & Kodos ukazovat, laserovou zbraň. Krusty říká Bartovi, že se náhodně počet těchto zbraní rozšířil přes město, takže je každý může vzít. Bart zničil zbraně na místech, kde je rozdávaly a pak Homer řekl, že Kang a Kodos číhají v pivovaru piva Duff. V pivovaru se zdá, že laserové zbraně byly jen plán A Kanga a Kodose. Nyní tento plán selhal, takže šli na plán B: Cola v pitné vodě casting Springfield, takže mrtví budou pomáhat a poskytovat plánované zničení.\nPoslední úroveň se odehrává během Halloweenu a je založena především na Speciálních čarodějnických dílech. Homer sbírá body a rodina se potřebuje chránit před zombie. Homer sám skončil ve škole kde loď Kanga a Kodose kolemjdoucí naštve. Profesor Frink poradí Homerovi ať do ufa doveze několik vozidel naložených radioaktivním odpadem, když bude vlečný paprsek lodi běžet. Burns dává Homerovi mapu skladu. Homer dostane více pomoci od Abrahama a Haďáka. Nakonec loď exploduje a Kang a Kodos jsou zabiti. Město je zachráněno. Jediná nevýhoda je, že po explozi na radioaktivní odpad dočasně dostane Homer třetí ruku.\n"}
{"id": "593007", "url": "https://cs.wikipedia.org/wiki?curid=593007", "title": "Bohumil Pavlok", "text": "Bohumil Pavlok\n\nBohumil Pavlok (22. listopadu 1922, Řepiště – 16. ledna 2002 Frýdek-Místek) byl český spisovatel, básník, překladatel, literární kritik a pedagog.\n\nJeho otcem byl politik a poslanec Říšské rady František Pavlok (1865–1928). Bohumil vystudoval gymnázium ve Frýdku-Místku, již v té době začal literárně tvořit, zejména v měsíčníku \"Jitro\", kteří vydávali katoličtí studenti, zde byl ovlivněn svým učitelem, kritikem a literárním historikem Janem Strakošem. Během 2. světové války pracoval jako úředník, po válce krátce pracoval v zemědělství na rodinném statku. Poté studoval češtinu na Masarykově univerzitě v Brně, kde se blíže seznámil s literární tvorbou Jana Zahradníčka, Jakuba Demla a Jana Čepa. Zde publikoval v literární revui \"Akord\". Po dostudování učil na školách, nejprve v Brně a posléze na severní Moravě. Nicméně z politických důvodů byl nucen svoje učitelské povolání opustit a pracoval v dělnických profesích v ostravských hutích. Učit začal opět v 60. letech na učňovské škole ve Frýdku-Místku.\n\nJe pochován v rodinné hrobce ve své rodné obci Řepiště u Frýdku-Místku.\n\n\n\n"}
{"id": "593009", "url": "https://cs.wikipedia.org/wiki?curid=593009", "title": "Mass Effect 2", "text": "Mass Effect 2\n\nMass Effect 2 je akční RPG vyvinutá společností BioWare a vydaná firmou Electronic Arts. Jedná se o pokračování hry \"Mass Effect\" a celkově druhou hru stejnojmenné série. ME2 byla vydána pro PC a Xbox 360 v lednu 2010, verze pro PlayStation 3 je plánována na leden 2011.\n\nME2 navazuje na události předchozí hry, hlavní postava velitel Shepard je zabit při náhlém útoku záhadné mimozemské rasy známe jako Collectors. Shepard je oživen dva roky po útoku tajnou organizací Cerberus a je pověřen úkolem zjistit více o Collectorech a jejich únosech celých lidských kolonií. Shepard musí sestavit svůj tým, aby mohl dokončit to, co se zdá jako sebevražedná mise. Ve hře se vrací mnoho prvků a oblastí z prvního dílu, přibývají samozřejmě také nové.\n\nHra byla komerčním úspěchem, týden po vydání se celosvětově prodalo přes dva milióny kopií, navíc sklidila také velmi příznivý ohlas od recenzentů. K dubnu 2010 byla podle serveru GameRankings na Xboxu 360 třetí a celkově čtrnáctou nejlépe hodnocenou hrou všech dob. Získala přes třicet nejvyšších hodnocení a dle Metacritic má průměrné skóre 94 na PC a 96 na Xboxu 360.\n\nMass Effect 2 začíná v roce 2183, týdny po konci prvního dílu. Při hledání a ničení posledních zbytků Gethů (nepřátelská robotická rasa z prvního dílu) je loď Normandie napadena neznámou lodí. Normandy utrpí těžké ztráty a posádka je nucena se evakuovat. Joker, kormidelník Normandie, přesto pokračuje v řízení lodi a velitel Shepard je nucen ho zachránit. Předtím než dokáže Shepard nastoupit do záchranného modulu k Jokerovi, je loď podrobena dalšímu útoku neznámého nepřítele a Shepard je separován od jediné možnosti úniku. Rozhodne se proto vypustit záchranný modul a zachránit tak Jokera, avšak sám je explozí vymrštěn do volného prostoru. Jeho ochranný oblek je porušen úlomky z lodi a Shepard tak umírá ve vakuu, zatímco je pomalu přitahován gravitací nedaleké planety.\n\nS pomocí Liary T'Soni, jednou z přeživších členů posádky Normandie, se podaří tajné společnosti Cerberus získat z planety Shepardovy ostatky. Díky projektu Lazarus je velitel po dvou letech znovu oživen, nachází se na stanici Cerberu. Ta je však podrobena útoku a tak je nucen s pomocí agentů Cerberu Jacoba Taylora a Mirandy Lawsonové tento útok odrazit. Poté se setká z vůdcem Cerberu, který je znám pod jménem Záhadný. Ten Shepardovi vysvětlí, proč byl oživen. Někdo totiž útočí na lidské kolonie a celé jejich populace unáší neznámo kam. Záhadný je přesvědčen, že za tím stojí Shepardovi staří nepřátelé - Reapeři, rasa starodávných strojů, která pravidelně \"sklízí\" veškerý inteligentní život v galaxii, pokud některá z civilizací dosáhne určitého stádia vývoje.\n\nShepard je vyslán, spolu s Jacobem a Mirandou, vyšetřit nedávný útok na kolonii Freedom's Progress. Během průzkumu kolonie narazí na Tali'Zorah Nar Rayya, jednu bývalou členku Shepardova týmu, a zjistí, že za útokem stojí záhadný hmyzu podobný druh zvaný jako Collectoři. Collectoři žijí za Omega-4 Relé, odkud se dosud žádná loď nevrátila. Po hlášení Cerberu získá Shepard velení nad vylepšenou verzí své lodě Normandie - Normandie SR-2, která je vybavena umělou inteligencí EDI (Enhanced Defence Intelligence). Záhadný poté Shepardovi doporučí vytvoření týmu vycvičených specialistů na misi proti Collectorům.\n\nShepard tedy započíná verbovat svůj tým. Nejprve putuje na stanici Omega pro salarianského vědce Mordin Soluse (pomůže ho vypátrat Aria T´loaková – nepsaná vládkyně Omegy). Shepard se setká i s Archandělem (Garrus Vakarian), což je jeho spolubojovník z ME 1, který se také přidá do týmu.\n\nDalším pomocníkem je biotická trestankyně Jack (Subjekt 0), nachází se ve vězeňské stanici Očistec.\nNa Korlus pak Shepard letí najít kroganského doktora Okeera, ten v průběhu mise zemře, ale Shepard místo něj naverbuje jeho geneticky vytvořeného krogana Grunta.\n\nZáhadný, pošle Sheparda do další, odmlčelé, lidské kolonie – Horizont, kolonie je pod útokem. Loď Collectorů Shepard značně poškodí, ale i tak je velká část populace z kolonie „sklizena“. Na závěr mise se Shepard setká s Kaidanem Alenkem nebo Ashley Williamsovou (Shepardovy společníci z ME 1, první díl přežil ale jen jeden, a tak záleží na savech, kterého Shepard potká), nepřidá se ,protože nesouhlasí s politikou Cerberu.\n\nNa Planetě Haestrom Shepard naverbuje kvarianku Tali (společnice z ME 1) a na Illiu naverbuje asarijku Samaru (při pozdějším plnění jejího osobního úkolu je možné ji zabít, a místo ní se do týmu přidá její dcera Morinth) a drellského vraha Thane Kirose. Na Illiu se setká i s Liarou (společnice z ME 1), ale ta se nepřidá do Shepardova týmu.\nZáhadný pošle Sheparda do, údajně opuštěné, Collektorské lodě. Shepard nenajde Collectory, ale dozví se, že Collektoři byli původně Protheané, ale změnili se na otroky Reaperů (Smrťáků). Díky EDI, Shepard zjistí, jak lze obejít Hmotný vysílač Omega-4 (relé Omega-4 ). Loď byla past, Shepard z lodi unikne.\nV průběhu hry lze libovolně zvyšovat loajalitu svých společníků a plnit ostatní vedlejší úkoly.\nShepard posléze navštíví vrak Reaperské lodě a získá identifikátor nezbytný pro průlet přes relé Omega-4, a později získá i nečinného getha. Je možné ho zapnout, pak přijme od EDI jméno Legion a bude bojovat po Shepardově boku, nebo je možné ho odevzdat Cerberu.\n\nBrzy poté, Normandie integruje identifikátor do svých systémů, zatímco Shepard a jeho tým opustí Normadii, tak během jejich nepřítomnosti, je Normandie napadena a obsazena kolektory, pouze Joker (krátce se stane hratelnou postavou) zabraňuje zneškodnění Normandie, o veškerý chod Normandie se stará EDI.\n\nPo návratu Shepardova týmu do Normandie, použijí relé Omega-4 dostanou se do Collectorské základny. Poté se jim podaří zachránit přeživší členy Normandie, a probojovat do centrální místnosti. Při této „sebevražedné misi může mnoho Shepardových společníků zahynout, přežití záleží na mnoha faktorech (loajalita, upgrady Normandie aj.). V centrální místnosti, Shepard zjistí, že Přetvořence vytvořili Reapeři z lidí, Shepard zničí Reapera (bosse) a připravuje se zničit Collectorskou základnu. Nicméně před tím, se objeví Záhadný (opět jako hologram) a chce základnu uchovat, pro potřeby Cerberu – údajně by výzkum pak použil proti Reaperům – nicméně jde o Shepardovu volbu. Po zvolení zničení nebo uchování základny - přežilo-li dost společníků - uniká základnou před bombou, jež vzápětí vybuchne. Ale je i možné, že Shepard v Colletorské základně zahyne – save z mrtvým Shepardem by nemělo v Mass Effect 3 fungovat.\n\nV Normandii, Shepard mluví se Záhadným, který buď chválí, nebo odsuzuje Shepardovo rozhodnutí. Lidstvo se obává Reaperů.\n\nV průběhu hry může Shepard naverbovat do své posádky nové členy, někteří mohou v závěru hry i zemřít.\nKaždý člen posádky se může stát loajálním po splnění určitého úkolu.\n\n\nBioWare dosud vydalo množství rozšiřujícího stahovatelného obsahu (DLC) a plánuje vydání dalších. Obsah DLC se velmi liší, od samostatně prodávaných zbraní a zbrojí, přes malé postranní mise a úplné questy, až po velké datadisky. Podobně jako u hry \"\" (taktéž vytvořené studiem BioWare), byly první DLC k dostání již při vydání hry, některé dokonce zdarma.\n\nMass Effect 2: Original Videogame Score je oficiální herní soundtrack jež produkovala firma Wall of Sound inc. Hlavním skladatelem byl Jack Wall, na soundtracku se podíleli i Sam Hulick, David Kates a Jimmy Hinson. Dodatečnými úpravami a implementací hudby do hry se zabýval Brian DiDomenico. Samostatně byl vydán 19. ledna 2010 společností Electronic Arts. Obsahuje 27 nahrávek na dvou discích.\n\nMass Effect 3 bude přímo navazovat na DLC \"Arrival (Příchod)\", příběh bude začínat na Zemi, kde bude Shepard souzen za své činy spáchané v DLC \"Příchod\". Do hry bude možné importovat savy z obou dílů, ME 3 byl zakončen několika možnými konci. Hra vyšla 9. března 2012.\n\n"}
{"id": "593011", "url": "https://cs.wikipedia.org/wiki?curid=593011", "title": "Miami Tower", "text": "Miami Tower\n\nMiami Tower (dříve \"Bank of America Tower\") je mrakodrap v Miami. Má 47 podlaží a výšku 190,5 metrů, je tak 8. nejvyšší mrakodrap ve městě, ale i ve státě Florida. Výstavba probíhala v letech 1983 – 1986 a za designem budovy stojí architektonická firma Pei Cobb Freed & Partners. 1. ledna 2010 byla budova přejmenována z Bank of America Tower na Miami Tower. Je to jeden z nejznámějších mrakodrapů v Miami, a to především díky svému nočnímu osvětlení. Barva osvětlení se mění závisle na státních svátcích nebo sportovních akcích a jiných událostech, jako například na Empire State Building v New Yorku.\n"}
{"id": "593012", "url": "https://cs.wikipedia.org/wiki?curid=593012", "title": "Disjunktní sjednocení", "text": "Disjunktní sjednocení\n\nDisjunktní sjednocení je matematický pojem. Tak jako lze sjednocení množin \"A\" a \"B\" chápat jako nejmenší množinu, v níž jsou všechny prvky z \"A\" i \"B\", lze disjunktní sjednocení chápat jako nejmenší množinu, v níž jsou všechny prvky z \"A\" i \"B\", ovšem každý objekt nese informaci, z které množiny byl převzat a objekty, které jsou v \"A\" i \"B\", se vyskytují ve výsledku zvlášť za \"A\" a zvlášť za \"B\".\n\nZatímco sjednocení množin formula_1 a formula_2 je čtyřprvková množina formula_3, jejich disjunktní sjednocení je pětiprvková množina, jejíž prvky lze intuitivně chápat takto:\n\nNázev \"disjunktní sjednocení\" pochází ze skutečnosti, že tato operace chová jako sjednocení na \ndisjunktních množinách, tj. množinách, které nemají žádné společné prvky (mají prázdný průnik). V takovém případě totiž platí, že u každého prvku formula_4 lze určit, zda pochází z \"A\" nebo \"B\", a proto pro mohutnost množin platí formula_5 (a to i u nekonečných množin).\n\nTento článek pojednává o konstrukci, kterou lze provést nad libovolnými množinami, i když nejsou disjunktní. Formulace \"„C je disjunktním sjednocením množin A a B“\" se však často používá ve smyslu \"„C je sjednocením množin A a B, které jsou disjunktní“.\" Jelikož u disjunktním množin má jejich obyčejné a disjunktní sjednocení velmi podobné vlastnosti (byť formálně nejde o týž objekt), rozdíl mezi těmito dvěma významy je často bezvýznamný.\n\nPokud nějaký prvek \"x\" je v \"A\" i \"B\", je nutné jeho jednotlivé kopie v disjunktním sjednocení odlišit pomocí uspořádaných dvojic; prvek pocházející z \"A\" je zvykem reprezentovat jako formula_6 a prvek pocházející z \"B\" jako (x,1). Ovšem bylo by nepraktické toto použít pouze u těch prvků, které se skutečně vyskytují v obou množinách; proto se toto použije u všech prvků. Za každý prvek se tedy formou uspořádané dvojice \"přidá\" informace o tom, ze které množiny byl převzat. Disjunktní sjednocení dvou množin se tedy definuje jako\n\nSjednocení i disjunktní sjednocení lze však definovat pro libovolně velké kolekce množin. Abychom s nimi mohli přehledně pracovat, používáme konvenci, že máme nějakou indexovou množinu \"I\" a jednotlivé množiny značíme \"M\" pro formula_8. \"M\" je tedy formálně chápáno jako zobrazení, jehož definičním oborem je \"I\" a \"M\" je jen přehlednější zápis pro \"M(i)\".\n\nTato konvence není nikterak omezující, neboť přejeme-li si pracovat s libovolným systémem množin \"S\", můžeme (pokud se nenabízí přehlednější způsob indexování) položit \"I = S\" a \"M(i) = i\". Tedy index množiny \"M\" bude matematický objekt totožný s množinou \"M\". Často je však přehlednější indexovat např. přirozenými čísly. Pokud chceme disjunktní sjednocení z kolekce, v níž jsou některé množiny vícekrát (například disjunktní sjednocení z tří kopií množiny celých čísel plus dvou kopií množiny záporných celých čísel), pak zobrazení M nebude prosté, ale různým indexům \"i\" přiřadí tutéž množinu \"M\". \n\nV uvedeném případě můžeme zvolit indexování různě a nezáleží na tom. Můžeme např. indexovat přirozenými čísly tak, že\n\nZa číslo 19 pak budou v disjunktním sjednocení prvky (19,1), (19,2), (19,3). Číslo 19 se tedy tímto způsobem vyskytuje ve výsledné množině třikrát, zatímco číslo -7 pětkrát.\n\nObecná definice tedy zní: Direktní součin kolekce množin formula_11 je definován jako\n\npřičemž první výraz je používané označení, druhý význam je definice pomocí kartézského součinu a třetí výraz je rozepsání této definice.\n\nTato definice dá přesně stejnou množinu, jako předchozí jednodušší definice disjunktního sjednocení dvou množin A,B. Je třeba položit \"I = {0,1}, M = A, M = B\".\n\nJe-li \"V\" množina vrcholů grafu, pak je obvyklé definovat, že hranou může být libovolný objekt formula_13 nebo formula_14 pro formula_15 (v prvním případě mluvíme o orientované hraně, v druhém o neorientované; u neorientované nesmí být \"a=b\").\n\nTato definice je však problematická, protože v závislosti na definici uspořádané dvojice může pro některé vrcholy nastat formula_16. Tento problém lze vyřešit tak, že hranou může být jakýkoli prvek \"disjunktního\" sjednocení množiny možných orientovaných hran a množiny možných neorientovaných hran.\n\nKe každému metrickému prostoru lze zkonstruovat jeho \"zúplnění\", tedy nejmenší metrický nadprostor, který je úplný. Tato konstrukce se provádí tak, že každý nový bod je reprezentován množinou všech Cauchyovských posloupností, které k němu (neformálně řečeno) konvergují. K tomu, aby některý z těchto nových objektů nebyl identický s některým z původních objektů, lze použít právě disjunktní sjednocení. (Přirozenější je ovšem problém vyřešit tak, že i původní prvky jsou reprezentovány množinami Cauchyovských posloupností).\n"}
{"id": "593014", "url": "https://cs.wikipedia.org/wiki?curid=593014", "title": "Felix z Cantalice", "text": "Felix z Cantalice\n\nSvatý Felix z Cantalice (18. května 1515 – 18. května 1587) byl příslušníkem řádu kapucínů. Mezi bratřími, považovanými za otce kapucínské reformy, je sv. Felix z Cantalice druhým, hned po Bernardinovi v Asti. Byl vzorem pro mnoho bratří, kteří vstoupili do řádu po jeho smrti o tom svědčí to, že v roce 1650 se asi z 11 000 italských kapucínů jmenovalo 277 Felix, a roku 1966 nekrologium římské provincie zaznamenává 217 bratří nosících toto jméno.\n\nSv. Felix z Cantalice se narodil ve venkovské rodině v obci Cantalice na úpatí Apenin, poblíž města Rieti, v roce 1515. Až do třiceti let pracoval na polích jako rolník. V roce 1543 vstoupil jako bratr laik do řádu Kapucínů a po roce noviciátu v klášteře v Anticoli di Campagna (dnes Fiuggi) složil dne 18. května 1545 v konventu Monte San Giovanni řeholní sliby a po třináct let, od roku 1574 až do své smrti v roce 1587, chodil po Římě prosit o milodary pro svůj klášter San Niccolo dei Porvi (dnes Santa Croce dei Lucchesi). Svými bratry v klášteře byl považován za řadového dobrého řeholníka, až po jeho smrti se díky procesím lidí ze všech společenských vrstev, kteří přicházeli uctít jeho tělo, dozvěděli o jeho životě více. Díky přísnému režimu je dnes známo, co sv. Felix dělal celý den hodinu po hodině. Kdy se bičoval, kdy chodil vybírat almužny, kdy navštěvoval nemocné v klášteře i mimo něj, kdy vyřezával neumělé křížky pro věřící, kteří je po něm chtěli. Zemřel ve věku 72 let poté, co se mu na smrtelné posteli údajně zjevila Panna Marie. Byl pochován v kostele Neposkvrněného početí na via Veneto. Bylo zaznamenáno velké množství zázraků, které se po jeho smrti udály na jeho hrobě. O jeho zázracích však svědčili výlučně lidé, kteří nepocházeli z kapucínského řádu. Členové řádu o nich buď nevěděli, nebo nepovažovali za vhodné o nich vyprávět.\n\nÚkolem sv. Felixe z Cantalice, bylo sbírání almužen v římských ulicích. Ještě za svého života učil některé bratry, jak se modlit a jak prosit o almužnu. Ne vždy to však dělal zdvořile a ohleduplně. Na druhou stranu se sv. Felix z Cantalice proslavil svým poděkováním za dar, řekl „Deo Gratias“, avšak těm, kteří mu nic nedali takto odpovídal také. Proto byl později znám v Římě pod jménem „bratr Deo Gratias“. Byl prostým avšak moudrým člověkem. Učil mladé chlapce písničkám a sám vedl tento pěvecký sbor jako dirigent. Sv. Filip Neri si ho brzy povšiml a přátelil se s ním. Když jej potkal na ulici, přede všemi jej požádal o radu a poučení. Sv. Felixe z Cantalice si vážil i sv. Karel Boromejský a spolu s ním mnoho dalších prelátů.\n\nSv. Felix z Cantalice zemřel 18. května 1587. Papež Sixtus V. ihned přikázal zahájit informativní proces, který byl ukončen mezi 10. červnem a 10. listopadem 1587. Nový kanonizační proces se uskutečnil v letech 1614-1616. Dne 1. října 1625 byl prohlášen papežem Urbanem VII. blahoslaveným. 27. Dubna 1631 bylo tělo sv. Felixe z Cantalice převezeno z kostela sv. Mikuláše do nového kláštera neposkvrněného početí. Dne 22. května 1712 byl zapsán Klementem XI. Do seznamu svatých.\n\nSladká lásko, Ježíši, nad všechnu lásku sladší, v srdce mi vepiš, jak jsi mne miloval. Jezu, tys můj stvořitel, jak Tebe milovat bych chtěl. Jezu, Jezu, Jezu, vezmi mé srdce a už mi ho nevracej. Ježíši, Ježíši, synáčku Mariin, ten, kdo má tebe, nic už mu neschází. Kdo svírá pevně kříž k tomu Kristus přichází do ráje ho provází a k nebi je blíž. Na této zemi naší pěkná růžička raší nádherná Panenka Matka Boží. Kříž Kristův na mém čele slova Kristova v mých ústech v srdci mém Kristova láska poroučím se Kristu Pánu Matkou mám Marii Pannu.\n\nSv. Felix z Cantalice je obvykle zobrazován v kapucínském rouchu (františkánská kutna s dlouhou kapucí, zavedena blahoslaveným Matteem da Bassiem) s poutnickou holí v ruce, někdy i s mošnou.\n"}
{"id": "593015", "url": "https://cs.wikipedia.org/wiki?curid=593015", "title": "Ernest Tubb", "text": "Ernest Tubb\n\nErnest Dale Tubb, přezdívaný též \"Texaský trubadúr\" (9. února 1914, Cris, Texas, USA – 6. září 1984, Nashville, Tennessee, USA) byl americký zpěvák a skladatel, jeden ze zakladatelů americké country hudby, člen Grand Ole Opry.\n\nPocházel z chudé farmářské rodiny, jeho otec byl pachtýř, tedy prostý zemědělský nájemce, který se dost často stěhoval z místa na místo. V mládí byl ovlivněn zejména zpívajícím brzdařem Jimmie Rodgersem, kterého se snažil napodobovat, učil se zpívat, jódlovat a hrát na kytaru. V roce 1933 dostal svoji první práci zpěváka v místní rozhlasové stanici v San Antoniu, což ale tehdy byla dost špatně placená práce, takže si musel dále přivydělávat jako dělník a prodavač.\n\nV roce 1936 navázal přátelství s vdovou po Jimmie Rodgersovi, která mu posléze pomohla s vydáním jeho prvních dvou desek u společnosti RCA, které ale nebyly příliš úspěšné. V roce 1939 po závažné operaci hlasivek se začal více věnovat skladatelské činnosti. V roce 1940 začal nahrávat pro novou společnost Decca, v roce 1943 se stal členem Grand Ole Opry. Jeho nejplodnější období nastalo po 2. světové válce, na konci 40. let a pokračovalo i v 50. letech 20. století, kdy napsal desítky známých countryových hitů.\n\n\n\n"}
{"id": "593021", "url": "https://cs.wikipedia.org/wiki?curid=593021", "title": "Wachovia Financial Center", "text": "Wachovia Financial Center\n\nWachovia Financial Center (dříve \"Southeast Financial Center\" a \"First Union Financial Center\") je mrakodrap v Miami. Má 55 podlaží a výšku 233 metrů Výstavba probíhala v letech 1981 – 1984. Po svém dokončení v roce 1984 se stal až do roku 2003 nejvyšší budovou v Miami i na celé Floridě, poté byl překonán Four Seasons Hotel Miami. V dnešní době je tedy 2. nejvyšší mrakodrap ve městě i ve státě, ale je stále nejvyšší kancelářský mrakodrap v Miami i na Floridě. Dříve znám pod názvy Southeast Financial Center (1984-1992) a First Union Financial Center (1992-2003). Za designem budovy stojí architektonická firma Skidmore, Owings and Merrill. Budova disponuje 111 483 m převážně kancelářských prostor.\n\nV roce 1997 byl zpravodajskou firmou The Wall Street Journal zařazen do seznamu 50 nejlepších budov v USA. V letech 1990, 1996 a 1999 mu byla udělena cena TOBY za nejlepší budovu roku.\n"}
{"id": "593023", "url": "https://cs.wikipedia.org/wiki?curid=593023", "title": "Andrej Nikolišin", "text": "Andrej Nikolišin\n\nAndrej Vasiljevič Nikolišin (Андрей Васильевич Николишин;* 25. března 1973 ve Vorkutě, SSSR) je bývalý ruský hokejový útočník a trenér.\n\nS hokejem začínal v HC Dynamo Moskva v období (1990/95). V sezoně 1993/94 byl vyhlášen ruský hráč roku.\n\nByl draftován v roce 1992 ve 2. kole (celkově 47.), týmem Hartford Whalers. Jeho debut v NHL byla sezona 1994/95 v týmu Whalers. Novou sezonu 1996/97 začal ve Whalers, ale po 12 zápasech byl vyměněn do Washingtonu Capitals za Curtise Leschyshyne.\n\nV sezoně 1997/98 kdy se Capitals probojovali až do finále Stanley Cupu zaznamenal 13 asistencí a byl s Nicklasem Lidströmem nejlepší nahrávači v Play off. V sezoně 1998-1999 prodloužil smlouvu s Capitalsem o 4 roky.\n\nDne 1. listopadu 2002 byl s Chrisem Simonem vyměněni do Chicago Blackhawks za Michaela Nylandera a třetí kolo draftu 2003 (Steve Werner)\n\nDne 21. června 2003 byl vyměněn do týmu Colorado Avalanche za Mitche Maunua.\n\nV sezoně 2004/05 kdy byla výluka v NHL se rozhodl vrátit do Ruska a podepsal smlouvu s týmem HC CSKA Moskva kde odehrál celou sezonu.\n\nPo výluce v NHL se rozhodl zůstat v Rusku ale přestoupil do jiného týmu HC Lada Togliatti kde po 13 zápasech přestoupil do týmu Avangard Omsk kde dohrál sezonu.\n\nNa novou sezonu v Superlize podepsal smlouvu na jeden rok s týmem SKA Petrohrad.\n\nDne 5. listopadu 2007 podepsal smlouvu s týmem Traktor Čeljabinsk a v 2008/09 tým vstoupil do nové soutěže KHL. Od sezony 2009/10 se stal kapitánem týmu.\n\nNikolišin je ukrajinského původu. Bratr jeho dědečka sloužil po revoluci v polské armádě a nakonec emigroval do Edmontonu, kde žije početná ukrajinská menšina.\n\nOtec Vasyl se stal obětí stalinských represí, byl odsouzen k pětadvaceti letům nucených prací v gulagu a pracoval v uhelném dole ve Vorkutě. Rodiče mu o tom řekli, až když byl starší, neboť se obávali, aby na něm neulpělo stigma nepřítele lidu, které by ztížilo cesty do zahraničí. Otcovy ostatky byly přeneseny do Vivni ve Lvovské oblasti.\n\n\n\n"}
{"id": "593024", "url": "https://cs.wikipedia.org/wiki?curid=593024", "title": "Benjamin Bratt", "text": "Benjamin Bratt\n\nBenjamin Bratt (* 16. prosince 1963 San Francisco, Kalifornie) je americký herec.\n\nPochází ze smíšeného manželství, po své matce je indiánského původu z kmene Quechua, jeho matka se narodila v jihoamerickém Peru a do USA se přestěhovala ve svých 14 letech, jeho otec má kořeny anglo-německé.\n\nPo studiích na střední škole vystudoval Kalifornskou univerzitu v Santa Barbaře. Poté studoval herectví na divadelní akademii American Conservatory Theater v San Francisku.\n\nHrát začínal na konci 80. let, kdy v letech 1988–1990 hrál v několika televizních seriálech z nichž nejznámější i nejúspěšnější byl kriminální seriál \"Zákon a pořádek\", ze který obdržel cenu Emmy. V roce 1993 se objevil ve snímku \"Demolition Man\", v roce 1994 ve filmových hitech \"Jasné nebezpečí\" a \"Divoká řeka\". V roce 2000 si zahrál ve známém kriminálním snímku \"Traffic - nadvláda gangů\" režiséra Stevena Soderbergha.\n\nOd roku 1998 do roku 2001 měl vážný vztah s herečkou Julií Robertsovou. Jeho manželkou je od roku 2002 herečka Talisa Soto, se kterou má dvě děti.\n\n\n\n"}
{"id": "593027", "url": "https://cs.wikipedia.org/wiki?curid=593027", "title": "Karel IV. Španělský", "text": "Karel IV. Španělský\n\nKarel IV. Španělský ( , 11. listopadu 1748 Portici – 20. ledna 1819 Řím), zvaný \"el Cazador\" („Lovec“), byl španělský král ze španělské větve Bourbonů, který vládl od roku 1788 do roku 1808. Slabý a netečný panovník nakonec ve víru bouřlivých událostí napoleonských válek přišel o moc a abdikoval ve prospěch svého nejstaršího syna Ferdinanda.\n\nKarel se narodil jako sedmé dítě a druhý syn krále Karla III. a jeho manželky Marie Amálie Saské. Narodil se na Sicílii, kde jeho otec vládl jako král obojí Sicílie ještě před tím, než se stal králem španělským. Starší bratr Filip trpěl epilepsií a nemohl se stát následníkem trůnu. Karel měl statnou postavu a velkou sílu, snad po svém pradědovi z matčiny strany Augustovi Silném, bystrostí ani duševními schopnosti ale nevynikal.\n\n4. září 1765 se infant Karel, tehdy sedmnáctiletý mladík, oženil se svou třináctiletou sestřenicí Marií Louisou Parmskou z rodu Bourbon-Parma, jež vyzrála ve velmi energickou ženu a postupem času se stále více vměšovala do státních záležitostí. 14. prosince roku 1788 infantův otec Karel III. zemřel a infant Karel nastoupil na trůn jako král Karel IV. Karel měl již sice široké zkušenosti ve správ státních záležitostí, ty však již nestačily na složité okolnosti vyvolané revolucí v sousední Francii roku 1789. V důsledku jeho slabosti, resp. nedostatku energie přešla fakticky vláda do rukou Marie Louisy a jejího oblíbence a milenece Manuela de Godoye; král se věnoval především svému oblíbenému lovu, umění a hudbě.\nGodoy byl původně člen královské stráže, kterého Marie Louisa postupně protlačila do hodnosti generálporučíka. Král „zdědil“ po svém otci velmi schopného prvního ministra hraběte de Floridablancu, ale ten byl intrikami královny a de Godoye roku 1792 nakonec sesazen a prvním ministrem se téhož roku stal Godoy. Karel IV. si Godoye velmi cenil, přestože byl všeobecně znám jeho poměr s královnou a ministr politickými schopnostmi nijak nevynikal.\n\nKdyž vypukla Francouzská revoluce, chtěl Karel IV. vystupovat jako silný panovník. Godoy však zpočátku udržoval umírněný kurs a teprve jeho protest proti popravě Ludvíka XVI. znamenal vyhlášení války ze strany revoluční Francie. Brzy se však podařilo uzavřít s Francií basilejský mír (1795) a smlouvou ze San Ildefonsa následujícího roku se Španělsko dostalo do vleku francouzské politiky. Muselo se vojensky postavit proti Velké Británii a Portugalsku, což v dlouhodobém důsledku znamenalo vojenskou i politickou katastrofu. Španělsko se připojilo k Napoleonově kontinentální blokádě, po Brity vyhrané námořní bitvě u Trafalgaru se však od spojenectví odvrátilo. Když ale následující rok Napoleon zvítězil u Jeny, chtěl s ním Karel opět uzavřít spojenectví, což však Napoleon už odmítl. Ve Španělsku to jen podpořilo „ferdinandisty“, stoupence Karlova syna Ferdinanda, orientované na Británii.\n\nKdyž se Karel dozvěděl, že jeho syn Ferdinand požádal Napoleona o pomoc proti Godoyovi a francouzská armáda vtrhla do Španělska, král s manželkou a jejím milencem uprchli do Aranjuezu. Tam však vypuklo povstání, král byl zajat a donucen nechat lidem nenáviděného Godoye zatknout. 18. března roku 1808 byl jeho syn Ferdinand VII. prohlášen španělským králem, ale už v květnu ho Francouzi donutili abdikovat a jeho otec Karel musel abdikovat dokonce opakovaně – tentokrát ale ve prospěch Napoleona, jenž španělský trůn předal svému bratru Josefu Bonapartovi. Odpor vůči vnucené francouzské nadvládě ale vedl k válce za nezávislost, která nakonec znovu přivedla na trůn Ferdinanda VII.\n\nKarel už předtím obdržel od Napoleona doživotní penzi a zbytek života strávil jako exulant v bizarním kruhu své ženy, jejího milence (a svého bývalého prvního ministra) Godoye a jeho další milenky s dítětem. Nejprve přebýval v jižní Francii v Marseille a poté v Itálii, kde 20. ledna roku 1819 v Římě zemřel. Jeho syn Ferdinand nikdy nedovolil návrat rodičů do vlasti.\n\nKarel projevoval od mládí zájem o umění. Rád hrál na housle a roku 1775 koupil pro dvůr kvarteto smyčcových nástrojů od Stradivariho (v současnosti uloženy v Královském paláci v Madridu); obklopil se řadou skvělých hudebníků v čele s houslistou a skladatelem Gaetanem Brunettim. Zajímal se rovněž o výtvarné umění a byl zákazníkem malířů Luise Meléndeze, Claude Joseph Verneta a Luise Pareta a především Francisca Goyi, jehož roku 1789 jmenoval dvorním malířem.\n\nZ manželství Karla a Marie Luisy se narodilo čtrnáct potomků (královna však byla těhotná čtyřiadvacetkrát), sedm z nich však zemřelo již v útlém věku. Otcem mladších z těchto čtrnácti dětí však patrně nebyl král Karel, ale milenec Marie Luisy Manuel de Godoy.\n\nVšichni tři Karlovi synové, kteří se dožili dospělosti, ovlivnili nějakým způsobem budoucí osud Španělska. Nejstarší (přeživší) Ferdinand VII. se po smrti otce stal králem. Další Karel (\"Carlos\") se po Ferdinandově smrti stal karlistiským nárokovatelem trůnu, neuznav nástupnické právo Ferdinandovy dcery Isabely II., a syn posledního Františka, František Cádizský, se stal jako manžel této královny Isabely II. (tedy své sestřenice) králem manželem.\n\n\n\n\n"}
{"id": "593032", "url": "https://cs.wikipedia.org/wiki?curid=593032", "title": "Sféra (matematika)", "text": "Sféra (matematika)\n\nV matematice se slovem sféra označuje obvykle kulová plocha, tj. povrch koule, resp. prostor, který je povrchu koule (v různém smyslu) podobný. Sféra dimenze \"n\" se někdy značí n-sféra.\n\n\n\n\n"}
{"id": "593035", "url": "https://cs.wikipedia.org/wiki?curid=593035", "title": "Modlivý důl", "text": "Modlivý důl\n\nNázev Modlivý důl má více údolí:\n"}
{"id": "593038", "url": "https://cs.wikipedia.org/wiki?curid=593038", "title": "Artvin", "text": "Artvin\n\nArtvin je město v Turecku, hlavní město stejnojmenné provincie v Černomořském regionu. V roce 2009 zde žilo 24 468 obyvatel. Městem protéká řeka Čoroch. Okolní krajina je vhodná pro rafting, horolezectví, či vysokohorskou turistiku.\n"}
{"id": "593040", "url": "https://cs.wikipedia.org/wiki?curid=593040", "title": "Velká cena San Marina silničních motocyklů", "text": "Velká cena San Marina silničních motocyklů\n\nVelká cena San Marina a Rimini silničních motocyklů je motocyklový závod, který je součástí mistrovství světa silničních motocyklů jako součást Prix silničních motocyklů závodní sezóny.\n\n5. září 2010 zemřel na následky zranění japonský jezdec Šoja Tomizawa, který startoval v třídě Moto2.\n"}
{"id": "593047", "url": "https://cs.wikipedia.org/wiki?curid=593047", "title": "Hearst Tower", "text": "Hearst Tower\n\nHearst Tower je mrakodrap v newyorské čtvrti Manhattan. Má 42 podlaží a výšku 182 metrů. Výstavba probíhala v letech 2003 - 2006 podle návrhu firmy Foster and Partners. Budova byla postavena na místě bývalé šestipatrové budovy Hearst Magazine Building, ze které je zachováno pouze obvodové zdivo. Díky trojúhelníkové ocelové konstrukci (tzv. systém Diagrid) bylo ušetřeno 21% oceli, než kdyby byla budova stavěna klasickým způsobem. Z 90% byla použita recyklovaná ocel. Jeden trojúhelník má výšku 16,5 m (4 patra této budovy).\n\n"}
{"id": "593050", "url": "https://cs.wikipedia.org/wiki?curid=593050", "title": "Gümüşhane", "text": "Gümüşhane\n\nGümüşhane je město v Turecku, hlavní město stejnojmenné provincie v Černomořském regionu. Nachází se zhruba 65 km jihozápadně od Trabzonu. V roce 2009 zde žilo 27 215 obyvatel.\n"}
{"id": "593052", "url": "https://cs.wikipedia.org/wiki?curid=593052", "title": "Muhammad Nadžíbulláh", "text": "Muhammad Nadžíbulláh\n\nDr. Muhammad Nadžíbulláh (6. srpna 1947 – 27. září 1996) byl poslední prezident Afghánské demokratické republiky ovládané prosovětskými komunisty. V roce 1996 byl veřejně popraven vzbouřenci z Tálibánu.\n\nNadžíbulláh () byl příslušníkem Paštunů. V roce 1975 dosáhl lékařského vzdělání na univerzitě v Kábulu a v roce 1965 vstoupil do afghánské komunistické strany. V roce 1977 se stal členem jejího ústředního výboru. V následujících měsících však doplatil na vnitřní rozpory uvnitř strany, byl ze svých odpovědností uvolněn a na krátko odešel do exilu v Evropě. Do Kábulu se vrátil až po sovětské intervenci v roce 1979. O rok později byl jmenován šéfem tajné afghánské policie, která proslula mučením a popravami desetitisíců Afghánců.,\n\nV roce 1981 byl Dr. Nadžíbulláh povýšen do politbyra. Když v roce 1986 pod tlakem Sovětského svazu odstoupil z vedoucí vládní funkce Babrak Karmal, Muhammad Nadžíbulláh jej nahradil. V pozici hlavy státu tak Nadžíbulláh ještě zažil období největších bojů mezi mudžahedíny a vládními vojáky. Během Nadžíbulláhovy vlády se z Afghánistánu začala stahovat sovětská vojska.\n\nDosavadní střety mezi mudžahedíny a sovětskou armádou přešly po odchodu sovětské armády z Afghánistánu na přelomu 80. a 90. let do občanské války mezi vládními silami a mudžahedíny. Nejradikálnější skupinů válečníků vedl proti Nadžíbulláhově státní armádě Gulbuddín Hekmatjár.\n\nVzhledem k tomu, že pozice formální vlády byla dlouhodobě neudržitelná, začal Nadžíbulláh usilovat o ukončení občanské války, kdy jednal s Ahmadem Šáhem Masúdem, pozdějším Velitelem Severní aliance a rovněž s Organizací spojených národů. Nicméně, rozhovory skončily neúspěchem a Nadžíbulláhova vláda i přes jeho sliby o brzkých svobodných volbách padla. Na jaře roku 1992 začal Kábul trpět nedostatkem paliva, ale i jídla. Dne 18. března oznámil Nadžíbulláh ochotu rezignovat, aby zajistil cestu neutrální prozatímní vládě. Dne 16. dubna byl však nucen rezignovat bez splnění jakýchkoli podmínek. Město Kábul dobyli mudžahedíni a Nadžíbulláh se od 17. dubna 1992 ukrýval v areálu kábulského komplexu OSN. Nově vytvořená prozatímní vláda islámského státu Afghánistán nechávala Nadžíbulláha bez trestu.\n\nV roce 1994 hnutí Tálibán postupně dostalo pod kontrolu většinu země, vyjma severovýchodního cípu ovládaného Ahmadem Šáhem Masúdem. V roce 1996 dobyli bojovníci Tálibánu město Kábul. Nadžíbulláh sice krátce předtím dostal nabídku od Ahmada Šáha Masúda k pomoci při útěku na sever země, ale rozhodl se mu nedůvěřovat (byť je oba spojovalo nepřátelství k Tálibánu). Dr. Nadžíbulláh setrval v Kábulu s důvěrou, že bojovníci Tálibánu mu neublíží. Pro radikální islámské bojovníky Tálibánu však byl jedním z hlavních představitelů dřívějšího ateistického systému. Nadžíbulláh se stále skrýval v komplexu OSN, než si pro něho 27. září 1996 přišli vojáci Tálibánu. Byl vykastrován a poté ho Tálibán v ulicích utahal k smrti za náklaďákem. Jeho krví nasáklé tělo bylo poté pověšeno na sloupy veřejného osvětlení, ústa vycpána afghánskými bankovkami a prsty nahrazeny cigaretami. Jeho bratra Šápúra Ahmadzaje potkal stejný osud. Jejich těla byla veřejnosti vystavena s tím, že začala nová éra. Nejprve byl Nadžíbulláhovi i Ahmadzajovi kvůli jejich \"činům\" odepřen muslimský pohřeb, ale jejich těla byla později předána mezinárodnímu výboru Červeného kříže, který je poslal do provincie Paktíja, kde se oběma dostalo řádného pohřbu od kolegů Ahmadzajova kmene.\n\nPředstavitelé Tálibánu svůj čin omlouvali tím, že si bezvěrec a tyran Nadžíbulláh jinou, než krutou smrt nezasloužil. Krutou popravu přesto jednotně odsoudila jak západní mezinárodní společenství v čele s OSN, tak i představitelé muslimského světa. OSN vydala prohlášení v němž Nadžíbulláhovu popravu odsoudila a prohlásila, že taková vražda Afghánistán destabilizuje. Na to Taliban odpověděl vydáním rozsudku trestu smrti nad Dostumem, Masúdem a Rabbáním. Indie, která Nadžíbulláha podporovala, jeho veřejnou popravu důrazně odsoudila a začala podporovat Masúdovu severní alianci ve snaze vzestup Talibanu omezit.\n\n"}
{"id": "593055", "url": "https://cs.wikipedia.org/wiki?curid=593055", "title": "Gulbuddín Hekmatjár", "text": "Gulbuddín Hekmatjár\n\nGulbuddín Hekmatjár, (* 1947) je vůdce afghánských mudžáhedínů, jeden z klíčových vojenských velitelů během sovětské války v Afghánistánu (1979–1989) a radikální opoziční politik vůči současné afghánské vládě. \n\nHekmatjár je příslušníkem Paštunů. V 80. letech 20. století byl hlavním představitelem Islámské strany Afghánistánu (Hezbe Islámí). Během sovětské války byl Sověty i Američany vnímán jako důležitý vojenský velitel. V následující afghánské občanské válce po roce 1989, která po odchodu sovětských armád navazovala na sovětskou válku v Afghánistánu, ovládal početně i mocensky nejvýznamnější skupinu mudžahedínů. Jako hlavní protivník mu zůstal komunistický prezident Muhammad Nadžíbulláh. \n\nOd počátku 90. let 20. století byl Hekmatjár z mnoha stran kritizován za bezohledné vedení bojů a bezohledné zabíjení civilistů. Podle svých afghánských oponentů věnoval více času zabíjení jiných mudžahedínů než zabíjení Sovětů. Už začátkem 90. let 20. století proto ztratil podporu místního obyvatelstva. Důvěru ztratil i u zahraničních spojenců. Sousední pákistánská vláda, která chtěla v oblasti posílit klid a zároveň zesílit svůj vliv, s Hekmatjárem postupně přestala jednat. Bylo jen ironií dalších událostí, že tehdy Pákistán začal místo Hekmatjára podporovat mladé nábožensko-politické hnutí Tálibán.\n\nV samotném Afghánistánu Hekmatjár ještě na chvíli svou pozici udržel. Byl předsedou vlády v Afghánistánu během let 1993–1994 a znovu krátce v roce 1996. V současnosti je tento jeden z nejvíce kontroverzních vůdců mudžahedínů Spojenými státy hledán pro údajnou účast na teroristických akcích Al-Káidy a Tálibánu. Nové afghánské vládě však nabídl příměří.\n\n"}
{"id": "593056", "url": "https://cs.wikipedia.org/wiki?curid=593056", "title": "Tambovské povstání", "text": "Tambovské povstání\n\nTambovské povstání (rusky\" Тамбовское восстание\") neboli Antonovščina (\"Антоновщина\") bylo jedno z největších lidových povstání během občanské války v Rusku proti moci Sovětů. Někdy je rebelie nazývána Antonovščinou, podle příjmení jednoho z povstalců, velitele štábu 2. povstalecké armády a člena strany Eserů Alexandra Antonova, kterému je často připisováno vedoucí postavení v povstání. Hlavou povstalců byl však Pjotr Tokmakov, velitel partyzánské armády a předseda Svazu pracujícího rolnictva.\n\nZajímavostí bylo, že bitvy se účastnili dva jedinci stejného jména (Alexandr), příjmení (Antonov), a dokonce i jména po otci (Stěpanovič)! Nejednalo se však o příbuzné.\n\nDo roku 1917 měla Tambovská oblast kolem 4 milionů obyvatel a byl považována za jednu z nejbohatších gubernií v Rusku.\n\nPo uchopení moci bolševiky byli lidé zbaveni jakýchkoliv politických i hospodářských práv, bylo jim zakázáno obchodovat s potravinami, které jim byly násilně zabavovány. Postupně začala růst nespokojenost a roku 1918 vypuklo protibolševické povstání čítající přes 40 tisíc lidí. Potlačení rebelie komplikoval častý přechod rudoarmějců (mnohdy se zbraní v rukou) na stranu partyzánů.\n\nRoku 1919 převzal Tambov generál Konstantin Mamontov, který dal tambovským partyzánům velké množství potravin a zbraní. V roce 1920 bylo pro lepší koordinaci bojů jednotné skupiny sjednocené ve dvě armády (1. a 2. povstalecká). V roce 1920 ochromil Tambov sucho a nedostatek obilí.\n\nPovstání jako takové vypuklo 19. srpna 1920, kdy v několika přilehlých vesnicích Chirtovo, Kamenka a Tugolukovo zklamaně odevzdávali rolníci chléb komunistům a čekistům. V tentýž den došlo k několika malým potyčkám, které se jako oheň postupně šířily Tambovskou gubernií a přerostly v povstání. Do povstání se zapojily i Saratovská a Voroněžská oblast.\n\nRolníci likvidovali bolševické úřady, zabíjeli tamní úředníky sympatizující s bolševiky, sestavili brannou posádku a převzali moc do svých rukou. Bolševici vyslali svého člověka Alexandra Šlichtera povstání potlačit, avšak neúspěšně.\n\nPovstání nabíralo charakter utahování opasků. Dne 14. listopadu 1920 se povstalci rozhodli sjednotit pod jednotným vedením. V čele vedení vstanul důstojník Pjotr Tokmakov. Jeho politický program byl stavěn na demokratické rovnosti pod heslem svrhnutí bolševické diktatury a redukce politické i hospodářské svobody.\n\nPovstání dostálo vrcholu v únoru roku 1921, kdy se počet členů povstalecké armády ustálil na 70 tisíc. Pod kontrolou měli prakticky celou Tambovskou oblast (bolševici zaobírali jen bezvýznamné vesničky) a působili bolševikům nedozírné ztráty. Ti navíc začali bojovat s Polskem, což jejich situaci ještě více komplikovalo.\n\nDne 20. května 1921 byla vyhlášena Tambovská demokratická republika. Hlavou republiky se stal člen Svazu pracujícího rolnictva a předák partyzánského oddílu Šendjapin.\n\nSituaci zhoršil konec Polsko-sovětské války a porážka Wrangela na Krymu. Tato skutečnost pomohla obrátit pozornost na povstalce. V únoru 1921 byla vytvořena komise proti rebelům, v jejímž čele stál Vladimir Antonov-Ovsejenko.\n\nDne 27. dubna 1921 vyrazila Rudá armáda pod vedením Tuchačevského proti Tambovu. V té době velitel rebelů Tokmakov zemřel.\n\nNa základě svých operací rozmístil Tuchačevskij své jednotky kolem Tambova a zastavil dávky potravin do města, které se chystal vyhladovět. Tato taktika pomalu, ale jistě zabírala: brzy se vzdaly vesnice Koptevo, Chitrovo a Verchnespaskoje. Pod pohrůžkou zastřelení přibíral Tuchačevskij do armády obyvatele vzdávajících se vesnic.\n\nDne 23. června 1921 vydali Antonov-Ovsejenko a Tuchačevskij výnos o stanném právu. Byly uzákoněny popravy zajatců, neposlušných vojáků či vypálení vzdorujících měst. Jediní zajatci, kteří měli zůstat naživu, byli zdravotníci. Proti rebelům bojovali rudoarmějci kromě pěchoty také artilerií, letadly, bojovými vozidly a chemickými zbraněmi, které byli používány zejména na vymýcení lesů a proti polím rolníkům sympatizujícím s povstalci. Povstalci tyto vymoženosti neměli k dispozici, takže je pomalu čekala nevyhnutelná porážka.\n\nV létě roku 1921 utrpěli povstalci definitivní porážku. Většina povstalců byla popravena, zbytek byl deportován na Sibiř. Jeden z hlavních vůdců povstání Alexandr Antonov se v Tambově ukrýval přibližně rok. Dne 24. dubna 1922 uprchl spolu s bratrem Dmitrijem a svými spolupracovníky před čekisty. Ve vesnici Borisoglebsk však byl dostihnut a ve slepé uličce se svým doprovodem zastřelen. Všichni byli pohřbeni v Kazaňském klášteře.\n\nSovětská vláda povstání odsoudila jako anarchistický banditismus.\n\nOdhaduje se, že v letech 1920 až 1922 mohlo zahynout v důsledku války, poprav a internace v koncentračních táborech až 240 000 obyvatel Tambovské oblasti.\n\n"}
{"id": "593061", "url": "https://cs.wikipedia.org/wiki?curid=593061", "title": "Isaac Barrow", "text": "Isaac Barrow\n\nBarrow se narodil v rodině tkalce, roku 1634 zemřela jeho matka Anna a otec ho poslal k dědovi na venkov. Studoval na různých školách, od roku 1643 na \"Trinity college\" v Cambridge, kde získal titul bakaláře 1648 a magistra 1652. Vynikal v matematice a v řečtině a měl se stát profesorem řečtiny, byl však 1655 obviněn z náklonnosti ke králi a z hereze. Čtyři roky pak cestoval po Francii, Itálii a Blízkém Východě až do Istanbulu a přes Benátky, Německo a Holandsko se 1659 vrátil do Anglie.\n\nRoku 1660 byl ordinován jako duchovní a ustanoven profesorem řečtiny, roku 1662 matematiky a roku 1663 se stal prvním držitelem slavné Lucasovy stolice (\"Lucasian chair\"). 1669 se této profesury vzdal ve prospěch svého žáka Isaaca Newtona a sám se věnoval pouze teologii. Napsal výklad Kreda, Otčenáše, Desatera a svátostí a řadu slavných kázání. Roku 1670 byl jmenován doktorem teologie a 1672 magistrem \"Trinity college\". Současníci líčí Barrowa jako drobného člověka s velkou silou, nezlomným charakterem a s jistým sklonem k výstřednosti, který se mimo jiné nikdy neoženil.\n\nRoku 1655 publikoval Eukleidovy \"Základy\" latinsky, roku 1660 anglicky a roku 1657 Eukleidova \"Data\", obojí s komentářem. Jeho přednášky z let 1654–1656, později vydané jako \"Lectiones Mathematicae\", se věnují hlavně metafysickému založení matematických pravd. 1669 vyšlo jeho nejdůležitější matematické dílo, \"Lectiones Opticae et Geometricae\", na nichž se podílel i Newton. 1675 vydal díla Apollónia z Pergy (\"O kuželosečkách\"), celé zachované dílo Archimédovo a další.\n\nBarrow navázal na francouzského matematika Pierre Fermata a všiml si, že nad malým úsekem tečny k jakékoli křivce lze sestrojit pravoúhlý trojúhelník, jehož přeponou je tento úsek a odvěsnami rovnoběžky k osám souřadnic. Nazval jej „diferenciální trojúhelník“, protože délky obou odvěsen jsou rozdíly mezi souřadnicemi \"x\" a \"y\" koncových bodů původního úseku. Když se nyní vypočte jejich poměr a zanedbají vyšší mocniny těchto „velmi malých“ veličin, lze v každém bodě křivky vypočítat „úhlový koeficient“ tečny v tomto bodě. Tato myšlenka pak přímo vede k pojmu derivace.\n\n"}
{"id": "593067", "url": "https://cs.wikipedia.org/wiki?curid=593067", "title": "Po přečtení spalte", "text": "Po přečtení spalte\n\nPo přečtení spalte (v anglickém originále Burn After Reading) je americký film bratrů Coenových z roku 2008. V hlavních rolích se objevili George Clooney, John Malkovich, Frances McDormand, Tilda Swinton, Richard Jenkins a Brad Pitt.\n\nOsbourne Cox, analytik CIA, propuštěný kvůli problémům s alkoholem, se rozhodne napsat memoáry o CIA. Jeho manželka pediatrička Katie se chce rozvést, a tak zkopíruje jeho osobní data na CD. Asistentka jejího právníka disk ale zapomene ve skříňce ve fitness centru.\n\nDva zaměstnanci tělocvičny Chad Feldheimer a Linda Litzkeová se disku zmocní a domnívají se, že se jedná o přísně tajné informace. Nejdříve chtějí Chad a Linda disk vrátit Osbourneovi za odměnu, za kterou by Linda mohl zaplatit své plastické operace. Nakonec se ale uchýlí k vydírání. Chad se setká s Osbournem a ten odmítá zaplatit a udeří Chada do nosu. Chad to potom řekne Lindě, která úmyslně nabourá Osbourneovo auto a pak se rozhodne informace donést na ruskou ambasádu. Tam předá disk s tím, že může poskytnout další informace. Protože ale ve skutečnosti žádné informace nemá, řekne Chadovi, aby se vloupal do Osbourneova domu.\n\nKatie má poměr s Harrym Pfarrerem, sukničkářem pracujícím rovněž pro tajné služby. Harry se náhodou seznámil na webu s Lindou a začal si s ní také milostný poměr. Chad pronikne do Osbourneova domu, když vidí, že Katie a Harry odcházejí. Harry se ale vrátí a najde Chada v šatníku, lekne se a střelí ho do hlavy. Chad u sebe nemá doklady a cedulky u jeho oblečení jsou ustřižené. Když si toho všimne Harry, myslí si, že je Chad špión, a tak se těla zbaví. O dva dny později informuje úředník Palmer v CIA svého šéfa, že Osbourneovi informace dostala ruská ambasáda. Oba jsou zmatení a rozhodnou se sledovat situaci, dokud nezačne dávat smysl.\n\nNěkolik dní poté Harry opustí po hádce s Katie Osbourneův dům. Když vychází, všimne si muže, který ho sleduje a napadne ho. Zjistí, že muž pracuje pro právní firmu, kterou si najala jeho manželka, která, jak se později ukázalo, ho podvádí také. Harry je zničený, jde na setkání s Lindou. Ta je rovněž rozrušená, protože Chad zmizel. Harry souhlasí s tím, že jí pomůže ho najít, aniž by věděl, že se jedná o muže, kterého předtím zastřelil.\n\nDalší den se Linda a Harry znovu setkají v parku a Linda dá Harrymu další informace o Chadovi. Když Harry zjistí, že Chad je muž, kterého zastřelil, začne být paranoidní a zděšením uteče, protože si myslí, že je Linda také špión. Linda se proto obrátí na svého šéfa Teda Treffona, který je do ní zamilovaný. Ten uvěří, že Chada unesli Rusové, a tak souhlasí, že se podívá v Osbourneově počítači po dalších informacích. Osbourne, jenž zjistil, že Katie vybrala peníze z jeho účtu, se rozhodne vloupat do svého starého domu. Tam najde Teda u svého počítače, střelí ho a pak ho pronásleduje ven z domu. Na ulici ho brutálně zabije sekyrkou.\n\nNa vedení CIA se o několik dní později snaží Palmer se šéfem přijít na to, co se vlastně stalo. Harry byl zadržen na letišti, když se snažil utéct do Venezuely, Tedovo tělo bylo zlikvidováno CIA. Ta rovněž zadržela Lindu, která slibuje, že nic neřekne, pokud jí zaplatí její plastické operace. Agent CIA Osbournea střelil při zabíjení Teda a ten následkem toho upadl do kómatu. Šéf nařídí Palmerovi, aby dovolil Harrymu utéct do Venezuely s tím, že USA s ní nemají uzavřenou smlouvu o vydávání zločinců, zaplatil Lindě její operaci. Situaci Osbournea chce řešit, až se probere z kómatu, což ale není pravděpodobné. Film končí, když šéf říká Palmerovi, že se z toho nijak nepoučili.\n\n\"Po přečtení spalte\" bylo prvním filmem bratrů Coenů od \"Millerovy křižovatky\", k němuž nepoužili jako kameramana Rogera Deakinse. Místo něj se kamery ujal čtyřikrát na Oscara nominovaný Emmanuel Lubezki, kameraman \"Ospalé díry\" a \"Potomků lidí\". Jedná se rovněž o první originální scénář Coenů od filmu z roku 2001 \"Muž, který nebyl\".\n\nRecenze filmu byly převážně kladné. Server \"Rotten Tomatoes\" uděluje filmu na základě 217 kritických hodnocení 78%. \"The Times\", jež daly filmu čtyři hvězdičky z pěti, vychvalují na snímku zejména smysl pro detail: \"Coenovi dokážou vyvolat smích něčím tak jednoduchým jako je dobře postavená fotka Vladimira Putina.\"\n\n\"Po přečtení spalte\" získalo dvě nominace na Zlatý glóbus – v kategoriích Nejlepší komedie nebo muzikál a Nejlepší ženský herecký výkon v hlavní roli v komedii nebo muzikálu pro Frances McDormand.\n\nBěhem úvodního víkendu film vynesl 19,1 milionů dolarů v 2 651 kinech po Spojených státech a Kanadě. Celkově snímek vynesl po celém světě téměř 164 milionů dolarů.\n\n"}
{"id": "593072", "url": "https://cs.wikipedia.org/wiki?curid=593072", "title": "IBM Building", "text": "IBM Building\n\nIBM Building (nebo také \"330 North Wabash\") je mrakodrap v Chicagu. Výstavba probíhala v letech 1971–1973 podle projektu Ludwiga Mies van der Roha. Má 52 pater a výšku 212 metrů, patří tak mezi 20 nejvyšších budov ve městě. V budově se nachází převážně kancelářské prostory, které obsluhuje celkem 36 výtahů. Ve vstupní lobby je menší busta architekta, kterou ztvárnil sochař Marino Marini.\n\n"}
{"id": "593079", "url": "https://cs.wikipedia.org/wiki?curid=593079", "title": "Flashlube", "text": "Flashlube\n\nFlashlube (původně Flash Lube) jsou značková australská motorová aditiva do pohonných hmot dieselových, benzinových a LPG/CNG motorů a do motorových olejů (tj. olejová aditiva).\n\nAditiva Flashlube začal v Austrálii koncem sedmdesátých let 20. století vyvíjet německý vědec Dr. Wolfgang Kluenner. Všiml si totiž, že dosavadní motorová aditiva oproti jiným motoristickým potřebám nedoznala za uplynulá desetiletí žádného vývoje. Většina prodávaných aditiv proto neodpovídala moderním ekologickým a bezpečnostním parametrům. Kluenner v roce 1979 vytvořil moderní aditiva, která jsou nehořlavá, nevýbušná, nejedovatá a šetrná k životnímu prostředí.\n\nS postupným nárůstem prodeje prvního aditiva Flashlube a prvního dávkovače nakonec Wolfgang Kluenner výsledky své duševní práce spolu s veškerými patenty prodal stabilní automobilové společnosti \"Don Kyatt\", která je jejich současným držitelem. Vlastníkem obchodní značky Flashlube je australská společnost \"Don Kyatt\". V jednotlivých zemích zastupují její zájmy autorizovaní distributoři.\n\nPodle zjištění motoristického čtrnáctideníku AUTO 7 z dubna 2012 jsou motorová aditiva Flashlube nejznámějším motorovým aditivem\npro vozidla s pohonem na plyn.\n\nSpolečnost Flashlube je pro svá motorová aditiva nebo pro své dávkovače motorových aditiv držitelem významných oborových nebo spotřebitelských ocenění. Aditiva Flashlube disponují certifikáty Reach EU i Bezpečnostními listy EU.\n\nFlashlube Valve Saver Fluid je celosvětově zřejmě jediné motorové aditivum do LPG, které má certifikaci pro silniční zkoušky (Road test). Terénní testy na silnici přitom oproti laboratornímu testování, kdy nejsou brány v úvahu změny dávkovačů v měnících se jízdních podmínkách, mnohem spolehlivěji ukazují, jaký vliv mají aditiva na chod motoru v běžném provozu. Opakovaná měření uznávané spotřebitelské sdružení TÜV (nejprestižnější německé spotřebitelské sdružení) a zkušebny Hochschule für Technik und Wirtschaft des Saarlandes (HTW) v německém Sársku prokázaly zásadní pozitivní vliv aditiva Flashlube na provoz u vozidel na LPG.\n"}
{"id": "593086", "url": "https://cs.wikipedia.org/wiki?curid=593086", "title": "The Atlantic (budova)", "text": "The Atlantic (budova)\n\nThe Atlantic je mrakodrap v Atlantě. Má 46 pater a výšku 176 metrů. Výstavba probíhala v letech 2007 – 2009. Za designem budovy stojí Smallwood, Reynolds, Stewart & Associates a developerem byla firma Novare Group. V nižších patrech je malá obchodní pasáž a ve zbylých patrech je 401 bytů.\n\n"}
{"id": "593091", "url": "https://cs.wikipedia.org/wiki?curid=593091", "title": "Eduard Taaffe", "text": "Eduard Taaffe\n\nEduard hrabě Taaffe (24. února 1833 Vídeň – 29. listopadu 1895 Nalžovy) byl rakousko-uherský, respektive předlitavský státník, konzervativní sociální reformátor a zemský prezident Salcburska, Horních Rakous a Tyrolska. Jeho rod pocházel z Irska, kde měl titul \"Viscount Taaffe of Corren and Baron of Ballymote\". V letech 1868–1870 a 1879–1893 byl Taaffe předsedou předlitavské vlády, přičemž druhá vláda Eduarda Taaffeho byla nejdéle fungujícím kabinetem v dějinách Předlitavska a v rámci tzv. železného kruhu pravice spojila německorakouské konzervativce, Čechy a Poláky do stabilní vládní koalice.\n\nByl druhorozeným synem Ludwiga Taaffeho, prezidenta nejvyššího soudního dvora. Eduard získal soukromé vzdělání. V letech 1850–1852 potom studoval práva na Vídeňské univerzitě. Po studiích nastoupil jako praktikant na dolnorakouské místodržitelství a následně zastával různé posty ve státní správě, včetně Uherska.\n\nDo roku 1861 byl tajemníkem na místodržitelství v Praze. Koncem roku 1861 byl povýšen na místodržitelského radu a vedoucího krajského úřadu v Praze. Od 28. dubna 1863 do 8. ledna 1867 zastával úřad zemského prezidenta (místodržícího, tedy nejvyššího představitele státní správy) v korunní zemi Salcbursko, pak přešel na post místodržícího Horních Rakous. 1. března 1867 obdržel titul tajného rady.\n\nV únoru 1864 byl v doplňovací volbě za kurii velkostatkářskou zvolen poslancem Českého zemského sněmu. Zemským poslancem byl do roku 1866. Rezignoval v listopadu 1866. Již v zemských volbách v Čechách v březnu 1867 byl opět zvolen (v kurii velkostatkářské za svěřenecké velkostatky) do Českého zemského sněmu. Zemský sněm ho 13. dubna 1867 delegoval i do Říšské rady. Na mandát ve vídeňském parlamentu rezignoval v roce 1868. V 60. letech hlasoval s německými liberály (liberálně a centralisticky orientovaná Ústavní strana). V roce 1870 přešel do Panské sněmovny (jmenovaná horní komora Říšské rady).\n\nV roce 1867 získal Císařský rakouský řád Leopoldův. Byl nositelem dalších vyznamenání. Patřil mu zámek a panství Kolinec. Byl též majitelem panství Nalžovy, Tedražice, Zavlekov a Neprochovy v jihozápadních Čechách. Jeho manželkou byla původem uherská hraběnka Irma Csáky.\n\nJeho politická kariéra vrcholila v 60. – 90. letech 19. století. V předlitavské vládě Ferdinanda von Beusta byl od 2. března 1867 do 23. prosince 1867 ministrem vnitra. Do této funkce se ještě vrátil ve vládě Alfreda von Potockého od 12. dubna 1870 do 4. února 1871. V Beustově kabinetu kromě toho od 2. března 1867 do 27. června 1867 zastával post ministra kultu a vyučování (školství). Dvakrát byl v této době rovněž správcem (dočasně pověřeným šéfem rezortu) ministra zeměbrany Předlitavska, a to ve vládě Karla von Auersperga od 30. prosince 1867 do 1. února 1870 a ve vládě Alfreda von Potockého od 13. dubna 1870 do 5. května 1870. Již tehdy rovněž poprvé usedl na nejvyšší exekutivní post, když byl od 8. září 1868 do 15. ledna 1870 předsedou vlády Předlitavska, ovšem rovněž jen jako správce pověřený vedením vlády, když její dosavadní předseda, Karel Vilém Auersperg odstoupil z funkce. Na samotný vrchol politického života pronikl po jisté přestávce (během ní byl v období let 1871–1879 místodržícím Tyrolska) koncem 70. let. Od 13. srpna 1879 až do 11. listopadu 1893 působil jako předseda vlády Předlitavska a zároveň od 15. února 1879 do 11. listopadu 1893 zastával kromě funkce ministerského předsedy i úřad ministra vnitra.\n\nPo odchodu z politického života odešel na své rodové sídlo, zámek Nalžovy v západních Čechách, kde také 29. listopadu 1895 zemřel.\n\nV politické praxi postupoval jako pragmatik. Na rozdíl od své politické činnosti v 60. a 70. letech se nyní profiloval coby konzervativní politik, jehož hlavní loajalita směřovala k císaři (od mládí byl osobním přítelem Františka Josefa I.), nikoliv k politickým stranám. Taaffeho koalici podpořili polští velkostatkáři, stoupenci německorakouských konzervativních a křesťanských stran a staročeši (respektive celé české politické spektrum včetně zatím menšinových mladočechů a konzervativní české šlechty). S trváním více než čtrnácti let šlo o nejdéle existující vládu v dějinách Předlitavska.\n\nSám se hlásil k německé národnosti, ale jak prohlásil v parlamentní rozpravě v roce 1885: „\"Nepochybuji, že se v německé národnosti nachází poctivý cit vlastenecký. Náležímť také já k německé národnosti a lichotím si, že také tento vlastenecký cit mám; ale tolik nemohu připustiti, že by tento vlastenecký cit byl privilejí jen jedné v Rakousku žijící národnosti\".“\n\nV roce 1879 se mu podařilo dojednat prodloužení branného zákona. V roce 1887 provedl obnovení finančního vyrovnání mezi předlitavskou a uherskou částí monarchie. Jeho vláda stabilizovala státní finance a ukončila ústavní a vládní nejistotu. Taaffeho koalice (tzv. železný kruh pravice) dokázala začlenit do vlády federalistické a autonomistické síly Čechů, Poláků a Jihoslovanů a pragmaticky vyvažovat zájmy jednotlivých národností a politických bloků. Coby konzervativně laděná vláda provedla Taaffeho koalice některé revize liberálního zákonodárství z předchozího období, zejména došlo k obnovení vlivu katolické církve na obecné školy.\n\nRoku 1882 jeho vláda provedla důležitou, tzv. Taaffeho volební reformu (snížení volebního censu v městské a venkovské kurii na pět zlatých ročně, čímž se značně rozšířila množina oprávněných voličů o malopodnikatelské střední vrstvy). Zájmy středních vrstev podporoval i nový živnostenský zákon z roku 1883. Proti sílícímu vlivu radikální levice a dělnického socialistického hnutí se Taaffe snažil bojovat zaváděním sociálního zákonodárství, ale i státní represí proti dělnickému hnutí. Českému hnutí vyšel vstříc v jazykové oblasti, když tzv. Stremayrova jazyková nařízení zavedla češtinu do vnější jazykové praxe státních úřadů v Čechách a na Moravě. Za jeho vlády rovněž došlo v roce 1882 k rozdělení pražské univerzity na českou a německou univerzitu, čímž Češi získali kompletní národní školskou soustavu. Za Taaffeho vlády rovněž Český zemský sněm ovládli Češi a konzervativní šlechta, čímž se tento samosprávný zákonodárný sbor zapojil do rozhodování. Ke konci Taaffeho vlády se ovšem v českém politickém táboře zesilovala nespokojenost s tempem státoprávních výdobytků a poté, co koncem 80. let politické spektrum ovládla opozičně naladěná mladočeská strana, se stabilita Taaffeho koalice vytratila. Taaffe se neúspěšně snažil nahradit v koalici Čechy německými liberály. Jeho vláda pak padla v roce 1893, když neuspěla v Říšské radě jí předložená další volební reforma.\n\n\n"}
{"id": "593099", "url": "https://cs.wikipedia.org/wiki?curid=593099", "title": "Lanzenkirchen", "text": "Lanzenkirchen\n\nLanzenkirchen je městys v okrese Wiener Neustadt-Land v Industrieviertelu (\"Průmyslové čtvrti\") v rakouské spolkové zemi Dolní Rakousy.\n\nLanzenkirchen leží na rozhraní regionů Steinfeld, teplotního pásma a Bucklige Welt na úpatí pohoří Rosaliengebirge. Přes Lanzenkirchen protéká řeka Litava (Leitha), po splynutí řek Pitten a Schwarza, v obecní části Haderswörth se tvoří z řeky kanál \"Mühlbach\".\n\nLanzenkirchen patří správně pod okres Wiener Neustadt-Land.\n\nMěstys Lanzenkirchen je vytvořen z pěti katastrálních území:\n\nPřed počátkem našeho letopočtu bylo území součástí keltského království Noricum a patřilo pod výšinný hrad Schwarzenbach na Burgbergu.\n\nPozději za Římanů patřil dnešní Lanzenkirchen do provincie Pannonie.\n\nPro místní jméno je následující vysvětlení:\n\n\nStarostou městyse je Bernhard Karnthaler, zástupcem starosty Heide Lamberg a vedoucí úřadu Otto Haindl.\n\nV obecním zastupitelstvu je 23 křesel, která podle výsledků voleb konaných 14. března 2010, byla dle získaných mandátů rozdělena takto:\n\n\n"}
{"id": "593100", "url": "https://cs.wikipedia.org/wiki?curid=593100", "title": "Seznam olympijských medailistů v jachtingu – ukončené disciplíny", "text": "Seznam olympijských medailistů v jachtingu – ukončené disciplíny\n"}
{"id": "593106", "url": "https://cs.wikipedia.org/wiki?curid=593106", "title": "Plicní mor", "text": "Plicní mor\n\nPlicní mor nebo pneumonický mor je jedna z forem moru, smrtelné nemoci způsobené bakterií Yersinia pestis.\n\nTato forma moru se přenáší kapénkovou infekcí přímo z člověka na člověka a je mnohem nebezpečnější než ostatní dvě, septická i dýmějová. Plicní forma probíhá jako těžký zápal plic s velmi vysokou smrtností. Působí velice rychle a neléčena má velice vysokou smrtnost (až přes 90 %, podle některých zdrojů 100 %).\n\n\n\nStejně jako v ostatních typů moru i zde po odeznění inkubační doby dochází k náhlému nastoupení kašle, vysokých teplot a úbytku sil. Od této chvíle infekce nabývá na vážnosti a kvůli vysoké rychlosti replikace způsobuje léčený mor úmrtí zhruba v 50 % případů, neléčený téměř vždy.\n\n\n"}
{"id": "593108", "url": "https://cs.wikipedia.org/wiki?curid=593108", "title": "Ascosphaera apis", "text": "Ascosphaera apis\n\nAscosphaera apis (Maasen ex Claussen) L.S. Olive & Spiltoir, 1955 je parazitická houba napadající včelí larvy. Je původcem choroby zvané zvápenatění včelího plodu (\"Ascosphaerosis larvae apium\").\n\nNákaza je známá od počátku 20. století a je rozšířena na všech kontinentech. V Česku není výskyt nijak monitorován, poněvadž onemocnění je méně závažného charakteru a nevztahuje se na ně ohlašovací povinnost.\n\nNa článkovaných vláknech mycelia se vytvářejí plodnice obsahující kulovité váčky (asky). V askách se tvoří velké množství výtrusů (askospor). Po prasknutí plodnice se zralé asky dostávají do vnějšího prostředí. Časem dochází k prasknutí samotné asky a uvolnění výtrusů.\n\nVčelí plod se nakazí sporami nebo myceliem v potravě. Výtrusy rychle klíčí a během dvou dnů mycelium proroste celým tělem larvy. Po 5 až 7 dnech dochází k mumifikaci těla larvy. Dospělé včely nejsou patogenem napadány. Při čištění plástů se však kontaminují výtrusy a nákazu dále rozšiřují. Spory cizopasné houby jsou velmi odolné. Přežívají v medu, pylu, vosku, stěnách úlu a životaschopnost si podrží až 15 let.\n\nInfikovaný včelí plod je nápadný svým vzhledem. Víčka buněk jsou skvrnitá a mírně propadlá. Napadená včelí larva mění barvu do žlutavého odstínu a konzistence jejího těla zprvu kašovitá dalším rozvojem podhoubí patogena mumifikuje do podoby kousku vápna nebo zrnka loupané rýže. Houba vytváří dva typy plodnice lišící se velikostí. Malé plodnice zbarvují mumii larvy do šedozelena, velké plodnice barví šedočerně.\n\nPropuknutí choroby je snadno postřehnutelné ať už vzhledem napadeného plodového plástu či výskytem napadených mumií larev v měli (odpadu) na dně úlu. Choroba se potvrzuje laboratorním vyšetřením.\n\nPři propuknutí choroby se důsledně odstraňují a pálí mumifikované larvy. Silné napadení se řeší přeložením včelstva do vydesinfikovaného úlu. Dalšímu šíření choroby se zabrání udržováním dobrého hygienického stavu na stanovišti. Ošetření včelstva kyselinou mravenčí proti parazitickému kleštíku včelímu má druhotně pozitivní dopad i na tlumení nákazy vyvolané houbou \"Ascosphaera apis\".\n\n\n"}
{"id": "593110", "url": "https://cs.wikipedia.org/wiki?curid=593110", "title": "Člupy", "text": "Člupy\n\nČlupy jsou přírodní památka v lokalitě Marefy u Bučovic v okrese Vyškov. Památka byla znovu vyhlášena Nařízením Jihomoravského kraje č. 17/2013 ze dne 31. října 2013 (s účinností od 1. ledna 2014), původní vyhláška PZ ONV Vyškov ze dne 8. listopadu 1990 č. usnesení XXI-120/13 byla zrušena. Leží severně od obce Marefy. Důvodem ochrany jsou širokolisté suché trávníky, panonské sprašové stepní trávníky a na ně vázané ohrožené druhy rostlin a živočichů. Přírodní památka Člupy je podle nařízení vlády označena jako Evropsky významná lokalita Natura 2000.\n\nV přírodní památce Člupy se vyskytují a jsou předmětem ochrany hlavně tyto druhy rostlin:\n\nV přírodní památce Člupy se též vyskytují chránění živočichové:\n\n"}
{"id": "593112", "url": "https://cs.wikipedia.org/wiki?curid=593112", "title": "Pavel Samiec", "text": "Pavel Samiec\n\nPavel Samiec (* 30. srpna 1984 Plzeň) je český hudební skladatel a akordeonista\n\nPrvní hudební vzdělání získal na ZUŠ Sokolovská - Plzeň ve třídě Dany Šaškové, kde se v letech 1990–2000 učil hře na akordeon. V letech 2000 – 2006 studoval akordeon na konzervatoři v Plzni ve třídě Ludmily Rottenbornové. Od roku 2006 Pavel Samiec pokračoval ve studiu na Pedagogické fakultě ZČU, kde navštěvoval nejprve třídu prof. Jaroslava Vlacha a poté Mgr. Jarmily Vlachové. Jako akordeonista se zúčastnil mnoha národních i mezinárodních soutěží. V roce 2003 vyhrál mezinárodní akordeonovou soutěž ve švýcarském Reinachu.\n\nZáklady kompozice mu poskytl prof. Jaromír Bažant a dále pak chodil na konzultace k doc. Jiřímu Bezděkovi. Od roku 2006 se vzdělával v kompozici na konzervatoři v Plzni ve třídě právě doc. J. Bezděka. Skladby Pavla Samiece zní u nás i v zahraničí a jsou hrány na národních i na mezinárodních soutěží. (Kleine Tage der Harmonika Klingenthall, Beethovenův Hradec, Mezinárodní soutěž Leoše Janáčka v Brně...) Jeho skladba Bouře byla vybrána jako povinná na celostátní soutěž konzervatoří 2010. V roce 2009 získal čestné uznání ve skladatelské soutěží „Generace 09“ a to konkrétně za skladbu Našeptávač – fantasie pro housle a akordeon. Také získal ocenění „Plzeňský Orfeus 2009“ od Nadace 700 let města Plzně. Toto ocenění mu bylo uděleno za reprezentaci města Plzně v umělecké oblasti. Stejného uznání se mu od Nadace 700 let města Plzně dostalo i v roce 2012. V tomto roce se Pavel Samiec probojoval do finále skladatelské soutěže v Madridu a byla zde premiérována jeho skladba \"Canción del amor y Danza de la muerte\", která byla zkomponována na objednávku Orquesta Sinfónica Chamartín (Madrid). V roce 2013 se Pavel Samiec probojoval do finálového kola mezinárodní skladatelské soutěže Antonína Dvořáka. Po finálovém kole, které mělo podobu pětidenního komponování na zadaná témata, se umístil na prvním místě a stal se absolutním vítězem celé soutěže. V současné době se věnuje pedagogické a skladatelské činnosti. Od roku 2006 vyučuje Pavel Samiec na ZUŠ Sokolovská v Plzni a od roku 2011 na konzervatoři v Plzni. Zde vyučuje hudebně teoretické předměty.\n\n\n\n\n\n\n\n\n\n\n\n\n"}
{"id": "593113", "url": "https://cs.wikipedia.org/wiki?curid=593113", "title": "Christopher McDonald", "text": "Christopher McDonald\n\nChristopher McDonald (* 15. února 1955, New York) je americký herec, nejlépe známý díky rolím nafoukaných a arogantních mužů jako Shooter McGavin ve filmu \"Rivalové\" a Tappy Tibbons v \"Requiem za sen\".\n\nNarodil se v New York City učitelce ošetřovatelství a realitní agentce Patricii a učiteli Jamesi McDonaldovým. Vyrůstal v \"Romulusu\" a absolvoval Hobart College v Genevě ve státě New York.\n\nMá 5 přeživších sourozenců. V roce 2007 zemřel, v den Christopherových narozenin, jeho bratr, rovněž herec, Daniel McDonald. Je ženatý s Lupe Gidley, se kterou má 4 děti.\n\nObjevil se v mnoha televizních i filmových, často vedlejších, rolích. Často hraje záporné postavy. Mezi jeho filmy patří např. muzikál \"Pomáda 2\", road movie \"Thelma a Louise\" se Susan Sarandon, drama \"Otázky a odpovědi\" režírované Robertem Redfordem, komedie \"Flubber\" s Robinem Williamsem, \"Zlomené květiny\" s Billem Murrayem. V roli otce Stiflera se objevil ve dvou dílech filmové série \"Prci, prci, prcičky\" - \"\" a \"\".\n\nDo jeho filmografie patří rovněž mnoho epizodních rolí v seriálech jako \"Na zdraví\", \"Knight Rider\", \"Rodina Sopranů\", \"Kutil Tim\", \"Agentura Jasno\", \"\", \"Právo a pořádek\", \"\". Ve více epizodách se pak objevil v seriálech \"Rodinné právo\", \"North Shore\" a \"Veroničiny svůdnosti\".\n\n"}
{"id": "593128", "url": "https://cs.wikipedia.org/wiki?curid=593128", "title": "Leopold, vévoda z Albany", "text": "Leopold, vévoda z Albany\n\nLeopold, vévoda z Albany, plným jménem Leopold George Duncan Albert (7. dubna 1853, Buckinghamský palác, Londýn – 27. březen 1884, Cannes, Francie) byl britský princ, syn britské královny Viktorie a jejího manžela prince Alberta.\n\nNarodil se jako osmé dítě (čtvrtý syn) z devíti potomků britského královského páru. Jeho matka na něj přenesla závažnou dědičnou nemoc, poruchu krevní srážlivosti hemofilii; v důsledku toho žil větší část svého života jako poloinvalida.\n\nRodiče ho pojmenovali po jeho prastrýci, belgickém králi Leopoldovi I.. Chlapec byl pokřtěn v soukromé kapli Buckinghamského paláce dne 28. června 1853 arcibiskupem z Canterbury. Jeho kmotři byli jeho bratranci, hannoverský král Jiří V., pruská princezna Augusta, princezna Marie Adelaide z Cambridge a jeho strýc Arnošt I., kníže z Hohenlohe-Langenburgu.\n\nVzhledem k jeho slabému zdraví netrvala Viktorie na tom, aby uzavřel výhodný dynastický sňatek, souhlasila však s tím, by se oženil s německou princeznou Helenou Waldecko-Pyrmontskou, sestrou nizozemské královny Emmy. Svatba se uskutečnila 27. dubna roku 1882 v kapli sv. Jiří ve Windsoru. Z manželství vzešli dva potomci, syn a dcera:\n\n\nDva roky po svatbě zemřel v jednatřiceti letech na krvácení do mozku, poté, co si v canneském Yacht clubu při pádu poranil koleno; smrt měla údajně nastat v důsledku podání morfia proti bolestem a současně klaretu k večeři. Jeho syn Karel Eduard se narodil tři měsíce po jeho smrti.\n\nJe znám jako první dítě porozené bezbolestně, neboť jeho matce podal její lékař John Snow v průběhu porodu chloroform; za tento čin byl odměněn titulem \"sir\".\n\n"}
{"id": "593132", "url": "https://cs.wikipedia.org/wiki?curid=593132", "title": "Dreamfall Chapters", "text": "Dreamfall Chapters\n\nDreamfall Chapters: The Longest Journey (norsky: \"Drømmefall Kapitler: Den lengste reisen\") je právě vycházející epizodická hra žánru adventura, produkována studiem Red Thread Games v týmu Ragnara Tørnquista. Jedná se o pokračování herní série The Longest Journey (The Longest Journey, Dreamfall).\n\n\"Dreamfall Chapters\" bude dle tvrzení Tørnquista hra podobná předcházejícímu dílu (\"Dreamfall\"). Hra bude ovládána z pohledu třetí osoby a bude obsahovat typické adventurní prvky (hádanky, minihry, rozhovory). Příběh bude navazovat na předchozí díly a zároveň se s nimi bude částečně prolínat. Tørnquist potvrdil, že se mezi protagonisty objeví i postavy z předchozích dílů (Zoë Castillo, Kian Alvane, Cortez).\n\n1. března 2007, společnost Funcom oznámila, že \"Dreamfall Chapters\" bude uvolněna ve formě epizodické hry (distribuce samostatných epizod pouze formou DLC). Základ scénáře byl napsán již roku 2007.\n\nVývoj hry byl dlouhodobě pozastaven do doby než bude dokončena MMORPG hra The Secret World, která byla ve stejné době společností vyvíjena. Roku 2009 pak byl vývoj Dreamfall Chapters definitivně odložen na neurčito.\n\nRagnar Tørnquist v listopadu 2012 oznámil, že od společnosti Funcom odkoupil licenční práva pro pokračování série The Longest Journey. Dále prohlásil, že pro financování hry chce v roce 2013 využít crowdfunding prostřednictvím platformy Kickstarter.\n\n"}
{"id": "593134", "url": "https://cs.wikipedia.org/wiki?curid=593134", "title": "Svatá Nina", "text": "Svatá Nina\n\nSvatá Nina či svatá Kristýna (také \"Nino,\" gruzínsky წმინდა ნინო, \"ts'minda Nino\") (okolo 290 Palestina – okolo 350 Mccheta, Gruzie) je patronkou Gruzie a první křesťankou, která na tamní území přinesla křesťanství. Bývá označována za apoštolku Gruzie. V Gruzii je známá pod jménem Nino (Ninona). Tamními obrácenými věřícími bývala označována jako Kristiana nebo Kristina, tedy křesťanka a v České republice je známější pod tímto jménem. Bývá zobrazována s křížem z ratolestí révy. \n\nPodle nejrozšířenější tradice se Kristýna narodila ve městě Kolastra v Kappadokii, která v té době spadala pod římské impérium. Její rodina mluvila řecky. Názory římskokatolické a pravoslavné církve na Kristýnin původ se nicméně rozcházejí. \n\nDle tradice východních církví byla jedináčkem z významné rodiny. Jejím otcem byl římský generál Zabulon, jehož rod byl údajně spřízněn se svatým Jiřím. Její matkou byla Zuzana, příbuzná jeruzalémského patriarchy Houbnala I. V dětství se o Ninu starala její příbuzná jeptiška Sára, která spolu se strýcem (jeruzalémským patriarchou) dohlížela na tradiční výchovu. Díky strýci se později Nina dostala do Říma. Tam se po čase rozhodla, že se vydá hlásat Písmo do Hibérie (dnešní Gruzie), na jejímž území se údajně nacházela Ježíšova tunika. Dle tradice měla Nina vidění, ve kterém se jí zjevila Panna Maria, podala jí kříž z révových ratolestí a pravila: \"Jdi do Hibérie a zvěstuj evangelium Ježíše Krista, a najdeš milost před Hospodinem. Já ti budu štítem proti všem nepřátelům, viditelným i neviditelným. Díky síle tohoto kříže postavíš v zemi spásný prapor víry v mého milovaného Syna a Pána.\" \n\nPodle legendy měla Nina schopnost zázračně uzdravovat nemocné. O jejích schopnostech se doslechla královna Nana, jíž následně Kristýna uzdravila malého syna. Královna se poté obrátila na křesťanství. Její manžel král Mirian III. se nejprve novému náboženství bránil. Když se ale na lovu ocitl oslepen temnotou a ztracen v lese, pomodlil se prý k \"Nininému bohu\" a poté našel cestu zpět k družině. Nedlouho poté konvertoval a roku 327 vyhlásil křesťanství jako oficiální náboženství Hibérie. Kristýna až do smrti okolo roku 350 působila na území království a šířila křesťanství. \n\nZápadní tradice čerpají především z textů Tyrannia Rufina. Podle nich pocházela Nina (v tomto kontextu nazývaná častěji Kristýna) z Říma, Jeruzaléma nebo Galie (dnešní Francie) a její rodokmen je neznámý. Za vlády císaře Konstantina Velikého byla zajata Hibery (Gruzínci) a dostala se do otroctví. Podle jiné verze na území dnešní Gruzie prchla již dříve za pronásledování křesťanů císařem Diokleciánem.\n\nV Gruzii slaví svátek své Kristýny 14. ledna. Kristýnina památka se slaví v Řecku 27. října, v Arménii 29. října.\n\n"}
{"id": "593138", "url": "https://cs.wikipedia.org/wiki?curid=593138", "title": "Jan Tristan z Nevers", "text": "Jan Tristan z Nevers\n\nJan Tristan z Nevers ( \"Jean Tristan de France\", 8. dubna 1250 Damietta – 3. srpna 1270) byl hrabě z Nevers a z Valois z dynastie Kapetovců a účastník dvou křížových výprav po boku svého otce francouzského krále Ludvíka IX.\n\nV čase Janova narození jeho rodiče pobývali na kruciátě ve Svaté zemi a těhotná královna Markéta hájila s malou posádkou křižáky dobyté město Damietta v deltě Nilu. Ludvík IX. byl tou dobou již nemocný a v zajetí nevěřících. Královna se o manželově zajetí dozvěděla tři dny před porodem a v obavě před hrozícím zajetím donutila svého osobního strážce ke slibu, že pokud do města dorazí muslimové, setne jí raději hlavu. 8. dubna porodila syna Jana a na znamení velké bolesti, kterou prožívala nad manželovým zajetím se mu začalo říkat Tristan. Král nakonec ze zajetí vyvázl díky vydání Damietty a zaplacení obrovského výkupného. Namísto návratu do Francie však pln výčitek svědomí za neúspěch tažení přesunul svou základnu do Sýrie a veškeré své úsilí napjal k zlepšení vojenského postavení Svaté země a financování stavby hradeb okolo křesťanských měst. Královna zůstala po manželově boku a ve Svaté zemi mu povila další dva potomky.Čtyřletý pobyt královského páru byl nečekaně zkrácen úmrtím královny matky, jež v dobu Ludvíkovy nepřítomnosti spravovala království. 17. července 1254 se rodina vrátila do Paříže. \n\nOd června 1258 byl osmiletý Jan Tristan zasnouben se svou vrstevnicí Jolandou, dcerou Oda Burgundského. Svatba se konala v červnu 1265. Po tchánově skonu se společně s Jolandou snažil získat část rozsáhlého dědictví. V březnu 1268 dostal od otce titul hraběte z Valois a Crépy.\n\nLudvík IX. se roku 1267 i přes své chatrné zdraví rozhodl k nové křížové výpravě. Královo nejbližší okolí nebylo jeho rozhodnutím právě nadšeno, ale i tak velká část rodiny přijala kříž společně s ním. 2. července 1270 se výprava vydala nikoli do Svaté země, ale do Tunisu, kde Ludvík doufal na pravou víru obrátit tamního sultána a ani nevyčkal slibovaných posil. 24. července dobyli křižáci Kartágo, ale většímu úspěchu se postavila do cesty epidemie. Onemocněl i Jan a ve velmi krátké době zemřel. Do hrobu jej následoval i otec a při zpáteční cestě do vlasti také velká část zúčastněných příbuzných. Janovy ostatky byly dopraveny do Francie a pohřbeny v Saint-Denis. Hrabství Valois se vrátilo francouzské koruně.\n\n"}
{"id": "593143", "url": "https://cs.wikipedia.org/wiki?curid=593143", "title": "CHL Goaltender of the Year", "text": "CHL Goaltender of the Year\n\nGoaltender of the Year je hokejová trofej, která je každoročně udělována nejlepšímu brankáři v Canadian Hockey League. \n"}
{"id": "593144", "url": "https://cs.wikipedia.org/wiki?curid=593144", "title": "Empatik", "text": "Empatik\n\n„Empatik“ (v originále „The Empath“) je osmý díl třetí řady seriálu Star Trek, později známého jako \"The Original Series\" (česky: \"původní série\"). Premiéra epizody v USA proběhla 6. prosince 1968, v České republice 23. května 2003.\n\nHvězdného data 5121.5 hvězdná loď USS Enterprise NCC-1701 vedená kapitánem Jamesem Kirkem doráží na orbitu planety Minara II. Slunce této planety se má zanedlouho přeměnit v červeného obra a pohltit planetu samotnou i s vědeckým týmem Federace, který doposud neodpovídá na žádné volání lodi \"Enterprise\".\n\nVýsadek tvoří kapitán James Kirk, vědecký důstojník Spock a lékařský důstojník Dr. Leonard McCoy, zatímco prozatímní velení lodi přebral vrchní inženýr Montgomery Scott. Na povrchu nenachází výsadek žádné členy vědeckého týmu, ale videozáznam ukazuje na záhadné zmizení všech členů. Stejným způsobem se náhle celý výsadek přenese kamsi pod úroveň povrchu planety, kde nachází němou ženu, kterou Dr. McCoy označuje za empatika a aby nezůstala bezejmenná, dává jí jméno Perla. Později se výsadek setkává i se zvláštní rasou humanoidů, kteří se označují jako Viané. Nejsou moc sdílní a jakýkoliv odpor snadno potlačují pomocí svých technologií. Jejich cílem je zkoumání lidské rasy, ale předchozí „vzorky“ (členové vědeckého týmu) jim nevyhovovaly pro svou malou touhu přežít.\n\nVýsadku se podaří přemoci jednoho z věznitelů, ale jde pouze o další z testů, a když se dostávají všichni na povrch, Viané je vrátí zpět do podzemí s tím, že Kirk se při této zkoušce projevil jako nejvhodnější vzorek. Následně je podroben dalším pokusům, jež dosti ochromí jeho zdraví. Perla jej svou empatií dokáže opět uzdravit, ale samotnou ji to dost vyčerpá. Když znovu přicházejí Viané, oznamují Kirkovi, že budou potřebovat ještě jednoho člena jeho výsadku. U McCoye to znamená, že na 80 % zemře, u Spocka, že na 93 % zešílí. McCoy kapitána uspí, aby si trochu odpočinul. Když mu ale Spock vysvětluje, že tím mu předal velení, a vybere sebe, dává injekci i Spockovi. McCoy je tak podroben náročným testům. Spock se učí s přístrojem, který původně sebrali jednomu z věznitelů, a posléze se přesouvají do laboratoře, kde nachází umírajícího McCoye. Kirk chce pro uzdravení doktora použít dovedností Perly, ale Viané tomu zabrání s tím, že nesmí být k tomuto nucena nebo přemlouvána. Konečně také vysvětlují, že oni sami nejsou obyvatelé planety, ale právě Perla ano. Je zástupkyní civilizace jedné z několika planet, které budou současným sluncem zničeny, a Viané chtějí vědět, která z těchto civilizací si zaslouží přežít. Kirk protestuje, že byl on a jeho druzi využitý pro hloupé výzkumy a výběr civilizace k přežití.\n\nMezitím Perla uzdravuje McCoye, ale sama přebírá na okamžik jeho zranění a nemoci a přerušuje léčení, aby sama nezemřela. Spock poznamenává, že i Viané by měli mít schopnost uzdravit doktora. Ti to potvrzují, ale chtějí poznat, jestli je Perla opravdu schopná obětovat sama sebe pro záchranu McCoye. Spockovi se daří osvobodit ze silového pole a spolu s Kirkem přemlouvají Viany k záchraně McCoye s tím, že Perla už prokázala dost, když se jej snažila uzdravit. Viané to uznávají a opouští s Perlou Kirka, Spocka a McCoye, kterého ještě předtím uzdraví.\n\n\n"}
{"id": "593145", "url": "https://cs.wikipedia.org/wiki?curid=593145", "title": "Sun Is Up", "text": "Sun Is Up\n\n\"Sun Is Up\" je píseň rumunské elektropopové zpěvačky Inny. Píseň se nachází na druhém studiovém albu\". Produkce se ujali producenti Sebastian Barac, Radu Bolfea a Marcel Botezan.\n\nVideo pro píseň \"Sun Is Up\" se natáčelo 24. srpna ve Španělsku ve městě Marbella. Natáčení videa se ujal režisér Alex Herron, který už pracoval s Taio Cruzem a Keshou (\"Dirty Picture\") a s Basshuntrem (\"Saturday\").\n"}
{"id": "593147", "url": "https://cs.wikipedia.org/wiki?curid=593147", "title": "Bellerofontés (Mysliveček)", "text": "Bellerofontés (Mysliveček)\n\nBellerofontés (v italském originále Il Bellerofonte) je italská opera seria ve třech dějství českého skladatele Josefa Myslivečka z 18. století. Libreto založené na řecké legendě o Bellerofontovi napsal Giuseppe Bonecchi. Dílo bylo věnováno neapolskému králi Ferdinandovi IV. a poprvé bylo provedeno v neapolském divadle Teatro San Carlo dne 20. ledna 1767, na narozeniny Ferdinandova otce, španělského krále Karla III.\n\nBuď \"Zmatek na Parnasu\", nebo \"Semiramis znovu poznaná\" upoutaly pozornost neapolského impresária Giovanniho Tedeschiho. V roce 1766 u Myslivečka objednal novou operu pro Neapol, která byla jedním z vedoucích operních středisek Itálie i Evropy. Teatro San Carlo, ve kterém měla být uvedena, bylo jen nedávno opraveno po ničivém požáru roku 1765. Pověst, podle níž měla zakázku pro Myslivečka získat zpěvačka Caterina Gabrielli, ani samotný její poměr s Myslivečkem nejsou doloženy.\n\nPředmět opery, vybraný vedením divadla Teatro San Carlo, je v kontextu Myslivečkova operního díla nezvyklý. Pro italskou operu seria v 60. letech 18. století byly typické historické náměty spíše než mytologické, ledaže byly převzaty prvky z francouzského žánru tzv. tragédie lyrique (kde byly mytologické náměty pravidlem) a vytvořena tak stylově francouzsko-italská směs. V tomto případě lze za příznaky mírného vlivu francouzské operní tradice, vedle mytologického námětu, považovat též začlenění sborů a efektů programní hudby (objevení se netvora).\n\nJako v případě mnohých slavnostních představení v tehdejším Teatro San Carlo byly při premiéře \"Bellerofonta\" doplněna samostatná baletní intermezza. Jejich hudbu nesepsal Mysliveček (skladatel není znám, choreografem byl Gennaro Magri) a při pozdějších představeních nebyla opakována. Mezi 1. a 2. dějstvím byl předveden balet s názvem \"Un bassà turco\" (Turecký paša) a mezi 2. a 3. dějstvím \"Pantomimo tra Pulcinella, Arlecchino e Coviello\" (Pantomima mezi Pulcinellou, Harlekýnem a Coviellem). Rovněž před samotnou operou byl proveden slavnostní tanec a dále kantáta na počest krále Ferdinanda (k ní složil hudbu rovněž Mysliveček). Honosná výprava byla dílem P. Antonia Jolliho.\n\nV obsazení figurovali dva hvězdní zpěváci své doby, Caterina Gabrielli jako Argéna a Anton Raaff jako král Ariobates. Byla to teprve druhá Myslivečkova řádná opera a první, při které měl možnost psát pro vynikající hlasy. Inscenace byla velmi úspěšná a měla zásadní význam pro vzestup Myslivečkovy pověsti jakožto operního skladatele. V poměrně krátké době od premiéry \"Bellerofonta\" až do své smrti roku 1781 se Myslivečkovi podařilo uvést na scénu více nových \"oper seria\" než kterémukoli jinému skladateli v Evropě; v té době také vedl nad všemi ostatními skladateli v počtu nových oper uvedených ve svém \"domovském\" Teatro San Carlo v Neapoli.\n\n\"Bellerofrontés\" byl uveden znovu v sienské \"Accademia degli Intronati\" ještě na jaře téhož roku (premiéra 6. května 1767) na počest návštěvy toskánského velkovévody Petra Leopolda (pozdějšího císaře Leopolda II. Pražskému obecenstvu jej o karnevalu roku 1768 představila společnost Giuseppe Bustelliho v Divadle v Kotcích. Mysliveček se v té době v Praze zdržoval, aby vyřídil pozůstalost po své matce, a představení \"Bellerofronta\" sám řídil. Poznámka na pařížské kopii partitury uvádí, že byla uvedena znovu v Teatro San Carlo roku 1769, to však není potvrzeno např. existencí odpovídajícího tisku libreta.\n\n\"Bellerofontés\" obsahuje řadu árií vyžadujících od zpěváků mimořádnou hlasovou virtuozitu, jak bylo italským obecenstvem v 60. letech 18. století žádáno. Nejvíce byly obdivovány árie \"Splende così talora\" z druhého výjevu 1. dějství, \"Giusti Dei\" z třetího výjevu 1. dějství, \"Ch’io mai capace\" z pátého výjevu 2. dějství a \"Palesar vorrei col pianto\" z jedenáctého výjevu 2. dějství. Tyto árie byly zapisovány do sbírek árií v celé Itálii, ale ještě většího rozšíření dosáhly v Čechách ve sbírkách církevních institucí; přitom byla původní italská slova nahrazena latinským textem náboženského obsahu. V této podobě árie z \"Bellerofonta\" obíhaly ve střední Evropě až dlouho do 19. století.\n\nV nové době byl \"Bellerofrontés\" oživen při příležitosti 250. výročí skladatelova narození. 13. února 1987 jej v Praze uvedla koncertně Česká filharmonie. Toto provedení pak bylo základem pro pořízení nahrávky \"Bellerofronta\", která je dosud jedinou komerčně dostupnou nahrávkou kompletní Myslivečkovy opery.\n\nItalské opery seria 18. století obsahují typicky milostné zápletky, jež vyústí ve šťastný sňatek; k uspokojivému zakončení jsou zpravidla nutné nejméně dvě svatby, přičemž páry jsou uspořádány podle společenského postavení.\n\n(Dvůr lýkijského krále s výhledem na řeku Xanto) Scéna je uvedena sborem (\"Rendi alle selve col tuo ritorno\"). Bellerofrontés je syn bývalého korintského krále. Vládu v Korintu však uchopil jeho příbuzný Klearchos, který jej poslal ke králi Ariobatovi s poselstvím. Bellerofrontés je přátelsky přijat a seznámí se a Ariobatovou dcerou Argénou. Oba se do sebe zamilují, ale Ariobates již ruku své dcery slíbil princi Archimorovi z Megary. Bellerofrontés se však nevzdává naděje (árie \"Splende così talora\"). Argéna žádá otce, aby nevystavoval její srdce zkoušce a poslal Bellerofonta pryč, když už nemůže být jejím manželem (árie \"Guisti Dei, che ben vedete la virtù\").\n\nAriobates se z Klearchova listu se dozvídá, že jej Klearchos žádá o zabití Bellerofronta, a cítí se nucen žádosti vyhovět (árie \"La frode se adempio\").\n\nBellerofrontés se dozvídá o neštěstí, které sužuje Lýkii: usadil se tam netvor (chiméra), kterému je každý rok nutné předhodit vznešenou dívku. Letos padl los na Briseidu, která se snaží sebrat odvahu (árie \"Non è la morte per me l'orrore\"). Briseidin milenec Diomedes ale zoufá (árie \"Prometti ognor la calma\"). Ariobata napadne, že by se mohl Bellerofronta méně nápadně zbavit tak, že jej přiměje, aby se s obludou utkal. Přesvědčit Bellerofronta dá za úkol své dceři (árie \"Di due pupilli amabili\"). Argéně je to proti mysli, ale příkazu uposlechne a uspěje. Bellerofrontés a Argéna se loučí (duet \"Vanne pur ma dimmi pria\").\n\n(Krajina poblíž sluje chiméry lemovaná zříceninami) Diomedes se dozvěděl o Bellerofrontově úmyslu. Králův rádce Atamantes jej povzbuzuje, neboť má prorocké tušení, že se Bellerofrontés vrátí vítězně (árie \"Già scinto sembrami\"). Přichází Ariobates: Diomedes jej nejprve prosí, aby Briseidu ušetřil, ale když neuspěje, krále urazí (árie \"Come potrai, tiranno\") a je uvržen do žaláře. Bellerofrontés zpravuje krále o svém úmyslu a ten naoko vyčítá své dceři, že Bellerofrontovi uložila tak těžký úkol; naznačuje, že se jej chce Argéna zbavit ve prospěch svého předurčeného ženicha. Argéna nemůže situaci vysvětlit a Bellerofrontés se s ní hořce loučí (\"Parto: ma in quest'istante\"). Zoufalá Argéna osamí a může dát průchod svým skutečným citům - nikdy nebude milovat nikoho jiného (árie \"Ch'io mai capace sia d'altro amore\").\n\nArgéna hovoří s Briseidou, osvobozuje Diomeda a vyzve ho, aby spěchal k Bellerofrontovi a vysvětlil mu, že Argéna byla donucena mu uložit takovou zkoušku: ať raději zachrání svůj život a uprchne. Ariobates se o tom dozví a hodlá dceru raději okamžitě provdat za jejího zamýšleného ženicha Archimora. Přichází však Atamantes se zprávou, že Archimoros vyhledal Bellerofronta na cestě k netvorově jeskyni a vyzval jej na souboj, v němž sám podlehl. Králův hněv se obrací proti Argéně a slibuje jí trest a pomstu (árie \"Pria ch'io perda, ingrata figlia\"). Argéna a Briseida se navzájem neúspěšně utěšují (Argénina árie \"Palesar vorrei col pianto\").\n\nBellerofrontés oznamuje Briseidě, že se nyní na Argénino příní pokusí o její záchranu. Briseidu to nijak neuklidní a přála by si raději konec utrpení (árie \"Se ognor fra cento affani\"). Bellerofrontés se připravuje k utkání s obludou (doprovázený recitativ \"Su quell' orride sponde a me s'aspetta\" a árie \"Di quei sassi dal concavo seno\"). Objevením se nestvůry dějství končí.\n\n(Velký královský sál) Atamantes zpravuje Ariobata o tom, že Bellerofrontes netvora přemohl. Ariobates je rozhodnut zabít Bellerofronta tak jako tak. Briseida bude sloužit jako rukojmí proti případnému zásahu Diomeda. Argéna a Briseida se vyptávají Atamanta na novinky. Ten jim potvrdí, že se Bellerofrontés vrací vítězně, varuje je však, aby se neradovaly předčasně (árie \"Nuove procelle ancora\"). Argéna a Briseida jsou zmateny, Briseida však sází na naději (árie \"Torbido, e nero il di\").\n\nBellerofrontés a Diomedes se vracejí. Argéna se přetvařuje ve snaze Bellerofronta přesvědčit, aby ihned odešel, ale Bellerofrontovi už je jasné, co mu v Ariobatově paláci hrozí. Diomedes vyjadřuje nad chystanou zradou své pohoršení (árie \"Qual ristretto in piccol letto\"). Skutečně Ariobates přichází se strážemi a pokusí se dát Bellerofronta zadržet. Bellerofrontés a Diomedes se svou družinou jsou však připraveni a krále přemohou. Argéna vyprosí otcův život, současně mu však adresuje výčitky (tercet Argény, Bellerofronta a Ariobata \"Barbare stelle ingrate\").\n\nAriobates se cítí zahanben a chce zemřít. V tom okamžiku přichází zpráva, že uzurpátor Klearchos byl svržen a lid povolal na korintský trůn Bellerofronta. Bellerofrontés Ariobatovi odpouští: nyní se ožení s Argénou a stane se korintským králem a současně mu Ariobates předává vládu v Lýkii. Rovněž Briseida a Diomedes se mohou vzít. Všeobecné usmíření ukončují všichni hrdinové sborem \"Se dei numi a questo segno\".\n\nPrvní (a dosud jediná) nahrávka opery byla pořízena 7.-14. února 1987 a vydána roku 1991 Supraphonem. Zpívají Celina Lindsleyová (Bellerofontés), Gladys Mayová (Argéna), Douglas F. Ahlstedt (Ariobates), Raul Giménez (Atamantes), Krisztina Lakiová (Briseida) a Štefan Margita (Diomedes). Pražský filharmonický sbor vede sbormistr Lubomír Mátl a Pražský komorní orchestr řídí Zoltán Peskó.\n\n"}
{"id": "593153", "url": "https://cs.wikipedia.org/wiki?curid=593153", "title": "Síť Tholianů", "text": "Síť Tholianů\n\n„Síť Tholianů“ (v originále „The Tholian Web“) je devátý díl třetí řady seriálu Star Trek, později známého jako \"The Original Series\" (česky: \"původní série\"). Premiéra epizody v USA proběhla 15. listopadu 1968, v České republice 30. května 2003.\n\nPodle hlasování fanoušků na serveru Spacecast.com se epizoda umístila na 10. místě v žebříčku nejlepších dílů původního seriálu Star Trek. \n\nHvězdného data 5693.2 hvězdná loď USS Enterprise NCC-1701 vedená kapitánem Jamesem Kirkem pátrá po ztracené federační lodi \"USS Defiant\", která se je považována za pohřešovanou. Když loď objevují, na její palubu se transportují kapitán Kirk, první důstojník Spock, vrchní lékař Dr. McCoy a praporčík Pavel Čechov. Na lodi vše nasvědčuje tomu, že zde proběhla vzpoura.\n\nSenzory pana Spocka ukazují ale, že na \"Defiantu\" nejsou žádné známky života. Dr. McCoy si jako první všímá, že loď se celá i s mrtvou posádkou rozplývá, když mu projde ruka skrz stůl. Něco navíc ovlivňuje i transportní zařízení na \"Enterprise\" a je možné přenést pouze tři členy výsadku. Kirk se rozhodne zůstat na lodi. Ostatní se daří přenést na poslední moment, než se \"Defiant\" rozplyne ve vesmíru. Spock, jakožto velící důstojník vypočítává, že \"Defiant\" uvízl v meziprostoru i s Kirkem a loď úplně nezmizela, pouze se její existence v tomto vesmíru omezila na určité periody a další má být za hodinu a padesát tři minuty. Na obzoru se objevuje plavidlo Tholianů, kteří si nárokují tuto část vesmíru, ale dávají potřebný čas \"Enterprise\". Po uplynutí času však bez varování na \"Enterprise\" střílí. Scottymu se navíc nepodařilo na transportních souřadnicích Kirka zachytit. Spock je tak nucen loď bránit, ale aby nenarušil energii prostorů mezi vesmíry, kde může být Kirk, používá záložní okruhy, které sice vyřadí tholianskou loď z boje, ale také zničí pohon \"Enterprise\". Jednotlivé členy posádky navíc popadá šílenství, stejně jako to patrně bylo na palubě lodi \"USS Defiant\".\n\nKdyž je jedna tholianská loď odražena od \"Enterprise\", objevuje se další a společně začínají plést kolem \"Enterprise\" pavučinu z neznámého vlákna pro uvěznění lodi Federace. Po uplynutí určité doby Spock prohlašuje před posádkou kapitána Kirka za mrtvého. McCoy jej podezírá, že jeho chybou uvěznil \"Enterprise\" v této oblasti při snaze o získání kapitánského křesla. Spolu zhlédnou kazetu, kterou zanechal Kirk pro případ jeho smrti. V ní kapitán naléhá aby se Spock řídil nejen logikou, ale i McCoyovým názorem. Zároveň nabádá doktora, aby respektoval Spocka jako nového kapitána a nepochyboval o jeho rozhodnutích. McCoy se Spockovi omluví a jde dále hledat protilátku proti šílenství, které postihuje další a další členy posádky. Uhura ve své kajutě zahlédne kapitána Kirka ve skafandru v zrcadle. Obeznámí s tím McCoye, ale ten jí pouze hospitalizuje na ošetřovně. Kapitánův obraz však zahlédne také Scotty ve strojovně a později i Spock s McCoyem na můstku. Laboratoř objevuje funkční protilátku proti šílenství, jde o derivát terragenu, klingonského nervového plynu, smíchaného s alkoholem. Podle Spockových propočtů se také objevuje znovu obraz Kirka. Tholiané již dokončují síť kolem \"Enterprise\" a tak Spock musí dát povel k použití motorů na plný výkon, což loď vymrští pryč ze sítě. Díky tomu, že byl Kirk zaměřen transportním paprskem, přenesl se s nimi a následně jej mohli přenést do transportéru.\n\nKdyž se později Kirk ptá, jak spolu mezitím Spock s McCoyem vycházeli, oba vyhýbavě odpovídají, že šlo pouze o malé roztržky a nakonec popřou, že by se i dívali na pásku pro případ kapitánovy smrti.\n\n\n"}
{"id": "593157", "url": "https://cs.wikipedia.org/wiki?curid=593157", "title": "US Open 2010 – ženská čtyřhra", "text": "US Open 2010 – ženská čtyřhra\n\nObhájkyně titulu Serena Williamsová a sestra Venus Williamsová nenastoupily, protože se Serena turnaje nezúčastnila pro poranění nohy a Venus hraje pouze dvouhru.\nVítězem se stal stejně jako ve Wimbledonu 2010 americko-kazašský pár Vania Kingová a Jaroslava Švedovová.\n\n\n"}
{"id": "593158", "url": "https://cs.wikipedia.org/wiki?curid=593158", "title": "Ulmas", "text": "Ulmas\n\nUlmas je říčka na území Regionálního parku Němenské delty, na ostrově Rusnė. Teče směrem severozápadním. Ústí do řeky Vilkinė a vzápětí do ramene delty Němenu Atmata. Tato říčka má značné množství drobných, často několikanásobně větvených přítoků, větší z nich jsou Palaukys a Dumblė zdrojem vody všech těchto přítoků i řeky samotné jsou spodní vody prosakující z ramen delty Němenu, ponejvíce z Rusnaitė a Atmaty. Na jejím pravém břehu, za soutokem s Palaukysem a Vilkinė je Uostadvarský maják s rozhlednou, zde ji překlenuje také přečerpávací stanice a v jejich blízkosti je Uostadvarský přístav.\n\n"}
{"id": "593163", "url": "https://cs.wikipedia.org/wiki?curid=593163", "title": "Montezuma (Mysliveček)", "text": "Montezuma (Mysliveček)\n\nMontezuma (v italském originále Motezuma) je opera ve třech dějstvích českého skladatele Josefa Myslivečka na libreto Vittoria Amedea Cigna-Santiho, která se zakládá na legendách spojovaných s aztéckým vládcem Montezumou II. Tato opera (a všechny ostatní Myslivečkovy opery) náleží k žánru vážné opery nazývaného v italštině opera seria.\n\nOpera \"Montezuma\" byla poprvé inscenována v Teatro della Pergola ve Florencii dne 23. ledna 1771. Byla to druhá ze skladatelových tří oper napsaných pro Florencii, v tomto případě v době Myslivečkova intenzivního skladatelského působení v tomto městě. Chronologické zařazení děje opery do 16. století bylo poněkud nezvyklé, italská opera seria té doby čerpala náměty především z antické historie a zřídka z historie mladší než evropský středověk. Montezumovský námět zhudebnil už roku 1733 Antonio Vivaldi, libreto Cigna-Santiho (jeho nejznámějším dílem je libreto k Mozartovu Mitridatovi) bylo poprvé využito pro honosnou inscenaci roku 1765 v Teatro Regio v Turíně, kdy hudbu napsal Gian Francesco de Majo. Florentská inscenace zřejmě nebyla tak výpravná a ani v obsazení nefigurovala zvlášť známá jména, zajímavé však je, že v obsazení převládají muži - dokonce i v roli Montezumovy manželky -, ovšem včetně kastrátů (obsazení obsahovalo tolik mužů zpravidla jen v Římě, kde ženy nesměly vystupovat v divadle).\n\nInscenace byla úspěšná; že však na jejím základě získal Mysliveček přezdívku \"božský Čech\", je jen literární fikcí.\n\n\"Montezuma\" byl první z Myslivečkových oper, která se dočkala nastudování v moderní době, a to v Praze v roce 1931 při příležitosti 150. výročí skladatelovy smrti v nastudování pražské konzervatoře. Tato inscenace je součástí v té době začínajícího trendu návratu k barokní opeře (zejména k Händlovi), vzniklého v Německu a datujícího se od konce 20. let 20. století. \"Montezuma\" byl mezi Myslivečkovými operami vybrán zřejmě pro exotické prostředí a také pro dostupnost partitury. Autograf se totiž nachází v Rakouské národní knihovně ve Vídni a již roku 1911 pořídil jeho opis zbirožský advokát Jan Pohl. Tento opis byl využit k inscenaci, opera však byla značně zkrácena, kastrátské partie byly (v souladu se zmíněným trendem) transponovány níže a opera se hrála v překladu Jeleny Holečkové (sama v opeře zpívala Lisingu). Premiéra se uskutečnila v Městském divadle v Praze na Vinohradech 5. června 1931 v režii Ferdinanda Pujmana, ve výpravě Františka Zelenky a pod taktovkou Pavla Dědečka.\n\n\"Montezuma\" se stal i první Myslivečkovou operou uvedenou novodobě v Brně, a to roku 1958.\n\nHlavní postavou opery je aztécký vládce Montezuma, který čelí španělské invazi. Jeho pochybnosti, zda a jak se Španělům postavit, stejně jako jeho pochybnosti o účinnosti pomoci starých bohů, tvoří ideový základ děje. Dalšími hlavními postavami je španělský dobyvatel Hernán Cortés, který klame Montezumu předstíráním ušlechtilosti a přátelství, aby nakonec využil vladařovy slabosti, a Montezumova manželka Guacozinga, která již ztratila víru v domácí božstva i vojsko a snaží se zachránit Montezumovu vládu tím, že jej přiměje, aby se poddal Španělsku. Nezbytnou milostnou intriku zastupují španělský generál Tentile a Lisinga z indiánského kmene, který se nakonec postavil proti Montezumovi na stranu Španělů, vedlejší postavou je rovněž Montezumův pobočník Pilpatos.\n\nNahrávka celé opery dlouhé roky neexistovala. Předehru však nahrála rakouská dirigentka Michi Gaiggová a L'Orfeo Baroque Orchestra, vydal CPO Records. V roce 2011 uvedl operu Motezuma Hudební festival Znojmo. Dílo bylo nastudováno v Italštině a hráno na dobové nástroje, první kompletní nahrávku díla pro ČRo Vltava vytvořil soubor Czech Ensemble Baroque, Dirigent: Roman Válek, soli: J. Burzynski, J. Březina, M. Fajtová, M. Šrůmová, T. Kořínek, M. Krejčík, režie: M. Tarant)Při té příležitosti vznikl také videozáznam v HD rozlišení. Na YouTube je dostupný záznam v plné délce: Josef Mysliveček - Motezuma - HD.\n\n"}
{"id": "593164", "url": "https://cs.wikipedia.org/wiki?curid=593164", "title": "Miškovský", "text": "Miškovský\n\nMiškovský je příjmení. Ženskou variantou je Miškovská.\n\n"}
{"id": "593166", "url": "https://cs.wikipedia.org/wiki?curid=593166", "title": "Septický mor", "text": "Septický mor\n\nSeptický mor je jedna z forem moru, smrtelné nemoci způsobené bakterií Yersinia pestis. \n\nJelikož bakterie se pohybuje v krvi, mohou být ovlivněny i jiné orgány, například slezina a mozek. Difúzní infekce může spustit imunologickou kaskádu, která vede k diseminované intravaskulární koagulaci způsobující krvácení a nekrózu kůže a tkání. Tato roztroušená infekce (sepse) způsobuje úmrtí až ve 22 % případů; není-li včas zahájena léčba antibiotiky, je nemoc smrtelná téměř vždy.\n\n"}
{"id": "593173", "url": "https://cs.wikipedia.org/wiki?curid=593173", "title": "Montezuma", "text": "Montezuma\n\nMontezuma může být:\n\n"}
{"id": "593174", "url": "https://cs.wikipedia.org/wiki?curid=593174", "title": "Dýmějový mor", "text": "Dýmějový mor\n\nDýmějový mor nebo bubonický mor je jedna z forem moru, smrtelné nemoci způsobené bakterií Yersinia pestis.\n\nDýmějová forma moru je na člověka přenášena blechami (druhy \"Pulex irritans\", \"Xenopsylla cheopis\"), které se infikovaly na nakaženém hlodavci (hlavně na kryse, která však příznaky netrpí, protože nemoc svého přenašeče nehubí). Po kousnutí infikovanou blechou dochází ke zhnědnutí kousance. Následuje zánět lymfatické soustavy, který se projeví boulemi („dýmějemi“) v oblasti mízních uzlin.\n\n\nU „bubonicky“ zánětlivě zvětšených uzlin jsou prvotní symptomy velmi podobné množství jiných chorob, což způsobuje obtíže a zdržuje od včasné diagnózy.\n\nPo krátké inkubační době dochází k prudkému zvýšení teploty, doprovázenému třesavkou, bolestmi v kloubech a únavou. Pro bubonickou formu je charakteristický hnisavý zánět mízních uzlin, hlavně v tříslech a podpaží. Časem dochází k prasknutí hnisavých ložisek, což může způsobit celkovou sepsi. Plicní forma probíhá jako těžký zápal plic s velmi vysokou smrtností. Při neléčené bubonické formě je smrtnost kolem 60 %, při léčbě antibiotiky významně klesá. Z antibiotik jsou účinné chloramfenikol, aminoglykosidy a chinolony. V místech výskytu je též dostupné preventivní očkování.\n\n\"Y. pestis\" proliferuje uvnitř lymfatických uzlin, kde je schopna se ubránit zničení buňkami imunitního systému jako například makrofágy a způsobuje tak lymfoadenopatii. \"Y. pestis\" má dokonce schopnost napadat imunitní systém.\n\n\n\n"}
{"id": "593179", "url": "https://cs.wikipedia.org/wiki?curid=593179", "title": "Triumf Klélie (Mysliveček)", "text": "Triumf Klélie (Mysliveček)\n\nTriumf Klélie (v italském originále Il trionfo di Clelia) je italská opera seria ve třech dějství českého skladatele Josefa Myslivečka z 18. století. Byla složena na libreto italského básníka Pietra Metastasia. V 18. století skladatelé běžně využívali starší libreta, zejména právě Metastasiova. Text \"Triumfu Klélie\" byl výjimečně poměrně nový (poprvé jej využil Johann Adolf Hasse pro svou stejnojmennou operu dávanou ve Vídni roku 1762) v době, kdy Mysliveček obdržel zakázku na tuto operu pro provedení v Turíně.\n\nMyslivečkův \"Triumf Klélie\" byl poprvé proveden v turínském Teatro Regio dne 26. prosince 1767, tedy na začátku karnevalové operní sezóny 1768. Operní představení na turínském královském dvoře, která se konala jen po dobu karnevalové sezony na začátku každého roku, byla proslulá svou honosnou výpravou. Jednalo se o první zakázku, kterou Mysliveček získal po svém obrovském úspěchu v Neapoli roku 1767, zejména s \"Bellerofontem\". Brzy mu byly směřovány zakázky ze všech hlavních operních center Itálie. Obsazení turínské inscenace \"Triumfu Klélie\" zahrnovalo známou sopranistku Caterinu Gabrielliovou, jež měla značný podíl na úspěchu \"Bellerofonta\" v Neapoli. Vedle ní v Turíně účinkovala Francesca Gabrielliová, patrně její sestra, vedle stárnoucího kastráta Sebastiana Emilianiho. Myslivečkův \"Triumf Klélie\" nebyl nikdy proveden v jeho rodné Praze, ale je zřejmé, že partituru přivezl s sebou, když navštívil Prahu počátkem roku 1768, protože některé árie z této opery byly kopírovány do církevních sbírek v Čechách v následujících desetiletích. Stejný byl i osud árií z jeho dřívějších oper \"Semiramis znovu poznaná\" a \"Bellerofontés\", které byly uvedeny v Divadle v Kotcích po skladatelově návratu v roce 1768.\n\nPorsenna, král Etrusků, vzal ve svou ochranu Tarquinia, syna svrženého římského krále Tarquinia Superba, a nyní vede válku proti Římanům s cílem dosadit svého chráněnce na trůn. Současně mu hodlá dát za ženu svou dceru Larissu, do níž je zamilován Porsennův spojenec a kníže Venetů Mannius. Obležené město dojednalo s králem několikadenní příměří a přitom mu muselo předat několik římských žen, mezi nimi vznešenou Klélii, snoubenku P. Horatia Cocla, jako rukojmí.\n\nDěj začíná scénou v Kléliině zajetí. Tarquinius se snaží Klélii svést, a to i nabídkou římského trůnu. Klélie však zná Tarquiniův rod a minulost a svržený princ je jí odporný. Přichází Tarquiniova nevěsta Larissa a Tarquinius předstírá náklonnost k ní. Klélie však neváhá Larissu podrobně informovat o Tarquiniově povaze. K Porsennovi přichází Horatius jako vyslanec Říma; před přijetím u krále se setkává s milovanou Klélií. Ta jej prosí, aby ji vysvobodil, Horatius jí však vysvětluje, že ji má sice rád, vlast má však raději a musí nejprve splnit své poslání. Klélii jeho vlastenectví imponuje. Když Horatius odejde k audienci, získá Klélie na svou stranu Mannia: pokud jí pomůže prokázat Porsennovi Tarquiniovu ničemnou povahu, nepochybně dá král svou dceru raději Manniovi (a zastaví válku proti Římu).\n\nHoratius je králem, který římské ctnosti obdivuje, přijat vlídně a oba hovoří o přednostech monarchie a republiky, rozhovor však skončí bezvýsledně. Tarquinius Horatia vyhledá a přednese mu (neupřímný) návrh: nechť se Horatio vzdá Klélie v Tarquiniův prospěch a ten přesvědčí Porsennu, aby válku proti Římu zastavil. V Horatiovi se sváří city milence s povinnostmi vlastence a v rozpacích se Klélii vyhýbá.\n\nTarquiniovi nevyhovuje vojenské váhání. Rozhodne se porušit příměří. O tom se ovšem dozví Mannio a od něj Klélie, která s informací spěchá k Horatiovi. Ten zprvu nechce věřit, pak se ale rychle vrací varovat Řím.\n\nPorsenna tuší, že Larissa miluje Mannia, upomíná ji však, že je zaslíbena Tarquiniovi. Klélie si přichází stěžovat králi, že se jeho vojsko chystá zrádně porušit příměří; Porsenna to odbude jako nesmysl. Larissa však soukromě Klélii podezření potvrdí a Mannio přináší zprávu, že již dochází k boji. Mannio a Larissa využívají příležitosti a vyznají si lásku.\n\nEtruská vojska vedená Tiberiem zatím zahnala římské obránce v čele s Horatiem přes Tiberu. Hrdinný Horatius jim zabránil v postupu jen tak, že nechává strhnout most. Tarquinius je nedokonalým úspěchem rozzuřen; rozhoduje se ukojit své vášně alespoň tím, že se zmocní Klélie násilím.\n\nKlélie sama na břehu Tiberu bilancuje svou situaci. V tom se jí dostane (Manniovým prostřednictvím) do rukou dopis psaný Tarquiniem, ve kterém mluví i o tom, že sám porušil příměří, i o tom, že se chystá zmocnit Klélie. Když dotyčná dívka vidí přibližovat se Tarquinia s jeho stráží, vrhne se do Tiberu a plave na římskou stranu. Tarquinius a přibíhající Larissa jen mohou ze břehu sledovat, jak se jí podařilo zrádnou řeku překonat.\n\nTarquinius poté informuje Porsennu o vojenském střetu a tvrdí, že příměří porušili Římané v čele s Horatiem; důkazem mimo jiné je, že pomohli uprchnout Klélii, která je nyní v Římě. Přichází opět jako vyslanec Horatius. On a Porsenna si navzájem vyčítají porušení dohod. Pravda vyjde najevo až tehdy, když se objeví opět Klélie, přednese své svědectví a předloží Tarquiniův list. Tarquinius prchá. Porsenna je podle svých slov přesvědčen hrdinstvím Mucia Scaevoly a Horatia, definitivní triumf Říma však pro něj představuje plavecko-vlastenecký výkon Klélie. Uzavírá s Římem mír a přátelství.\n\n\nPůvodní Metastasiovo libreto k \"Il trionfo di Clelia\" (v italštině)\n"}
{"id": "593183", "url": "https://cs.wikipedia.org/wiki?curid=593183", "title": "René Vydarený", "text": "René Vydarený\n\nRené Vydarený (* 6. května 1981, Bratislava) je slovenský hokejový obránce hrající za tým ČEZ Motor České Budějovice v 1. české ligy.\n\nS hokejem začal ve Slovanu Bratislava, kde prošel všemi mládežnickými kategoriemi. Před sezonou 1998/99 přestoupil do týmu HK Trnava, v jehož dresu debutoval v \"áčku\" hrajícího první slovenskou ligu, ale nastupoval i za juniorku Slovanu. V roce 1999 byl draftován ve 3. kole (celkově 69.) kanadským mužstvem Vancouver Canucks. V zámoří začínal v QMJHL, kde v sezoně 1999/00 hrál za klub Rimouski Océanic z Kanady a pomohl mu vyhrát President's Cup i Memorial Cup. Další ročník nastupoval v IHL za americký tým Kansas City Blades. Na novou sezonu 2001/02 v zámoří přestoupil do kanadského mužstva Manitoba Moose hrajícího AHL, zároveň nastupoval v ECHL za celek Columbia Inferno z USA. Od roku 2002 pravidelně hrál za Manitobu, ale v ročníku 2003/04 přestoupil do kanadského klubu Hamilton Bulldogs. Před sezonou 2004/05 se vrátil na Slovensko do Slovanu Bratislava, se kterým vybojoval v nejvyšší soutěži mistrovský titul a dostal se i do All-Star týmu. Po roce odešel do české extraligy a podepsal dvouletou smlouvu s týmem HC České Budějovice, s nímž vybojoval v ročníku 2007/2008 bronzovou medaili. 28. října 2009 byl z Budějovic vyměněn do Sparty Praha za Stanislava Hudce. V roce 2010 se vrátil do Českých Budějovic, se kterými se po svém návratu dvakrát představil na European Trophy a jednou v Lize mistrů IIHF. \n\nPřed sezonou 2013/14 odešel do nově vzniklého extraligového klubu Mountfield HK z Hradce Králové, kam se tehdy přesunul celý českobudějovický tým. Krátce po přesunu si s mužstvem zahrál na turnaji European Trophy v severní divizi, kde Hradec skončil v konfrontaci s kluby Luleå HF (Švédsko), EC Red Bull Salzburg (Rakousko), HC Škoda Plzeň, HC Kometa Brno, Kärpät Oulu (Finsko), Hamburg Freezers a Eisbären Berlín (oba Německo) na osmém nepostupovém místě. V lednu 2016 uzavřel s královéhradeckým vedením nový dvouletý kontrakt. S Hradcem se představil na konci roku 2016 na přestižním Spenglerově poháru, kde byl tým nalosován do Torrianiho skupiny společně s celky HC Lugano (Švýcarsko) a Avtomobilist Jekatěrinburg (Rusko) a skončil v základní skupině na druhém místě. Ve čtvrtfinále poté vypadl po prohře 1:5 nad evropským výběrem Kanady. V ročníku 2016/17 s mužstvem poprvé v jeho historii postoupil v nejvyšší soutěži do semifinále play-off, kde byl klub vyřazen pozdějším mistrem - Kometou Brno v poměru 2:4 na zápasy, ale Vydarený společně se spoluhráči a trenéry získal bronzovou medaili.\n\n\n"}
{"id": "593184", "url": "https://cs.wikipedia.org/wiki?curid=593184", "title": "Nittetis (Mysliveček)", "text": "Nittetis (Mysliveček)\n\nNittetis (v italském originále La Nitteti) je italská opera ve třech dějstvích českého skladatele Josefa Myslivečka. Byla složena na libreto italského básníka Pietra Metastasia, které bylo poprvé provedeno roku 1756 s hudbou Nicoly Conforta, v Myslivečkově době tedy jedno z novějších (a méně populárních) Metastasiových libret. Při novém zhudebnění Mysliveček libreto patrně zkrátil a upravil podle stávajícího vkusu, tyto úpravy však nelze spolehlivě identifikovat. Tato opera (a všechny ostatní Myslivečkovy opery) náleží k žánru vážné opery nazývanému v italštině opera seria.\n\n\"Nittetis\" byla poprvé inscenována v boloňském divadle Teatro Nuovo Pubblico (nynější Teatro Communale) dne 29. dubna 1770, měsíc poté, co se Mysliveček v tomto městě seznámil s Wolfgangem Amadeem Mozartem a jeho otcem Leopoldem. Z korespondence Mozartovy rodiny je známo, že pro toto představení byla jako primadona původně angažována pěvkyně Caterina Gabrielliová, ale ke zklamání Boloňanů nepřerušila svůj tehdejší pobyt v Palermu. Nahradila ji mnohem méně známá Clementina Spagnuoliová. Úlohu milovníka však zpíval významný pěvec, kastrát Tommaso Guarducci, který se při přípravě této opery setkal s Myslivečkem poprvé a na několik dalších let se stal jeho blízkým spolupracovníkem. Inscenace měla úspěch. Byla převzata pro karnevalovou operní sezónu roku 1777 v Teatro Nuovo v Pavii (tedy v témže divadle, které zažilo roku 1773 premiéru Myslivečkova \"Demetria\").\n\nV průběhu léta 1770 pobýval mladý Mozart s otcem v Bologni a pracoval na své první opeře pro Itálii, \"Mithridates, král pontský\", která měla být uvedena později téhož roku v Miláně. Mysliveček pobýval v té době rovněž v Bologni a byl u Mozartů častým hostem, jak svědčí dopisy Mozartova otce. Není pochyb, že Wolfgang podrobně studoval Myslivečkovu partituru \"Nittetis\" a získal z ní některé skladatelské zkušenosti a hudební motivy. Využití Myslivečkových motivů je nejpatrnější v předehře k \"Mithridatovi\" a v jeho úvodní árii.\nProti egyptskému králi Apriovi vypuklo lidové povstání. Aprios proti němu poslal vojsko vedené Amasisem, ten však byl povstalci aklamován za nového krále a má být uveden na trůn. Aprios mezi tím zemřel a jeho jediné dítě, dcera Nittetis, se za zmatků ztratila; nyní žije nepoznána mezi prostými lidmi jako pastýřka. Děj opery se odehrává ve městě Kanopos.\n\nV Kanopu, kde má proběhnout Amasisovo nastolení, se zdržují Amasisův syn Sammetes a Amenosis, vládce Kyrenaiky a Amasisův spojenec. Romanticky založený Sammetes se v převlečení za pastýře Dalmira seznámil s chudou pastýřkou Beroé a zamiloval se do ní. Nyní ale zmizela a nemůže ji najít. To se brzy vysvětlí: kapitán královské gardy Bubastes poznal v jedné z pastýřek dceru svrženého krále Nittetis a spolu s její společnicí Beroé ji přivedl do Kanopu před nového krále. Nittetis, která byla zamilována do Sammeta a ví, že se nachází v tomto městě, neprotestuje, zvláště když ji Amasis přijme vlídně a vykáže jí místo v královském paláci. Navíc se do ní na první pohled zamiluje Amenosis. Zato Beroé truchlí po svém Dalmirovi. Když pak potká prince Sammeta a poznává v něm svého pastýře, je rozzlobena; je jí jasné, že prosté děvče nemůže očekávat sňatek s následníkem trůnu. Sammetes ji však ujišťuje svou láskou.\n\nJak svěřuje Amasis Amenosisovi, vedl rebelii proti králi Apriovi jen naoko; ve skutečnosti jednal jako jeho agent a umírajícímu Apriovi slíbil, že pokud se najde jeho ztracená dcera Nittetis, provdá ji za svého syna Sammeta. Tento sňatek hodlá nyní provést. Když o tom Amenosis zpraví Beroé, pastýřka je zoufalá a chce odejít. Sammetes ji však přesvědčí, že o plánech na sňatek s Nittetis nic neví a nepřipadá pro něj naprosto v úvahu.\n\nBeroé se přiznává své přítelkyni Nittetis, že její tajný obdivovatel je princ Sammetes a že si ji hodlá vzít. S přátelstvím je ihned konec; Nittetis žárlí a je uražena opovážlivostí pouhé pastýřky. Amasis má dlouhý rozhovor s Beroé. Její inteligence jej přesvědčí, že musí být ve skutečnosti urozeného původu a tedy teoreticky vhodnou snachou, ale musí jí vysvětlit svou přísahu. Beroé chápe a hodlá se Sammeta vzdát a stát se Isidinou kněžkou. Loučí se se zoufalým Sammetem, ale neprozradí mu svůj úmysl.\n\nSammetes se setkává s Nittetis a dává jí jasně najevo, že si ji - bez ohledu na osud Beroé - vzít nehodlá. Nittetis si stěžuje králi, který jí slibuje syna umravnit.\n\nSammetes se dozvěděl o tom, že Beroé se hodlá stát kněžkou, a podaří se mu ji zastihnout ještě před chrámem a odvléci do přístavu. Hodlá s ní uprchnou na lodi. Beroé se však děsí bláhovosti tohoto plánu a Sammetova narůstajícího pominutí smyslů. Královské stráže Sammeta dostihnou a po krátké potyčce přemohou. Rozzlobený Amesis jej pro ozbrojenou neposlušnost odsuzuje k smrti.\n\nNittetis vidí sílu Sammetovy lásky a uvědomuje si, že u něj nemá naději. Pokouší se proto přemluvit krále, aby syna omilostnil, a to i s ohledem na veřejné mínění, na kterém jeho čerstvá a dosud vratká vláda závisí. Amasis je ochoten synovi prominout, jen pokud si vezme Nittetis. Všichni v králově okolí se domnívají, že Sammetes nabídku nepřijme. Úlohy přesvědčit Sammeta se ujme Beroé, která chce zachránit jeho život za každou cenu. Navštíví jej ve vězení a snaží se jej přivést k rozumu, ale Sammet povolí až tehdy, když mu Beroé opakovaně a názorně vyhrožuje vlastní sebevraždou.\n\nSklíčený Sammetes se spolu s ostatními vydává před otce. Ten se však - po poradě s Isidiným knězem, který býval důvěrníkem jeho manželky i bývalé královny - dozvěděl skutečnosti, které situaci zásadně mění. Skutečnou Nittetis, dcerou bývalého krále Apria, je ve skutečnosti Beroé. Dosavadní \"Nittetis\" je naopak dcera samotného Amasise a Sammetova sestra Amestris. Vše se tedy vyřešilo: Sammetes si tedy může vzít milovanou Beroé-Nittetis a tím dostát přísaze, kterou učinil jeho otec, a Nittetis-Amestris je ihned provdána za Amenosise.\n\nJedna árie z Myslivečkovy \"Nittetis\" je dostupná na recitálu české sopranistky Zdeny Kloubové: \"Ah, non temer ben mio\" (Panton 81 1044-2231) z roku 1992. Bendův komorní orchestr řídí Miroslav Hrdlička.\n\n\nPůvodní Metastasiovo libreto k \"Nitteti\" (v italštině).\n"}
{"id": "593187", "url": "https://cs.wikipedia.org/wiki?curid=593187", "title": "Hyperméstra (Mysliveček)", "text": "Hyperméstra (Mysliveček)\n\nHyperméstra (v italském originále L'Ipermestra) je italská opera ve třech jednáních od českého skladatele Josefa Myslivečka složená na libreto italského básníka Pietra Metastasia, poprvé zhudebněného roku 1744 Johannem Adolfem Hassem. Tato opera (a všechny ostatní Myslivečkovy opery) náleží k žánru vážné opery nazývanému v italštině opera seria.\n\n\"Hyperméstru\" uvedlo poprvé divadlo Teatro della Pergola ve Florencii dne 26. března 1769. Mysliveček se často zastavoval ve Florencii poté, co roku 1763 přijel z Prahy do Itálie, ale \"Hyperméstra\" byla prvním hudebně dramatickým dílem, které v tomto městě uvedl. Později zde premiéroval další dvě opery - \"Montezumu\" roku 1771 a \"Hadriána v Sýrii\" roku 1776 - a tři oratoria (\"Adamo ed Eva\" roku 1771, \"La passione\" roku 1773 a \"Isacco figura del redentore\" roku 1776). Hvězdou premiéry byl známý tenorista německého původu a Myslivečkův blízký přítel a spolupracovník Anton Raaff, který významně přispěl k úspěchu Myslivečkovy průlomové opery \"Bellerofontés\" roku 1767.\n\nNovodobě byla uvedena Myslivečkova opera v Brně, a to nejprve koncertně 20. ledna 1970 v Besedním domě a 12. prosince 1986 poprvé i scénicky v Divadle Reduta. Brněnská inscenace byla součástí oslav 250. výročí narození Josefa Myslivečka.\n\nPrincezna Hyperméstra si má vzít Lynkéa; je to sňatek z lásky a vše se zdá být na dobré cestě. Králi Danaiovi však bylo prorokováno, že jej Lynkéos zbaví života a trůnu. Požádá proto svou dceru, aby o svatební noci Lynkéa zavraždila. Vyděšená Hyperméstra je rozhodnuta nic takového neudělat, ovšem pokud by horkokrevnému Lynkéovi tento úklad vyzradila, jistě by se na jejím otci pomstil. Proto se Lynkéovi vyhýbá, což ihned způsobí jeho rozhořčení a pozdvižení u dvora. Adrastos přináší Danaiovi zprávu o Lynkéově duševním stavu a oba se obávají, že mu Hyperméstra otcův plán prozradila. Danaios je oba navzájem konfrontuje, k velkým útrapám své dcery, která nakonec prchá na pokraji šílenství. Danaios se nicméně přesvědčil, že Lynkéovi dosud nic nevyzradila, a nastávajícího zetě ujišťuje, že Hyperméstřino jednání je jen pomíjivým ženským vrtochem.\n\nDanaios a Adrastos se znovu radí: Lynkéos hledá příčiny princeznina chování a mohl by se dovtípit pravdy. Bude lépe svést ho z pravé stopy rozšířením pověsti, že je mu Hyperméstra nevěrná. Mezitím bude vhodné sondovat u Elpiniké, která se na vražednici možná hodí lépe, a vyvolat u ní naděje na vládu a trůn. Danaios opět hovoří s Hyperméstrou, která jej různými argumenty přesvědčuje, aby od úmyslu zavraždit Lynkéa upustil, nakonec však rozhodně odmítne se na plánu účastnit. Danaios ji ovšem hrozbami směřovanými vůči ní i Lynkéovi donutí mlčet. Přesto se snaží prostřednictvím Pleisthena alespoň varovat Lynkéa, že mu hrozí nebezpečí, ten však nechce o ní ani od ní nic slyšet.\n\nDanaios inscenuje novou schůzku Hyperméstry a Lynkéa. Hyperméstra se musí tvářit, že již Lynkéa nemiluje, a ukrytý Danaios na ni dohlíží. Lynkéos Hyperméstru zahrne výhrůžkami a obviněními, kterým se ona nemůže bránit; žádá jen Lynkéa, aby odešel a na ni zapomněl. Když však Lynkéos vyhrožuje sebevraždou, úpěnlivě jej zapřísahá, aby zůstal při životě. Lynkéos zůstává jejím chováním zmaten, ale dojat.\n\nAni sázka na Elpiniké Danaiovi nevyšla. Sotva byla požádána, aby splnila Hyperméstřin úkol, Elpiniké nejen nechala přes Pleisthena ihned informovat Lynkéa, ale okamžitě se svěřuje i Hyperméstře. Hyperméstra má strach, že se Lynkéos obrátí v pomstě proti jejímu otci. Když Lynkéa potká a vidí, že ještě není zpraven, přesvědčí jej o své lásce a jako důkaz lásky z jeho strany po něm žádá, aby ihned opustil Argos. Poté Lynkéa konečně dostihne Pleisthenés a zasvětí jej do celé situace. Na Pleisthénovo naléhání pak oba spolu s ozbrojenci táhnou na Danaia, zvláště když se dozví, že zajal a trýzní Hyperméstru.\n\nDanaios je přesvědčen, že jej Hyperméstra prozradila, a vyčítá jí neposlušnost a nevděčnost. Když však vtrhnou Lynkéos a Pleisthenés, Hyperméstra se neohroženě staví na otcovu stranu a chrání jej vlastním tělem. Mezitím dorazí Adrastos s posilami královské gardy a oba mladé muže odzbrojí. Hyperméstřinou ctností je ale odzbrojen i Danaios, a když jej Hyperméstra nyní prosí o milost pro Lynkéa, Pleisthéna a Elpiniké, uznává svou mravní porážku a odevzdává království své dceři a Lynkéovi.\n\n\n"}
{"id": "593188", "url": "https://cs.wikipedia.org/wiki?curid=593188", "title": "No Love", "text": "No Love\n\n„No Love“ je píseň amerického zpěváka a rappera Eminema. Píseň pochází z jeho sedmého studiového alba, \"Recovery\". Produkce se ujal producent Just Blaze. S touto písní mu vypomohl americký rapper Lil Wayne. V refrénu je použit sample ze známé taneční písně \"What Is Love\" od Haddaway.\n"}
{"id": "593190", "url": "https://cs.wikipedia.org/wiki?curid=593190", "title": "Miroslav Krajník", "text": "Miroslav Krajník\n\nMiroslav Krajník (1. ledna 1850 Humpolec – 3. července 1907 Praha) byl český právník, básník a překladatel. Psal i pod pseudonymy Kalous-Sůva, Jar. Kopecký a M. K. Starohradský.\n\nNavštěvoval právnickou fakultu v Praze a studium dokončil roku 1872 v Krakově. Poté se vrátil do Prahy, kde si otevřel úspěšnou advokátní kancelář. Účastnil se i hospodářského života, podílel se na řízení některých korporací (např. Zemské banky království Českého, kde byl náměstkem vrchního ředitele), zasloužil se o vybudování vil v Dobřichovicích na tehdejší Brunšově ulici (dnes Krajníkova; jeho vlastní vila byla v čp. 109).\n\nKrajníkova literární tvorba není příliš rozsáhlá. Básně začal publikovat r. 1867 v Květech, později i v Lumíru a Světozoru. Patřil k oblíbeným autorům. Překládal z francouzštiny, ruštiny a polštiny. Ke konci života svou tvorbu omezoval a psal jen zřídka, hlavně drobné črty, zejména cestopisné. Samostatně vydal:\n\n\n"}
{"id": "593192", "url": "https://cs.wikipedia.org/wiki?curid=593192", "title": "Inupiaq", "text": "Inupiaq\n\nInupik, Inupiaq, Iñupiaq, nebo Inupiatun je skupina dialektů inuitštiny používaná na severní a severozápadní Aljašce. Patří mezi eskymácko-aleutské jazyky. Hovoří jimi 2 420 mluvčích.\n"}
{"id": "593197", "url": "https://cs.wikipedia.org/wiki?curid=593197", "title": "Karakum", "text": "Karakum\n\nKarakum ( , ; v překladu „černá poušť“) je poušť ve střední Asii. Zabírá plochu přibližně 350 000 km², což je zhruba 70 % plochy Turkmenistánu. Celé území pouště je velmi řídce osídlené, průměrně zde žije jeden člověk na ploše 6,5 km². Dešťové srážky jsou vzácné, přichází přibližně jednou za 10 let. V oblasti jsou bohaté zásoby ropy a zemního plynu (včetně kráteru, tzv. Brány do pekla).\n\nPoušť Karakum se nachází východně od Kaspického moře a jižně od Aralského a Sarykamyšského jezera. Pokrývá většinu povrchu Turkmenistánu. Severovýchodní hranici tvoří řeka Amudarja a sousední poušť Kyzylkum. Na jihu se nacházejí vnitrozemské delty řek Tedžen a Murgab.\n\n"}
{"id": "593201", "url": "https://cs.wikipedia.org/wiki?curid=593201", "title": "Chrám svatého Sávy", "text": "Chrám svatého Sávy\n\nKatedrální chrám svatého Sávy je (v současné době budovaný) největší srbský pravoslavný chrám; po svém dokončení by se měl stát největším jak na Balkáně, tak v pravoslavném světě vůbec.\n\nNachází se ve východní části Svatosávského náměstí (\"Svetosavski trg\") v Bělehradě, v městské části Vračar. Budován je (s přestávkami) již několik desetiletí; a to na místě, kde se věří, že byly roku 1595 Sinanem Pašou spáleny ostatky zakladatele SPC, svatého Sávy (Rastka Nemanjiće). V jeho blízkosti se severním směrem nachází náměstí Slavija.\n\nMonumentální chrám s jedinou masivní kupolí doplňují po obvodu čtyři zvonice, každá s výškou 44 m. Samotná kupole chrámu se nachází ve výšce 70 m, hlavní pozlacený křiž je vysoký 12 m a váží čtyři tuny. Celková výška stavby tak činí 82 m, v nadmořské výšce 134 m n. m. Díky tomu je chrám nápadným objektem na bělehradském panoramatu a je dobře viditelný i ze všech hlavních komunikací, které vedou do města. Chrám je budovaný z betonu (s výjimkou základů, které jsou cihlové). Masivní kupole je postavená na čtyřech betonových obloucích, který každý váží 400 tun.\n\nChrám zabírá plochu o rozloze 3500 m. Ve směru východ-západ je dlouhý 91 m a ve směru sever-jih 81 m. Kupole zdobí osmnáct pozlacených křížů ve třech velikostech a zvonů má chrám celkem čtyřicet devět. Pro chrám svatého Sávy je nechala odlít společnost Grassmayr v Rakousku. Krypta pod chrámem se nachází v hloubce 6 m pod terénem. Původní hloubka 17 m nebyla realizována z geotechnologických důvodů.\n\nChrám pojme celkem 10 000 věřících. Betonový skelet chrámu je obložen bílým mramorem a žulou, částečně byl mramor dovezen ze Slovinska. Po dokončení chrámu bude uvnitř kopule vyobrazen Krist pantokrator. Interiér má být vyzdoben výhradně rozsáhlými mozaikami. Hlavní mozaiku Ježíše Krista darovala pro bělehradský chrám firma Gazpromněft.\n\nPrvní společnost pro výstavbu chrámu na Vračaru vznikla v roce 1895, teprve v roce 1905 však byla současná plocha volná pro výstavbu chrámu. V roce 1905 se uskutečnila architektonická soutěž na stavbu kostela, všech pět návrhů však bylo odmítnuto. Následně možnost výstavby zastavily první a druhá balkánská válka a první světová válka.\n\nChrám začal být budován po jejím skončení, avšak kvůli tíživým okolnostem pokračovala realizace stavby pomalu. Druhá architektonická soutěž, do které se přihlásilo celkem 22 návrhů, byla vypsána v roce 1926. Nebyla sice udělena první ani třetí cena, nakonec zvítězil návrh z druhého místa od architekta Bogdana Nestoroviće. Podle tohoto návrhu měl chrám pojmout 4-6 tisíc lidí. V roce 1930 začal být tento návrh realizován pod dohledem dvou architektů (kromě Nestoroviće finální návrh realizoval rovněž Aleksandar Deroko) a stavbyvedoucího Vojislava Zađiny. O pět let později byl položen základní kámen chrámu.\n\nV roce 1939 byly základy chrámu vysvěceny patriarchou Gavrilem. Zdi chrámu byly budovány z kamene, nosné sloupy z armovaného betonu. V roce 1940 byl objednán mramor z Itálie na obklad chrámu. Výstavba nicméně probíhala velice pomalu a přerušila ji nakonec druhá světová válka. Německé okupační síly využívaly nedokončený chrám jako parkoviště. Stejné využití měly základy chrámu i poté, co město osvobodili partyzáni. Následně se zde nacházel sklad.\n\nBěhem socialistické Jugoslávie byla výstavba zcela zastavena. V roce 1984 získala Srbská pravoslavná církev po mnoha neúspěšných pokusech povolení od bělehradské radnice pokračovat ve výstavbě kostela. Architektem, který se stavby ujal, byl Branko Pešić. O rok později se na improvizovaném pódiu uprostřed staveniště konala pravoslavná liturgie, které se účastnilo několik tisíc lidí na místě a další desítky tisíc v jejím okolí. K velkému zrychlení prací došlo ve druhé polovině 80. let, především pak v roce 1989. Zdi chrámu se velmi rychle podařilo dobudovat do plánované výšky. Samotná kupole chrámu byla celá, včetně měděné střechy, dokončena mezi listopadem 1988 až únorem 1989 na zemi a poté vyzvednuta na finální místo. Její zvedání probíhalo celkem dvacet dní a bylo načasováno tak, aby skončilo na Vidovdan. O dokončení kupole, vážící 4000 tun a umístění masivního kříže od akademického sochaře Nebojši Mitriće v květnu a červnu 1989 na její vrchol srbská média intenzivně informovala. 25. června 1989 byl chrám vysvěcen. V letech 1991–1993 byl objednán mramor z Řecka na obložení čtyř zvonic.\n\nTěžké ekonomické podmínky v zemi v 90. letech a následné bombardování Jugoslávie v roce 1999 donutily srbský stát a pravoslavnou církev přerušit stavbu chrámu. Ta byla obnovena teprve až po roce 2000, po jednáních mezi tehdejším premiérem Zoranem Đinđićem a představiteli SPC. V roce 2001 bylo ustanoveno Konsorcium pro financování výstavby chrámu.\n\nExteriér chrámu byl realizován v letech 2002 až 2004. Na mramorovém obkladu chrámu se podílelo čtrnáct firem, z toho tři zahraniční. Stavební práce na interiéru nebyly nicméně dosud dokončeny. Podle aktuálních plánů má být dokončen v roce 2022. Srbská vláda v druhé dekádě 21. století zajistila financování dokončení chrámu; v roce 2016 bylo nezbytné vydat ještě 19 milionů EUR, z nichž čtyři miliony poskytly formou daru ruské subjekty. Zbytek prostředků bude zajištěno z darů ze srbské strany.\n"}
{"id": "593205", "url": "https://cs.wikipedia.org/wiki?curid=593205", "title": "...kone na betóne", "text": "...kone na betóne\n\n... kone na betóne (angl.\"... Crying for the Moon\") je volné pokračování filmu \"Pásla kone na betóne\".\n\nTragikomický příběh zachycuje Johanin nový vztah s podnikatelem Jankom Kvašným a nezdařené manželství její dcery Pavlíny.\n\n\n"}
{"id": "593206", "url": "https://cs.wikipedia.org/wiki?curid=593206", "title": "Démofoón (Mysliveček 1769)", "text": "Démofoón (Mysliveček 1769)\n\nDémofoón (v italském originále Demofoonte) je opera ve třech jednáních českého skladatele Josefa Myslivečka. Bylo to skladatelovo první zhudebnění tohoto populárního libreta italského básníka Pietra Metastasia, poprvé uvedeného v roce 1733 s hudbou Antonia Caldary. Tato opera (a všechny ostatní Myslivečkovy opery) náleží k žánru vážné opery nazývanému v italštině opera seria.\n\n\"Démofoón\" měl premiéru dne 17. ledna 1769 v benátském divadle Teatro San Benedetto. Měl velký úspěch; Myslivečkův první životopisec František Martin Pelcl dokonce tvrdí, že benátská šlechta stála ve špalíru před divadlem, aby aplaudovala jeho talentu. Roli Timanta v tomto nastudování zpíval slavný kastrát Gaetano Guadagni v poslední fázi své dlouhé kariéry. V 18. století byla Metastasiova libreta tak populární (a reprízy tak řídké), že bylo běžné, že skladatel zhudebnil totéž libreto vícekrát. To je i případ Myslivečkova Démofoónta: druhou verzi uvedl v neapolském divadle Teatro San Carlo roku 1775.\n\nPředehra komponovaná pro tuto operu je nejzajímavějším aspektem tohoto díla, protože ji nesmírně obdivoval mladý Wolfgang Amadeus Mozart. V krátké zprávě, kterou psal své sestře z Milána dne 22. prosince 1770, ji naléhavě žádal, aby zjistila, zda mají v Salzburgu k dispozici její kopii. Nemají-li, slibuje, že s sebou její opis přinese. Mozart dlouho používal tuto předehru jako zdroj hudebních motivů. V celé Mozartově korespondenci není žádná jiná hudba, již lze připsat konkrétní osobě jiné než Mozartovi samotnému, právě kromě not, kterými Mozart zachycuje začátek partu prvních houslí této předehry, aby umožnil sestře její identifikaci.\nV thráckém království panuje král Démofoón; má dva syny, staršího Timanta a mladšího Cherinta. V Apollónově chrámu musí být každý rok obětována jedna panna. Kdy se Démofoón ptal věštírny, jak dlouho musí tento obřad pokračovat, dostal záhadnou odpověď: \"tak dlouho, dokud na trůně sedí nevinný uchvatitel\".\n\n(Visuté zahrady) Matusios se snaží ochránit svou dceru Dirkéu před tím, aby byla vylosována k oběti (árie \"O più tremar non voglio\"). On ani Démofoón ale nevědí, že Dirkéa je tajně provdána za Timanta a má s ním i syna; jenže žena nekrálovského rodu, která by se provdala za královského prince, musí podle zákona zemřít. Timantés slibuje své manželce, že se ji pokusí zachránit; Dirkéa v něj skládá důvěru (árie \"In te spero, o Sposo amato\"). Démofoón Timantovi sděluje, že chce, aby se Timantés oženil s fryžskou princeznou Kreusou. Timantés se přirozeně zdráhá, Démofoón je však pevný (árie \"Per lei fra l'armi dorme il Guerriero\"). Timantés sám se strachuje zejména o svou manželku, jejíž záchrana je tím ztížena (árie \"Sperai vicino il lido\").\n\n(Proměna - mořský přístav) Princezna Kreusa právě přijíždí v průvodu Timantova mladšího bratra Cherinta. Cherintes se do ní zamiloval, Kreusa si však smí (a hodlá) vzít jen dědice království. Timantés se s ní setkává a prosí ji, aby netrvala na sňatku s ním; důvod ovšem neudá. Tím se princezna cítí uražena. Ponouká Cherinta k pomstě na Timantovi, a když se ten zdráhá, pranýřuje jeho zbabělost (árie \"Non curo l'affetto\"). Cherintes je natolik zamilován, že mu učaruje i princeznin temperament (árie \"Balena in quel sembiante\").\n\nMatusiova snaha o ochranu dcery se minula účinkem. Rozzlobený Démofoón naopak nařídil, aby i bez losování letošní obětí byla právě ona. Matusios dceři sděluje královo rozhodnutí. Totéž se dozvídá i Timantés. Všechny tři překvapí královská stráž vedená Adrastem, která Dirkéu zadrží a odvádí (Dirkéina árie \"Padre, perdona... Oh pene!\"). Osamělý Timantés si zoufá (doprovázený recitativ a árie \"Che fiero tormento\").\n\n(Galerie) Kreusa rozhořčeně vypráví Démofoónovi o tom, že Timantés si ji nechce vzít (árie \"Tu fai chi son: tu fai\"). Timantés v rozhovoru s otcem žádá jednak o to, aby ušetřil Dirkéu, jednak o to, aby si nemusel vzít Kreusu. Otec, který by jedné z proseb byl ochoten vyhovět, obojí odmítá. Timantés jej v rozhořčení uráží (árie \"Prudente mi chiedi?\").\n\n(Proměna - komnata) Matusio prosí Timanta, aby Dirkéi pomohl uprchnout (árie \"Vado, ma d'una figlia\"). Obětníci přivádějí Dirkéu. Timantés jí slibuje vysvobození. Pak se ale Dirkéa potkává s Kreusou a uvědomuje si situaci; odevzdává se osudu a Kreuse slibuje, že si ji Timantés vezme (árie \"Se tutti i mali miei\"). Dirkéa Kreusu dojme, a ještě více obnovené Cherintovo vyznání lásky (árie \"No, non chiedo, amate stelle\"). Rozhodne se proto za Dirkéu intervenovat u krále.\n\n(Proměna - Apollónův chrám) Dirkéa má být obětována. Timantés však vtrhne do chrámu a obřad přeruší. Na Démofoónovu žádost přiznává: je nutno Apollónův oltář chránit před znesvěcením - Dirkéa totiž není, jak je žádáno, panna, nýbrž manželka a matka. Démofoón zuří (árie \"Perfidi, già che in vita\"). Oba manželé jsou uvrhnuti do vězení a čeká je smrt. Dirké a Timantés se loučí v duetu \"La destra ti chiedo\".\n\n(Dvorana vězení) Adrastes přemlouvá Timanta, aby se zachránil tím, že po smrti Dirkéy svolí k sňatku s Kreusou, ale marně (árie \"Non odi consiglio?)\". Cherintos přináší zprávu, že Kreusa vyprosila u Démofoónta (za pomoci malého Olinta, Timantova a Dirkéina syna) milost pro Timanta i Dirkéu; Timantes se rozhodne vzdát se nároku na trůn ve prospěch svého bratra, aby si Cherintos mohl vzít Kreusu.\n\nNáhle je nalezen dopis, který prozrazuje, že Dirkéa je Démofoóntovou dcerou, a tedy Timantes a Dirkéa jsou sourozenci. Timantés k překvapení všech namísto radosti zoufá a snaží se Dirkéi vyhýbat (árie \"Misero Pargoletto\"). Démofoón je překvapen a rozladěn (árie \"Odo il suono de'queruli accenti\"), Dirkéa zmatená a sklíčená (árie \"Che mai risponderti\") Naštěstí brzy vyjde najevo, že Timantés je ve skutečnosti synem Matusia. Všichni jsou šťastni: sňatek Timanta a Dirkéy se stává právoplatným a Cherintos je skutečným korunním princem a může se oženit s Kreusou. Není již třeba obětovat panny, protože Timantes již není \"nevinným uchvatitelem trůnu\". (Závěrečný sbor \"Par maggiore ogni diletto\".)\n\nNahrávka celé opery neexistuje, předehru však nahrála rakouská dirigentka Michi Gaiggová a L'Orfeo Baroque Orchestra, vydal CPO Records.\n\n\n\n"}
{"id": "593207", "url": "https://cs.wikipedia.org/wiki?curid=593207", "title": "Konžština", "text": "Konžština\n\nKonžština, kongština, či kongo, nebo kikongo je bantuský (benuekonžský) jazyk, používaný kmeny Bakongo a Bandundu v tropických lesích Demokratické republiky Kongo, Konžské republice a Angole. Jde o tonální jazyk, který je základem pro bantuský kreolský jazyk kituba, používaný jako lingua franca v mnoha částech Západní Afriky. Byl jazykem mnoha černých otroků, pocházejících z tohoto regionu v obou Amerikách. Proto lze kreolizované formy jazyka nalézt i v rituálních projevech náboženství afrického původu v Brazílii, na Jamajce, Kubě a na Haiti. Je také jedním ze zdrojů jazyka gullah a kreolského jazyka palenquero v Kolumbii. Převážná většina dnešních mluvčích žije v Africe, v Kongu žije rodilých mluvčích přibližně sedm milionů, asi dva miliony mluvčích jej používají jako druhý jazyk.\n\nPro zápis jazyka se používá latinka.\n"}
{"id": "593211", "url": "https://cs.wikipedia.org/wiki?curid=593211", "title": "Kikujština", "text": "Kikujština\n\nGikujština nebo Kikujština (, vyslovováno: [ɣēkōjó]) je jazyk centrální bantuské větve nigerokonžské jazykové rodiny používaný především etnickou skupinou Kikujů v Keni. Počtem 6 milionů obyvatel (22% keňské populace) tvoří největší keňskou etnickou skupinu. Mluví se jí v oblasti mezi městy Nyeri a Nairobi. Je jedním z pěti jazyků podskupiny Thagichu používané mezi Keňou a Tanzanií. Kikujové obvykle své území určují podle horského pásma ve střední Keni jimi nazývaného \"Kirinyaga\".\n\nPro zápis jazyka se používá upravená latinka.\n"}
{"id": "593218", "url": "https://cs.wikipedia.org/wiki?curid=593218", "title": "Peretz Beda Mayer", "text": "Peretz Beda Mayer\n\nBedřich (Beda, Peretz) Mayer, \"hebrejsky\" פרץ בדה מאיר, \"německy původním jménem\" Friedrich Mayer (5. března 1906, Hodonín - 14. srpna 2002 Herzlija, Izrael) byl izraelský expresionistický malíř českého původu.\n\nNarodil se v Hodoníně, kde Mayerovi měli hostinec, který založil jejich dědeček. Učil se z obrazů, které byly vystaveny v hodonínském Domě umění, mnohému se také naučil od německých expresionistů a Maxe Liebermanna, později se mu stali vzorem Oskar Kokoschka a Marc Chagall. Byl přijat na Akademii výtvarných umění v Praze, ale studium si pro rodinné finanční problémy nemohl dovolit.\n\nV roce 1939 uprchl před Hitlerovým nacismem do Bratislavy, odkud v roce 1940 odjel přes Rumunsko a Krétu do Haify. Byl deportován tehdejším britským úřadem na Mauricius, pět let strávil v britském internačním táboře poblíž města Beau Bassin.\n\nV roce 1945 se vrátil jako legální přistěhovalec do tehdejší Palestiny. Přijal jméno Peretz (které upomíná na původní jméno \"Friedrich\", respektive \"Fritz\", v hebrejštině פרץ) a téhož roku uspořádal první výstavu svých kreseb a dřevorytů z Mauricia v Tel Avivu.\n\nNásledovaly výstavy jeho obrazů: 1974 LIM Gallery, Tel Aviv, 1981 Herzlija Museum, 1982 Amalia Arbel Art Gallery, Tel Aviv,1983 Discount Bank, Herzlija, 1999 Jerusalem Theater for Performing Arts, Jeruzalém, 2002 Technology House Jeruzalém.\n\nV roce 2002 14. srpna zemřel ve věku 96 let. Jeho manželkou byla Chana Mayerová (rozená Herta Beerová) z Českých Budějovic, se kterou se seznámil během cesty z nacistické Evropy do Haify.\n\nVýstava s názvem Peretz Beda Mayer, Fritz Haendel - Lodní lístek do ráje byla prezentována i v České republice v Terezíně, Děčíně, Praze, Ostravě a Liberci.\n\nMezi grafické techniky, kterým se v průběhu života věnoval, patřily: olejomalba, perokresba, litografie, akvarel, lept, pastel, dřevoryt, kresba, tužkou, uhlem.\n\n\n"}
{"id": "593221", "url": "https://cs.wikipedia.org/wiki?curid=593221", "title": "Katal", "text": "Katal\n\nKatal (kat) je jednotkou katalytické aktivity enzymů. Tzn. jednotkou pro množství enzymu, které urychlí (katalyzuje) biochemickou reakci za vzniku 1 molu produktu za sekundu. Je odvozenou jednotkou SI (1 kat = 1 mol·s).\n\nDřívější jednotka enzymové aktivity 1 U = 1 µmol·min = 16,67 nanokatalů (nkat = 10 kat).\n\n\nEnzymový preparát má katalytickou aktivitu 1 kat, pokud je schopen při nasycení substrátem za definovaných podmínek (teplota, pH, složení a koncentrace) za přítomnosti aktivátorů a nepřítomnosti inhibitorů proměnit 1 mol substrátu za 1 sekundu.\n\nNázev katal je používán desetiletí, jednotkou SI se stal v roce 1999. Použití této jednotky doporučila Generální konference pro míry a váhy a další mezinárodní organizace. Jednotka katal nahrazuje „enzymovou jednotku“ U (jejíž rozměr je s), která není součástí mezinárodní soustavy jednotek SI, která však byla stále v roce 2010 v praxi používána, a to zejména v biochemii (častěji než katal).\n\nKatal není jednotkou, která by byla určena k použití při vyjádření rychlosti reakce, pro jejíž vyjádření se použije jednotka mol·s. Katal se spíše použije k vyjádření katalytické aktivity, která je vlastností katalyzátoru, je nezávislý na měřicí proceduře, nemá žádnou numerickou hodnotu a závisí na experimentálních podmínkách. Aby bylo možné určit množství katalyzátoru definované chemické reakce (nejlépe prvého řádu), musí se přísně řídit podmínky reakce.\n\nKatal je poměrně velkou jednotkou, a proto se často používají jeho podíly, např. nanokatal (nkat) nebo mikrokatal (µkat).\n\nJeden katal trypsinu je množství trypsinu, které přeruší jeden mol peptidické vazby za sekundu za definovaných podmínek.\n\n"}
{"id": "593226", "url": "https://cs.wikipedia.org/wiki?curid=593226", "title": "Ústavní zákon, kterým se doplňují a mění dosavadní ustanovení o nabývání a pozbývání státního občanství a práva domovského v republice Československé", "text": "Ústavní zákon, kterým se doplňují a mění dosavadní ustanovení o nabývání a pozbývání státního občanství a práva domovského v republice Československé\n\nÚstavní zákon, kterým se doplňují a mění dosavadní ustanovení o nabývání a pozbývání státního občanství a práva domovského v republice Československé (č. 236/1920 Sb. z. a n.) byl přijat prvorepublikovým Národním shromážděním dne 9. dubna 1920. Tento zákon upravoval nabývání a pozbývání československého státního občanství a domovského práva.\n\nČeskoslovenské státní občanství bylo od 28. října 1918 přiznáno:\n\nStátní občanství a domovské právo bylo jmenovitě upřeno příslušníkům habsbursko-lotrinského rodu. Zákon dále upravoval problematiku pozbývání občanství a poskytoval možnost volby (opce) občanství.\n\n\n"}
{"id": "593228", "url": "https://cs.wikipedia.org/wiki?curid=593228", "title": "Zákon na ochranu republiky", "text": "Zákon na ochranu republiky\n\nZákon na ochranu republiky (č. 50/1923 Sb. z. a n.) byl přijat v prvorepublikovém Československu v reakci na atentát na Aloise Rašína. Byl připraven již v předchozím roce, ale atentát se stal vhodnou příležitostí ke schválení tohoto zákona. Jednalo se o nejvýznamnější československý trestněprávní předpis, protože chránil základní instituce státu, stejně jako ideje, na kterých byl založen. Zákon se členil na 4 hlavy.\n\nDefinovala tzv. \"úklady\", což byl vždy pokus o násilnou změnu ústavy (zejména co se týče\nsamostatnosti, jednotnosti nebo demokraticko-republikánské formy státu), stejně jako pokus o znemožnění ústavní činnosti prezidenta republiky, jeho náměstka, zákonodárného sboru, vlády nebo guvernéra Podkarpatské Rusi, případně násilný pokus o připojení části území republiky k cizímu státu. Trestné bylo i spolčení s cizí mocí za tímto účelem nebo příprava úkladů. Za úklady hrozil trest těžkého žaláře od pěti do dvaceti let, případně doživotí.\n\nKromě úkladů ještě definovala \"ohrožení bezpečnosti republiky\", tedy vydání státu v nebezpečí války či napadení cizí mocí, nebo i příprava vnitrostátního ozbrojeného povstání. Trestem mohl být opět těžký žalář, a to v trestní sazbě od půl roku až na doživotí.\n\nObsahovala definice trestných činů prorady (šlo o trestný čin diplomata při jednání s cizí mocí), zrady státního tajemství, vojenské zrady, útoků na ústavní činitele i urážku presidenta republiky (jako objektivní skutek, bez ohledu na pravdivostní hodnotu sdělení). Trestem mohlo být vězení až těžký žalář.\n\nUrčovala tresty za trestné činy nedovoleného ozbrojování, rušení obecného míru, výzvy k neplnění zákonných povinností nebo k trestným činům, schvalování trestných činů, státu nepřátelské sdružování, šíření nepravdivých zpráv, návratu členů bývalé panovnické rodiny nebo podpory takového návratu (šlo o členy habsbursko-lotrinského rodu), hrubé neslušnosti, svádění nebo pomáhání k vojenským zločinům nebo nadržování jim, nedovolené najímání vojska, nedovoleného zpravodajství, ohrožování obrany republiky, ohrožování veřejné správy a neodstranění nebo zřízení nedovolených pomníků (protistátních pomníků, či pomníků oslavujících některého člena habsbursko-lotrinského i hohenzollernského rodu).\n\nZahrnovala zánik trestnosti některých činů prostřednictvím účinné lítosti, stejně jako úpravu stanovení druhu a výměry trestu. Znala nejen trest odnětí svobody ve formě vězení, tuhého vězení, žaláře a těžkého žaláře, ale i náhradní trest na svobodě, peněžitý trest a zabavení majetku, zabrání a propadnutí věci, ztrátu čestných práv občanských, vyhoštění cizinců a zastavení periodického tisku.\n\n\n"}
{"id": "593235", "url": "https://cs.wikipedia.org/wiki?curid=593235", "title": "Andrlův Chlum (rozhledna)", "text": "Andrlův Chlum (rozhledna)\n\nRozhledna Andrlův Chlum, které se někdy přezdívá Stříbrná krasavice, je železná stavba na vrcholu Andrlův chlum (559 m n. m.) v Pardubickém kraji. Rozhledna, která se nachází v severní části katastrálního území obce Řetová v okrese Ústí nad Orlicí, je postavená na místě, kde v minulosti (1905-1918 a 1943-1954) již dvě dřevěné rozhledny stávaly. Novodobá věž byla postavena jako víceúčelová pro komunikaci a jako turistický cíl v roce 1996 a zprovozněna 19. května téhož roku. Na ochoz nacházející se ve výšce 34,6 metru lze vystoupat po 183 schodech. Je opatřena dvěma schodišti (pro výstup a sestup). Celková výška věže je pak 49,4 metru. Věž má ve správě Klub českých turistů.\n\n"}
{"id": "593246", "url": "https://cs.wikipedia.org/wiki?curid=593246", "title": "Gümüşhane (provincie)", "text": "Gümüşhane (provincie)\n\nGümüşhanská provincie je území v Turecku ležící v Černomořském regionu. Rozkládá se na ploše 6 575 km a v roce 2009 zde žilo 130 976 obyvatel. Hlavním městem je Gümüşhane.\n\nNázev provincie (a města) v překladu do češtiny znamená \"stříbrný dům\", neboť celá oblast má bohatou historii těžby stříbra a zlata. Tyto komodity se poté převážely do nedalekého Trabzonu a odtud dále do zahraničí.\n\nProvincie Artvin se administrativně člení na 6 distriktů:\n"}
{"id": "593253", "url": "https://cs.wikipedia.org/wiki?curid=593253", "title": "Mivtachim", "text": "Mivtachim\n\nMivtachim ( מִבְטַחִים‎, doslova „\"Pojistky\"“, v oficiálním přepisu do angličtiny Mivtahim) je vesnice typu mošav v Izraeli, v Jižním distriktu, v Oblastní radě Eškol.\n\nLeží v nadmořské výšce 131 metrů na severozápadním okraji pouště Negev; v oblasti, která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu. Jižně od vesnice ovšem ostře začíná zcela aridní oblast pouštního typu zvaná Cholot Chaluca.\n\nObec se nachází 18 kilometrů od břehu Středozemního moře, cca 97 kilometrů jihojihozápadně od centra Tel Avivu, cca 98 kilometrů jihozápadně od historického jádra Jeruzalému a 36 kilometrů západně od města Beerševa. Mivtachim obývají Židé, přičemž osídlení v tomto regionu je etnicky převážně židovské. 6 kilometrů severozápadním směrem ale začíná pásmo Gazy s početnou arabskou (palestinskou) populací.\n\nMivtachim je na dopravní síť napojen pomocí lokální silnice 2310, která na severu ústí do lokální silnice 232 a na východě do lokální silnice 222.\n\nMivtachim byl založen v roce 1950. Je součástí kompaktního bloku zemědělských vesnic, do kterého spadají obce Ami'oz, Cochar, Ješa, Mivtachim, Ohad, Sde Nican, Talmej Elijahu. Osada byla původně založena již počátkem roku 1947 skupinou členů hnutí ha-Oved ha-Cijoni jako opevněný opěrný bod, který pak sehrál roli během války za nezávislost. Její obyvatelé se tehdy ale stáhli. Jméno vesnice je odvozeno od biblického citátu z Knihy Izajáš 32,18: „\"Můj lid bude sídlit na nivách pokoje, v bezpečných příbytcích, v klidných místech odpočinku\"“\n\nKoncem 40. let měla osada 20 obyvatel a rozlohu katastrálního území 1 700 dunamů (1,7 kilometrů čtverečních). Roku 1950 byla obnovena, tentokrát jako zemědělský mošav, který osídlili Židé z Kurdistánu. roku 1954 populaci posílila skupina Židů z Maroka. Během Suezské krize roku 1956 byla osada terčem ostřelování a následně se stala nástupním prostorem pro izraelské invazní síly směrem do Gazy a na Sinaj. Před válkou zde během roku 1956 probíhaly opevňovací práce, kterých se symbolicky zúčastnil i izraelský premiér David Ben Gurion.\n\nMístní ekonomika je založena na zemědělství (pěstování zeleniny a květin). Část obyvatel za prací dojíždí mimo obec. V mošavu funguje knihovna. Dále je tu obchod se smíšeným zbožím, synagoga, mikve a sportovní areály. Vesnice plánuje stavební expanzi s nabídkou 90 stavebních parcel pro soukromé uchazeče.\n\nObyvatelstvo mošavu je smíšené, tedy sekulární i nábožensky orientované. Religiózní je zejména generace zakladatelů mošavu z Kurdistánu a Maroka. Podle údajů z roku 2014 tvořili naprostou většinu obyvatel v Mivtachim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě mírně rostoucí populací. K 31. prosinci 2014 zde žilo 384 lidí. Během roku 2014 populace klesla o 1,5 %.\n\n\n"}
{"id": "593257", "url": "https://cs.wikipedia.org/wiki?curid=593257", "title": "Židovský hřbitov v Divišově", "text": "Židovský hřbitov v Divišově\n\nŽidovský hřbitov leží severovýchodně od obce Divišov naproti odbočce na ves Měchnov. Jedná se o starý židovský hřbitov nacházející se na katastrálním území Měchnov obce Divišov, nedaleko dálnice D1. V roce 1958 byl hřbitov vyhlášen kulturní památkou.\n\nHřbitov byl založen v roce 1776 nebo 1777 při založení židovské náboženské obce v asi 2 kilomentry vzdáleném Divišově, kde jsou od 17. století doloženy židovské rodiny. V roce 1827 došlo k jeho rozšíření, v současnosti se rozkládá se na ploše 2 921 m².\n\nDochovalo se zde asi 190 náhrobních kamenů barokního a klasicistního typu a jejich fragmentů, z nichž nejstarší čitelný pochází z roku 1795. Poslední obřad tu proběhl v říjnu 1941. Starší barokní náhrobky z pískovce erodují a odlupují se nápisy, mladší z počátku 20. století jsou pak intaktní.\n\nAreál je obehnán místy narušenou kamennou zdí a je volně přístupný. Pouze obvodové zdivo se dochovalo z obřadní síně, která však byla na konci 20. století rekonstruována a dostala novou střechu. V současnosti je hřbitov v rukou židovské obce Praha a je postupně obnovován.\n\nV obci se také nachází synagoga.\n\n"}
{"id": "593262", "url": "https://cs.wikipedia.org/wiki?curid=593262", "title": "Znamylekar.cz", "text": "Znamylekar.cz\n\nZnamylekar.cz je český internetový portál pro hodnocení lékařů. Byl založen roku 2008 v Polsku a ve stejném roce byl přenesen do České republiky. V současné době je řazen mezi prvních 150 serverů v ČR.\n\nPortál obsahuje většinu praktických lékařů a specialistů. Pro hodnocení se používá pětibodová stupnice (\"Velmi dobrý, Dobrý, Neutrální, Slabý, Velmi slabý\"). Hodnotit je možné pouze pro přihlášené přes facebook (ostatní již nemohou).\n\n\nK 1. říjnu 2013 portál evidoval:\n\nVšechny portály jsou hostované u společnosti CoolHousing. Aplikace jsou založené na webserveru Apache a PHP, databázový back-end poskytuje PostgreSQL.\n\nPortál ZnamyLekar.cz významně přispěl k rozvoji internetových portálů pro hodnocení práce svobodných povolání, osob veřejně činných a živnostníků v České republice. Po vzoru ZnamyLekar.cz vznikly například ZnamySoudce.cz, ZnamyPolitik.cz, ZnamyPoradce.cz nebo ZnamyKadernik.cz. Uvedené portály mají různé provozovatele a nemají nic společného se ZnamyLekar.cz.\n\n"}
{"id": "593264", "url": "https://cs.wikipedia.org/wiki?curid=593264", "title": "Sde Nican", "text": "Sde Nican\n\nSde Nican ( שְׂדֵה נִצָּן‎, doslova „\"Pole poupat\"“, v oficiálním přepisu do angličtiny Sede Nizzan, přepisováno též Sde Nitzan) je vesnice typu mošav v Izraeli, v Jižním distriktu, v Oblastní radě Eškol.\n\nLeží v nadmořské výšce 135 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu. Jižně od vesnice ovšem ostře začíná zcela aridní oblast pouštního typu zvaná Cholot Chaluca.\n\nObec se nachází 21 kilometrů od břehu Středozemního moře, cca 99 kilometrů jihojihozápadně od centra Tel Avivu, cca 98 kilometrů jihozápadně od historického jádra Jeruzalému a 35 kilometrů západně od města Beerševa. Sde Nican obývají Židé, přičemž osídlení v tomto regionu je etnicky převážně židovské. 8 kilometrů severozápadním směrem ale začíná pásmo Gazy s početnou arabskou (palestinskou) populací.\n\nSde Nican je na dopravní síť napojen pomocí lokální silnice 2310, která na severu ústí do lokální silnice 232 a na východě do lokální silnice 222.\n\nSde Nican byl založen v roce 1973. Je součástí kompaktního bloku zemědělských vesnic, do kterého spadají obce Ami'oz, Cochar, Ješa, Mivtachim, Ohad, Sde Nican, Talmej Elijahu. Zakladateli mošavu byla skupina Židů z anglicky mluvících zemí. Osadníci zpočátku pobývali provizorně v sousedním mošavu, zároveň začali obdělávat zemědělské pozemky a budovat trvalé domy. Název mošavu je volným překladem jména \"Bloomfield\" - významného sponzora vzniku této vesnice.\n\nMístní ekonomika je založena na zemědělství (pěstování květin v skleníkách, sadovnictví), ale většina obyvatel za prací dojíždí mimo obec. V mošavu funguje plavecký bazén, sportovní areály, synagoga, mikve, knihovna, společenské centrum a obchod se smíšeným zbožím.\n\nObyvatelstvo mošavu je smíšené, tedy sekulární i nábožensky orientované. Podle údajů z roku 2014 tvořili naprostou většinu obyvatel v Sde Nican Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 304 lidí. Během roku 2014 populace stoupla o 0,7 %.\n\n\n"}
{"id": "593276", "url": "https://cs.wikipedia.org/wiki?curid=593276", "title": "Talmej Elijahu", "text": "Talmej Elijahu\n\nTalmej Elijahu ( תַּלְמֵי אֵלִיָּהוּ‎, doslova „\"Elijahuovy brázdy\"“, v oficiálním přepisu do angličtiny Talme Eliyyahu, přepisováno též Talmei Eliyahu) je vesnice typu mošav v Izraeli, v Jižním distriktu, v Oblastní radě Eškol.\n\nLeží v nadmořské výšce 135 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu. Jižně od vesnice ovšem ostře začíná zcela aridní oblast pouštního typu zvaná Cholot Chaluca.\n\nObec se nachází 21 kilometrů od břehu Středozemního moře, cca 99 kilometrů jihojihozápadně od centra Tel Avivu, cca 98 kilometrů jihozápadně od historického jádra Jeruzalému a 35 kilometrů západně od města Beerševa. Talmej Elijahu obývají Židé, přičemž osídlení v tomto regionu je etnicky převážně židovské. 8 kilometrů severozápadním směrem ale začíná pásmo Gazy s početnou arabskou (palestinskou) populací.\n\nTalmej Elijahu je na dopravní síť napojen pomocí lokální silnice 2310, která na severu ústí do lokální silnice 232 a na východě do lokální silnice 222.\n\nTalmej Elijahu byl založen v roce 1970. Je součástí kompaktního bloku zemědělských vesnic, do kterého spadají obce Ami'oz, Cochar, Ješa, Mivtachim, Ohad, Sde Nican, Talmej Elijahu. Zakladateli mošavu byla skupina cca 40 Židů z Francie. Vesnice je pojmenována podle Elijahu Krauzeho (1878–1962), která řídil zemědělskou školu v Mikve Jisra'el.\n\nMístní ekonomika je založena na zemědělství (pěstování květin a zeleniny v skleníkách). Velká část obyvatel za prací dojíždí mimo obec. V mošavu fungují sportovní areály, synagoga, mikve a obchod se smíšeným zbožím.\n\nObyvatelstvo mošavu je sekulární. Podle údajů z roku 2014 tvořili naprostou většinu obyvatel v Talmej Elijahu Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 317 lidí. Během roku 2014 populace klesla o 1,9 %.\n\n\n"}
{"id": "593287", "url": "https://cs.wikipedia.org/wiki?curid=593287", "title": "De Grasse (C 610)", "text": "De Grasse (C 610)\n\nDe Grasse (C 610) byl protiletadlový křižník francouzského námořnictva. Plavidlo rozestavěné roku 1938 jako lehký křižník, bylo dokončeno dlouho po druhé světové válce v podobě protiletadlového křižníku. Po modernizaci, provedené v polovině 60. let, \"De Grasse\" sloužil jako vlajková loď při francouzských jaderných testech na atolu Mururoa.\n\n\"De Grasse\" byl první jednotkou plánované tříkusové série vylepšených lehkých křižníků třídy \"La Galissonnière\". Stavba lodi začala v listopadu 1938 v loděnici Arsenal de Lorient v Lorientu. Brzy ji však přerušilo vypuknutí druhé světové války. Stavba zbývajících dvou jednotek, \"Chateaurenault\" a \"Guichen\", byla zrušena před založením kýlu a jejich jména dostaly dva kořistní, původně italské, lehké křižníky třídy \"Capitani Romani\".\n\nPo skončení války byly práce na křižníku obnoveny. Na vodu byl spuštěn 16. srpna 1946, ale poté byla stavba opět přerušena do roku 1951, kdy bylo rozhodnuto, dokončit \"De Grasse\" jako protiletadlový křižník. V červnu 1954 se práce na lodi držely, protože se potopila po opuštění doku s otevřenými kingstony. Do služby křižník konečně vstoupil 3. září 1956.\n\nHlavní výzbrojí lodě bylo šestnáct dvouúčelových 127mm kanónů, umístěných v osmi dvoudělových věžích. Čtyři věže stály na přídi a čtyři na zádi plavidla. Sekundární výzbroj představovalo deset dvoudělových věží s 57mm kanóny. Palbu všech zbraní řídily radary typu DRBC 31. \"De Grasse\" přitom byl vybaven pro fungování v roli velitelské lodě. V roce 1962 byly sejmuty čtyři věže s 57mm kanóny. \n\nV roce 1966 byl \"De Grasse\" přestavěn, aby mohl sloužit jako vlajová loď svazu monitorujícího francouzské jaderné zkoušky na atolu Mururoa. Výzbroj lodi byla omezena na dvanáct kanónů ráže 127mm. Nový radar byl typu DRBV 23. Instalován byl systém ochrany proti radioaktvnímu spadu a rovněž komunikační a spojovací systémy lodě byly rozšířeny. Ze služby byl \"De Grasse\" vyřazen v roce 1973.\n\n\n"}
{"id": "593288", "url": "https://cs.wikipedia.org/wiki?curid=593288", "title": "Huayna Potosí", "text": "Huayna Potosí\n\nHuayna Potosí je bolivijská hora, která se nachází asi 25 km severně od hlavního města La Paz. Hora je společně s dalšími pěti šestitisícovými vrchy součástí horského masívu Cordillera Real.\n\nHuayna Potosí je díky blízkosti hlavního města nejoblíbenějším cílem horolezců na území Bolívie. Výstup není technicky náročný a komplikuje ho pouze vysoká nadmořská výška, která od horolezců vyžaduje dobrou aklimatizaci.\n\n"}
{"id": "593296", "url": "https://cs.wikipedia.org/wiki?curid=593296", "title": "Otto Rank", "text": "Otto Rank\n\nOtto Rank, vlastním jménem Otto Rosenfeld (22. dubna 1884 Vídeň – 31. října 1939 New York) byl rakouský psychoanalytik. Byl jedním z prvních žáků Sigmunda Freuda, dvacet let patřil k jeho nejbližším spolupracovníkům, poté však přišel s vlastní teorií porodního traumatu, kvůli níž odešel z psychoanalytického kruhu ve Vídni a přesídlil do Paříže.\n\nNarodil se ve Vídni v židovské rodině jako \"Otto Rosenfeld\". V roce 1926 přesídlil do Paříže a zbývajících 14 let svého života působil střídavě ve Francii a v USA.\n\nV době své spolupráce s Freudem Rank rozvíjel psychoanalýzu především její aplikací na oblast studia umění, mýtů či kreativity. Přispěl dokonce dvěma kapitolami do pozdějšího vydání Freudova \"Výkladu snů\".\n\nRoku 1924 však vydal knihu \"Porodní trauma\" (\"Das Trauma der Geburt\"), kde označil jako klíč k neuróze separační úzkost dítěte po opuštění dělohy, načež následovala roztržka s Freudem a Rankův odchod z psychoanalytického okruhu.\n\nRoku 1925 jako první v historii použil pojem \"preoidipovský\" (či předoidipovský). Později Freuda Rank obviňoval i z pansexualismu a opomíjení toho, že emoce jsou především vztahové.\n\n"}
{"id": "593299", "url": "https://cs.wikipedia.org/wiki?curid=593299", "title": "Kuanyama", "text": "Kuanyama\n\nKuanyama je národním jazykem Angoly a Namibie. Jde o standardizovaný dialekt jazyka ovambo vzájemně srozumitelný s jazykem ndonga, jiným dialektem jazyka ovambo se standardní psanou formou.\n\nDo jazyka kuanyama byla přeložena a v roce 1974 pod názvem \"Ombibeli\" vydána kompletní Bible. .\n"}
{"id": "593301", "url": "https://cs.wikipedia.org/wiki?curid=593301", "title": "Vračar", "text": "Vračar\n\nVračar je jednou z městských částí Bělehradu, nachází se jižně od centra města. Administrativně tvoří samostatnou opštinu. Nejhustěji osídlená městské část srbské metropole se rozkládá na ploše 292 ha (patří k nejmenším) a obývá ji kolem 60 000 lidí. Městskou část tvoří hlavně hustá zástavba; střetávají se zde významné dopravní tepny a sídlí tu řada významných institucí, stejně jako obchodů a kanceláří.\n"}
{"id": "593307", "url": "https://cs.wikipedia.org/wiki?curid=593307", "title": "Robert Fludd", "text": "Robert Fludd\n\nRobert Fludd, známý též jako Robertus de Fluctibus, (17. ledna 1574 Bearsted – 8. září 1637 Londýn) byl lékař, alchymista a zastánce rosekruciánství.\n\nStudoval na St. John's College v Oxfordu, kde se stal v r. 1596 bakalářem a o dva roky později magistrem svobodných umění (\"magister artium\"). Potom byl na zkušené ve Francii, Německu, Španělsku a Itálii. Po návratu z cest se imatrikuloval na Christ Church College v Oxfordu a roku 1605 byl promován na doktora medicíny. V roce 1609 se stal členem londýnské Royal College of Physicians. V Londýně měl úspěšnou praxi a založil alchymistické \"laboratorium\". Ve svých encyklopedických, pozoruhodně ilustrovaných dílech spojuje alchymii s astrologií, hermetismem, kabalou, rosenkruciánstvím, ale i s lékařstvím a experimentální přírodovědou.\n\nV kontroverzích, které nastaly po uveřejnění rosenkruciánských manifestů (1614/1615), se Fludd postavil jednoznačně za rosenkruciány, jež považoval za pravé reformované křest'any a jejichž program duchovní obnovy byl podle něj analogický alchymickému Opus magnum.\n\n"}
{"id": "593309", "url": "https://cs.wikipedia.org/wiki?curid=593309", "title": "Hayley Wickenheiserová", "text": "Hayley Wickenheiserová\n\nHayley Wickenheiserová (* 12. srpna 1978 Shaunavon, Saskatchewan, Kanada) je současná kanadská hokejistka, považovaná za jednu z nejlepších hokejistek historie.\n\nKanadu reprezentovala poprvé již v 15 letech v roce 1994, v tomto roce již přispěla k zisku titulu mistryň světa. Celkem byla členkou týmu mistryň světa šestkrát (v letech 1994, 1997, 1999, 2000, 2004 a 2007). Čtyřikrát reprezentovala Kanadu na zimních olympijských hrách, v roce 2010 jako kapitánka týmu. Pokaždé si odvážela medaili – při první účasti na ZOH 1998 v Naganu stříbro, v letech 2002, 2006 a 2010 zlaté medaile.\nProslula velkou bojovností. Jako první žena mimo post brankářky podepsala profesionální kontrakt v mužském týmu. V letech 2002–2004 hrála za finský klub Salamat, v sezoně 2008–2009 za třetiligový švédský klub HC Linden. V současné době hraje ženskou ligu za University of Calgary. Věnuje se také propagaci ženského hokeje jak v severní Americe, tak i v Evropě.\n\nNa vrcholné úrovni hrála také softbal. V roce 2000 dokonce Kanadu reprezentovala na Olympijských hrách 2000 v Sydney a stala se tak první Kanaďankou, která se účastnila zimních i letních her.\n\n\n Statistika na eurohockey.net\n"}
{"id": "593310", "url": "https://cs.wikipedia.org/wiki?curid=593310", "title": "Supervulkán", "text": "Supervulkán\n\nSupervulkán je sopka schopná sopečnou erupcí produkovat ejekta větší než 1 tisíc kubických kilometrů (to se indexu vulkanické aktivity rovná stupni VEI 8). To je tisíckrát více než většina historických erupcí. Supervulkán může vzniknout, pokud magma vystupuje na povrch z horkých skvrn, ale není schopno proniknout skrze zemskou kůru. Tlak vzrůstá a magma se rozšiřuje do chvíle, kdy není kůra schopná udržet tlak. Supervulkán může vzniknout v konvergentní zóně tektonických desek (například jezero Toba) a v kontinentálních horkých skvrnách (například Yellowstone).\n\nNa Zemi se nachází několik doložených supervulkánů, jejichž dřívější erupce způsobily katastrofy globálních rozměrů. Klima je ale z geologického hlediska ovlivněno jen na krátkou dobu a katastrofy nemusejí být tak zničující. Ovšem exploze mohou být častější, než se dříve myslelo. Exploze, které uvolní přes 1000 Gt materiálu, se mohou opakovat v průměru pouze za 17 tisíc let.\n\nNejvíce evidovaných supervulkánů se nachází na území Severní Ameriky. Níže je seznam nejsilnějších erupcí.\n\nLa Caldera Garita, Colorado, Spojené státy americké, Fish Canyon Tuff, před ~ 27,8 milionu let (množství vyvržené horniny ~ 5000 km³)\n\nZdroj nejsilnější dosud doložené erupce v dějinách planety Země.\nTato erupce pravděpodobně stojí za největším hromadným vymíráním v třetihorách a způsobila dlouhodobé ochlazování klimatu. Velikost a síla erupce absolutně převyšuje jakoukoliv podobnou katastrofu v historii lidstva. Síla erupce byla přibližně 100 000× silnější, než byl výbuch nejsilnější vodíkové bomby (Car 57 Mt TNT). Pro srovnání: katastrofální výbuch sopky St. Helens v roce 1980 vyvrhl 1 km³ hornin, takže byl přibližně 5000× slabší. Je proto jisté, že erupce byla obrovskou pohromou pro tehdejší svět a způsobila na statisíce let výraznou změnu klimatu a hromadné vymírání fauny a flory.\n\nLake Toba , Sumatra, Indonésie, před ~ 74 000 roky (množství vyvržené horniny ~ 2800 km³)\n\nErupce supervulkánu Toba je nejsilnější erupcí za posledních 27 milionů let. Tato erupce byla o to dramatičtější pro život na zemi, že nastala v probíhající poslední době ledové a způsobila další zhoršení klimatických podmínek. Celosvětově se ochladilo až o 5 stupňů a výrazně začaly růst polární ledovce, což způsobilo značné ochlazení zejména severních šířek. Bill Rose a Craig Chesner z Michiganské technologické univerzity vyvodili, že celkové množství vyvrženého materiálu bylo asi 2800 km³ – zhruba 2000 km³ teklo v podobě lávy po povrchu a kolem 800 km³ spadlo jako popel, zejména západním směrem od vulkánu. Pyroklastické proudy z erupce dosáhly vzdálenosti až 200 km od vulkánu a úplně zničily oblast 20 000 km² (třetina území ČR). Jižní Asie se pokryla 15cm vrstvou popela, což mělo nedozírné následky pro faunu a flóru. Území přilehlé k Tobě, sahající na západ k Indii a na východ k Malajsii, bylo v okruhu cca 1000 km místy pokryto popelem do výšky 6–9 m. Dále bylo vyvrženo přibližně 6 miliard tun oxidu siřičitého, který se v oblacích proměnil na kyselinu sírovou v množství přibližně 10 miliard tun, což způsobilo velmi silné kyselé deště po celé planetě, decimující vše živé. Po 2 týdny trvající sopečné erupci nastala stovky let trvající sopečná zima. Pro většinu živočišných a rostlinných druhů v jihovýchodní Asii znamenala erupce Toby rychlé vymření. Následné globální hromadné vymírání je posledním větším vymíráním zaznamenaným v historii planety. Do té doby slibně se rozvíjející lidský druh byl podle DNA studií zdecimován na posledních 1000–5000 jedinců. Ovšem archeologické nálezy toto nepotvrzují. Navíc snadno přežil i neandrtálec či \"Homo floresiensis\".\n\nPacana Caldera, severní Chile, před 4 miliony let (množství vyvržené horniny ~ 2500 km³)\n\nObdobně ničivá katastrofa jako událost Toba s hlavním těžištěm v Jižní Americe.\n\nIsland Park Caldera , Huckleberry Ridge Tuff, Idaho/Wyoming, Spojené státy americké, Yellowstone hotspot, před 2,1 milionu let (množství vyvržené horniny ~ 2500 km³)\n\nObdobně ničivá katastrofa jako událost Toba s hlavním těžištěm v Severní Americe. Nejsilnější známá erupce z oblasti Yellowstone hotspot.\n\nWhakamaru, vulkanické zóny Taupo, Nový Zéland, Whakamaru, před ~ 254 000 lety (množství vyvržené horniny ~ 2000 km³)\n\nPřibližně o třetinu „slabší“ erupce než Toba, přesto s velmi dramatickým globálním dopadem. Nejvíc postiženou oblastí byla Austrálie a jižní Asie.\n\nKilgore Tuff, Idaho, Spojené státy americké, Yellowstone hotspot, před 4,5 milionu let (množství vyvržené horniny ~ 1800 km³)\n\nPřibližně o třetinu „slabší“ erupce než Toba, přesto s velmi dramatickým globálním dopadem. Nejvíce postiženou oblastí byla Severní Amerika. Druhá nejsilnější známá erupce z oblasti Yellowstone hotspot.\n\nBlacktail Tuff, Idaho, Spojené státy americké, Yellowstone hotspot, před 6,6 milionu let (množství vyvržené horniny ~ 1500 km³)\n\nPřibližně o polovinu „slabší“ erupce než Toba, přesto s dramatickým globálním dopadem. Nejvíce postiženou oblastí byla Severní Amerika. Třetí nejsilnější známá erupce z oblasti Yellowstone hotspot.\n\nLake Taupo, vulkanické zóny Taupo, Nový Zéland, Oruanui, před 26 500 roky (množství vyvržené horniny ~ 1170 km³)\n\nPoslední známá velká erupce supervulkánu. Tato erupce mohla zapříčinit prodloužení poslední doby ledové o 10 000 let a vymření další velké části čtvrtohorní fauny.\n\nCerro Galan, provincie Catamarca, Argentina, před 2,5 milionu let (množství vyvržené horniny ~ 1050 km³)\n\nPřibližně 3× \"slabší\" erupce než Toba, přesto s dramatickým globálním dopadem s hlavním těžištěm v Jižní Americe.\n\nYellowstone Caldera, Lava Creek Tuff, Wyoming, Spojené státy americké, Yellowstone hotspot, před 640 000 roky (množství vyvržené horniny ~ 1000 km³)\n\nPoslední známá erupce supervulkánu z oblasti Yellowstone hotspot. Ač 3× slabší než událost Toba a na samé hranici explozivní síly, která tento výbuch řadí mezi VEI 8 supervulkány (1000 km³), měla tato erupce ničivý dopad na veškerou faunu a flóru Severní Ameriky a silné globální účinky, včetně globálního ochlazení.\n\nSibiř, Středosibiřská plošina, Rusko, před 250 miliony let.\n\nNedávné výzkumy poukázaly, že v oblasti Sibiře se pod povrchem nachází rozlehlá vrstva ztuhlé lávy. Tato někdy až několik kilometrů mocná vrstva o stáří okolo 250 milionů let naznačuje, že v té době došlo k masivní erupci právě v oblasti dnešní Sibiře (sibiřské trapy) a že právě tento supervulkán odstartoval událost známou jako Velké permské vymírání, které je ze všech známých hromadných vymírání tím největším, během kterého vymřelo okolo 90 % všech žijících druhů.\n\nUrčit přesný odhad síly erupce a množství vyvrženého materiálu je v tomto případě obtížné určit (odhady se pohybují v rozmezí 1–4 milionů km). Veškeré stopy a pozůstatky, které po sobě tato erupce zanechala, byly vystaveny 250 milionů let působení eroze a dalších geologických procesů, což odhady ztěžuje a zkresluje. Přesto však mocnost lávové vrstvy a drastické dopady exploze na biosféru dávají tušit, že se jedná o kandidáta na největší vulkanickou erupci všech dob. Dokonce i nejnižší odhady vyvržené horniny znamenají více jak 300násobek materiálu vyvrženého supervulkánem Toba a 200násobek materiálu vyvrženého supervulkánem La Caldera Garita.\n\nNutno ovšem podotknout, že výlev v oblasti sibiřských trapů trval v rozmezí 100–200 tisíc let. Kdyby k tak mohutnému výlevu došlo během krátké doby, znamenalo by to jistý zánik života na naší planetě. I přesto k tomu život na planetě Zemi neměl daleko.\nExplozivní síla vulkánů VEI 7 sice nedosahuje ničivosti vulkánů VEI 8, přesto mívají vždy globální dopad. Tyto erupce se také označují jako supermasivní. Níže je seznam těch nejznámějších:\n\nBennett Lake, sopečný komplex, Britská Kolumbie Columbia/Yukon, Kanada, před ~ 50 miliony let (850 km³)\n\nVelmi masivní erupce se silným globálním dopadem a ničivým dopadem pro území Severní Ameriky. 3× slabší než událost Toba, srovnatelná s poslední explozí supervulkánu v Yellowstone.\n\nPastos Grandes, Pastos Grandes Caldera, před 2,9 milionu let (820 km³)\n\nVelmi masivní erupce se silným globálním dopadem, 3,5× slabší než událost Toba, o čtvrtinu slabší než poslední erupce supervulkánu v Yellowstone.\n\nHeise vulkanické oblasti, Walcott Tuff, Idaho, Spojené státy americké, Yellowstone hotspot, před 6,4 milionu let (750 km³)\n\nMasivní erupce s globálním dopadem a ničivým dopadem pro území Severní Ameriky, o třetinu slabší než poslední erupce supervulkánu v Yellowstone.\n\nLong Valley Caldera, Bishop Tuff, Kalifornie, Spojené státy americké, před ~ 760 000 lety (600 km³)\n\nMasivní erupce s globálním dopadem a ničivým dopadem pro území Severní Ameriky.\n\nCampi Flegrei, Neapol, Itálie, před 39 280 roky (500 km³)\n\nJedna z nejsilnějších erupcí na evropském kontinentu s globálními následky. Pro Evropu, která byla v této době silně zasažena dobou ledovou, byla tato erupce vážnou pohromou a znamenala zhoršení klimatu nejen v evropském prostoru, ale i celosvětově. Jednalo se jen o polovinu slabší explozi, než byla poslední exploze supervulkánu v Yellowstone.\n\nMangakino, vulkanická oblast Taupo, North Island, Nový Zéland, celkem 3 erupce v rozmezí před 0,97 do 1,23 milionu let (300 km³)\n\nSilná erupce s dramatickým dopadem v oblasti Nového Zélandu s patrným globálním dopadem (ochlazení na desítky let o několik stupňů).\n\nBruneau-Jarbidge, Idaho, Spojené státy americké, Yellowstone hotspot, před 10–12 miliony let (250 km³)\n\nSilná erupce, 4× slabší než poslední exploze supervulkánu v Yellowstone. Poškozena část Severní Ameriky, mírný globální dopad (ochlazení na několik let o několik stupňů).\n\nTambora, Sumbawa Island, West Nusa Tenggara, Indonésie, rok 1815 (160 km³)\n\nNejsilnější erupce zaznamenaná lidskou civilizací, 6× slabší, než byla poslední exploze supervulkánu v Yellowstone, a 18× slabší než událost Toba. Lokálně se jednalo o velkou katastrofu, ovšem globální dopad byl v podstatě mírný. Atmosféra zeměkoule se ochladila o cca 1,5 stupně na dva roky. Hovořilo se tehdy o roku bez léta.\n\nKikai Caldera, Rjúkjú, Japonsko, před 6300 lety (~ 4300 před Kristem) (150 km³)\n\nObdobně silná exploze jako Tambora. Ničivý lokální účinek, globální dopad mírný.\n\nMacauley Island, Kermadec Islands, Nový Zéland, před 6300 lety (~ 4300 před Kristem) (100 km³)\n\nExploze na hranici explozivní síly VEI 7 – silné lokální účinky, velmi mírný globální dopad. Zajímavostí je, že exploze nastala ve stejné době jako Kikai Caldera. Součet explozí těchto vulkánů mohl způsobit silnější globální dopad, než je na první pohled patrné.\n\nZ předchozího seznamu historických erupcí lze snadno vyčíst, že takovéto události nejsou v historii naší planety ničím výjimečným. Velkou nevýhodou lidstva je, že boj proti síle supervulkánů je prakticky nemožný. Erupci supervulkánu nelze ani zastavit či zmírnit a v podstatě se před ní nelze ani schovat, jelikož dopady erupce jsou globální a dlouhodobé. Vědci v poslední době varují před možnou erupcí z oblasti Yellowstone hotspot, kde zaznamenávají hromadění magmatu a mírné nadzvedávání celé oblasti. K erupci tohoto vulkánu dochází přibližně každých 500–600 tisíc let, přičemž poslední erupce nastala před 640 000 lety. Pokud by erupce byla stejně silná jako ta poslední, znamenalo by to pro současnou civilizaci absolutní pohromu. Bezprostředně po erupci by zahynuly statisíce lidí v lávových, laharových a pyroklastických proudech. V řádu několika hodin by došlo k masivnímu spadu popela, který by měl v okruhu 500 km až 1 m a v okruhu 1000 km 30 cm. To by vedlo k pomalému udušení milionů lidí, zničení vegetace a ke zřícení střech většiny zasažených budov pod tíhou popela. Vyvržený materiál by během týdnů pokryl atmosféru kolem celé planety a významně snížil intenzitu dopadajícího slunečního svitu. To by vedlo k postupnému ochlazení a stmívání celé planety. Letecká doprava by vlivem všudypřítomného popílku prakticky přestala fungovat. Zemědělské výnosy by se několikanásobně snížily a to, co by se podařilo vypěstovat, by decimovaly globální kyselé deště. Během několika měsíců by vypukly globální hladomory, zejména v přelidněných státech, kde je rovnováha mezi zemědělskou produkcí a poptávkou velmi vrtkavá. Případný výbuch vulkánu Toba by mohl vést k vymření lidského druhu či jeho návratu do doby kamenné.\n\n\n\n"}
{"id": "593322", "url": "https://cs.wikipedia.org/wiki?curid=593322", "title": "Marie Copps", "text": "Marie Copps\n\nMarie Copps (* 19. září 1970 v Chebu) je česká módní návrhářka, výtvarnice, floristka, zakladatelka projektu Give Help a Chance – FASHION FOR HELP. Od roku 1999 žije a pracuje v kanadském Torontu.\n\nVyrůstala v Západočeském kraji, ve městě Tachov. Vystudovala Střední ekonomickou školu v Mariánských Lázních. V letech 1989–1998 pracovala v Komerční bance v Tachově.\n\nRoku 1999 odjela do Prahy na intenzivní kurz angličtiny a krátce nato odcestovala do kanadského Toronta, v němž žije.\n\nOd mládí sama navrhovala, šila a pletla originální oděvy. Ve výtvarné tvorbě stejně jako v módním návrhářství je samoukem, tzv. self-made woman.\n\nJe vdaná, má dceru Lauren Grace.\n"}
{"id": "593328", "url": "https://cs.wikipedia.org/wiki?curid=593328", "title": "Výzkumná stanice travinářská", "text": "Výzkumná stanice travinářská\n\nVýzkumná stanice travinářská v Rožnově-Zubří (VST) patří k nejstarším pícninářským ústavům v Evropě. Vznikla v roce 1920 jako výraz snahy zvýšit úroveň hospodaření na loukách a pastvinách v podhorské oblasti. Zásluhou pracoviště došlo k nebývalému rozvoji nového odvětví \"travního semenářství\" na Valašsku, ve východních Čechách a na jihozápadní Moravě. Vznik ojedinělého komplexu šlechtění, semenářství, čistění a obchodu výrazně ovlivnil v údobí mezi válkami hospodářské i sociální podmínky regionu. Na popud stanice bylo založeno ve 30. letech minulého století Sdružení množitelů travních semen a ČSR se stala významným vývozcem travních i jetelových semen. Tvůrčí úsilí bylo korunováno v roce 1940 povolením 15 „Rožnovských\" odrůd.\n\nV poválečných letech došlo ke změně koncepce činnosti stanice: důraz byl kladen na otázky výzkumu a využití genových zdrojů trav a zavádění travního semenářství do velkovýrobních podmínek. Pokračovalo také šlechtění, jehož výsledkem bylo uznání 5 nových odrůd (kostřava červená Valaška, lipnice hajní Dekora, lipnice smáčknutá Razula, medyněk vlnatý Hola a psárka luční Zuberská): V letech 1977 až 1994 byla stanice začleněna do podniku Oseva. V roce 1994 byla stanice privatizována a je součástí OSEVY PRO s.r.o. (http://www.oseva.cz) Od roku 2002 sídlí ve VST Zubří i dceřiná společnost OSEVA vývoj a výzkum s.r.o. (http://oseva-vav.cz) \n\nVýzkumná stanice Rožnov, působící od roku 1982 v Zubří, se v současnosti zabývá studiem a hodnocením genových zdrojů trav pro zemědělské i technické účely včetně jejich konzervace, s cílem vybrat vhodné donory cenných vlastností pro šlechtění. Na pracovišti byly rovněž zkoumány vhodné metodické postupy při tvorbě mezirodových kříženců pomocí techniky tkáňových kultur. Stanice navrhuje, na základě svých vlastních pokusů, nové technologické postupy ve výrobě travních semen (zakládání, výživa, ochrana včetně využití morforegulátorů). Současně je ověřována výkonnost nově vyšlechtěných odrůd po stránce pícninářské v monokulturách i ve směsích. V posledních letech se stanice zabývá i možnostmi energetického využití trav.\n"}
{"id": "593343", "url": "https://cs.wikipedia.org/wiki?curid=593343", "title": "Okres Wiener Neustadt-Land", "text": "Okres Wiener Neustadt-Land\n\nOkres Wiener Neustadt-Land je rakouský okres ve spolkové zemi Dolní Rakousy. Leží 50 km jižně od Vídně na pomezí Burgenlandu. Zaujímá část Vídeňského lesa, Steinfeldu a Bucklige Weltu.\n\nV okrese Wiener Neustadt-Land jsou soudní okresy Wiener Neustadt, Kirchschlag in der Buckligen Welt a Gutenstein.\nOkres se člení na 35 obcí, z toho jsou dvě města a 18 městysů:\n"}
{"id": "593351", "url": "https://cs.wikipedia.org/wiki?curid=593351", "title": "Mahási Sayadaw", "text": "Mahási Sayadaw\n\nU Sobhana Maháthera (29. července 1904 – 14. srpna 1982) patří mezi nejvýznamnější mnichy a meditační mistry školy théraváda ve 20. století díky svému zásadnímu přínosu pro praxi Buddhovy metody meditace všímavosti a vhledu (\"satipatthána-vipassaná\") v Asii a Euroamerickém světě a význačné roli závěrečného editora (\"Osana\") a tazatele (\"Pucchaka\"), kterou zastával při Šestém buddhistickém koncilu (\"Sangáyana\") probíhajícím v letech 1954–1956 v Rangúnu v Barmě. Od roku 1952 byl nositelem titulu nejvyšší znalec textů (\"Agga Mahá Pandita\").\n\nCtihodný U Sobhana Maháthera se narodil 29. července 1904 ve vesnici Seikkhun, několik mil od historického města Shwebo v horní Barmě. Ve dvanácti letech ordinoval a stal se novicem (\"sámanera\"), ve dvaceti pak plně ordinovaným mnichem (\"bhikkhu\"). Posléze se věnoval studiu textů ve městech Mandalaj a Moulmein, v jehož blízkosti prošel intenzivním tréninkem meditace všímavosti a vhledu pod vedením ctihodného Mingun Jetawan Sayadaw, známého též jako U Narada. Krátce po dokončení své intenzivní praxe začal vést první meditující ve své rodné vesnici v klášteře pojmenovaném „Mahási“ podle velkého bubnu, který byl používán pro svolávání mnichů (1938). Záhy se v regionu stal známým pod jménem Mahási Sayadaw. Po dokončení studia textů získal v roce 1941 titul Učitel Dhammy (\"Dhammácariya\").\n\nBěhem Japonské invaze se dál věnoval v rodné vesnici vlastní intenzivní praxi meditace všímavosti a vhledu, výuce vzrůstajícího počtu žáků a práci na monumentálním díle \"Manuál meditace vipassana\", jejíž pátá kapitola se později stala světoznámou praktickou příručkou, přeloženou do mnoha jazyků (český překlad in, Mirko Frýba, \"Buddhova meditace všímavosti a vhledu\", Boskovice, Albert, 2008). Když 13. listopadu 1947 pan U Thwin založil organizaci Buddhasasananuggaha a věnoval jí pětiakrový pozemek na Hermitage Road v Rangúnu s cílem založit meditační centrum, netušil, že zakládá nejznámější meditační centrum 20. století, dodnes nesoucí jméno Mahási Sásana Yeiktha (http://www.buddhanet.net/m_centre.htm). Stalo se tak díky třem desetiletím usilovné práce ctihodného Mahási Sayadaw, který na konci roku 1949 přijal pozvání tehdejšího barmského ministerského předsedy pana U Nu a usídlil se v rozrůstajícím meditačním centru.\n\n14. 5. 1954 byl v Rangúnu slavnostně zahájen šestý buddhistický koncil (\"Sangáyana\"), jemuž ctihodný Mahási Sayadaw předsedal a dále působil v roli závěrečného editora (\"Osana\") a tazatele (\"Pucchaka\"). Během koncilu došlo k editování nejenom kanonických textů (\"páli\"), ale i jejich komentářů (\"atthakathá\") a subkomentářů (\"tíká\"). Jinou historickou událostí vázanou k šestému koncilu je první zdokumentovaná přítomnost mnichů evropského původu, ctihodného Nyánatiloky (vlastním jménem Anton Gueth) a ctihodného Nyánaponiky (vlastním jménem Siegmund Feniger).\n\nŠestý koncil uspořádaný k 2500. výročí narození historického Buddhy znamenal obrození praxe Dhammy nejenom v tradičních zemích východní a jihovýchodní Asie, ale později i v Americe a Evropě. Od padesátých do sedmdesátých let se ctihodný Mahási Sayadaw zúčastnil několika zahraničních cest (Srí Lanka, Indonésie, Thajsko, Anglie, Švýcarsko, USA, Francie aj.) díky nimž se s praxí Buddhova učení a především meditací všímavosti a vhledu seznámilo značné množství zájemců. Zahraniční cesty byly podporou pro postupný vznik meditačních center po celém světě. Jen jeho domovským meditačním centrem díky jeho neúnavné činnosti učitele Dhammy, ve které pokračoval ve svém až do své smrti roku 1982, prošly statisíce meditujících.\n\nCtihodný Mahási Sayadaw napsal více jak osmdesát pojednání v barmštině, z nichž mnohé byly přeloženy do angličtiny (https://web.archive.org/web/20110519233128/http://www.mahasi.org.mm/treatises.html), některé texty též napsal v jazyce páli. V češtině byly publikovány dvě základní praktické příručky:\n1. \"Základní a pokročilé stupně meditace všímavosti a vhledu\" (in Mirko Frýba, Buddhova meditace všímavosti a vhledu, Boskovice, Albert, 2008);\n2. \"Pokrok při pěstování vhledu: Pojednání o buddhistické meditaci\", Praha, Alternativa, 1997 (překlad Petr Neugebauer).\n\nhttp://www.buddhanet.net/mahabio.htm\nhttps://web.archive.org/web/20110519233128/http://www.mahasi.org.mm/treatises.html\nhttps://web.archive.org/web/20100831044631/http://web.ukonline.co.uk/buddhism/mahatour.htm\n"}
{"id": "593353", "url": "https://cs.wikipedia.org/wiki?curid=593353", "title": "Lancaster County", "text": "Lancaster County\n\nLancaster County je název čtyř okresů (counties) v USA:\n\n"}
{"id": "593364", "url": "https://cs.wikipedia.org/wiki?curid=593364", "title": "The Simpsons: Night of the Living Treehouse of Horror", "text": "The Simpsons: Night of the Living Treehouse of Horror\n\nNight of the Living Treehouse of Horror je hra založená na americkém animovaném seriálu Simpsonovi. Hra byla vyvinuta Software Creations a vydaná v roce 2001 ve Fox Interactive/THQ pro Game Boy Color.\n\nHra je založena na Speciálních čarodějnických dílech. Každý člen rodiny Simpsonových hraje ve své vlastní úrovni, založené na jednom z příběhů ze Speciálních čarodějnických dílů.\n\n"}
{"id": "593375", "url": "https://cs.wikipedia.org/wiki?curid=593375", "title": "Rewatadhamma Sayadaw", "text": "Rewatadhamma Sayadaw\n\nCtihodný Dr. Rewatadhamma Sayadaw (prosinec 1929 – 24. května 2004) byl světově uznávaný učitel Dhammy, Abhidhammy a meditace všímavosti a vhledu (\"satipatthána-vipassaná\"). Přednášel na mnoha předních univerzitách (Oxford, Cambridge, Zurich, Harvard, Columbia, Berkeley, Champagne). Po mnoho let byl viceprezidentem Světové rady buddhistické sanghy (\"World Buddhist Sangha Council\"). Od roku 2000 byl nositelem titulu nejvyšší znalec textů (\"Agga Mahá Pandita\"), akademických titulů MA. a Ph.D. od roku 1964 respektive 1967.\n\nNarodil se v Barmě roku 1929. Ve dvanácti letech ordinoval a stal se novicem (\"sámanera\"), ve dvaceti letech pak mnichem s vyšším svěcením (\"bhikkhu\"). Už ve svých 23 letech obdržel nejvyšší titul ve znalosti jazyka \"páli\" a o rok později mu prezident republiky udělil titul \"Sasanadhaja Siripavara Dhammacariya\". O tři roky později obdržel státní stipendium a studoval sanskrt, hindí a indickou filozofii na univerzitě v Benaresu (Varanasi), kde v roce 1964 dosáhl titulu MA a o tři roky později Ph.D. Poté zde působil jako univerzitní učitel, stal se hlavním editorem Encyklopedie Buddhistických technických termínů a napsal několik knih v pali a hindí. Za dva svazky komentářů v hindí k dílu Abhidhammattha Sangaha obdržel od Hindí akademie cenu Kalidasa za nejvýznačnější knihu roku, která je doposud jako učebnice užívána na mnoha indických univerzitách.\n\nV roce 1975 přijal pozvání do Anglie a usídlil se v Birminghamu, který se stal jeho základnou pro zbytek života. Inicioval založení Birmingham Buddhist Vihara a byl jejím představeným až do roku 2004, kdy vedení instituce předal svému nástupci ctihodnému Dr. Ottaranyanovi Sayadawi. Z Birminghamu byl zván do mnoha zemí Evropy, USA, Mexika a Brazílie, kde jednak přednášel Dhammu na nejvýznačnějších univerzitách (Oxford, Cambridge, Zurich, Harvard, Columbia, Berkeley, Champagne), jednak vedl intenzivní kurzy meditace všímavosti a vhledu. Po mnoho let byl viceprezidentem Světové rady buddhistické sanghy jakož i zakládajícím členem Mezinárodně angažovaných buddhistů (\"International Engaged Buddhists\"; . Aktivně spolupracoval s OSN a Amnesty International s cílem nalézat mír a smíření, především v Asii. Od devadesátých let opakovaně navštěvoval Českou republiku, kde přednášel Dhammu a společně s Dr. Mirko Frýbou vedl kurzy meditace všímavosti a vhledu.\n\nPřestože od devadesátých let opakovaně navštěvoval Českou republiku, dosud nebyla do češtiny přeložena žádná z jeho knih. V angličtině jsou dostupné následující texty:\n\n"}
{"id": "593386", "url": "https://cs.wikipedia.org/wiki?curid=593386", "title": "Nyánaponika Maháthera", "text": "Nyánaponika Maháthera\n\nCtihodný Nyánaponika Maháthera (21. července 1901, Hanau, Německo – 19. října 1994, Forest Hermitage, Kandy, Srí Lanka) patří mezi význačné postavy theravády ve 20. století. Společně se svým učitelem ctihodným Nyánatilokou Mahátherou byli prvními historicky doloženými mnichy evropského původu, kteří se účastnili buddhistického koncilu (\"sangáyana\"), konkrétně šestého v letech 1954–1956 (Rangún, Barma). Byl zakladatelem \"Buddhist Publication Society\" v Kandy na Srí Lance, která společně s anglickou \"Pali Text Society\" hrála nejdůležitější roli při zprostředkování textů Buddhova učení současnému euro-americkému světu.\n\nCtihodný Nyánaponika Maháthera se narodil 21. července 1901 jako Siegmund Feniger německé židovské rodině v Hanau. Siegmund Feniger absolvoval celou školní docházku až do maturity na humanistickém gymnáziu ve městě Králova Huť ve Slezsku na česko-polské hranici. Jeho spolužák z celé té doby Max Kreutzberger, který se po 2. světové válce stal významným publicistou v USA, umožnil pak v roce 1965 ctihodnému Nyánaponikovi první cestu do Evropy. Po přestěhování do Berlína v roce 1922 se setkal s knihami svého budoucího mnišského učitele ctihodného Nyánatiloky Maháthery (vlastním jménem Anton Gueth), který již na počátku 20. století působil jako buddhistický mnich nejenom v Asii, ale i v Evropě. Při četbě se dozvěděl o ostrovní poustevně pro buddhistické mnichy ze západu, který v Dodanduwa na Srí Lance ctihodný Nyánatiloka Maháthera založil a kam Siegmund Feniger v roce 1936 zamířil, poté když se mu s matkou podařilo uprchnout z nacistického Německa do Vídně.\nPo krátkém studijním údobí obdržel ordinaci na novice (\"sámanera\") a v roce 1937 se již stal mnichem s vyšším svěcením (\"bhikkhu\"). Před vypuknutím války se mu podařilo zařídit vycestování matky a nejbližších příbuzných z Vídně na Srí Lanku. Po vypuknutí války byly všichni muži německého původu na území Velké Británie považováni za špióny, a tak byl ctihodný Nyánaponika i se svým učitelem internován, nejprve v Diyatalawa na Srí Lance, později v Dehra Dun v severní Indii, táboře, jenž je zachycen i v knize a filmu Sedm let v Tibetu. Přes náročné podmínky internace pracoval ctihodný Nyánaponika na překladech kanonických textů do němčiny. Na Srí Lanku se vrátil po skončení války v roce 1946 a roku 1951 zde obdržel občanství. Společně se svým učitelem se v roce 1947 usídlil ve Forest Hermitage v Kandy, kde žil až do své smrti v říjnu 1994.\nKdyž se začalo blížit 2500. výročí narození historického Buddhy, byl ctihodný Nyánatiloka Maháthera a ctihodný Nyánaponika Thera pozváni do Barmy k přípravě šestého buddhistického koncilu (\"sangáyana\"). Stali se tak prvními historicky doloženými mnichy evropského původu, kteří se účastnili buddhistického koncilu. Ctihodný Nyánaponika zde také prošel intenzivním tréninkem meditace všímavosti a vhledu pod vedením nejvýznamnějšího mnicha 20. století, ctihodného Mahási Sayadaw, který koncilu předsedal a působil v roli závěrečného editora (\"Osana\") a tazatele (\"Pucchaka\").\nRoku 1958 se stal prezidentem, hlavním editorem a spoluzakladatelem (s panem A. S. Karunaratne a Richardem Abeysekerou) Buddhist Publication Society (http://www.bps.lk/aboutus.asp), vydavatelství, které v druhé půli 20. století hrálo zásadní roli při zprostředkování Buddhova učení anglicky mluvícím zájemcům v celém euroamerickém světě. Dar Dhammy (\"Dhammadána\") nabízel nejenom jako autor a editor mnoha textů, ale i jako učitel mnohých, ať už jej vyhledali v jeho lesní postevně v Kandy, nebo se s ním setkali při jeho cestách do Švýcarska, kam v sedmdesátých letech přijížděl na pozvání Dr. Mirko Frýby.\n\nCtihodný Nyánaponika Maháthera psal v němčině a angličtině (http://www.accesstoinsight.org/lib/authors/nyanaponika/), souhrn jeho textů lze naléz v knize E. Fromm, M. Frýba, \"Opravdové přátelství podle nauky Buddhovy\", Olomouc, Votobia, 2001. V češtině vyšly následující texty:\n• \"Jádro buddhistické meditace\", Praha, DharmaGaia, 1995\n• \"Pět duševních překážek\", in Od srdce k srdci, Praha, Stratos, 1995\n• \"Město mysli a další texty\", Praha, 2000\n• \"Kořeny dobrého a zlého\", Praha, DharmaGaia, 2000.\n\nhttps://web.archive.org/web/20160912042013/http://fryba.cz/pdf/MnichNyaDialog.pdf\nhttp://www.bps.lk/aboutus.asp\n"}
{"id": "593398", "url": "https://cs.wikipedia.org/wiki?curid=593398", "title": "James Earl Jones", "text": "James Earl Jones\n\nJames Earl Jones, přezdívka Todd Jones (* 17. ledna 1931, Arkabutla, Mississippi, USA) je americký herec a moderátor, syn herce a někdejšího šampióna v boxu Roberta Earla Jonese,\ndvojnásobný držitel prestižní divadelní ceny Tony i televizní ceny Grammy.\n\nPochází z herecké rodiny, jeho otec Robert Earl Jones byl herec a boxer, matka Ruth Connolly byla učitelka.\n\nSvé dětství prožil na venkovské farmě v Michiganu u svých prarodičů. Po maturitě na střední škole chtěl studovat medicínu, nicméně v roce 1953 absolvoval studium dramatického umění na Michigananské univerzitě v Ann Arboru, kterou ukončil doktorátem. Během studií se stal rezervním důstojníkem Americké armády, posléze pak v Americké armádě sloužil jako důstojník v průběhu Korejské války.\n\nZpočátku hrál především v divadlech jak v Michiganu tak i v New Yorku na Broadwayi. Jeho největší úspěch se dostavil v roce 1966 poté, co ztvárnil postavu boxera ve hře \"Velká naděje bílých\", za kterou posléze obdržel i významnou americkou divadelní cenu Tony. Tuto postavu pak hrál i ve stejnojmenném filmu a byl za ni v roce 1970 nominován i na Oscara. V roce 1986 obdržel další cenu Tony za své účinkování v divadelní hře \"Fences\".\n\nMá velmi charakteristický, zvučný a jasný hlas v basové poloze, který se dobře uplatňuje i v dabingu zejména\nu animovaných seriálů, dále také v televizních reklamách i při moderování. V roce 1990 propůjčil svůj hlas také stanici CNN a namluvil slogany \"This is CNN\" a \"This is CNN international\". V roce 2013 byly tyto slogany obnoveny na obou stanicích. Propůjčil také hlas zpravodajskému pořadu CNN NewDay. Dal mimo jiné i hlas Darthu Vaderovi v původní trilogii Hvězdných Válek a světoznámé básni Havran od Edgara Allana Poa.\n\nVe filmu většinou hrával povětšinou pouze menší nebo jen epizodní role, kterých ztvárnil velké množství. Mnohem více se uplatnil v televizi, kde v roce 1991 získal hned dvě ceny Emmy za televizní seriál \"Oheň Gabrielův\" a snímek \"Horká vlna\".\n\nJde o velmi váženého a všeobecně uznávaného umělce, který se stal čestným doktorem umění a stal se i nositelem americké národní medaile za umění.\n\nDvakrát ženatý, poprvé se oženil s herčkou Julienne Marie v roce 1967, manželství skončilo rozvodem.\nPodruhé se v roce 1982 oženil s herečkou Cecilií Hartovou, s ní má syna, který se jmenuje Flynn Earl Jones.\nDále má bratra, který se jmenuje Matthew Earl Jones.\n\n\n\n"}
{"id": "593401", "url": "https://cs.wikipedia.org/wiki?curid=593401", "title": "Sándor Ferenczi", "text": "Sándor Ferenczi\n\nSándor Ferenczi (7. července 1873 Miskolc, Rakousko-Uhersko – 22. května 1933 Budapešť, Maďarsko), původním jménem Sándor Fränkel, byl maďarský psychoanalytik židovského původu, jeden z prvních žáků Sigmunda Freuda.\n\nNarodil se jako \"Sándor Fränkel\" židovským rodičům v rakousko-uherském Miškovci. Jeho rodiče byli polští Židé Baruch Fränkel a Rosa Eibenschütz, kteří si později příjmení pomaďarštili na Ferenczi.\n\nFerenczi v rámci psychoanalýzy usiloval především o rozšíření jejích možností léčby směrem k těžším psychopatologiím (psychóza), které Freud považoval za psychoanalyticky neléčitelné. Vytvořil některé ze základních konceptů psychoanalýzy – například pojem introjekce pochází od něj. Ve dvacátých letech se však Ferenczi začal Freudovi vzdalovat. Jednak byl blízkým spolupracovníkem Otto Ranka, s jehož exkomunikací z psychoanalytického okruhu se smiřoval těžce, a pak se s Freudem neshodl v otázce sexuálně zneužívaných pacientů. Ferenczi považoval tvrzení svých pacientů o tom, že byly sexuálně zneužíváni v dětství, za pravdivé. Freud fakt sexuálních zneužití dětí nezpochybňoval, ale považoval Ferencziho důraz v této otázce za útok na svou teorii neurózy, neboť její základní kámen Freud položil tehdy, když pochopil, že vyprávění o zneužití (zejména u hysterek) je povětšinou neurotickou fantazií, a že neurotik se vyznačuje tím, že fantazie má na něj stejný účinek jako realita. Freud považoval Ferencziho názory za pokus renovovat jeho původní, předpsychoanalytickou teorii traumatu. Ferenczi přišel i s novinkami v oblasti techniky analýzy – domníval se, že psychoanalytik by měl být v léčbě mnohem aktivnější a empatický. Ferenczi ovlivnil řadu pofreudovských směrů v psychoanalýze, zejména interpersonální psychoanalýzu.\n\n\n"}
{"id": "593407", "url": "https://cs.wikipedia.org/wiki?curid=593407", "title": "Moluky (provincie)", "text": "Moluky (provincie)\n\nMoluky () jsou jednou z provincií Indonésie. Dříve tato provincie zahrnovala celé souostroví Moluky, od roku 1999 tvoří ostrovy na severu samostatnou provincii Severní Moluky.\n\nHlavním a největším městem je Ambon se 430 000 obyvatel. Ambon leží na stejnojmenném ostrově poblíž ostrova Seram. Počet obyvatel provincie hlásících se k islámu je přibližně stejný jako počet místních křesťanů.\n\nNejvětšími ostrovy jsou Seram a Buru na severu, které tvoří více než polovinu rozlohy provincie. Zbytek je roztříštěn do mnoha menších ostrovů a ostrůvků (Aruské ostrovy, Tanimbarské ostrovy, Wetar a další).\n\n"}
{"id": "593410", "url": "https://cs.wikipedia.org/wiki?curid=593410", "title": "Lancaster County (Nebraska)", "text": "Lancaster County (Nebraska)\n\nLancaster je okresem amerického státu Nebraska, který byl založený roku 1859. Sídlem okresu je město Lincoln.\nPočet obyvatel: 250 291 (v roce 2000)\n\n"}
{"id": "593418", "url": "https://cs.wikipedia.org/wiki?curid=593418", "title": "Hlídková loď", "text": "Hlídková loď\n\nHlídková loď či hlídkový člun je druh malé válečné lodě, kterou nejčastěji provozuje námořnictvo, pobřežní stráž či policie. Hlídkové lodě operují zejména na řekách, v jejich deltách a v blízkosti pobřeží. Nejčastěji zajišťují pobřežní obranu, záchranné operace, zabraňují pašování, kontrolují imigraci či rybolovná pásma. Přestože hlídkové lodě obvykle patří k nejmenším válečným lodím, oceánské hlídkové lodě, určené k samostatným operacím na otevřeném moři, mnohdy dosahují velikosti korvet či fregat.\n"}
{"id": "593419", "url": "https://cs.wikipedia.org/wiki?curid=593419", "title": "Seznam politických stran v Polsku", "text": "Seznam politických stran v Polsku\n\nTento článek obsahuje seznam současných politických stran v Polsku. Od roku 1989, má Polsko multipartismus s mnoha konkurenčními politickými strany. Jednotlivým stranám se obvykle nepodaří získat moc a obvykle spolupracují s ostatními stranami na vytvoření koaliční vlády.\n"}
{"id": "593428", "url": "https://cs.wikipedia.org/wiki?curid=593428", "title": "Panenské ostrovy (rozcestník)", "text": "Panenské ostrovy (rozcestník)\n\nPanenské ostrovy (anglicky \"Virgin Islands\") mohou znamenat:\n\n"}
{"id": "593429", "url": "https://cs.wikipedia.org/wiki?curid=593429", "title": "Ohad", "text": "Ohad\n\nOhad ( אֹהַד, v oficiálním přepisu do angličtiny Ohad) je vesnice typu mošav v Izraeli, v Jižním distriktu, v Oblastní radě Eškol.\n\nLeží v nadmořské výšce 131 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu. Jižně od vesnice ovšem ostře začíná zcela aridní oblast pouštního typu zvaná Cholot Chaluca.\n\nObec se nachází 18 kilometrů od břehu Středozemního moře, cca 97 kilometrů jihojihozápadně od centra Tel Avivu, cca 98 kilometrů jihozápadně od historického jádra Jeruzalému a 36 kilometrů západně od města Beerševa. Ohad obývají Židé, přičemž osídlení v tomto regionu je etnicky převážně židovské. 6 kilometrů severozápadním směrem ale začíná pásmo Gazy s početnou arabskou (palestinskou) populací.\n\nOhad je na dopravní síť napojen pomocí lokální silnice 2310, která na severu ústí do lokální silnice 232 a na východě do lokální silnice 222.\n\nOhad byl založen v roce 1969. Je součástí kompaktního bloku zemědělských vesnic, do kterého spadají obce Ami'oz, Cochar, Ješa, Mivtachim, Ohad, Sde Nican, Talmej Elijahu. Osada byla založena Židovskou agenturou, která sem roku 1970 poslala prvních 15 rodin. V roce 1974 je posílila skupina dalších 30 rodin. Zpočátku osadníci pobývali v těžkých podmínkách bez dopravního spojení a občanské vybavenosti. Jméno vesnice odkazuje na biblickou postavu \"Ohada\" zmiňovaného v Knize Genesis 46,10\n\nMístní ekonomika je založena na pěstování květin a zeleniny s sklenících. V obci funguje společenské centrum, sportovní areály, mateřská škola, synagoga a mikve.\n\nObyvatelstvo mošavu je smíšené, tedy sekulární i nábožensky orientované. Podle údajů z roku 2014 tvořili naprostou většinu obyvatel v Ohad Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 391 lidí. Během roku 2014 populace stoupla o 2,6 %.\n\n\n"}
{"id": "593430", "url": "https://cs.wikipedia.org/wiki?curid=593430", "title": "Frohsdorf (zámek)", "text": "Frohsdorf (zámek)\n\nZámek Frohsdorf je zámecké stavení v Lanzenkirchenu v okrese Wiener Neustadt-Land v rakouské spolkové zemi Dolní Rakousy postavené v letech 1547-1550 na místě spáleniště \"Krotenhofe\".\n\nPo opětném zpustošení v roce 1683 byl zámek znovu přestavěn v barokním slohu. Okupačními vojsky byl zámek velmi poškozený a v letech 1968 až 1971 díky rakouské poštovní správě, jako nástupce německé říšské pošty, byl zámek restaurován.\n\nZnámým majitelem zámku byl Christoph Teufel (* v Frohsdorfu - † 1570), který zámek v roce 1550 postavil a později byl povýšen do dolnorakouského rytířského stavu.\n\n\n"}
{"id": "593431", "url": "https://cs.wikipedia.org/wiki?curid=593431", "title": "Telmatosaurus", "text": "Telmatosaurus\n\nTelmatosaurus („bažinný ještěr“) byl rod menšího býložravého ptakopánvého dinosaura (délka asi 5 metrů, hmotnost kolem 600 kg) ze skupiny Hadrosauridae, žijícího v období svrchní křídy (věk maastricht, asi před 70 miliony let) na území východní Evropy (dnešní Rumunsko, ostrov Haţeg). Jen asi 5 metrů dlouhý bazální hadrosaurid byl součástí fauny tzv. trpasličích dinosaurů, žijících na velkém ostrově v moři Tethys. V současnosti je známo 5-10 fragmentárních lebek a několik postkraniálních elementů tohoto dinosaura. Jsou také známá fosilní vejce, která snad mohla patřit tomuto druhu.\n\nTypový druh \"T. transylvanicus\" byl popsán baronem Franzem Nopcsou v roce 1899 ještě jako \"Limnosaurus\". Brzy se však ukázalo, že toto jméno použil již v roce 1872 americký paleontolog C. O. Marsh pro jistý druh pravěkého krokodýla (později rod \"Pristichampsus\") a název proto Nopcsa v roce 1903 změnil.\n\n"}
{"id": "593432", "url": "https://cs.wikipedia.org/wiki?curid=593432", "title": "Pauperizace", "text": "Pauperizace\n\nPauperizace (z lat. \"pauper\", chudý) znamená v sociologii proces trvalého relativního nebo absolutního chudnutí společnosti nebo nějaké její části. Stav masové chudoby se někdy označuje jako pauperismus.\n\nMasový příliv venkovského obyvatelstva do měst v průběhu industrializace způsobil, že značná část musela žít ve velmi chudých až bídných podmínkách. Bídu dělnických předměstí a čtvrtí barvitě vylíčila řada velkých spisovatelů (Charles Dickens, Émile Zola, Jakub Arbes aj.). Někteří teoretici společnosti, zejména Karel Marx a marxisté, se proto domnívali, že rozdíly mezi chudými a bohatými v industriálních společnostech dále porostou, až vyvrcholí sociální revolucí.\n\nPři vší nouzi dělníků v počátcích industrializace se však jednalo o pauperizaci relativní, neboť mladí lidé odcházeli do měst proto, že se doma nemohli uživit.\n\nVe skutečnosti došlo od počátku 20. století spíše k růstu středních tříd, také díky změnám v technologii i sociálním opatřením evropských vlád. Dnes se o pauperizaci většinou nemluví a pro problémy chudých lidí a imigrantů se užívá pojem sociální marginalizace nebo vyloučení, který přesněji vystihuje jejich situaci. Velmi chudí lidé zde totiž tvoří nepříliš vlivné menšiny, které se většina společnosti snaží spíše vytlačit na okraj.\n\nJakákoli chudoba ať už absolutní nebo relativní má klíč v nerovnosti. V případě relativní chudoby jde o chudobu v průmyslově rozvinutých zemích, a ta je poměřována ke kvalitě života v dané zemi. Dá se tedy říct, že se nejedná o neuspokojení základních lidských potřeb, ale o neuspokojení v oblasti profese, vlastnictví atd. Naproti tomu absolutní chudoba označuje neuspokojení základních lidských potřeb z důvodu nedostatků financí. Absolutní chudoba není ovlivněna měnící se úrovní života v dané společnosti, jako je tomu u relativní chudoby. Sociologie rozlišuje tuto sociální nerovnost na 2 způsoby. 1.nevyhnutelný důsledek společenského způsobu života. 2.důsledek konkrétního uspořádání společnosti. Sociální nerovnost je viditelná v mnoha aspektech společenského života. Mezi základní druhy nerovnosti se řadí: třídní nerovnost a statusová nerovnost. S těmito nerovnostmi pak souvisí nerovnost v majetku, privilegiích, prestiži atd. Existují také nerovnosti v pohlaví nebo podle etnického původu či další. Podle Bergera až industrializace změnila tradiční hierarchické uspořádaní. Tím skončila stavovská nerovnost v křesťanské Evropě a odvození moci podle fixovaných privilegiích. Nyní už pozice jedince není dána při narození, ale podle úspěšnosti působení v pracovním procesu. Jako jeden z prvních, kdo spojil rovnost a nerovnost s vlastněním majetku byl Jean Jacques Rousseau. Podle něj je nerovnost plodem civilizačního vývoje a nejde tedy o produkt přirozeného stavu společnosti. V konzervativním prostředí zase převládá názor, že základ nerovnosti spočívá ve vrozených kvalitách a jakákoli snaha o dosažení rovnosti je vnímána jako přímé nebo nepřímé ohrožení svobody. V tomto prostředí je za přirozený řád udávána stavovská nerovnost, neboť moc ať už je v rukou kohokoliv, bude vždy symbolem represivní moci. Dílem podporujícím tuto myšlenku je Farma zvířat od George Orwella a heslo: \"všechna zvířata jsou si rovna, ale některá jsou si rovnější\".\n\nV liberalismu je nerovnost vnímána jako přirozená a z pohledu fungování společnosti nezbytná. \"Cílem ekonomického systému je produkovat bohatství a sociálního systému je tuto produkci podporovat.\" \n\nZ pohledu socialismu je nerovnost výsledkem nerovného přístupu ke zdrojům, a to díky privilegiím a majetku. S existencí jakékoliv nerovnosti ve společnosti, vždy existovala i snaha tuto nerovnost potlačit a toho se ujímala řada sociálních hnutí.\n\nZ pohledu funkcionalistů se nerovnost jeví jako nepostradatelná pro obsazení různých pozic, tzn. je spojena s dělbou práce.\n\nPodle Karla Marxe stojí za vlivem na strukturu každé společnosti charakter jejího ekonomického uspořádaní a vlastnických vztahů. Důvod nerovnosti v distribuci majetku, prestiže a moci byl podle Marxe určen formou vlastnictví. Společnost chápe jako extrémně rozdělenou na 2 tábory: buržoazie-proletariát, otrokáři-otroci atp. Každá společnost je odlišná pro své ekonomické uspořádání. V kapitalistické společnosti existují 2 nejdůležitější třídy- buržoazie-třída vlastníků statků a proletariát-třída dělníků. Dle Marxovy teorie nadhodnoty roste nerovnost mezi oběma těmito třídami a to nutně vede k pauperizaci čili chudnutí dělnické třídy. Nakonec to vše má důsledek v třídním boji.\n\nStejně jako Marx i Weber si je vědom důležitosti vlastnictví pro uspořádaní společnosti. Na rozdíl od Marxe ovšem vnímá statusovou distribuci (sdílení jedinců společného statusu- životní styl...) jako rovnocennou k distribuci vlastnické. Jednotlivé třídy jsou rozděleny podle vztahů k produkci, oproti tomu statusové skupiny jsou rozděleny podle svých potřeb, určených životním stylem. Je tedy možné, že se spolu mohou setkat bohatí i chudší v jedné statusové skupině. Statusovou nerovností je míněna nerovnost v povolání, vzdělání, platu atd. Dále Weber rozlišuje na dva tábory statusovou nerovnost a nerovnost sociální a politickou.\n\nPřes všechna úskalí, která se sebou industrializace přinášela, došlo dle statických údajů k výrazné změně k lepšímu v životě chudého obyvatelstva. I nejnižší mzdy se zvýšily a došlo k úbytku lidí žijících na hranici existenčního minima. Proti těmto závěrům vystupovali hlavně marxisté, kteří naopak hlásali, že dochází ke stále většímu vykořisťování a zbídačování dělníků.\n\nEngelsův pohled vycházel z Marxových myšlenek zbídačování široké vrstvy obyvatel úzkou skupinou kapitalistů. Dělníci jsou vnímáni jako nebohé oběti kapitalistické industrializace. Společnost je tedy rozdělena na 2 skupiny, a to dělníků a kapitalistů, mezi nimiž se propast neustále zvětšuje. Dále díky industrializace podle Engelse klesá kvalita života dělnictva a dochází jednak k poklesu mezd a urbanizaci. Města jsou podle něj \"surová lhostejnost, bezcitná izolace každého jednotlivce na vlastní soukromé zájmy...je to stav otevřeně vypovězené sociální války.\" Jedná se o \"prostorovou segregaci chudoby,\" tj. vytlačování chudých do určitých míst, kde se jejich kvalita života závratně snižuje. Engels neopomíjí ani alkohol, který ovšem vnímá spíše jako symptom, než příčinu chudoby.\n\nCharles Booth přesunul význam chudoby z osobních příčin chudých k chybě sociálního systému, tedy řešení měl napříště na svědomí stát. Také vytvořil koncept hranice chudoby, jenž stanovoval min.příjem, potřebný pro uživení každé domácnosti. Booth dále rozdělil společnost na 8 vrstev podle zaměstnání živitele rodiny a také podle výše příjmů každé rodiny. První a nejnižší třídu Booth označil jako \"barbary\", šlo o bezdomovce a žebráky tvořící asi 1% populace Londýna. Další třída byla označena jako velmi chudá, jednalo se o příležitostné dělníky, kteří nebyli schopní samostatné existence, jejich zastoupení posoudil na 8%. Třetí a čtvrtou třídu představovalo asi 22% chudé populace. Zbývající třídy už Booth označil, jako třídy žijící nad hranicí chudoby. Mezi hlavními původci chudoby řadil Booth špatně placenou práci a nezaměstnanost, ale jako nejdůležitější předpoklad pro to spatřoval v osobní neschopnosti.\n\nSeebohm Rowntree se nechal inspirovat Boothovou prací a dále rozpracoval samotný koncept chudoby. Chudobu primárně měřil podle chování domácnosti vůči standardnímu životnímu stylu, nikoliv podle výše příjmů. Chudoba byla rozdělena na chudobu primární a sekundární. V případě primární chudoby šlo o rodinu, jenž nedisponovala nezbytnými prostředky k uspokojení základních lidských potřeb. Naopak sekundární chudoba představovala rodiny, jež disponovaly potřebným příjmem, ale neuměly s ním hospodařit. Základní důvody způsobující chudobu primární byly nízké příjmy, dále mnoho potomků a také nemoc či smrt živitele. Sekundární chudoba měla své příčiny v rozmařilosti, nezpůsobilostí adekvátně hospodařit s penězi nebo v neočekávaných nákladech. Rowntree ale dodává, že nejde vždy o útratu za alkohol nebo tabák, co způsobuje zařazení rodin do této kategorie, ale jde i o nutné výdaje např. za léčbu.\n\n\n\n"}
{"id": "593436", "url": "https://cs.wikipedia.org/wiki?curid=593436", "title": "Cochar", "text": "Cochar\n\nCochar ( צֹחַר, v oficiálním přepisu do angličtiny Zohar, přepisováno též Tzohar) je vesnice typu společná osada (\"jišuv kehilati\") v Izraeli, v Jižním distriktu, v Oblastní radě Eškol.\n\nLeží v nadmořské výšce 137 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu. Jižně od vesnice ovšem ostře začíná zcela aridní oblast pouštního typu zvaná Cholot Chaluca.\n\nObec se nachází 18 kilometrů od břehu Středozemního moře, cca 97 kilometrů jihojihozápadně od centra Tel Avivu, cca 98 kilometrů jihozápadně od historického jádra Jeruzalému a 36 kilometrů západně od města Beerševa. Cochar obývají Židé, přičemž osídlení v tomto regionu je etnicky převážně židovské. 6 kilometrů severozápadním směrem ale začíná pásmo Gazy s početnou arabskou (palestinskou) populací.\n\nCochar je na dopravní síť napojen pomocí lokální silnice 2310, která na severu ústí do lokální silnice 232 a na východě do lokální silnice 222.\n\nCochar byl založen v roce 1973. Je součástí kompaktního bloku zemědělských vesnic, do kterého spadají obce Ami'oz, Cochar, Ješa, Mivtachim, Ohad, Sde Nican a Talmej Elijahu. Vznikl jako středisková obec nezemědělského charakteru, která měla sloužit jako zázemí a centrum veřejných služeb pro okolní agrární vesnice. Zpočátku se osídlení soustřeďovalo okolo zdejšího komplexu regionální školy a bydleli zde převážně státní zaměstnanci ze sektoru školství. Od roku 1992 jde o samosprávnou obec typu společná osada. V té době, v souvislosti s imigrační vlnou Židů ze zemí bývalého SSSR a Etiopie zde totiž došlo k výrazné bytové výstavbě.\n\nJméno vesnice odkazuje na biblickou postavu \"Sóchara\" zmiňovaného v Knize Genesis 46,10\n\nKromě regionální školy se zde nachází i regionální zdravotní středisko, regionální knihovna a sportovní areály. Plánuje se další stavební expanze (60 stavebních parcel). Dále je tu obchod se smíšeným zbožím, synagoga a mikve.\n\nObyvatelstvo osady je sekulární. Podle údajů z roku 2014 tvořili naprostou většinu obyvatel v Cochar Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě kolísající populací. K 31. prosinci 2014 zde žilo 402 lidí. Během roku 2014 populace stoupla o 16,2 %.\n\n\n"}
{"id": "593437", "url": "https://cs.wikipedia.org/wiki?curid=593437", "title": "Zdenka Hrnčířová", "text": "Zdenka Hrnčířová\n\nZdenka Hrnčířová (27. ledna 1913, Praha – 18. května 1984, tamtéž) byla sopranistka a mezzosopranistka Národního divadla v Praze.\n\nVystudovala pražskou konzervatoř u Doubrava Brandbergrová a Louise Kadeřábka. Později studovala ve Vídni u O. Iry poté opět v Praze u B. Chalabalové.\n\nKariéru začala v letech 1940 – 1942 v Českých Budějovicích. V letech 1942 – 1944 a 1945 až 1971 účinkovala v pražském Národním divadle. Do Národního divadla ji angažoval Václav Talich. Začínala jako altistka, po roce 1945 se zaměřila na dramatický soprán.\n\nZtvárnila role v operách Šárka, Dalibor, Rusalka, Aida, Trubadůr, Boris Godunov, Její Pastorkyňa nebo Káťa Kabanová.\n\nZdenka Hrnčířová je pohřbena na hřbitově Všenory-Horní Mokropsy v hrobce rodiny Mesteků.\n\n"}
{"id": "593438", "url": "https://cs.wikipedia.org/wiki?curid=593438", "title": "Julia Novikovová", "text": "Julia Novikovová\n\nJulia Novikovová () je jméno více osobností:\n\n"}
{"id": "593444", "url": "https://cs.wikipedia.org/wiki?curid=593444", "title": "Igor Liba", "text": "Igor Liba\n\nIgor Liba (* 4. listopadu 1960 Prešov) je bývalý československý hokejový útočník. Kromě domácí soutěže hrál i v zahraničních ligách, včetně NHL. Je držitelem Zlaté hokejky za rok 1984 a od roku 2005 členem síně slávy slovenského hokeje. Rovněž je členem Klubu hokejových střelců deníku Sport.\n\nV současnosti se věnuje trenérské práci. V roce 2012 založil obci Čaňa hokejovou akademii, kde trénují malí žáci ve věku 6–15 let.\n\nV roce 1978 byl členem reprezentace do 18 let na mistrovství Evropy ve Finsku. V juniorské kategorii si zahrál dvakrát na mistrovství světa do dvaceti let – 1979 v SSSR (stříbro) a 1980 ve Finsku.\n\nV osmdesátých letech patřil k oporám československé reprezentace. Celkem šestkrát startoval na mistrovství světa – 1982 ve Finsku (stříbro), 1983 v Západním Německu (stříbro), 1985 v Československu (zlato), 1986 v SSSR (páté místo), 1987 v Rakousku (bronz) a 1992 opět v Československu (bronz).\n\nTřikrát nastoupil na olympijském hokejovém turnaji – 1984 v Sarajevu (stříbro), 1988 v Calgary (6. místo) a 1992 v Albertville (bronz).\n\nTaké si zahrál dvakrát na Kanadském poháru v letech 1984 a 1987.\n\nCelkově nastřádal 211 utkání, ve kterých 66x skóroval. Jednou si zahrál také za samostatnou slovenskou reprezentaci.\n\nV letech 1977–79 nastupoval ve třetí nejvyšší soutěži za mateřský Prešov, poté se jako devatenáctiletý přesunul do Košic, kde od sezony 1979/80 nastupoval v první lize. V letech 1982–84 v rámci vojenské služby hrál za jihlavskou Duklu, následně se vrátil do Košic. Čtyřikrát se stal mistrem ligy – v letech 1983, 1984 (s Jihlavou), 1986 a 1988 (s Košicemi). V sezoně 1981/82 byl nejlepším ligovým střelcem, v ročníku 1983/84 byl zařazen do All star týmu, o dva roky později byl nejlepším nahrávačem.\n\nV roce 1988 mu bylo umožněno odejít do NHL, kde se stal hráčem Minnesoty North Star, kterou však opustil, když jej chtěl trenér poslat do farmářského klubu. Debut v lize si odbyl za New York Rangers, kde hned při svém prvním zápase dva góly dal a na další dva nahrál a slavil výhru 4:2 proti Calgary Flames. Z New Yorku byl v průběhu sezony vyměněn do Los Angeles Kings, kde hrál po boku Waynea Gretzkyho, se kterým při zápasech venku sdílel pokoj. Sezona 1988/89 byla jeho jedinou v NHL. V 37 utkáních základní části nastřádal 25 bodů (7 gólů a 18 asistencí), dvakrát nastoupil v playoff.\n\nV sezoně 1989/90 již opět hájil barvy Košic, ve kterých zahájil i další ročník – tehdy ale po dvou odehraných zápasech zamířil do celku švýcarské ligy EHC Biel. I sezonu 1991/92 načal v Košicích, ale pak jí dohrál v italském klubu Fiemme. Další rok nastupoval za finský celek TuTo ve druhé lize. V letech 1993–96 hrál za rakouský klub HC Zeltweg, kterému v prvním roce působení pomohl do nejvyšší soutěže. V sezoně 1996/97 hrál slovenskou extraligu za HC Spišská Nová Ves. V tomto klubu hrál i v následujícím ročníku. Extraligovou sezonu 1998/99 strávil v Košicích, kde slavil mistrovský titul. Po ročním angažmá v HC Zeltweg pak v sezoně 2000/01 hájil ve druhé nejvyšší slovenské soutěži barvy HK VTJ Farmakol Prešov. Ročník 2001/02 vynechal, ale následující sezonu se ještě objevil na ledě – hrál extraligu za Spišskou Novou Ves a 1. ligu za Prešov. Pak již kariéru uzavřel definitivně.\n\n"}
{"id": "593445", "url": "https://cs.wikipedia.org/wiki?curid=593445", "title": "Joe Greene", "text": "Joe Greene\n\nJoe Greene (* 17. února 1967 Wright-Patterson Air Force Base, Dayton, Ohio) je bývalý americký atlet, jehož specializací byl skok daleký.\n\nV roce 1992 na letních olympijských hrách v Barceloně vybojoval výkonem 834 cm bronzovou medaili. Na stupních vítězů ho doplnili krajané Mike Powell (stříbro) a Carl Lewis (zlato). O rok později získal stříbrnou medaili na halovém MS v Torontu, kde prohrál jen s Kubáncem Iván Pedrosem. Na Mistrovství světa v atletice 1993 ve Stuttgartu však skončil v kvalifikaci. Těsně pod stupni vítězů, čtvrtý skončil na halovém MS 1995 v Barceloně.\n\nNa letní olympiádě 1996 v Atlantě skočil ve třetí sérii do vzdálenosti 824 centimetrů a patřila mu stříbrná medaile. O stříbro ho však v poslední sérii připravil James Beckford z Jamajky, který skočil 834 cm. Greene vybojoval druhý bronz. V roce 1997 získal bronz také na halovém MS v Paříži, kde si ve finále vytvořil výkonem 841 cm osobní rekord. V témže roce neprošel na světovém šampionátu v Athénách kvalifikací, když jeho nejdelší pokus měřil jen 715 cm.\n\n"}
{"id": "593446", "url": "https://cs.wikipedia.org/wiki?curid=593446", "title": "Vojtěchov (rozhledna)", "text": "Vojtěchov (rozhledna)\n\nVojtěchovská rozhledna stojí v krajinné oblasti Železných hor, na jihovýchodním okraji Kameničské vrchoviny, ve vrcholové části svahové kupy pomístně jmenované (anoikonymum) „Na hrbovatkách“ (589,9 m n. m.), z hlediska administrativně správního na katastrálním území obce Vojtěchov v okrese Chrudim náležejícím do Pardubického kraje v České republice. \n\nVěž vysoká 16,5 m využívá vyvýšeniny nad obcí Vojtěchov se zeměpisným názvem (oronymum) Kladenský kopec, na vrcholu svahové kupy stejnojmenný trigonometrický bod (č. 9 trigonometrického listu 2420) s nivelací 589,93 m n. m., žulový terénní patník České státní trigonometrické sítě leží ve vzdálenosti 7,9 m na jihozápad od paty rozhledny v lokalitě zemědělských pastvin, na rozhraní katastrálních území Vojtěchov u Hlinska a Kladno u Hlinska. \n\nLokalita s loukami a rozhlednou leží nad rozhraním se Skutečskou pahorkatinou, pro horopisnou jednotku je významným rozhledovým místem. Východně od rozhledny silnice III/3061 spojující obec Vojtěchov se silnicí I/34 (úsek Hlinsko – Krouna), ve vzdálenosti 6,5 km centrum města Hlinska po silnici I/34, tvořící jižně od rozhledny hranici Chráněné krajinné oblasti Žďárské vrchy. Zvláště chráněné území nad silnicí I/34 zahrnuje svahy hřebene Železných hor. \n\nZ rozhledny viditelná zalesněná vrcholová část hřbetu Železných hor se táhne v nadmořských výškách od Medkových kopců (638 m) k vrcholu Čertovina (655 m), Dědovský kopec (675,6 m), Na Bahnech (662,7 m) a Kořenný kopec (666,8 m) směrem ke Krouně, svahy klesají severo-severovýchodním směrem (ve směru rozhledny), přerušované terénními zářezy s potoky Raná (Vojtěchovský potok), Dolský, Kotelský a prameništěm říčky Žejbro. \n\nV rámci geomorfologického členění tvaru zemského povrchu (georeliéfu) Česka je lokalita součástí Sečské vrchoviny, překrývaná územím Národního geoparku Železné hory. \n\nOcelová konstrukce, čtyřboká a k vrcholu se zužující, přibližně do poloviny výšky stavby (do výše dvou pater) v betonu obloženém žulovým kamenem. V přízemí vybudováno obslužné zázemí s pokladnou a prodejem upomínkových předmětů, k nejvyšší vyhlídkové plošině směřuje 59 schodů. Horní polovinu stavby tvoří otevřená kovová konstrukce se třemi plochou zmenšujícími se vyhlídkovými plošinami, propojenými točitým schodištěm. Pro výplně kovové konstrukce (zábradlí) a stříšky ochozů použito dřevo. Na nejvyšší vyhlídkové plošině ve výšce 11,7 m instalovaný dalekohled (mincemi placený průhled), v madle zábradlí vyhlídkové plošiny tabulky upozorňující na některé viditelné body v krajině.\n\nAutor projektu rozhledny Milan Chvojka, stavbu realizovalo více regionálních firem. Výstavba zahájena v roce 2008, investorem obec Vojtěchov (náklady zhruba 3,9 mil. Kč), finanční dotace (více jak 0,5 mil. Kč) Pardubický kraj. \n\nŽulové kameny vhodného zabarvení na obklad dolní betonové části dovezeny z Horních Dvorců u Jindřichova Hradce. Výstavba zdržena krádeží zhruba pěti tun žulových kamenů a nedostatkem finančních prostředků, v letních měsících roku 2010 dokončena. Ve vrcholové části rozhledny instalovaná webová kamera (záběr přibližně severním směrem, prezentován na oficiálních stránkách obce Vojtěchov).\n\nRozhledna otevřena veřejnosti dne 10. července 2010 s názvem odvozeným od obce Vojtěchov, která je provozovatelem rozhledny. \n\nVyhlídka ze tří plošin do krajinných oblastí geomorfologických celků:\nPři dobré viditelnosti lokality Východolabské tabule a Orlické tabule, také pohoří Krkonoše, Orlické hory, Králický Sněžník a částečně i Hrubý Jeseník s jejich některými vrcholy a významnými orientačními body. Výrazné výškové body v krajině např. Kunětická hora (306,8 m n. m.), Velká Deštná (1115 m n. m.) a další vrcholy Orlických hor, Králický Sněžník (1423,8 m n. m.), Sněžka (1603,2 m n. m.), též objekty: letiště Skuteč, radiokomunikační věž Pardubice, Opatovická elektrárna, Kunětická hora, věž hradu (355,8 m n. m.).\n\nViditelné části měst a obcí ve vzdalujících se lokalitách: Vojtěchov a okolní vesnice, částečně Včelákov, Skuteč, Štěpánov, Zderaz a Paseky, Střemošice, Leština a Františky, Chrudim, Pardubice, při dobré viditelnosti Hradec Králové a další.\n\nOtevřená dle sezóny, informace o provozní době na webových stránkách obce Vojtěchov. Příchod cestou zpevněnou štěrkem (posyp) od silnice III/3061 (úsek odbočka ze silnice I/34 u obce Kladno – Vojtěchov), u silnice kapacitně malé parkoviště se štěrkovou plochou. \n\nVojtěchovská rozhledna uvedená na turistické mapě „Vysokomýtsko a Skutečsko“ vydané v edici Klubu českých turistů (mapový list 47 v měřítku 1:50 000). Rozhledna vzdálená zhruba 100 m od silnice III/3061 do Vojtěchova a 400 m od silnice I/34 s autobusovou zastávkou v obci Kladno (Kladno, křižovatka). \n\nOd železniční zastávky Vojtěchov na trati 238 (Pardubice – Havlíčkův Brod) vzdálenost přibližně 1,8 km po místní komunikaci a silnici III/3061 v trase cyklostezky č. 4122. \n\nTuristické informační centrum v městě Hlinsko (6,5 km), v památkové zóně Betlém. \n\nPřímo k rozhledně nejsou vedeny značené pěší turistické trasy, obcí Vojtěchov vedena cyklotrasa č. 4122, obcí Raná ve vzdálenosti cca 2,8 km cyklotrasa č. 18.\n\nV okolí:\n\n\nŽelezniční trať Pardubice – Havlíčkův Brod (trať č. 238), úsek Pokřikov – Vojtěchov, železniční zastávka. Přepravu zajišťuje národní dopravce České dráhy, spoje objednává Pardubický kraj v úseku Pardubice – Hlinsko v Čechách.\n\n\n"}
{"id": "593448", "url": "https://cs.wikipedia.org/wiki?curid=593448", "title": "Gvulot", "text": "Gvulot\n\nGvulot ( גְּבוּלוֹת, doslova „\"Hranice\"“, v oficiálním přepisu do angličtiny Gevulot) je vesnice typu kibuc v Izraeli, v Jižním distriktu, v Oblastní radě Eškol.\n\nLeží v nadmořské výšce 128 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu. Jihozápadně od vesnice ovšem ostře začíná zcela aridní oblast pouštního typu zvaná Cholot Chaluca. Severovýchodně od kibucu protéká vádí Nachal Besor.\n\nObec se nachází 25 kilometrů od břehu Středozemního moře, cca 100 kilometrů jihojihozápadně od centra Tel Avivu, cca 96 kilometrů jihozápadně od historického jádra Jeruzalému a 32 kilometrů západně od města Beerševa. Gvulot obývají Židé, přičemž osídlení v tomto regionu je etnicky převážně židovské.\n\nGvulot je na dopravní síť napojen pomocí lokální silnice 222.\n\nGvulot byl založen v roce 1943. 12. května 1943 zde vznikla experimentální zemědělská stanice nazývaná Micpe Gvulot (מִצְפֶּה גְּבוּלוֹת, \"Hraniční vyhlídka\"), jejímž úkolem bylo ověřovat možnosti obdělávání půdy v pouštních regionech tehdejší mandátní Palestiny. Půda patřila Židovskému národnímu fondu, zakladateli byla skupina Židů napojená na mládežnické sionistické hnutí ha-Šomer ha-Ca'ir. Šlo o první podobný opěrný bod v poušti. Podle vzoru této osady pak došlo v roce 1946 k masivní osidlovací akci 11 bodů v Negevu. Během války za nezávislost v roce 1948 obyvatelé z Micpe Gvulot provozovali pekárnu, která zásobovala okolní obležené židovské vesnice.\n\nKoncem 40. let měla osada 16 obyvatel a rozlohu katastrálního území 5 000 dunamů (5 kilometrů čtverečních). Po válce za nezávislost byla vesnice přemístěna zhruba o 1 kilometr k severovýchodu, do nynější polohy a získala své současné jméno. Roku 1954 ve vesnici vyrostl plavecký bazén, první v regionu Negevu. Roku 1959 byla zprovozněna silnice napojující kibuc na dopravní síť.\n\nMístní ekonomika je založena na zemědělství (pěstování brambor, mrkve, polních plodin, podzemnice olejné, chov dobytka a drůbeže), průmyslu (firma Polymer Gvulot založená roku 1991) a turistickém ruchu (ubytování a areál původní osady z roku 1943). V obci je k dispozici zařízení předškolní péče i děti. Dále je tu plavecký bazén, obchod se smíšeným zbožím, zdravotní ordinace a sportovní areály. Kibuc prošel roku 2004 privatizací a zbavil se většiny prvků kolektivismu ve svém hospodaření.\n\nObyvatelstvo kibucu je sekulární. Podle údajů z roku 2014 tvořili naprostou většinu obyvatel v Gvulot Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 289 lidí. Během roku 2014 populace stoupla o 5,9 %.\n\n\n"}
{"id": "593451", "url": "https://cs.wikipedia.org/wiki?curid=593451", "title": "Shame", "text": "Shame\n\n„Shame“ je píseň britského popového zpěváka Robbie Williamse. Píseň pochází z jeho druhého výběrového alba \"In and Out of Consciousness\". Produkce se ujal producent Trevor Horn. S touto písní mu vypomohl britský popový zpěvák Gary Barlow člen kapely Take That\n"}
{"id": "593453", "url": "https://cs.wikipedia.org/wiki?curid=593453", "title": "Julia Novikova", "text": "Julia Novikova\n\nJulia Novikova (); narozená 1983, Petrohrad, Sovětský svaz, dnes Rusko, je ruská operní pěvkyně – koloraturní sopranistka.\n\nAbsolvovala operní zpěv na Konzervatoři Rimského-Korsakova v rodném Petrohradu u profesorky Olgy Kondinové. Již během studií zpívala v několika rolích včetně komorné Zuzany v Mozartově \"Figarově svatbě\", Serpiny v \"La serva padrona\" (Pergolesi) a dcery Marfy v \"Carské nevěstě\" (Nikolaj Rimskij-Korsakov).\n\nProfesionální debut zaznamenala v roce 2006 postavou Flory v Brittenových \"Padlých andělech\" pod taktovkou Valerije Gergijeva. Následně vystupovala na německých operních scénách v Dortmundu, Frankfurtu, Bonnu a Hamburku, stejně jako ve Vídeňské státní opeře. Měla sólové recitály a koncertní představení v Haagu, Bordeaux, Paříži, Nancy, Amsterdamu či newyorské Carnegie Hall.\n\nV září 2010 ztvárnila postavu Gildy v opeře Giuseppe Verdiho \"Rigoletto\", vysílané živě z Mantovy. Mezi 148 zeměmi světa přenášel operu také veřejnoprávní program ČT2. Spolu s Julií Novikovovou zde zpívali Plácido Domingo v titulní roli a italský tenorista Vittorio Grigolo jako vévoda z Mantovy. Dirigentem byl Zubin Mehta, pocházející z Indie.\n\n\n"}
{"id": "593456", "url": "https://cs.wikipedia.org/wiki?curid=593456", "title": "Ce'elim", "text": "Ce'elim\n\nCe'elim ( צֶאֱלִים, v oficiálním přepisu do angličtiny Ze'elim, přepisováno též Tze'elim) je vesnice typu kibuc v Izraeli, v Jižním distriktu, v Oblastní radě Eškol.\n\nLeží v nadmořské výšce 147 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu. Jihozápadně od vesnice ovšem ostře začíná zcela aridní oblast pouštního typu zvaná Cholot Chaluca. Podél severovýchodního okraje kibucu protéká vádí Nachal Besor.\n\nObec se nachází 30 kilometrů od břehu Středozemního moře, cca 100 kilometrů jihojihozápadně od centra Tel Avivu, cca 92 kilometrů jihozápadně od historického jádra Jeruzalému a 25 kilometrů západně od města Beerševa. Ce'elim obývají Židé, přičemž osídlení v tomto regionu je etnicky převážně židovské.\n\nCe'elim je na dopravní síť napojen pomocí lokální silnice 222, ze které tu k severu odbočuje lokální silnice 234.\n\nCe'elim byl založen v roce 1947. Zakladateli osady byla skupina Židů z Maďarska. Během války za nezávislost v roce 1948 byl kibuc základnou izraelské armády. Vesnice je pojmenována podle místního druhu stromů tamaryšku, které první osadníci chybně identifikovali jako stromy zmiňované v Bibli pod jménem \"Ce'ela\" (צאלה) - dnes identifikovány jako akácie. Na konci války se osadníci z kibucu stáhli a založili vesnici Kfar ha-Choreš v Galileji. Opuštěnou osadu pak v lednu 1949 nově osídlila skupina Židů z Evropy a severní Afriky.\n\nMístní ekonomika je založena na zemědělství, podnikání a turistickém ruchu (ubytovací kapacity). Kibuc přijal v poslední době řadu židovských imigrantů ze zemí bývalého SSSR v rámci programu Bajt rišon be-moledet (\"První dům ve vlasti\"). V obci funguje zařízení předškolní péče o děti, plavecký bazén, sportovní areály, obchod se smíšeným zbožím, synagoga a společná jídelna.\n\nJižně od vesnice leží areál základny izraelské armády. 17. července 1990 zde došlo během výcviku k neštěstí, při kterém bylo pět vojáků zabito a deset zraněno. Podobný incident se tu opakoval i 3. listopadu 1992. Opět bylo zabito pět vojáků a šest jich bylo zraněno.\n\nObyvatelstvo kibucu je sekulární. Podle údajů z roku 2014 tvořili naprostou většinu obyvatel v Ce'elim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 436 lidí. Během roku 2014 populace stoupla o 3,6 %.\n\n\n"}
{"id": "593467", "url": "https://cs.wikipedia.org/wiki?curid=593467", "title": "Urim", "text": "Urim\n\nUrim ( אוּרִים‎, doslova „\"Světla\"“, v oficiálním přepisu do angličtiny Urim) je vesnice typu kibuc v Izraeli, v Jižním distriktu, v Oblastní radě Eškol.\n\nLeží v nadmořské výšce 96 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu. Podél západního okraje kibucu protéká vádí Nachal Besor, na kterém tu je Národní park Eškol.\n\nObec se nachází 22 kilometrů od břehu Středozemního moře, cca 88 kilometrů jihojihozápadně od centra Tel Avivu, cca 86 kilometrů jihozápadně od historického jádra Jeruzalému a 25 kilometrů západně od města Beerševa. Urim obývají Židé, přičemž osídlení v tomto regionu je etnicky převážně židovské.\n\nUrim je na dopravní síť napojen pomocí lokální silnice 234, která se tu kříží s lokální silnicí 241.\n\nUrim byl založen v roce 1946. Vznikl v říjnu 1946 v rámci masivní osidlovací operace 11 bodů v Negevu, kdy bylo během jediného dne zřízeno v jižní části tehdejší mandátní Palestiny jedenáct nových židovských osad. Zakladateli této byli Židé převážně z Bulharska napojení na organizaci Gordonia, kteří před založením této osady procházeli výcvikem v Ra'ananě. Během války za nezávislost v roce 1948 se kibuc, do té doby situovaný do blízkosti nynější vesnice Gvulot, přesunul do současné polohy.\n\nKoncem 40. let měl kibuc 30 obyvatel a rozlohu katastrálního území 4 000 dunamů (4 kilometry čtvereční). Místní ekonomika je založena na zemědělství (pěstování obilovin, luštěnin, brambor, podzemnice olejné, zeleniny, citrusů, produkce mléka, chov drůbeže) a průmyslu (firma Noam Urim Enterprises na výplňové hmoty do peřin a stavební izolace). V obci funguje zařízení předškolní péče o děti. Dále je tu k dispozici zdravotní středisko, plavecký bazén, sportovní areály a obchod se smíšeným zbožím.\n\nObyvatelstvo kibucu je sekulární. Podle údajů z roku 2014 tvořili naprostou většinu obyvatel v Urim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě kolísající populací. K 31. prosinci 2014 zde žilo 482 lidí. Během roku 2014 populace klesla o 1,4 %.\n\n\n"}
{"id": "593470", "url": "https://cs.wikipedia.org/wiki?curid=593470", "title": "Theodor Reik", "text": "Theodor Reik\n\nTheodor Reik (12. května 1888 Vídeň, Rakousko-Uhersko – 31. prosince 1969 New York City, New York, USA) byl rakouský psychoanalytik, jeden z prvních Freudových žáků. Jeho dizertační práce o Gustavu Flaubertovi, obhájená na Vídeňské univerzitě z roku 1912 (\"Utrpení svatého Antonína\"), byla vůbec první dizertací v historii napsanou z psychoanalytických pozic. Analyzován byl Reik Karlem Abrahamem. Zaobíral se především otázkami masochismu, kriminality a náboženství (analyzoval zejména rituály, mimo jiné troubení na šofar v synagoze). Zdůrazňoval rovněž, že psychoanalytik musí poznat svého pacienta skrze vlastní nevědomí, nikoli racionální analýzou. Jelikož vystudoval psychologii a nikoli medicínu, prosazoval tzv. laickou psychoanalýzu (tedy možnost stát se psychoanalytikem i pro lidi bez lékařského diplomu) – tu podporoval i Freud, ale v USA, kam Reik jako Žid uprchl před nacismem, nebyla nelékařská psychoanalýza uznávána a Reik musel založit vlastní instituci \"National Psychological Association for Psychoanalysis\". \n\n\n"}
{"id": "593472", "url": "https://cs.wikipedia.org/wiki?curid=593472", "title": "Minstrel show", "text": "Minstrel show\n\nMinstrel show byly potulné kabarety, které se staly svérázným druhem amerického kabaretního umění.\n\nZačátky minstrelských představení se dají vysledovat již na sklonku 18.stol. v Anglii,kdy se na scéně objevuje poprvé bílý zpěvák převlečený za černocha. Vlastní dějiny amerického minstrelu se datují obvykle od 1828, kdy Thomas Dartmouth Rice předvedl v Baltimomoru výstup, v němž karikoval zpěv černošského podomka. Výstup se stal šlágrem sezóny a založil téměř stoletou tradici. Symbolem minstrelských představení se stal pálený korek, kterým se zpěváci líčili na tmavou barvu pleti.\n\nRoku 1843 byla založena první velká minstrelská společnost. Když vznikla „zlatá horečka“ v Kalifornii vydali se četné minstrelské společnosti na Daleký západ, aby tu účinkovali. Tomto období se nejedna minstrelská písnička dostala do lidových zpěvníků. Mnohé skupiny podnikli turné i po Evropě a zvláště v Anglii byla jejich představení příznivě přijata. Minstrelská představení doznívala ještě těsně před druhou světovou válkou.\n\nRozšíření minstrelských představení znamenalo začátek vlastní osobité americké populární hudby. V prvních dobách byl písňový repertoár sestavován z tzv. plantation songs, které byly bělošskou napodobeninou černošských písní, a i když měly velmi málo společného s tím, co opravdu černoši na plantážích zpívali, dlouho se v repertoáru bělošských minstrelských představení neudržely a záhy byly nahrazeny písněmi „krotšími“. Přesto se do minstrelských představení dostalo několik písní černošského původu.\n\nVýchodiskem celé řady minstrelských písní jsou zejména spirituály s formou vkládaných refrénových veršů. Tisky minstrelských písní v typických úpravách pro sólový hlas a homofonní čtyřhlas s klavírním doprovodem sice neodpovídaly zcela provozovací praxi, ale patří mezi první notové záznamy, které o odvozené hudbě amerických černochů máme. V minstrelských písničkách se poprvé objevily i rytmické útvary, v notovém zápisu v podobě synkop, svědčící o prvním pronikání přizpůsobené africké rytmiky do bělošské populární hudby. Minstrelská představení rozhodně nepatřila k jazzu, ale byla důležitou přestupní stanicí.\n\nZ prostředí minstrelských představení pochází jeden z nejznámějších amerických písničkářů Stephen Foster, dále Daniel Decatur Emmett.\n\nV současnosti jsou minstrel shows v USA tabuizovány, neboť nejsou považovány za dostatečně politicky korektní. Zobrazování blackface je považováno za symbol rasistického útlaku ze strany bílých otrokářů. Proto jsou například Američané nebo i Britové šokováni, když se setkají s nizozemským Zwarte Pietem, což je tradice, při které se také běloši převlékají za černochy.\n"}
{"id": "593474", "url": "https://cs.wikipedia.org/wiki?curid=593474", "title": "Tijdemanova věta", "text": "Tijdemanova věta\n\nV teorii čísel Tijdemanova věta říká, že existuje nanejvýš konečný počet po sobě jdoucích silných čísel. Jinak řečeno, množina řešení v oboru celých čísel \"x\", \"y\", \"n\", \"m\" exponenciální diofantické rovnice:\n\npro exponenty \"n\" a \"m\" větší než jedna je konečná. \n\nVěta byla dokázána holandským matematikem Robertem Tijdemanem v roce 1976 a dala silný impuls k eventuálnímu sestavení důkazu Catalanovy věty Predou Mihăilescuem. Catalanova věta říká, že 8 a 9 jsou jediná po sobě jdoucí silná čísla.\n\nTato sousedící čísla jsou základem Tijdemanova důkazu. Rozdíl 9 – 8 je 1. Pokud tuto jedničku nahradíme nějakým obecným k a následně otážeme-li se na počet řešení rovnice: \n\ns \"n\" a \"m\" větším než jedna dostaneme nevyřešený problém. Domněnka praví, že množina řešení této rovnice je konečná. Její konečnost souvisí s ABC domněnkou.\n\n"}
{"id": "593477", "url": "https://cs.wikipedia.org/wiki?curid=593477", "title": "Aríš", "text": "Aríš\n\nAl-Aríš či El-Aríš (: العريش) je hlavní a největší město egyptského guvernorátu Severní Sinaj, ležící na středomořském pobřeží Sinajského poloostrova, přibližně 344 kilometrů severovýchodně od Káhiry. Město je turistickým letoviskem a nachází se v něm přístav a řada luxusních hotelů. K roku 2006 zde žilo 100 447 obyvatel.\n\nOd šestidenní války v roce 1967 až do uzavření egyptsko-izraelské mírové smlouvy v roce 1979 bylo město okupováno Izraelem.\n\nVe městě sídlí některé fakulty Suez Canal University.\n\nPřibližně šest kilometrů jižně od centra, tedy směrem do vnitrozemí, leží mezinárodní letiště El Aríš.\n\nAríš se nachází v severní části Sinajského poloostrova asi 50 km od hraničního přechodu Rafáh s pásmem Gazy. Klima je zde již zcela pouštní a srážky minimální. Zemědělství je možné díky tomu, že Aríš leží u ústí Vádí el-Aríš do Středozemního moře. Vádí el-Aríš odvádí občasné srážky z poloviny Sinajského poloostrova.\n"}
{"id": "593490", "url": "https://cs.wikipedia.org/wiki?curid=593490", "title": "Fermatova–Catalanova domněnka", "text": "Fermatova–Catalanova domněnka\n\nV teorii čísel Fermatova–Catalanova domněnka kombinuje nápad Velké Fermatovy věty s Catalanovou větu od čehož je odvozen její název. Domněnka říká, že rovnice:\nmá pouze konečný počet řešení (\"a\",\"b\",\"c\",\"m\",\"n\",\"k\"); kde \"a\", \"b\", \"c\" jsou kladná nesoudělná čísla a je jím množina přirozených čísel. Navíc \"m\", \"n\", \"k\" jsou kladná celá čísla splňující rovnost:\n\nOd roku 2008 jsou známa následující řešení:\n\nPrvní z nich (1+2=3) je jediné řešení, kde jedno číslo s trojce (\"a\", \"b\" \"c\") je rovno 1; jedná se tedy o Catalanovu větu, kterou roku 2002 dokázal Preda Mihăilescu. Technicky vzato má tento případ obecně nekonečno řešení. Nicméně pro účely odhadu se počítají všechna tato řešení (například volba m>6) jako jedno.\n\nToto je známé jako Faltingova věta pro nějaké fixované hodnoty kladných čísel \"m\", \"n\" a \"k\" splňujících druhou uvedenou rovnost, platí, že pro ně existuje konečná množina trojic (\"a\", \"b\", \"c\") řešících první rovnici. Fermatova–Catalanova domněnka je nicméně mnohem silnější větou.\n\nABC domněnka implikuje Fermatovu–Catalanovu domněnku.\n"}
{"id": "593493", "url": "https://cs.wikipedia.org/wiki?curid=593493", "title": "Bromoxynil", "text": "Bromoxynil\n\nBromoxynil (systematický název \"3,5-dibrom-4-hydroxybenzonitril\") je organická sloučenina, derivát benzenu obsahující dva atomy bromu (patří tedy mezi organobromidy), hydroxylovou a nitrilovou skupinu. Používá se jako herbicid, například pod značkami Brominal, Bromotril, Bronate, Buctril, Certrol B, Litarol, M&B 10064, Merit, Pardner, Sabre nebo Torch. Používá se pro likvidaci jednoletých plevelných listnatých dřevin. Je zvláště účinný pro ničení plevele v obilí, kukuřici, čiroku, cibuli, lnu, mátě, trávě a na neobdělávané půdě. Působí inhibicí fotosyntézy. Smrtelná dávka pro savce je 60 - 600 mg/kg, při dávkách nad 30 mg/kg byla u potkanů a králíků pozorována teratogenita. Mezi chronické účinky u člověka při expozici delší než 1 rok patří podle jednoho dokumentovaného případu ztráta hmotnosti, horečka, zvracení, bolest hlavy a problémy s močením. Bromoxynil je klasifikován jako vysoce toxický a jako toxický pro reprodukci.\n\nV oblasti Velkých planin v Kanadě se široce používá k ochraně obilí. Průměrné hladiny v pitné vodě byly okolo 1 ng/dm, ovšem v jednom případě bylo detekováno až 384 ng/dm. Úrovně bromonyxilu byly konzistentně nižší než u několika dalších testovaných pesticidů a bylo zjištěno, že podléhají větší redukci ve vodě než u jiných testovaných látek.\n\nBromoxynil se v půdě snadno rozkládá s poločasem okolo dvou týdnů. Perzistence se zvyšuje u půd s vyšším obsahem jílu nebo organické hmoty, což napovídá, že má tato sloučenina za uvedených situací sníženou biodostupnost pro mikroorganismy. Za aerobních podmínek v půdách nebo čistých kulturách si produkty degradace bromoxynilu často ponechávají původní bromové skupiny. U herbicidu a jednoho z jeho běžných degradačních produktů (kyselina 3,5-dibrom-4-hydroxybenzoová) se ukázalo, že podléhají metabolické reduktivní dehalogenaci mikroorganismy \"Desulfitobacterium chlororespirans\".\n"}
{"id": "593494", "url": "https://cs.wikipedia.org/wiki?curid=593494", "title": "Kyselina hexafluorokřemičitá", "text": "Kyselina hexafluorokřemičitá\n\nKyselina hexafluorokřemičitá je silná dvojsytná kyselina patřící mezi halogenové kyseliny. Její chemický vzorec je H(SiF).\n\nKyselina hexafluorokřemičitá je velmi silná dvojsytná anorganická kyselina, která nemůže existovat v čistém stavu (mimo vodné prostředí se rozpadá na složky, které jí vytvořily), z tohoto důvodu byly vytvořeny pouze její hydráty. Při reakci s kovy tvoří soli-hexafluorokřemičitany (SiF) (teoreticky by měla tvořit také hydrogenhexafluorokřemičitany(HSiF), ale žádný hydrogenhexafluorokřemičitan se zatím nepodařilo připravit. Kyselina i její soli mají antiseptické účinky.\n\nKyselina hexafluorokřemičitá vzniká reakcí kyseliny fluorovodíkové s oxidem křemičitým dle rovnice:\nSiO(s) + 6 HF(aq) → H[SiF] (aq) + 2 HO (l)\n\nKyselina hexafluorokřemičitá a její soli jsou pro své antiseptické vlastnosti využívány zejména v dřevařském průmyslu.\n"}
{"id": "593496", "url": "https://cs.wikipedia.org/wiki?curid=593496", "title": "Multinomická věta", "text": "Multinomická věta\n\nPro každé přirozené číslo \"m\" a každé nezáporné celé číslo \"n\" nám multinomická věta říká, jak vypadá součet \"m\" čísel umocněný na \"n\"-tou:\n\nkde\nse nazývá \"multinomický koeficient\" a jeho hodnotu lze chápat jako počet různých seřazení \"m\" druhů předmětů, formula_3 je počet předmětů \"i\"-tého druhu a formula_4.\n\n"}
{"id": "593499", "url": "https://cs.wikipedia.org/wiki?curid=593499", "title": "Olga Pereťatko", "text": "Olga Pereťatko\n\nOlga Alexandrovna Pereťaťko (, \"Olga Pereťaťková\", 21. května 1980, Petrohrad (tehdy Leningrad), Sovětský svaz, dnes Rusko) je ruská operní pěvkyně – sopranistka. Po svém sňatku používá umělecké jméno Olga Peretyatko-Mariotti.\n\nSe zpěvem začínala v dětském sboru Mariinského divadla v rodném Leningradě. Studia operního zpěvu ukončila na berlínské Vysoké škole Hannse Eislera (\"Hochschule für Musik „Hanns Eisler“\") u Brendy Mitchellové. V Berlíně také debutovala v roli Královny noci v opeře \"Kouzelná flétna\" od Wolfganga Amadea Mozarta. Usadila se v Německu a stala se členkou souboru opery v Hamburku (\"Hamburgische Staatsoper\").\n\nV roce 2003 získala cenu na mezinárodní soutěži pro operní pěvce (\"Ferruccio Tagliavini International Competition\"). V roce 2007 obdržela 2. cenu na budapešťské pěvecké soutěži \"OPERALIA - World Opera Competition\", založené slavným tenoristou Plácidem Domingem. Následně se objevila jako komorná Zuzanka v Mozartově \"Figarově svatbě\" na scénách Théâtre des Champs-Élysées v Paříži a Semperoper v Drážďanech, jako \"Blonda\" v další Mozartově komické opeře \"Únos ze serailu\" (v nastudování mnichovské Bavorské státní opery) a jako Anne Trulove ve Stravinského \"Životu prostopášníka\". V rámci věhlasného operního festivalu pořádaného v italském Pesaru na počest Gioacchina Rossiniho ztvárnila postavu Corinny v korunovační opeře \"Cesta do Remeše\" společně s orchestrem a sborem Accademia Rossiniana. Do Pesara se vrátila s rolí Giulie v komické opeře \"La scala di seta\". Poté byla Desdemonou v opeře Giuseppe Verdiho \"Othello\" a účinkovala v hlavní roli při nahrávce Rossiniho \"Jezerní paní\" (\"La donna del lago\") pod taktovkou Alberta Zeddy.\n\nV červnu 2009 poprvé vystoupila v Teatro Comunale v italské Bologni jako Gilda ve Verdiho opeře \"Rigoletto\". Následně debutovala v torontské Kanadské opeře (\"Canadian Opera\") jako titulní postava ve Stravinského \"Slavíkovi\". Tato inscenace byla za účasti Olgy Pereťaťko uvedena také na mezinárodním festivalu ve francouzském městě Aix-en-Provence (\"Festival international d'art lyrique d'Aix-en-Provence\") v roce 2010.\n\nPěvkyně má za sebou také úspěšná prestižní vystoupení na Metropolitní opeře v New Yorku, mj. jako Elvíra v opeře \"Puritáni\" od Vincenza Belliniho v dubnu a květnu 2014 (poslední představení bylo 10. května 2014). Kromě toho absolvovala v roce 2014 řadu koncertů po celém světě, např. v německém lázeňském městě Baden-Baden společně s venezuelskou pianistkou Gabrielou Montero a symfonickým orchestrem. V sezóně 2015-2016 vystupuje Pereťaťko opět na Metropolitní opeře v New Yorku, a sice jako Gilda ve Verdiho opeře \"Rigoletto\".\n\nPereťaťko natočila několik CD. V současné době má smlouvu se společností Sony Classical.\n\nOlga Pereťaťko je vdaná. Jejím manželem je italský dirigent Michele Mariotti, se kterým se seznámila na rossiniovském festivalu v Pesaru. Svatba se konala tamtéž v Palazzo Gradari 25. srpna 2012.\n\n\n"}
{"id": "593502", "url": "https://cs.wikipedia.org/wiki?curid=593502", "title": "Drážďanská cena lyriky", "text": "Drážďanská cena lyriky\n\nDrážďanská cena lyriky (Dresdner Lyrikpreis) je literární ocenění udělované každé dva roky městem Drážďany. Uděluje se českým, německým, rakouským, švýcarským a lichtenštejnským autorům a měla by přispívat k vzájemné kulturní výměně mezi německy mluvícím světem a Českou republikou.\n\n\n"}
{"id": "593503", "url": "https://cs.wikipedia.org/wiki?curid=593503", "title": "Bealova domněnka", "text": "Bealova domněnka\n\nBealova domněnka je nápadem amatérského matematika Andrewa Beala.\n\nPři zkoumání a zevšeobecňování Velké Fermatovy věty roku 1993 sestavil Beal následující odhad:\n\nJestliže formula_1\n\nkde \"A\", \"B\", \"C\", \"k\", \"l\", a \"m\" jsou kladná celá čísla, přičemž \"k\", \"l\", \"m\" > 2, pak \"A\", \"B\", \"C\" musí mít společného dělitele ve svém prvočíselném rozkladu.\n\nBeal nabídl cenu 1 000 000 dolarů (zdroj: ČTK, 05.06.2013) za dokázání této domněnky, případně za nalezení protipříkladu.\n\nPro ilustraci řešení 3 + 6 = 3 byl dán základ se společným dělitelem v prvočíselném rozkladu 3 a řešení 7 + 7 = 98 o společném děliteli 7. Pak má rovnice skutečně nekonečno řešení, například ve tvaru:\n\nformula_2\n\npro všechna formula_3, formula_4, formula_5. Nicméně žádné řešení rovnice není protipříkladem k domněnce, protože základy mají společný faktor prvočíselného rozkladu, kterým je formula_6.\n\nPři počítačovém zpracování za použití AID při modulární aritmetice byla podmínka ověřena pro všech šest proměnných až do 1000. Pak tedy v každém protipříkladu musí být alespoň jedna proměnná větší než tisíc.\n\nVýrok, že \"k\", \"l\", \"m\" (namísto \"A\", \"B\", \"C\") musí mít společný faktor v prvočíselném rozkladu není pravdivý. Například: formula_7.\n\nBealova domněnka je zevšeobecněním Velké Fermatovy věty opírající se o případ: formula_8. Jestliže formula_9 kde formula_10, pak buď základy jsou nesoudělné nebo sdílejí společného dělitele v prvočíselném rozkladu. Jestliže jej sdílejí, můžeme jej vytknout z rovnice a získat tak menší nesoudělné základy.\n\nDomněnka neplatí pro širší základnu Gaussových celých čísel. Byla vypsána odměna 50 $ za protipříklad. Fred W. Helenius poté ukázal, že (−2 + \"i\") + (−2 − \"i\") = (1 + \"i\")\n\n"}
{"id": "593504", "url": "https://cs.wikipedia.org/wiki?curid=593504", "title": "Nicolas Guérin", "text": "Nicolas Guérin\n\nNicolas Guérin (* 1978) je současný francouzský portrétní, reklamní a módní fotograf. Spolupracoval s agenturou \"Corbis\", pracoval pro revue \"Positif\", ale i pro \"The Guardian\", časopis Time, \"Le nouvele observateur\" či \"Télérama\" nebo magazín \"Elle\".\n\nVystudoval filmografii na univerzitě pod vedením Vincenta Amiela, člena redakční komise revue Positif, pro kterou od roku 2000 začal pracovat jako fotograf.\n\nSvým objektům nechává prostor a čas se uvolnit. Sám vybírá vhodné prostředí a správný okamžik. Z jeho fotografií čiší ryzí spontánnost a přirozenost. Portréty tváře či celé postavy nejčastěji v černobílém provedení působí jednoduše a čistě nikoli však fádně nebo nudně.\n\n"}
{"id": "593507", "url": "https://cs.wikipedia.org/wiki?curid=593507", "title": "Solen", "text": "Solen\n\nSOLEN, s.r.o. je největším českým nezávislým vydavatelstvím v medicínské oblasti. Společnost působí v oblasti postgraduálního lékařského vzdělávání. V roce 2010 pro lékaře a zdravotnický personál vydávala v České a Slovenské republice 19 odborných časopisů a pořádá 21 mezinárodních lékařských kongresů. \n\nVydavatelství bylo založené v roce 1999 a roku 2001 rozšířilo svoji působnost i na Slovensko. Od roku 2000 pořádá i lékařské kongresy. V roce 2008 se firma Solen s.r.o. probojovala mezi 10 finalistů krajského kola (Olomoucký kraj) soutěže \"Vodafone Firma roku\". V roce 2009 získala 1. místo v soutěži Vodafone Firma roku Olomouckého kraje 2009.\n\n\n\n\n\nNěkteré kongresy jsou pořádány jednorázově, obvykle jako zakázka firmy nebo odborné společnosti. Příkladem může být konference Kardiopulmonální resuscitace - guidelines ERC z roku 2005 v Olomouci v roce 2006\n\n"}
{"id": "593508", "url": "https://cs.wikipedia.org/wiki?curid=593508", "title": "Hořeček drsný Sturmův", "text": "Hořeček drsný Sturmův\n\nHořeček drsný Sturmův (\"Gentianella obtusifolia\" subsp. \"sturmiana\") je dvouletá bylina dorůstající velikosti 10 až 35 centimetrů. V Česku se jedná o chráněnou bylinu, jelikož se vyskytuje na území státu jen na několika místech a v čeledi hořcovitých je to jeden z nejohroženějších druhů spadající do kategorie kriticky ohrožený druh. Největší populace se nachází v jižních Čechách v přírodní rezervaci Kocelovické pastviny, kde se k roku 2005 nacházelo okolo 3000 jedinců této byliny.\n\nHořeček drsný Sturmův kvete mezi červencem až říjnem s optimální dobou pro pozorování květu v začátku září. Květy vyrůstají ve velkém množství a mají fialovou barvu.\n\n"}
{"id": "593510", "url": "https://cs.wikipedia.org/wiki?curid=593510", "title": "Jens Nowotny", "text": "Jens Nowotny\n\nJens Nowotny (* 11. ledna 1974, Malsch) je bývalý německý reprezentační fotbalista, který hrál na postu středního obránce. S velkým fotbalem začal v klubu Karlsruher SC, většinu kariéry hrál za Bayer Leverkusen, se kterým dosáhl finále Ligy mistrů 2001/02. Rovněž ve čtyřech sezónách skončil v lize na 2. místě.\n\nZačátek své profesionální kariéry má Nowotny spojen s Karlsruher SC. Debutoval 2. května 1992 v bundesligovém zápase proti Hamburku.\nStále teprve 19letý Nowotny se svou druhou sezónu v „A“ týmu prosadil do základní jedenáctky. Karlsruher si oproti předchozí sezóně polepšil a místo osmé příčky (1991/92) získal příčku šestou zajišťující Pohár UEFA. V další sezóně okusil semifinále Poháru UEFA. Jeho kvalitní defenzivní výkony a výkony brankáře Olivera Kahna drželi mužstvo v horní polovině tabulky, na konci sezóny 1993/94 z toho bylo opět šesté místo. Další dvě sezóny se Karlsruher umístil osmý a sedmý.\n\nTalentovaný a stále teprve 22letý Nowotny zaujal Leverkusen, ve kterém se okamžitě prosadil a nastoupil do 32 zápasů Bundesligy. Jeho partnery v obraně byli obvykle Markus Happe a Christian Wörns, i jejich výkony nakonec znamenaly druhé místo za Bayernem Mnichov. Zatímco Wörns a Happe záhy klub opustili, Nowotny byl oporou Bayeru pro další roky.\n\nV letech 1999, 2000 a 2002 tým skončil znovu druhý a nedokázal tak získat první ligový titul v historii. Nowotny v tomto období převzal kapitánskou pásku. Obzvlášť sezóna 2001/02 byla pro Leverkusen hořká – vedle neúspěšné bundesligové jízdy padl také ve finále Ligy mistrů proti Realu Madrid a prohrál rovněž finále poháru DFB.\nNowotny důležitý závěr ročníku nestihl kvůli zranění: nenastoupil ve finále LM, ve finále domácího poháru proti Schalke ani v posledních třech zápasech Bundesligy, z nichž Leverkusen dvě prohrál, a to včetně zápasu proti sestupem ohroženému Norimberku.\n\nPo odchodu z Leverkusenu v roce 2006 zamířil do Chorvatska. Poslední sezónu kariéry hrál v Dinamu Záhřeb. Zkušený Nowotny měl být oporou v předkole Ligy mistrů, neodvrátil však vyřazení od Arsenalu. Po několika zápasech se zranil a poté toho již moc neodehrál.\n\nV lednu 2007 ukončil kariéru.\n\nDebut za reprezentaci si Nowotny odbyl 30. dubna 1997. Stalo se tak v kvalifikačním zápase na mistrovství světa 1998 proti Ukrajině, které se hrálo v Brémách. Nowotny střídal útočníka Bobice po 15 minutách.\n\nNowotny byl součástí národního týmu na dvou mistrovstvích Evropy – v letech 2000 a 2004 – a dohromady odehrál pět zápasů. Mistrovství světa 2002 pořádané Japonskem a Koreou zmeškal kvůli zranění.\n\nTrenér Jürgen Klinsmann přizval Nowotnyho k národnímu mužstvu pro mistrovství světa 2006, které pořádalo právě Německo. Nowotny předtím dva roky nehrál žádné reprezentační utkání. Avšak zkušený stoper Nowotny skončil na lavičce náhradníků, kde dělal náhradníka mladíkům Peru Mertesackerovi a Christophu Metzelderovi. Nakonec si zahrál v utkání o třetí místo proti Portugalsku, protože se zranil Mertesacker. Němci v utkání zvítězili poměrem 3 ku 1. Celkový počet zápasů, které odehrál za Německou reprezentaci dosahuje 48. Jediný gól vstřelil 27. května 2004 v přátelském zápase proti Maltě, kdy Německo zvítězilo 7:0.\n\nNěmecko\n\nBayer Leverkusen\n\nKarlsruher\n\n"}
{"id": "593512", "url": "https://cs.wikipedia.org/wiki?curid=593512", "title": "Antonín Buček", "text": "Antonín Buček\n\nJméno a příjmení Antonín Buček se může vztahovat k následujícím osobnostem:\n\n"}
{"id": "593513", "url": "https://cs.wikipedia.org/wiki?curid=593513", "title": "Eugène-Henri Gravelotte", "text": "Eugène-Henri Gravelotte\n\nEugène-Henri Gravelotte (6. února 1876 – 28. srpna 1939) byl francouzský šermíř, první moderní olympijský vítěz ve fleretu na letních olympijských hrách v Athénách roku 1896.\nŠermířské soutěže se jako jediné odehrávaly pod střechou, a to v sále Zappeionu. V disciplíně fleret startovalo 8 mužů ze dvou zemí – Řecka a Francie. Ve své základní skupině 20letý student medicíny Gravelottte postupně porazil všechny své soupeře, kterými byli řečtí šermíři Athanasios Vouros, Konstantinos Komninos-Miliotis a Georgios Balakakis. Postoupil tak do finále, kde se střetl s dalším neporaženým z druhé skupiny, svým krajanem Henri Callotem. Finálový duel vyhrál Gravelott 3–2.\n\n"}
{"id": "593516", "url": "https://cs.wikipedia.org/wiki?curid=593516", "title": "Neboť svět je dutý a já se dotkl nebe", "text": "Neboť svět je dutý a já se dotkl nebe\n\n„Neboť svět je dutý a já se dotkl nebe“ (v originále „For the World Is Hollow and I Have Touched the Sky“) je desátý díl třetí řady seriálu Star Trek, později známého jako \"The Original Series\" (česky: \"původní série\"). Premiéra epizody v USA proběhla 8. listopadu 1968, v České republice 6. června 2003.\n\nHvězdného data 5476.3 hvězdná loď USS Enterprise NCC-1701 vedená kapitánem Jamesem Kirkem nachází ve vesmíru zvláštní asteroid s průměrem 370 km, který je ve skutečnosti vesmírné plavidlo se zastaralým atomovým reaktorem. Současně Dr. Leonard McCoy zjišťuje, že trpí smrtelnou nemocí zvanou xenofolicytémie. Oznamuje kapitánovi, že mu zbývá zhruba rok života.\n\nKdyž praporčík Pavel Čechov vypočítává kurz asteroidu, posádka zjišťuje, že jde o kolizní kurz s planetou Daran V. Proto se rozhodne kapitán Kirk transportovat spolu s prvním důstojníkem Spockem a Dr. McCoyem pod vnější plášť asteroidu. Zde objevují nehostinnou krajinu, dýchatelnou atmosféru a zvláštní válcovité objekty. Náhle se z válců vynoří stráže pod vedením jedné ženy a výsadek zajmou. Žena se představuje jako Natira, velekněžka svého lidu a vítá členy \"Enterprise\" na světě Yonada. Následně je nechává odvézt do útrob asteroidu. Všichni jsou odvedeni do místnosti se symbolem hvězdy, ke které Natira promlouvá jako k všemožnému Oraculu. Záhy promluví mužský hlas a všechny tři členy výsadku omráčí paprskem. Kirk a Spock přicházejí k sobě jako první a Kirk prozrazuje prvnímu důstojníkovi pravdu o zdravotním stavu Dr. McCoye. Všichni tři se pak setkávají se starým mužem, který jim vypráví o jeho cestě do hor i přes zákaz Oracula, kde zjistil, že svět je dutý a on se dotkl nebe. Po celé vyprávění však trpí bolestmi a nakonec umírá. Kirkovi je jasné, že jde o kamufláž na obyvatele Yonady, kteří si mají myslet, že jsou na planetě a nikoliv na vesmírné lodi. Natira projevuje velký zájem o doktora McCoye a chce po něm, aby zůstal na Yonadě, jako její druh. Navzájem se do sebe zamilují. Mezitím při procházce Spock rozpoznává na dveřích do místnosti s Oraculem fabrinské písmo. Fabrinové byli považováni za vymřelou civilizaci a zřejmě toto plavidlo je záchrannou archou, která pluje vesmírem již 10 tisíc let. Při prozkoumávání místnosti zjišťují, že Oraculum se aktivuje až pokleknutím na desku před znakem hvězdy. Náhle vstoupí do místnosti Natira a Kirk se Spockem vyslechnou její žádost pro Oraculum, aby si mohla vzít McCoye za druha. Oraculum souhlasí, pokud sama naučí McCoye všechny potřebné zákony a zvyky a sám McCoy přijme jejich členství. Náhle Oraculum odhalí oba vetřelce a trestá je paprskem.\n\nMcCoy později prosí Natiru, aby nevynášela rozsudek smrti nad jeho přáteli, ačkoliv se dopustili svatokrádeže. Natira nakonec souhlasí a McCoy se rozhodne zůstat. Kirk ještě před odchodem upozorňuje doktora, že pokud Yonada nezmění kurz, bude jí muset sestřelit. Vzhledem k tomu, že McCoy si sám dává rok života, vůbec jej to neděsí. Když se později s Natirou vezmou, vrchní kněžka mu ukazuje knihu tvůrců, která má být otevřena až po příletu na místo určení. Mezitím Kirk dostává rozkaz od hvězdné flotily, že Yonada bude sestřelena. McCoy informuje Kirka a Spocka o knize tvůrců, která by mohla mnohé objasnit, ale je znehybněn stejně jako původně stařec mluvící o horách a dutém světě. Na místo se transportují Kirk a Spock a vyjímají, i přes protesty Natiry, zařízení pro tvorbu bolesti. Kirk se snaží přesvědčit i Natiru, ale ta nechápe, proč by jim tvůrci lhali. Snaží se vysvětlit, že jejich tvůrci jim stvořili archu pro záchranu jejich civilizace, ale ta se porouchala a hrozí jí srážka s obydlenou planetou. Oraculum nechápající Natiru uvrhne do bezvědomí a rozhodne se ostatní zabít, protože chtějí knihu vědění. Zatímco v místnosti teplota rapidně stoupá, Kirk nachází knihu a Spock z ní vyčte přístup do řídící místnost za oltářem. Tam také vypne smrtící ohřev místnosti a zjišťuje výpadek jedné z trysek. Vše se daří opravit a vrátit Yonadu na původní kurz. Natira se rozhodne zůstat i když ví, že její svět je vlastně kosmická loď, ale přemlouvá McCoye, aby se vrátil s přáteli na \"Enterprise\". V řídí místnosti Spock dále nachází veškeré záznamy o civilizaci Fabrinů, které obsahují i lékařské záznamy. Pomocí těch se daří i vyléčit McCoyovu nemoc.\n\nZávěrem Kirk dodává, že Yonada dorazí na novou planetu zhruba za 390 dní a pokud by McCoy chtěl potomkům civilizace, která mu zachránila život poděkovat, jistě se \"Enterprise\" bude nacházet \"někde poblíž\".\n\n\n"}
{"id": "593517", "url": "https://cs.wikipedia.org/wiki?curid=593517", "title": "Stravinskij (příjmení)", "text": "Stravinskij (příjmení)\n\nStravinskij je příjmení více osobností:\n\n"}
{"id": "593518", "url": "https://cs.wikipedia.org/wiki?curid=593518", "title": "Stravinskij (rozcestník)", "text": "Stravinskij (rozcestník)\n\nStravinskij může znamenat:\n\n\n"}
{"id": "593519", "url": "https://cs.wikipedia.org/wiki?curid=593519", "title": "Krotonaldehyd", "text": "Krotonaldehyd\n\nKrotonaldehyd (systematický název \"but-2-enal\") je organická sloučenina se vzorcem CHCH=CHCHO. Obvykle se prodává jako směs izomerů \"E\"- a \"Z\"-, které se liší relativní pozicí methylové a formylové skupiny. Izomer \"E\" je mnohem rozšířenější. Krotonaldehyd je vysoce toxická, dráždivá, kapalina vyvolávající slzení. S vodou se mísí jen mírně, dobře lze mísit s organickými rozpouštědly. Jedná se o nenasycený aldehyd; je široce použitelnou surovinou pro organickou syntézu. Vyskytuje se v potravinách, například v sójovém oleji.\n\nKrotonaldehyd se vyrábí aldolovou kondenzací z acetaldehydu:\nHlavní oblastí použití je jako prekurzor pro výrobu čistých chemikálií. Kyselina sorbová, konzervant pro potraviny, a trimethylhydrochinon, prekurzor vitaminu E, se připravují z krotonaldehydu. Mezi další odvozené látky patří kyselina krotonová a 3-methoxybutanol.\n\nKrotonaldehyd má multifunkční molekulu, která vykazuje různorodou reaktivitu. Je výtečným prochirálním dienofilem a Michaelovým akceptorem. Adicí chloridu methylhořečnatého vzniká 3-penten-2-ol.\n\nKrotonaldehyd je na Seznamu extrémně nebezpečných látek podle amerického zákona Emergency Planning and Community Right-to-Know Act. V přírodě se přitom vyskytuje poměrně hojně.\n\n"}
{"id": "593521", "url": "https://cs.wikipedia.org/wiki?curid=593521", "title": "Ragnar Tørnquist", "text": "Ragnar Tørnquist\n\nRagnar Tørnquist (* 31. července 1970, Oslo) je norský herní vývojář a autor. Pracuje ve společnosti Funcom v Oslu.\n\nTørnquist studoval umění, historii a angličtinu v Oxfordu v letech 1987 až 1989. Od roku 1989 do roku 1990 studoval filozofii a angličtinu na Univerzitě v Oslu a následně v letech 1990 až 1993 navštěvoval předměty filmové a televizní tvorby na škole Tisch School of the Arts (New York University). V roce 1994 se vrátil do Osla a začal pracovat pro společnost Funcom jako producent, vývojář a spisovatel počítačových her.\n\nV listopadu 2012 Funcom oznámil vznik nezávislého vývojářského studia Red Thread Games, založeného Ragnarem Tørnquistem. Nově vzniklé studio bude pokračovat vývojem ságy The Longest Journey, jejíž licence je vlastnictvím Funcomu. Tørnquist odstoupil z jeho místa herního vývojáře The Secret World, aby mohl strávit více času prací na třetím pokračování The Longest Journey, Dreamfall Chapters, nadále však pracuje i na The Secret World.\n\n\n\n\n\n"}
{"id": "593525", "url": "https://cs.wikipedia.org/wiki?curid=593525", "title": "Stravinskij (kráter)", "text": "Stravinskij (kráter)\n\nStravinskij je impaktní kráter na planetě Merkur. Nachází se na okraji mnohem staršího kráteru Vjása. Jeho souřadnice činí 50° 30′ 0″ severní šířky a 73° 0′ 0″ západní délky, v průměru má 170 kilometrů. Název získal po ruském hudebním skaldateli 20. století Igoru Fjodoroviči Stravinském.\n"}
{"id": "593526", "url": "https://cs.wikipedia.org/wiki?curid=593526", "title": "Mezinárodní olympiáda v informatice", "text": "Mezinárodní olympiáda v informatice\n\nMezinárodní olympiáda v informatice ( , zkratkou \"IOI\") je každoročně pořádaná programovací soutěž pro studenty středních škol.\n\nKlade se v ní důraz na algoritmizační úlohy, řešení účastníků jsou ihned automaticky vyhodnocována na předem připravených testovacích datech. Každá země vysílá až čtyři studenty, kteří jsou zpravidla vybráni v národních kolech informatických soutěží: v případě České republiky je to Matematická olympiáda (kategorie P).\n\n\n"}
{"id": "593527", "url": "https://cs.wikipedia.org/wiki?curid=593527", "title": "Antonín Buček (ekolog)", "text": "Antonín Buček (ekolog)\n\nAntonín Buček (17. září 1942 Brno – 5. března 2018) byl český krajinný ekolog.\n\nVystudoval lesnickou a dřevařskou fakultu VŠZ v Brně, kde jej zásadně ovlivnil profesor Alois Zlatník. V letech 1969-1972 pracoval ve Vojenských lesích a statcích, pak přešel do Geografického ústavu tehdejší ČSAV.\n\nOd roku 1991 až do svého úmrtí působil na Ústavu lesnické botaniky, dendrologie a geobiocenologie lesnické a dřevařské fakulty Mendelovy univerzity. Externě přednášel na Katedře environmentálních studií FSS MU.\n\nByl jedním ze zakladatelů a dlouholetým předsedou ZO ČSOP Veronica.\n\nByl laureátem Ceny Josefa Vavrouška z roku 2008 „za propracování teoretických základů územní ochrany přírody, zejména Územních systémů ekologické stability krajiny a jejich prosazování v praxi.\" \n\n"}
{"id": "593529", "url": "https://cs.wikipedia.org/wiki?curid=593529", "title": "Stravinsky (planetka)", "text": "Stravinsky (planetka)\n\n(4382) Stravinsky je planetka hlavního pásu s průměrem 48 kilometrů nacházející se mezi planetami Mars a Jupiter, kterou objevil Freimut Borngen 29. listopadu 1989 v německém Tautenburgu. Název získala po ruském hudebním skladateli 20. století Igoru Fjodoroviči Stravinském.\n\n\n"}
{"id": "593538", "url": "https://cs.wikipedia.org/wiki?curid=593538", "title": "Eiffel", "text": "Eiffel\n\nEiffel [\"ajfl\"] může být:\n\n\n\n"}
{"id": "593546", "url": "https://cs.wikipedia.org/wiki?curid=593546", "title": "Kaple svatého Václava", "text": "Kaple svatého Václava\n\nKaple svatého Václava nebo Svatováclavská kaple se nachází na více místech:\n\n\n\n\n"}
{"id": "593547", "url": "https://cs.wikipedia.org/wiki?curid=593547", "title": "Channa", "text": "Channa\n\nChanna je rod sladkovodních paprskoploutvých ryb z čeledi hadohlavcovití (Channidae). Pochází z jižní, jihovýchodní a východní Asie a zahrnuje 29 vědecky popsaných druhů a několik vědecky dosud nepopsaných populací. Pro rod \"Channa\" se užívá české jméno hadohlavec, to se však užívá i pro africký rod \"Parachanna\" ze stejné čeledi a je tudíž nejednoznačné.\n\nDříve se rod \"Channa\" rozděloval podle přítomnosti břišních ploutví na rod \"Channa\" bez břišních ploutví a rod \"Ophicephalus\" (často chybně uváděn jako \"Ophiocephalus\") s břišními ploutvemi. Dnes se toto dělení nepoužívá a rod \"Ophicephalus\" je považován za mladší synonymum rodu \"Channa\".\n\nPřirozený areál rodu \"Channa\" zahrnuje sladké vody jižní, jihovýchodní a východní Asie – od Íránu, přes Přední a Zadní Indii, až po Wallaceovu linii, východní Čínu, Koreu a jihovýchod Ruska.\n\nPro svou velikost, dravost a nesnášenlivost nepatří hadohlavci rodu \"Channa\" mezi často chované akvarijní ryby. Stávají se však předmětem zájmu specialistů. Vzhledem k určité podobnosti s labyrintkami se chovu hadohlavců často věnují organizace primárně zaměřené na labyrintní ryby.\n"}
{"id": "593551", "url": "https://cs.wikipedia.org/wiki?curid=593551", "title": "Jakub Obrovský", "text": "Jakub Obrovský\n\nJakub Obrovský (23. prosince 1882 Bystrc u Brna – 31. března 1949 Praha) byl český sochař, malíř, grafik a spisovatel.\n\nNarodil se 23. prosince 1882 v Bystrci v rodině pololáníka Jana Obrovského a jeho manželky Františky, rozené Smutné. Pokřtěn 28. prosince téhož roku farářem Karlem Kandusem. Byl nejmladší ze tří synů. Přes otcův odpor hospodářství opustil pro umění. Jeho matka měla umělecké sklony a podporovala ho v jeho prvních malířských pokusech.\n\nV roce 1897 odjel do Prahy. Studoval na uměleckoprůmyslové škole v Praze u Celdy Kloučka, E. K. Lišky, K. V. Maška a Stanislava Suchardy (1897–1901). Ve studiu pokračoval na Akademii výtvarných umění u Maxe Pirnera (1901–1904), kde se roku 1919 stal profesorem a ve druhé polovině 30. let jejím rektorem. V letech 1905–1906 nastoupil vojenskou prezenční službu. V roce 1907 získal Hlávkovo stipendium, v říjnu odjel do Itálie. V Římě se setkal se Štursou a Nejedlým, společně odjeli na poloostrov sv. Magdalény. V roce 1908 se vrátil do Prahy, najal si ateliér na Karlově náměstí. V roce 1914 měl soubornou výstavu v Obecním domě. 1921 byl jmenován (spolu s Hynaisem, Kafkou, Mařatkou, Myslbekem, Štursou a Švabinským) řádným členem pařížského Salonu. 1936 odmítl účast na výtvarné soutěži olympijských her v Berlíně. Byl jedním z iniciátorů boje proti zneužití olympijských her nacistickým Německem. Byl zvolen předsedou výboru pro uspořádání Lidových her na Strahově, stal se předsedou Výboru na obranu Španělska. Patřil k dobrým organizátorům výtvarného a společenského života ( Sdružení výtvarných umělců moravských v Hodoníně (zakládající člen), Jednota umělců výtvarných, vídeňský Hagenbund, Umělecká beseda, Mánes).\n\nDo rodné obce se vracel ve svém literárním díle; je pochován v Žebětíně, kde jsou pochováni i někteří občané Bystrce.\n\nOd roku 1912 byl ženat s Boženou, rozenou Škorpilovou (1893–1976), dcerou architekta Josefa Škorpila. Jakub Obrovský se chtěl rozvést se svojí tehdejší ženou Boženou, ale v té době to nebylo možné, a tak se nemohl vzít s bulharskou výtvarnicí česko-francouzského původu Pravoslava Stefanová (1901–1984), se kterou měl Jakub Obrovský tři děti.\n\nJako malíř vyšel z akademicko-symbolistního směru, následoval vzor Jana Preislera. Zaměřoval se na dekorativní nástěnnou malbu (výzdoba pavilonu bankovnictví na jubilejní výstavě pražské obchodní a živnostenské komory, výzdoba ústřední budovy Průmyslového paláce, malby v restauraci Obecního domu v Praze (1908 - 09), strop na zámku v Libni (1909), dekorativní malby pro Měšťanský pivovar v Plzni a pro Škodovy závody v Plzni (1912), dekorativní vlys v budově právnické fakulty Univerzity Karlovy z roku 1922, panneau Narození Páně pro Vršovickou záložnu, výzdobu sálu v domě U Vejvodů v Praze I). Je rovněž autorem obrazů na hlavním oltáři v kostele v Bohnicích: \"sv. Václav, sv. Cyril a Metoděj\" a několika freskových maleb. V 1920 navrhl plakát VII. všesokolského sjezdu. Dále si oblíbil ženské figurální motivy a portréty. Od dekorativního malířství se pak vrátil zpět ke svým olejovým obrazům a stává se malířem nahých těl a zářivých látek, přívržencem výtvarné neoromantiky, odchován v novém moderním názoru na barvu. Vrací se ke své tradiční rodinné sympatii k cikánům ve svém rodném kraji, mezi cikány našel svůj typ snědé krasavice, kterou maluje znova a znova. Sochařství se soustavně začal věnovat nejdříve výzdobou náhrobků (například portrét Svatopluka Čecha na Vyšehradském hřbitově). Ve 20.letech se přiklonil k sochařskému vzoru Antoina Bourdella; kromě soch žen (například \"Tanečnice\") rád portrétoval významné osobnosti české kultury, dochovaly se vesměs busty v životní velikostiː Vojtěch Hynais (1925), Josef Mánes (1938) nebo Božena Němcová (1941). Dále tvořil sochy sportovců a plastiky inspirované antickými motivy. Je autorem sochy \"Vrhač oštěpu\"/\"Vraždící Odysseus\", nebo sochy vzbouřeného sedláka z Památníku selských bouří v Chlumci nad Cidlinou. Podílel se také na ilustracích pohádek, tvorbě prvních československých poštovních známek.\n\nByla mu udělena I. cena Akademie věd a umění ve výtvarném oboru. 1915 získal státní umělecké stipendium. 1920 získal II. cenu v šermu v tělovýchovné soutěži O vavřín umění v Paříži. V roce 1932 obdržel prestižní ocenění Cena JUDr. Jiřího Katze za sochu vraždícího oštěpaře Odyssea. Tatáž bronzová socha byla oceněna na olympijských hrách v Los Angeles v roce 1932 bronzovou medailí.. V současnosti je ve sbírce Národní galerie v Praze. Během svého života získal celou řadu oficiálních ocenění, např. I. cena Akademie věd a umění (1942) za dosavadní uměleckou činnost.\n\n\n\n"}
{"id": "593554", "url": "https://cs.wikipedia.org/wiki?curid=593554", "title": "Palearktická oblast", "text": "Palearktická oblast\n\nPalearktická oblast (někdy palearkt) je jednou z biogeografických zón rozdělujících povrch planety Země.\n\nPalearktická oblast je největší biogeografickou oblastí. Zaujímá rozlohu 52 000 000 km² (39 % územní pevniny). Zahrnuje evropský kontinent, sever Asie po úpatí Himálají, severní Afriku včetně Sahary a Kanárských ostrovů, sever a střed Arabského poloostrova. Lze ji rozčlenit na eurosibiřskou, mediteránní, středoasijskou a východopalearktickou podoblast.\n\nSever oblasti palearktické pokrývá sněžné (nivální) pásmo, tajgy a tundry, střední část Asie pokrývají rozsáhlé stepi a pouště.\n\nNa severu je fauna blízce příbuzná fauně oblasti nearktické, směrem na jih přibývají prvky, které sem pronikly z oblasti orientální. Vlivem glaciálů došlo k oddělení areálů mnoha živočišných i rostlinných taxonů.\n\n"}
{"id": "593556", "url": "https://cs.wikipedia.org/wiki?curid=593556", "title": "Nir Jicchak", "text": "Nir Jicchak\n\nNir Jicchak ( נִיר יִצְחָק, doslova „\"Jicchakova louka\"“, v oficiálním přepisu do angličtiny Nir Yizhaq, přepisováno též Nir Yitzhak) je vesnice typu kibuc v Izraeli, v Jižním distriktu, v Oblastní radě Eškol.\n\nLeží v nadmořské výšce 97 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu. Jižně od tohoto sídelního pásu ovšem ostře začíná zcela aridní oblast pouštního typu zvaná Cholot Chaluca.\n\nObec se nachází 16 kilometrů od břehu Středozemního moře, cca 101 kilometrů jihojihozápadně od centra Tel Avivu, cca 102 kilometrů jihozápadně od historického jádra Jeruzalému a 41 kilometrů západně od města Beerševa. Nir Jicchak obývají Židé, přičemž osídlení v tomto regionu je etnicky převážně židovské. 4 kilometry severozápadním směrem ale začíná pásmo Gazy s početnou arabskou (palestinskou) populací. 8 kilometrů na západ leží izraelsko-egyptská hranice.\n\nNir Jicchak je na dopravní síť napojen pomocí lokální silnice 232.\n\nNir Jicchak byl založen v roce 1949. Leží na východním okraji kompaktního bloku zemědělských vesnic Chevel Šalom, do kterého spadají obce Avšalom, Dekel, Cholit, Jated, Jevul, Kerem Šalom, Pri Gan, Sdej Avraham, Sufa a Talmej Josef. První osadníci se do Nir Jicchak přistěhovali 8. prosince 1949. Šlo o skupinu Židů napojenou na mládežnické sionistické hnutí ha-Šomer ha-Ca'ir, která předtím procházela výcvikem v kibucu Gat. Původně se vesnice nazývala Tet Vav, ale po několika letech získala nynější jméno, odkazující na velitele jednotek Palmach z doby války za nezávislost Jicchaka Sadeho.\n\nV počátcích existence vesnice, předtím než do kibucu dosáhl dálkový vodovod, obyvatelé pracovali mimo obec, v jiných kibucech a Židovský národní fond je najímal na výsadbu lesů. Roku 1956 byl kibuc napojen na vodovod a zahájil zemědělské hospodaření na okolních pozemcích. Po dlouhou dobu šlo o populačně malou osadu, ve které se střídaly nevelké skupiny členů ha-Šomer ha-Ca'ir. Teprve v roce 1973 počet obyvatel přesáhl 100, díky příchodu většího počtu Židů z Argentiny.\n\nMístní ekonomika je založena na zemědělství (polní plodiny, brambory, mrkev, podzemnice olejná, chov drůbeže) a průmyslu (firma na produkci plastů Polysack). V osadě funguje společenské centrum, zdravotní středisko, obchod se smíšeným zbožím, sportovní areály, plavecký bazén, společná jídelna a kavárna. V areálu kibucu je omezen provoz automobilů.\n\nObyvatelstvo kibucu je sekulární. Podle údajů z roku 2014 tvořili naprostou většinu obyvatel v Nir Jicchak Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 638 lidí. Během roku 2014 populace stoupla o 2,9 %.\n\n\n"}
{"id": "593559", "url": "https://cs.wikipedia.org/wiki?curid=593559", "title": "Oměj tuhý moravský", "text": "Oměj tuhý moravský\n\nOměj tuhý moravský (\"Aconitum firmum\" subsp. \"moravicum\") je prudce jedovatá vytrvalá rostlina z čeledi pryskyřníkovitých.\n\nAž 2 m vysoká rostlina mívá fialové květy s vysokou, v horní části chlupatou lodyhou. Květy mají hroznovitý tvar o velikostech 20–35 mm. Listy jsou na rubu lesklé, střídavé, řapíkaté, dlanitosečné a oboustranně lysé. Oměj se rozmnožuje vegetativně, květy opylovávají čmeláci.\n\nOměj tuhý je silně ohrožený západokarpatský endemit (stupeň ohrožení C2), který v Česku roste jen v Beskydech na přibližně 203 (2012) místech. Jedná se hlavně o oblast Čertova mlýna, Velkého Javorníku, Radhoště, Kněhyně a Smrku, na východ od údolí Ostravice však už chybí. Celkový počet rostlin na území Česka je odhadován nad 10 tisíc. Mimo jihozápadní část Beskyd se ještě vyskytuje na Slovensku a Polsku.\n\nOměj tuhý moravský je světlomilná rostlina, vyskytuje se hlavně na vlhkých okrajích lesů a pramenišť. V Beskydech roste ve smrkových i bukových porostech.\n\n"}
{"id": "593564", "url": "https://cs.wikipedia.org/wiki?curid=593564", "title": "Bitva u Dunkerque (rozcestník)", "text": "Bitva u Dunkerque (rozcestník)\n\nBitva u Dunkerque může označovat:\n"}
{"id": "593580", "url": "https://cs.wikipedia.org/wiki?curid=593580", "title": "Kvistė", "text": "Kvistė\n\nKvistė je řeka na severozápadě Litvy, v Žemaitsku, levý přítok řeky Varduva. Pramení v \"Červené bažině\" (Raudonoji pelkė) v městysu Vadagiai. Teče zpočátku na západ, po soutoku s Gabižiusem se stáčí na sever a po soutoku s Gedvydem se stáčí na východ. Po průtoku městečkem Ukrinai se stáčí na severovýchod. Do Varduvy se vlévá ve vsi Kukiai jako její levý přítok 28,4 km od jejího ústí do řeky Venta. Přes řeku vedou silnice č. 207 Seda - Židikai a č. 170 Mažeikiai - Židikai, dvakrát cesta Račaliai - Tvaskučiai také cesta Ukrinai - Kugiai.\n\nVadagiai, Skėriai, Pakvistis, Račaliai, Asteikiai, Pocaičiai, Ukrinai, Bukančiai, Kukiai\n\nZa nevolnictví byla Kvistė u Asteikiů přehražena a byl tu postaven mlýn, který za války v roce 1914 vyhořel. Po válce byl obnoven. V roce 1925 jej odkoupil Dovydas Perisas, potom jeho syn Aizikas. Když přišli Němci, nějaký čas tam bydlel Němec Leon Gros. Za mletí se platilo 1 litas za 100 kg. Když se mlýnský náhon zanesl, byl mlýn propachtován Stanislovu Beržinskému, který mlýn opravil a mlel až do roku 1942. Po vzniku kolchozů mlýn koupil Aleksas Žilakauskas, který jej v roce 1971 předal Mičurinovu kolchozu. Protože budova byla stará, mlýn zbořili. 1,1 km na sever je \"Čertův kámen\" - veliký balvan.\n\n\"V tomto článku je použit překlad textu z článku\" \"Kvistė\" \"na wikiprojektu mažeikiaiské oblastní Wikipedie\"\n\n"}
{"id": "593585", "url": "https://cs.wikipedia.org/wiki?curid=593585", "title": "Sufa (Izrael)", "text": "Sufa (Izrael)\n\nSufa ( סוּפָה‎, doslova „\"Bouře\"“, v oficiálním přepisu do angličtiny Sufa) je vesnice typu kibuc v Izraeli, v Jižním distriktu, v Oblastní radě Eškol.\n\nLeží v nadmořské výšce 87 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu. Jižně od tohoto sídelního pásu ovšem ostře začíná zcela aridní oblast pouštního typu zvaná Cholot Chaluca.\n\nObec se nachází 16 kilometrů od břehu Středozemního moře, cca 101 kilometrů jihojihozápadně od centra Tel Avivu, cca 102 kilometrů jihozápadně od historického jádra Jeruzalému a 42 kilometrů západně od města Beerševa. Sufu obývají Židé, přičemž osídlení v tomto regionu je etnicky převážně židovské. 3 kilometry severozápadním směrem ale začíná pásmo Gazy s početnou arabskou (palestinskou) populací. 7 kilometrů na západ leží izraelsko-egyptská hranice.\n\nSufa je na dopravní síť napojena pomocí lokální silnice 240.\n\nSufa byla založena v roce 1975. Leží v kompaktním bloku zemědělských vesnic Chevel Šalom, do kterého spadají obce Avšalom, Dekel, Cholit, Jated, Jevul, Kerem Šalom, Pri Gan, Sdej Avraham, Sufa a Talmej Josef. Původně obec vznikla na Sinajském poloostrově jako jedna z izraelských osad, které tam byly zřizovány během izraelské kontroly tohoto egyptského území po roce 1967. Založena byla roku 1975 (podle jiných zdrojů už na svátky sukot roku 1974 jako polovojenské sídlo typu Nachal), v lednu 1977 získala status oficiální obce typu kibuc. Stála dva kilometry východně od města Jamit. Tato původní sinajská osada Sufa byla ale vystěhována v důsledku podpisu egyptsko-izraelské mírové smlouvy, kdy Izrael území Sinaje vrátil Egyptu. Kibuc pak byl znovu postaven roku 1982 v nynější lokalitě.\n\nJméno vesnice odkazuje na četné písečné bouře v tomto regionu a dále na biblický citát z Knihy Izajáš 21,1: „\"Výnos o přímořské stepi: Jako vichřice prohánějící se Negebem přijde ze stepi, z obávané země\"“\n\nV obci funguje zdravotní středisko, plavecký bazén, sportovní areály a obchod se smíšeným zbožím. Místní ekonomika je založena na zemědělství (pěstování polních plodin, manga a banánů) a průmyslu.\n\nŽivot ve vesnici ovlivňuje blízkost Pásma Gazy ovládaného hnutím Hamás, odkud je kibuc sporadicky ostřelován raketami. Severně od obce se nachází hraniční přechod Sufa poskytující silniční spojení s Gazou.\n\nObyvatelstvo kibucu je sekulární. Podle údajů z roku 2014 tvořili naprostou většinu obyvatel v Sufě Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 241 lidí. Během roku 2014 populace klesla o 4,0 %.\n\n\n"}
{"id": "593587", "url": "https://cs.wikipedia.org/wiki?curid=593587", "title": "Cholit", "text": "Cholit\n\nCholit ( חוֹלִית, podle slova \"Chol\" - „\"Písek\"“, v oficiálním přepisu do angličtiny Holit) je vesnice typu kibuc v Izraeli, v Jižním distriktu, v Oblastní radě Eškol.\n\nLeží v nadmořské výšce 73 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu. Jižně od tohoto sídelního pásu ovšem ostře začíná zcela aridní oblast pouštního typu zvaná Cholot Chaluca.\n\nObec se nachází 16 kilometrů od břehu Středozemního moře, cca 102 kilometrů jihojihozápadně od centra Tel Avivu, cca 103 kilometrů jihozápadně od historického jádra Jeruzalému a 43 kilometrů západně od města Beerševa. Cholit obývají Židé, přičemž osídlení v tomto regionu je etnicky převážně židovské. 3 kilometry severozápadním směrem ale začíná pásmo Gazy s početnou arabskou (palestinskou) populací. 6 kilometrů na západ leží izraelsko-egyptská hranice.\n\nCholit je na dopravní síť napojen pomocí lokální silnice 240.\n\nCholit byl založen v roce 1980. Leží v kompaktním bloku zemědělských vesnic Chevel Šalom, do kterého spadají obce Avšalom, Dekel, Cholit, Jated, Jevul, Kerem Šalom, Pri Gan, Sdej Avraham, Sufa a Talmej Josef. Původně obec vznikla už roku 1977 na Sinajském poloostrově jako jedna z izraelských osad, které tam byly zřizovány během izraelské kontroly tohoto egyptského území po roce 1967. Původně šlo o polovojenské sídlo typu Nachal, 17. ledna 1978 přeměněné na ryze civilní vesnici typu kibuc. Stála nedaleko od města Jamit. Tato původní sinajská osada Cholit byla ale vystěhována v důsledku podpisu egyptsko-izraelské mírové smlouvy, kdy Izrael území Sinaje vrátil Egyptu. Kibuc pak byl znovu postaven roku 1982 v nynější lokalitě.\n\nMístní ekonomika je založena na zemědělství (pěstování zeleniny, sadovnictví) a turistickém ruchu. Část obyvatel za prací dojíždí mimo obec. Každoročně probíhá v kibucu školení jednotek Nachal. V obci funguje plavecký bazén, sportovní areály, knihovna, společenské centrum a obchod se smíšeným zbožím.\n\nObyvatelstvo kibucu je sekulární. Podle údajů z roku 2013 tvořili naprostou většinu obyvatel v Cholitu Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 135 lidí. Během roku 2014 populace stoupla o 21,6 %.\n\n\n"}
{"id": "593592", "url": "https://cs.wikipedia.org/wiki?curid=593592", "title": "Colbert (C 611)", "text": "Colbert (C 611)\n\nColbert (C 611) byl protiletadlový křižník francouzského námořnictva. Spojovací a elektronické vybavení křižníku dovolovalo rovněž plnění funkce velitelské lodě. Byl vlajkovou lodí francouzské středomořské flotily. Vyřazen byl v roce 1991. V letech 1993–2006 byl přístupný veřejnosti jako muzejní loď. Roku 2016 byl sešrotován.\n\nKřižník \"Colbert\" postavila loděnice Arsenal de Brest v Brestu. Kýl lodi byl založen v prosinci 1953, trup byl na vodu spuštěn 24. března 1956 a do služby vstoupil 5. května 1959.\n\nSvou koncepcí \"Colbert\" odpovídal protiletadlovému křižníku \"De Grasse\" (C 610). Po dokončení tvořilo jeho hlavní výzbroj lodi šestnáct 127mm kanónů ve dvoudělových věžích (čtyři na přídi a čtyři na zádi). Doplňovalo je dvacet 57mm kanónů umístěných rovněž ve dvoudělových věžích. Výzbroj se během služby měnila a v době vyřazení měl \"Colbert\" podobu raketového křižníku, schopného boje proti vzdušným i hladinovým cílům. V té době se hlavňová výzbroj omezila na dva 100mm kanóny Creusot-Loire v dělových věžích na přídi a šest věží s 57mm kanóny. Doplnila je reaktivní výzbroj. Na přídi lodi byly umístěny čtyři kontejnery protilodních střel MM38 Exocet. Na zádi byl instalován protiletadlový raketový komplet Masurca se zásobou 48 střel.\n\nPohonný systém tvořily čtyři kotle a dvě převodové turbíny. Systém byl rozdělen do dvou oddělených skupin, čímž se zvyšovala bojová odolnost lodi. \"Colbert\" dosahoval rychlosti 31,5 uzlu.\n\n"}
{"id": "593595", "url": "https://cs.wikipedia.org/wiki?curid=593595", "title": "Oderské vrchy", "text": "Oderské vrchy\n\nOderské vrchy jsou součástí geomorfologického celku Nízký Jeseník, jež leží na území Olomouckého a Moravskoslezského kraje. V Oderských vrších, na území vojenského výcvikového prostoru Libavá, pramení řeka Odra.\n\nPrůměrná nadmořská výška oblasti je 650 m. Území Oderské vrchy byly v roce 1994 vyhlášeny přírodním parkem o rozloze 287 km². Roste zde smíšený lesní porost skládající se převážně z buků a smrků.\n\nZnačnou část území Oderských vrchů zabírá vojenský újezd Libavá, proto je tato část veřejnosti nepřístupná nebo jen s omezením. Jednou ročně je vojenský prostor pro veřejnost otevřen. Akce nese název Bílý kámen.\n\nV roce 2000 byla na území Oderských vrchů vyhlášena ptačí oblast Natura.\n\nPramen Odry je přístupný z obce Kozlov a nachází se asi 2 km od obce, kde vede značená cesta.\n\nÚzemí Oderských vrchů patří mezi chladnější a větrnější oblasti, za což vděčí rázu náhorní plošiny.\n\nPřes území oderských vrchů prochází hlavní evropské rozvodí Dunaje a Odra.\nPramení zde spousta malých potoků a říček Střelenský potok, Lichnička, Smilovský potok, Lazský potok, Oldřůvka, Olešnice, Jezernice a další. Západní část je odvodňována převážně řekou Bystřice.\n\n"}
{"id": "593596", "url": "https://cs.wikipedia.org/wiki?curid=593596", "title": "Pri Gan", "text": "Pri Gan\n\nPri Gan ( פְּרִי גַּן, doslova „\"Ovocná zahrada\"“, v oficiálním přepisu do angličtiny Peri Gan) je vesnice typu mošav v Izraeli, v Jižním distriktu, v Oblastní radě Eškol.\n\nLeží v nadmořské výšce 94 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu. Jižně od tohoto sídelního pásu ovšem ostře začíná zcela aridní oblast pouštního typu zvaná Cholot Chaluca.\n\nObec se nachází 18 kilometrů od břehu Středozemního moře, cca 102 kilometrů jihojihozápadně od centra Tel Avivu, cca 101 kilometrů jihozápadně od historického jádra Jeruzalému a 40 kilometrů západně od města Beerševa. Pri Gan obývají Židé, přičemž osídlení v tomto regionu je etnicky převážně židovské. 5 kilometrů severozápadním směrem ale začíná pásmo Gazy s početnou arabskou (palestinskou) populací. 8 kilometrů na západ leží izraelsko-egyptská hranice.\n\nPri Gan je na dopravní síť napojen pomocí místních komunikací, které ústí do lokální silnice 232.\n\nPri Gan byl založen v roce 1981. Leží v kompaktním bloku zemědělských vesnic Chevel Šalom, do kterého spadají obce Avšalom, Dekel, Cholit, Jated, Jevul, Kerem Šalom, Pri Gan, Sdej Avraham, Sufa a Talmej Josef. Zakladateli obce jsou osadníci z vesnice Pri'el, která vznikla už roku 1978 na Sinajském poloostrově jako jedna z izraelských osad, které tam byly zřizovány během izraelské kontroly tohoto egyptského území po roce 1967. Původně šlo o polovojenské sídlo typu Nachal, později přeměněné na ryze civilní vesnici. Stála nedaleko od města Jamit. Tato původní sinajská osada byla ale vystěhována v důsledku podpisu egyptsko-izraelské mírové smlouvy, kdy Izrael území Sinaje vrátil Egyptu. Roku 1981 pak 15 rodin evakuovaných obyvatel z Pri'el založilo v nynější lokalitě mošav Pri Gan. Postupně přijal dalších 15 rodin.\n\nV obci funguje plavecký bazén a sportovní areály. V okolních osadách je k dispozici obchod se smíšeným zbožím a synagoga. Místní ekonomika je založena na zemědělství (pěstování květin a zeleniny). Část obyvatel za prací dojíždí mimo obec.\n\nObyvatelstvo mošavu je sekulární. Podle údajů z roku 2014 tvořili naprostou většinu obyvatel v Pri Gan Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 223 lidí. Během roku 2014 populace stoupla o 15,5 %.\n\n\n"}
{"id": "593600", "url": "https://cs.wikipedia.org/wiki?curid=593600", "title": "Klokočka (přítok Sovinky)", "text": "Klokočka (přítok Sovinky)\n\nKlokočka je malý potok v okresech Semily a Trutnov v Libereckém a Královéhradeckém kraji. Délka jeho toku činí přibližně 3,1 km.\n\nPramení v Branských lesích v nadmořské výšce cca 480 m. Proudí převážně východním až severovýchodním směrem. Napájí dva rybníky, z nichž ten níže po proudu se nazývá \"Fejfar\". Vlevá se zprava do Sovinky v Dolní Branné v nadmořské výšce cca 430 m.\n\n\n\n"}
{"id": "593604", "url": "https://cs.wikipedia.org/wiki?curid=593604", "title": "Talmej Josef", "text": "Talmej Josef\n\nTalmej Josef ( תַּלְמֵי יוֹסֵף, doslova „\"Josefovy brázdy\"“, v oficiálním přepisu do angličtiny Talme Yosef, přepisováno též Talmei Yosef) je vesnice typu mošav v Izraeli, v Jižním distriktu, v Oblastní radě Eškol.\n\nLeží v nadmořské výšce 94 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu. Jižně od tohoto sídelního pásu ovšem ostře začíná zcela aridní oblast pouštního typu zvaná Cholot Chaluca.\n\nObec se nachází 18 kilometrů od břehu Středozemního moře, cca 102 kilometrů jihojihozápadně od centra Tel Avivu, cca 101 kilometrů jihozápadně od historického jádra Jeruzalému a 40 kilometrů západně od města Beerševa. Talmej Josef obývají Židé, přičemž osídlení v tomto regionu je etnicky převážně židovské. 5 kilometrů severozápadním směrem ale začíná pásmo Gazy s početnou arabskou (palestinskou) populací. 8 kilometrů na západ leží izraelsko-egyptská hranice.\n\nTalmej Josef je na dopravní síť napojen pomocí místních komunikací, které ústí do lokální silnice 232.\n\nTalmej Josef byl založen v roce 1982. Leží v kompaktním bloku zemědělských vesnic Chevel Šalom, do kterého spadají obce Avšalom, Dekel, Cholit, Jated, Jevul, Kerem Šalom, Pri Gan, Sdej Avraham, Sufa a Talmej Josef. Původně tato obec vznikla už roku 1978 na Sinajském poloostrově jako jedna z izraelských osad, které tam byly zřizovány během izraelské kontroly tohoto egyptského území po roce 1967. Jejími zakladateli byla skupina Židů z anglicky mluvících zemí a Jihoafrické republiky. Stála nedaleko od města Jamit. Tato původní sinajská osada Talmej Josef byla ale vystěhována v důsledku podpisu egyptsko-izraelské mírové smlouvy, kdy Izrael území Sinaje vrátil Egyptu. Mošav pak byl znovu postaven roku 1982 v nynější lokalitě.\n\nMístní ekonomika je založena na zemědělství (skleníkové pěstování květin). V obci fungují sportovní areály a synagoga.\n\nVesnice je pojmenována podle Josefa Weitze, předáka Židovského národního fondu.\n\nObyvatelstvo mošavu je sekulární. Podle údajů z roku 2014 tvořili naprostou většinu obyvatel v Talmej Josef Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě mírně rostoucí populací. K 31. prosinci 2014 zde žilo 303 lidí. Během roku 2014 populace stoupla o 5,9 %.\n\n\n"}
{"id": "593609", "url": "https://cs.wikipedia.org/wiki?curid=593609", "title": "Kletenský potok", "text": "Kletenský potok\n\nKletenský potok je potok v Moravskoslezském kraji, levý přítok řeky Odry. Kletenský potok pramení v Pohořských vrších v nadmořské výšce kolem 450 m. Samotný potok vzniká soutokem bezejmenných potůčků poblíž obce Pohoř. Potok je levostranným přítokem řeky Odry o délce 8,7 km do které ústí za městysem Suchdol nad Odrou.\n\n"}
{"id": "593610", "url": "https://cs.wikipedia.org/wiki?curid=593610", "title": "Region Poodří", "text": "Region Poodří\n\nRegion Poodří je dobrovolný svazek obcí v okrese Nový Jičín, jeho sídlem jsou Bartošovice a jeho cílem je realizace aktivit ve venkovském prostoru s využitím společných rozvojových strategických dokumentů k podpoře udržitelného života na venkově. Sdružuje celkem 21 obcí a byl založen v roce 1999.\n\n\n"}
{"id": "593611", "url": "https://cs.wikipedia.org/wiki?curid=593611", "title": "Edith Jacobsonová", "text": "Edith Jacobsonová\n\nEdith Jacobsonová (10. září 1897 Chojnów − 8. prosince 1978 Rochester, New York, USA) byla německo-americká psychoanalytička, která patří ke směru psychoanalýzy, jež bývá označován jako egopsychologie. Navázala v něm na své předchůdce, zejména na Reného Spitze, Margaret Mahlerovou, Annu Freudovou a Heinze Hartmanna.\n\nRoku 1922 získala lékařský titul a poté působila jako pediatrička v univerzitní nemocnici v Heidelbergu. V Berlíně se seznámila s psychoanalýzou a vstoupila do Berlínského psychoanalytického institutu. Analýzu absolvovala u Otto Fenichela. Po nástupu nacistů z Německa odešla. Vrátila se však zpět, aby hájila jednoho svého pacienta, kterého nacisté uvěznili. Nakonec gestapo zatklo i ji, protože odmítla podat informace o politických aktivitách svých pacientů. Jelikož trpěla silným diabetem, byla roku 1938 během výkonu trestu převezena do nemocnice v Lipsku. Během pobytu v nemocnici uprchla a emigrovala do Československa. Brzy pak odjela do USA a žila do konce života v New Yorku.\n\nJacobsonová přeformulovala Freudovu koncepci pudu. Ten je pro ni pouze jistým potenciálem, bez jakékoli tendence. Svou tvářnost pud podle Jacobsonové získává až v kontextu raných vztahů dítěte, především pak k matce. Zkušenost dítěte se štěpí na dobrou a zlou, libido se pozvolna rodí kolem dobré zkušenosti, agrese kolem zlé (frustrující). Poměry mezi nimi neurčí podle Jacobsonové jen péče matky, ale i vrozené dispozice ke snášení frustrace. Touto koncepcí Jacobsonová především odmítla Freudovu tezi o existenci primárního masochismu, který má vnitřní psychický zdroj (pud smrti).\n\nJá se podle Jacobsonové rodí z prvotních sebeobrazů (používá se též pojmu self-reprezentace) a obrazů objektů (matky) - dobré já, špatné já, dobrá matka, špatná matka -, které se rovněž uskupují kolem dobré a špatné zkušenosti. V prvním půl roce jsou obrazy sebe i matky smíšené, po půl roce začne dítě být schopno sebe od matky odlišit a odseparuje i vnitřní obraz sebe sama od vnitřního obrazu matky. V další fázi se musí sloučit obrazy dobrého a špatného já, i dobré a špatné matky, dítě musí pochopit, že je jen jedna matka a jedno já. Při tom dochází k mísení pocitů lásky a nenávisti (Melanie Kleinová tomu říkala depresivní pozice). S tím se rodí schopnost být zklamán objektem, aniž by musel být přestat milován, či snášet svůj vztek bez vnitřního zdevastování a pocitů bezcennosti sebe.\n\nJacobsonová přeformulovala i Freudův koncept Superega (Nadjá). Zrod Superega pro ni není svázán s oidipovským komplexem, ale jde o dlouhodobý proces, během nějž jsou zvnitřňovány všechny vymezují zkušenosti s vnějším prostředím, především mateřské zákazy a omezení. I jiné vlastnosti já získává podle Jacobsonové tak, že internalizuje rysy objektů a činí je součásti sebeobrazu.\n\nJacobsonová též tvrdila, že základní lidskou touhou je touha po (znovu)splynutí (původně s matkou), která přetrvá po celý život a je realizována například při pohlavním styku. K jejímu bezpečnému prožití je ovšem potřeba, aby jedinec měl vybudovány jasné hranice svého Ega. Pokud nemá, touha po splynutí se pro něj stává hrozivým nebezpečím (hraniční porucha), hrozbou ztráty vlastní nezávislé existence, na což takový jedinec reaguje agresí, jíž si snaží nezávislost uhájit.\n\nZabývala se též depresí, kterou chápala jako rozpor mezi self-reprezentací a tzv. ego-ideálem.\n\n"}
{"id": "593612", "url": "https://cs.wikipedia.org/wiki?curid=593612", "title": "Multiplikativní funkce", "text": "Multiplikativní funkce\n\nMultiplikativní funkce je v teorii čísel označení takových aritmetických funkcí formula_1, které splňují:\n\nMultiplikativní jsou mnohé z významných funkcí teorie čísel, například:\n"}
{"id": "593613", "url": "https://cs.wikipedia.org/wiki?curid=593613", "title": "Roy Schafer", "text": "Roy Schafer\n\nRoy Schafer (14. prosince 1922, New York, USA – 5. srpna 2018) byl americký psychoanalytik, který klasický psychoanalytický pohled zkombinoval s wittgensteinovskou filozofií a hermeneutikou. Byl žákem Davida Rapaporta. V centru Schaferova přístupu jsou pojmy „činitel“ a „vyprávění“.\n\nV knize \"Nový jazyk psychoanalýzy\" z roku 1976, inspirované filozofií Ludwiga Wittgensteina, Schafer vyjádřil své přesvědčení, že je nutné změnit způsob vyjadřování v psychoanalýze. Nejprve polemizoval zejména s britskou psychoanalýzou (Kleinová na straně jedné, Winnicott a jiní objektní teoretici na straně druhé), která za činitele psychiky označovala rozličné vnitřní objekty (\"prs\" apod.), ale nakonec Schafer dospěl k přesvědčení, že chyba je už u Freuda, který svým jazykem nebyl schopen postihnout revoluční podstatu své vlastní terapeutické metody. Jejím jádrem podle Schafera je, že pacient na základě uhrančivých interpretací analytika (bez ohledu na jejich legitimitu) pozvolna přijme předpoklad, že on sám je činitelem toho, co ho děsí a trápí, že je sám tvůrcem svého utrpení, že si ho ve skrytu duše přeje. Přijetí této pozice pacientovi umožní se skutečně tvůrcem a činitelem stát a z této pozice přeformátovat svůj život. To bylo podle Schafera podstatou psychoanalytické situace již u Freuda, ale jeho jazyk zůstal věrný mechanistickým metaforám 19. století a hovořil proto o různých neosobních silách psychiky (pud, Ono, Nadjá apod.). Podle Schafera je Freudův jazyk neurotický, infantilní a uvězněný v analogii psýcha-tělo.\n\nV pozdějších pracích (\"The analytic attitude\", \"Retelling a life\") Schafer dospěl k přesvědčení, že psychoanalýza potřebuje také poopravit skloubením s hermeneutikou. Freudův pojem \"psychická síla\" je podle Schafera nevhodný, protože psýcha je především diskurzivní kategorie, je ustavována a organizována vyprávěním. Člověk je člověkem, jen když je činitelem svého života, a činitelem je jen tehdy, když je vypravěčem příběhů. Cílem psychoanalytické terapie tak není nalézt skryté motivy, ale skrze toto hledání převyprávět svůj život a připsat tak bolestným skutečnostem význam, čímž nad nimi činitel získá kontrolu a může je přijmout.\n\n"}
{"id": "593614", "url": "https://cs.wikipedia.org/wiki?curid=593614", "title": "Seznam skladeb produkovaných R. Kellym", "text": "Seznam skladeb produkovaných R. Kellym\n\nToto je článek obsahující produkované písně R&B zpěvákem a hudebním producentem R. Kellym. \n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "593615", "url": "https://cs.wikipedia.org/wiki?curid=593615", "title": "Hans Loewald", "text": "Hans Loewald\n\nHans Loewald (19. ledna 1906 – 9. ledna 1993) byl americký psychoanalytik, který v americké psychoanalýze (a obecně v anglosaském prostředí) rozvíjel řadu motivů, které ve frankofonním světě přinášel Jacques Lacan (francouzská psychoanalýza se vždy vyvíjela zcela nezávisle na americko-britské). Především zdůraznil roli jazyka ve vývoji dítěte i v psychoanalytické situaci. Bývá někdy zařazován k egopsychologii, ale ovlivnilo ho i studium filozofie u Martina Heideggera, stejně jako spolupráce s Harry Stack Sullivanem.\n\nLoewald přijal Freudovy pojmy \"primární proces\" a \"sekundární proces\", ale zcela je reformuloval. Vztáhl je k jazyku. Za primární proces označil předjazykovou zkušenost dítěte, která je podle něj plná, smyslová, tělesná. Za sekundární proces označil zkušenost zprostředkovanou jazykem. Ta je abstraktní. Sekundární proces je nevyhnutelný, má-li člověk dospět a stát se sociální bytostí, ale tento proces musí být podle Loewalda spojen s primárním, jinak dochází s psychické nemoci. Neuróza, psychóza i schizofrenie jsou podle Loewalda definovatelné jako jazyková abstrakce, která se plně odtrhla od smyslové, hutné zkušenosti, z níž vyrostla. Jako rozštěp mezi smyslovým a abstraktním. Tato koncepce připomíná Lacanovo pojetí imaginárního a symbolického a jeho pojetí kastrace.\n\nLoewald byl velmi ovlivněn Sullivanem ve svém pojetí pudovosti. Nechápal pud jako nezávislou sílu v lidské mysli, ale jako výsledek interakce dítěte s okolím. Stejně Loewald nevěřil v apriorně existující Self (i v tom se shodoval s Lacanem). Podle Loewalda je totálním tvůrcem dětského Self i dětských pudů matka. Její představa o svém dítěti a její senzuální prožívání svého dítěte v Loewaldově představě zcela naformuje jeho vnitřní svět. Touto představou Loewald, podobně jako Heinz Kohut, zcela opustil freudismus, nicméně sám sebe (na rozdíl od Kohuta a stejně jako Lacan) nadále označoval za freudiána, neboť tvrdil, že toto pojetí pudu je hlavním obsahem Freudovy práce \"Mimo princip slasti\" z roku 1920.\n\nLoewald rovněž hovořil o tzv. \"integrační zkušenosti\" jako klíčovém a neustále se opakujícím vývojovém momentu. Podle Loewalda se psýcha vyvíjí tak, že má tendenci k dezorganizaci, jejímž smyslem je reorganizovat se na vyšší úrovni. Tímto mechanismem Loewald popsal všechny klíčové vývojové momenty, včetně Freudova Oidipovského komplexu. Jeho jedinečnost ve vývoji vychází z toho, že v se v něm dítě definitivně naučí existovat separovaně, jako jedinečná bytost, což vede ke schopnosti tvořit vlastní zkušenost, nést odpovědnost, ale také cítit vinu. Odtud \"oidipovská vina za přání zabít otce\".\n\n"}
{"id": "593618", "url": "https://cs.wikipedia.org/wiki?curid=593618", "title": "Žlutá žurnalistika", "text": "Žlutá žurnalistika\n\nŽlutá žurnalistika () je jedno z označení pro bulvární tisk a nepříliš etické novinářské postupy. Žlutou žurnalistiku charakterizuje orientace na senzace, skandály a zločin. Žlutá žurnalistika, včetně fake news, se vyskytuje již několik století.\n\nOznačení se používá především v anglosaském světě. Vzniklo na konci 19. století, v souvislosti s komiksem \"Yellow Kid\", který původně vycházel v deníku Josepha Pulitzera New York World. Výroba žluté barvy v novinách (i barev obecně) byla tehdy velice obtížná a nákladná, a tak se komiks stal velmi populárním. Ještě více ho proslavilo, když kreslíře komiksu Richarda Outcaulta přeplatil Pulitzerův hlavní konkurent, vydavatel bulvárního deníku New York Journal William Randolph Hearst, a seriál o „žlutém klukovi“ začal vycházet u něj. Pulitzer proti němu nasadil komiks \"Red Kid\" (Červený kluk), ale ten si již takovou oblibu nezískal. Kvůli vzájemnému soupeření nabýval obsah novin i na senzacechtivosti.\n\n"}
{"id": "593619", "url": "https://cs.wikipedia.org/wiki?curid=593619", "title": "Nealkoholické pivo", "text": "Nealkoholické pivo\n\nNealkoholické pivo je označení kvašeného nápoje z obilného sladu s nízkým nebo žádným obsahem alkoholu. \n\nVe světě přitom nepanuje jednota v pojmenování tohoto druhu piva ani ve stanovení hranice mezi pivem alkoholickým a nealkoholickým. Např. v USA se používá označení \"non-alcoholic beer\", v EU \"alcohol-free beer\", v obou případech však nápoj může obsahovat až 0,5 % alkoholu, a přesto smí být nazýván nealkoholickým. Ve Velké Británii se jako \"no alcohol\" nebo \"alcohol-free\" označují pouze piva s obsahem alkoholu menším než 0,05 %. Piva s objemovým procentem alkoholu v rozmezí 0,05 % – 0,5 % nesou označení \"dealcoholised\". V islámských zemích se naopak důsledně požaduje, aby nealkoholická piva neobsahovala vůbec žádný alkohol.\n\nV České republice platí evropský úzus a jako nealkoholické pivo může být označen sladový nápoj s obsahem alkoholu menším než 0,5 % obj. Vedle korektního \"nealkoholického piva\" se lze setkat také se zkráceným pojmenováním \"nealko pivo\" či s názvy vzniklými synekdochickým přenesením jmen značek (\"Pito\", \"Birell\") na všechny nápoje tohoto druhu (\"pito\", \"birell\").\n\nK prvním pokusům o výrobu nealkoholického piva došlo po druhé světové válce ve Švýcarsku a Německu. Na otázku, jak zpřístupnit oblíbený nápoj i těm, kteří z nějakého důvodu nemohou či nechtějí pít alkohol, měli technologové té doby vesměs stejnou odpověď: odstraněním alkoholu z tradičního (tj. alkoholického) piva.\n\nJednou z prvních metod, která se k tomuto účelu začala používat, byla tzv. vakuová destilace. Od té doby se inventář postupů používaných při výrobě nealkoholického piva značně rozšířil, stejně jako počet jeho spotřebitelů.\n\nVětšina současných pivovarnických společností má ve svém produktovém portfoliu nějaký nápoj na pivní bázi s minimálním obsahem alkoholu a často také jedinečnou (ve větší či menší míře utajovanou) technologii, kterou při jeho výrobě používá.\n\nZpůsobů, jimiž lze vyrobit nealkoholické pivo, existuje velký počet. Obecně vzato je však lze rozdělit na dva hlavní typy: buď se odstraňuje alkohol z piva vyrobeného tradiční cestou, nebo se už na samém počátku zvolí technologie, která vzniku většího množství alkoholu zabrání. \n\nK metodám prvního typu patří například různé způsoby destilace (obvykle vakuové, kdy alkohol je odpařován za sníženého tlaku), reverzní \"osmóza\" (pivo je vháněno na speciální membránu, přes niž projdou pouze molekuly ethanolu a vody, kterou je posléze třeba do piva doplnit) či \"dialýza\" (alkohol je z piva odváděn na principu rozdílné koncentrace prostředí). \n\nMezi výrobní postupy druhého typu se řadí kvašení sladiny s nízkým obsahem sacharidů, míchání piva s nezkvašenou sladinou či mladinou (de facto „ředění“ nezkvašeným pivem), imobilizace (doslova „znehybnění“) kvasinek, které pak nemohou produkovat ethanol ve stejné míře jako při výrobě normálních piv, nebo konečně využití kvasinek speciálních, které už samy o sobě vytvářejí pouze nepatrné množství alkoholu.\n\nBěhem sedmdesátých let i pivovarníci v tehdejším Československu začali vyvíjet nápoj na bázi piva, vhodný pro řidiče motorových vozidel. Vzniklo legendární Pito, jehož jméno vzniklo spojením první a poslední slabiky slov PIvo a auTO (což však zároveň vedlo k posměšnému lidovému pojmenování tohoto moku, vyráběného v dnes již zrušeném Mosteckém pivovaru). Pito se vyrábělo metodou řízeného kvašení spočívající v tom, že kvasný proces byl přerušen už v rané fázi, takže při něm vzniklo jen zanedbatelné množství alkoholu. Dodnes (2020) se tak vyrábí většina nealkoholických piv v České republice. \n\nDomácí spotřeba nealkoholického piva od roku 1989 výrazně stoupla a stejně tak došlo i k velké proměně trhu, pokud jde o počet nabízených značek – jak zahraničních, tak tuzemských. Zatímco centrálně plánované československé hospodářství se mohlo pochlubit pouze Pitem, dvacet let po sametové revoluci nealkoholické pivo vaří přibližně 25 českých pivovarů, přičemž některé z nich vyrábějí i několik nealkoholických nápojů pivního typu zároveň. \n\nV roce 2009 přesáhl celostátní výstav nealkoholického piva 600 000 hektolitrů a uvádí se, že od roku 2000 jde o nárůst produkce až pětinásobný. Největší podíl na domácím trhu má dlouhodobě Radegast Birell společnosti Plzeňský Prazdroj a.s. – v roce 2009 to bylo 60 %. K relativně novým trendům patří rozšíření točených nealkoholických piv do restaurací nebo vytváření různých chuťových variant známých značek (Bernard Višeň, Bernard Švestka, Birell Polotmavý).\n\n"}
{"id": "593620", "url": "https://cs.wikipedia.org/wiki?curid=593620", "title": "Preferované čtení", "text": "Preferované čtení\n\nPrefererované čtení (v angl.orig. \"prefered reading\") je pojem, který do mediálních a kulturálních studií vnesl Stuart Hall, jeden z nejdůležitějších představitelů tzv. Birminghamské školy. Preferované čtení definujeme dvěma způsoby: jako význam, který do textu (v širokém slova smyslu, Hall míní i televizní a jiné mediální obsahy) vkládá autor, plus techniky tvorby textu, kterými se autor snaží u příjemce vynutit při dekódování právě tento autorský význam. \n\nDruhá definice preferovaného čtení souvisí s tím, že Hall zkoumal především masově-mediální produkty (zejména televizní zpravodajství), které mají zvláštní vazbu ke společenskému řádu a sdíleným hodnotám. Masově-mediální preferované čtení tedy Hall definuje jako sklon zabudovaný do textu, který se snaží čtenáře přimět, aby text interpretoval podle zájmů dominantních společenských vrstev a převládajících kulturních hodnot.\n\nS preferovaným čtením souvisí i Hallova komplexní \"teorie zakódování a dekódování\", jeden z nejvlivnějších konceptů mediálních studií, ale též další příbuzné pojmy jako polysémie textu (Roland Barthes), hegemonie (Antonio Gramsci), otevřený a uzavřený text (Umberto Eco), vepsaný čtenář (C. Sparks a M. Campell), interpelace, apelace a hailing (Louis Althusser), polyglotní a monoglotní text (Michail Bachtin), které popisují podobný mechanismus jako Hallův koncept. \n\n"}
{"id": "593621", "url": "https://cs.wikipedia.org/wiki?curid=593621", "title": "Autotransformátor", "text": "Autotransformátor\n\nAutotransformátor je transformátor, u kterého je pro primární i sekundární vinutí používána společná cívka – vinutí. Proto sekundární vinutí v podstatě odpadá a zůstává zde pouze jediné vinutí s odbočkou. \n\nNázev autotransformátor je v češtině i v angličtině odvozen od autoindukce (vlastní indukce v jediné cívce). \n\nZ mechanického hlediska jde o cívku na železném jádře s odbočkami pro primární a pro sekundární napětí. Společnou částí vinutí prochází jen rozdíl primárního a sekundárního proudu. Výhodou autotransformátoru proti transformátoru je, že při stejném výkonu má menší hmotnost železného jádra a menší hmotnost vinutí (mědi). Průřez jádra se volí jen podle výkonu průchozího (rozdílového), nikoli podle výkonu odebíraného. Nevýhodou autotransformátoru je, že nezajišťuje galvanické oddělení primárního a sekundárního obvodu (obě vinutí jsou spojena), což však u výslovně síťových spotřebičů většinou nevadí. \n\nRegulační autotransformátor (též variak) umožňuje plynulé nastavení sekundárního napětí. Obvykle se k tomu používá prstencové železné jádro (toroid), takže odbočka sekundárního vinutí může být realizována pomocí pohyblivého otočného jezdce (sběrače), obvykle vyrobeného z grafitu. Poloha jezdce určuje velikost sekundárního napětí (obdoba jezdce u drátových potenciometrů).\n\nV principu se autotransformátor chová jako indukční dělič napětí. Společná část vinutí je zatížená (zapojená paralelně k zátěži) a rozdílová část vinutí je zapojená sériově.\n\nPrůchozí výkon:\n\nformula_1\n\nkde P je průchozí výkon, U je sekundární napětí, I je proud odbočky („sekundární“ proud), U je primární napětí a I je primární proud.\n\nPrimární proud:\n\nformula_2\n\nSekundární proud:\n\nformula_3\n\nProud procházející společným vinutím:\n\nformula_4\n\nProud rozdílové části vinutí\n\nformula_5 \n\nformula_6\nNapětí rozdílového vinutí:\n\nformula_7\n\nTransformátorem přenášený výkon (též vnitřní nebo typový výkon):\n\nformula_8\n\nkde P je příkon.\n\nPro autotransformátor můžeme volit větší proudovou hustotu ve vinutí, např. J = 3 až 3,2 A/mm.\n\nPrůměr vodiče společné části:\n\nformula_9\n\nPrůměr vodiče primární (rozdílové) části:\n\nformula_10\n\nAutotransformátory často najdeme jako regulovatelné zdroje střídavého napětí v elektrických laboratořích. Používá se také v trakčních kolejových vozidlech (elektrické lokomotivy), kde je hlavní výhodou menší hmotnost autotransformátoru.\n"}
{"id": "593622", "url": "https://cs.wikipedia.org/wiki?curid=593622", "title": "Zpravodajské hodnoty", "text": "Zpravodajské hodnoty\n\nZpravodajské hodnoty (v angl.orig. \"news values\") je pojem, který jako první použil Walter Lippmann ve své slavné knize \"Public Opinion\" z roku 1922, a který se od té doby stal jedním z klíčových konceptů mediálních studií. Zpravodajské hodnoty jsou znaky, které rozhodují o tom, zda se událost promění ve zprávu masových médií, a zda je zpráva zařazena do zpravodajství mainstreamových médií.\n\nWalter Lippmann byl prvním člověkem, který definoval zpravodajské hodnoty. Stalo se tak v roce 1922, kde o nich pojednával v publikaci \"Public Opinion\". Celkem jich je pět a ty značí, jaké události v moderní společnosti se stanou zprávou:\n\n\n\n\n\n\nAsi nejvlivnější studii zpravodajských hodnot představili norští badatelé Johan Galtung a Marie Rugeová roku 1965, kteří analyzovali strukturu norského zahraničního zpravodajství (jejich zpravodajské hodnoty se tedy plně nevztahují na každý typ zpravodajství a většina studií o news values se dodnes včleněna do diskuse o zastoupení různých zemí ve zpravodajství globálních i lokálních médií). Určili dvanáct faktorů, které v součinnosti s novinářskou rutinou předurčují událost ke zpravodajskému zpracování:\n\n\n\n\n\n\n\n\n\n\n\n\n\nGaltung a Rugeová zároveň definovali \"hypotézu aditivity\" a \"hypotézu komplementarity\". Hypotéza aditivity říká, že čím více se uvedených faktorů u jedné zprávy sejde, tím větší je pravděpodnost, že se stane zprávou. Hypotéza komplementarity pak, že pokud události některý z uvedených faktorů chybí, musí být jiný faktor naopak naddimenzován, aby se událost proměnila ve zprávu.\n\nKarl Erik Rosengren přišel roku 1970 se studií, v níž otevřeně polemizoval se závěry Galtunga a Rugeové. Zkoumal zpravodajství o 272 parlamentních volbách v letech 1961 – 70 v denících Times (Spojené království), Neues Deutschland (NDR) a Dagens Nyheter (Švédsko). Dospěl přitom k přesvědčení, že zdaleka rozhodujícím faktorem je ekonomika, zejména intenzita vzájemného obchodu mezi zeměmi – čím větší je obchodní výměna mezi zeměmi, tím větší je pravděpodobnost, že se zpráva o jedné zemi dostane do zpravodajství v druhé zemi.\n\nJürgen Wilke přinesl roku 1984 studii, která za zdaleka nejdůležitější zpravodajské hodnoty označil:\n\n\n\n\nNegativitě se Wilke specificky věnoval a vysvětlil, proč je pro média tak klíčovým faktorem:\n\n\n\n\n\nWesterstahl vymezuje pět zpravodajských hodnot:\n\nKUNCZIK, Michael: \"Základy masové komunikace\", Praha, Karolinum 1995. ISBN 80-7184-134-X\n\n"}
{"id": "593625", "url": "https://cs.wikipedia.org/wiki?curid=593625", "title": "Komplexní a simplexní komunikát", "text": "Komplexní a simplexní komunikát\n\nKomplexní a simplexní komunikát je pojem užívaný v sémiotice a v oborech, které sémiotiku používají pro studium svých předmětů (zejména literární věda, mediální studia, kulturální studia). Komunikát je výsledek komunikační události, který se skládá z kódu, komunikátorova obsahu a adresátovy interpretace. Nejčastějším sémiotickým kódem je přirozený jazyk, ale v masových médiích jsou komunikáty doplněny většinou ještě kódem obrazovým či hudebním. Komunikát složený z jediného kódu se nazývá simplexní, komunikát složený ze dvou a více kódů je komplexní.\n\nVýstavba komplexního komunikátu se musí podřizovat třem organizačním principům:\n\n\n\n\nJestliže není při výstavbě komunikátu dodržen některý z těchto principů, hrozí, že komunikace se zhroutí a adresát odmítne interpretovat (vnímat, komunikovat).\n\n"}
{"id": "593626", "url": "https://cs.wikipedia.org/wiki?curid=593626", "title": "Birell", "text": "Birell\n\nBirell je českou značkou nealkoholického piva vyráběnou v pivovarech Radegast a Šariš mezinárodní pivovarské skupiny Asahi. Birell obsahuje 0,49 % objemového množství alkoholu, přičemž hranice obsahu alkoholu pro nealkoholická piva je podle českých zákonů 0,5 % celkového objemu. Jeho prodej nezletilým osobám je tudíž v ČR povolen. Vyznačuje se charakteristickými vlastnostmi českých ležáků – výraznou hořkostí, pěnivostí i absencí cizích (nesladových) chutí a vůní.\n\nHistorie Birellu se začala psát v roce 1991, kdy pracovníci nošovického pivovaru Radegast navázali kontakt s curyšským pivovarem Hürlimann. Od svých švýcarských kolegů převzali čeští pivovarníci technologii výroby nealkoholického piva, kterou přizpůsobili domácím podmínkám a potřebám tuzemských konzumentů. První várka Birellu byla v Nošovicích (okres Frýdek-Místek) uvařena v roce 1992. Postupně se Birell stal nejvýznamnější domácí značkou nealkoholického piva, jak co do objemu výroby, tak pokud jde o podíl na trhu. Stránky Birellu uvádějí, že úhrnný roční výstav činí 200 000 hektolitrů, a to je zhruba jedna třetina roční produkce celé České republiky. Z hlediska domácí spotřeby je hegemonie Birellu ještě markantnější: patří mu dvě třetiny českého trhu. V roce 2010 byla uvedena na trh nová varianta Birellu nazvaná Birell Polotmavý.\n\nPři výrobě Birellu se používají klasické pivovarské suroviny – voda, chmel a ječmen. Voda je čerpána z přehradní nádrže Morávka. Ječmen se zpracovává ve sladovně Pivovaru Radegast. Vyrábí se zde výhradně světlý slad plzeňského typu. Chmel se používá domácí, zejména z žatecké a ústecké oblasti. Do pivovaru se dostává jednak ve formě chmelových pelet lisovaných z rozemletého dehydratovaného chmele, díky nimž Birell získává tradiční pivní aroma, jednak v podobě chmelového extraktu, který pivo obohacuje o hořké kyseliny a vonné látky.\n\nNízkého obsahu alkoholu v Birellu je docíleno využitím speciálně vyšlechtěných kvasinek, které vyprodukují velmi málo etanolu i v případě, že kvasný proces probíhá stejně dlouhou dobu jako při výrobě alkoholických ležáků. Díky tomu si Birell uchovává některé důležité vlastnosti tradičních českých piv.\n\nV roce 2008 získalo pivo Birell první místo v soutěži World Beer Cup.\n\n"}
{"id": "593630", "url": "https://cs.wikipedia.org/wiki?curid=593630", "title": "Netimer", "text": "Netimer\n\nNetimer (litevsky) \"Netimeras\") byl místní vládce některého z kmene Baltů, nejspíše Jotvingů, který má souvislost s misí svatého Bruna v roce 1009. Netimer spolu s 300 svými poddanými a ještě s jejich rodinnými příslušníky přijal křesťanství. Jeho další osud není znám. \n\nNetimerův bratr Zebeden nechal misionáře stít a povraždil skoro celý jeho průvod. \n\n"}
{"id": "593631", "url": "https://cs.wikipedia.org/wiki?curid=593631", "title": "Maskult a midkult", "text": "Maskult a midkult\n\nMaskult a midkult jsou pojmy, které do studia médií a kultury vnesl literární kritik Dwight Macdonald ve své práci \"Against the American Grain\", která vyšla roku 1962. Oběma pojmy Macdonald označuje pokleslé kulturní formy.\n\nZhruba do roku 1750 existovala podle Macdonalda jen kultura lidová (\"folk culture\") v opozici ke kultuře vysoké (\"high culture\"). V moderní éře začal přirozenou lidovou kulturu (pohádky, tance, lidové písně) nahrazovat tzv. maskult (pojem masová kultura by byl podle Macdonalda \"Contradictio in adjecto\"), který se od lidové kultury liší tím, že nevzniká zdola, ale je pro lidové masy připravován průmyslově shora, inženýry zábavy. Taková kultura ztrácí autenticitu, je uniformní, homogenizovaná, nízká a repetitivní (neustále opakuje dokola osvědčené vzorce). Uvnitř maskultu vládne jediný organizační princip: tzv. slučovací poměr, který vede k tomu, že všechny elementy jsou postaveny na roveň, ztrácí se hierarchičnost a schopnost rozlišení „vysokého“ a „nízkého“, důležitého a nedůležitého.\n\nZa ještě nebezpečnější označil Macdonald tzv. midkult (z anglického \"middle culture\"). Ten vzniká stejně jako maskult, ale připomíná produkty dávné vysoké kultury, snaží se je napodobit a dodat si tak vážnosti. S podobnou koncepcí přišla Hannah Arendtová ve své knize \"Krize kultury\". I Arendtová se domnívá, že masová kultura se začala vysokou kulturou stravovat, začala ji tunelovat, upravovat pro své potřeby a tím nakonec banalizovat. \n\n\n"}
{"id": "593634", "url": "https://cs.wikipedia.org/wiki?curid=593634", "title": "Granma", "text": "Granma\n\nGranma má více významů:\n\n"}
{"id": "593635", "url": "https://cs.wikipedia.org/wiki?curid=593635", "title": "Hawker Siddeley Harrier", "text": "Hawker Siddeley Harrier\n\nHawker Siddeley Harrier, hovorově také známý jako „Harrier Jump Jet“, byl vyvinut v 60. letech 20. století a tvořil první generaci rodiny letounů Harrier. Byl to první operačně způsobilý bitevní letoun pro blízkou leteckou podporu a průzkum se schopností vertikálního vzletu nebo vzletu na krátké dráze a vertikálního přistání (V/STOL) a jediný skutečně úspěšný V/STOL letoun ze všech návrhů, které v té době vznikaly. Harrier byl odvozen od zkušebního letounu Hawker Siddeley Kestrel poté, co byl zrušen projekt pokročilejšího nadzvukového letounu se svislým startem Hawker Siddeley P.1154. Britské královské letectvo (dále jen RAF) objednalo letouny Harrier na konci 60. let 20. století. Letoun byl vyvážen do Spojených států pod označením AV-8A Harrier, kde sloužil u námořní pěchoty Spojených států amerických (dále jen USMC).\n\nRAF umístilo množství svých Harrierů v Západním Německu, aby čelily případnému útoku za strany Sovětského svazu. Unikátní schopnosti letounů by v takovém případě dovolily RAF rychle rozptýlit tyto letouny z ohrožených letecký základen. Americká námořní pěchota používala své Harriery k blízké letecké podpoře pozemních jednotek, přičemž působily z výsadkových plavidel nebo pokud to bylo potřeba, z předsunutých základen. Schopnost Harrierů působit s minimálním pozemním vybavením a z velmi krátkých rozjezdových drah, umožnilo jejich nasazení v oblastech, které byly jinak pro letadla s pevnými křídly nedostupné. Harriery byly však i terčem kritiky pro poměrně značné množství nehod a časově náročnou údržbu.\n\nV 70. letech 20. století byl z Harrieru vyvinut námořní letoun British Aerospace Sea Harrier pro službu na britských letadlových lodích třídy \"Invincible\". Sea Harriery a Harriery bojovaly v roce 1982 ve válce o Falklandské ostrovy, kde se letouny prokázaly jako velice užitečné a univerzální. Sea Harriery Royal Navy prováděly hlavně obranu proti útočícím nepřátelským letounům, zatímco Harriery RAF se soustředily na pozemní cíle. Harriery byly později podstatně vylepšeny na Harriery druhé generace s označením AV-8B Harrier II a British Aerospace Harrier II. Vývoj a stavbu těchto letounů prováděly společně americká společnost McDonnell Douglas a britská společnost British Aerospace. Rodina pokrokových letounů Harrier a jejich motory Rolls-Royce Pegasus s polohovatelnými tryskami pro usměrňování tahu motoru vzbudily dlouhodobý a vážný zájem o V/STOL letouny.\n\nNávrh letounu Harrier byl odvozen od letounu Hawker P.1127. Před vývojem letounu P.1127 pracovala společnost na projektu náhrady letounu Hawker Hunter s označením Hawker P.1121. Práce však byly ukončeny v souvislosti s rozhodnutím britské vlády upřednostnit řízené střely oproti pilotovaným letounům. Tato politika vedla k ukončení i jiných slibných projektů. Hawker se proto okamžitě soustředil na vývoj letounu s kolmým startem i přistáním (VTOL), tedy letounu, který nepotřebuje žádnou ranvej. Navíc existoval požadavek \"Air Staff Requirement 345\" na V/STOL bitevní letoun pro RAF.\n\nPráce na letounu P.1127 byla zahájena v roce 1957, přičemž spolu těsně spolupracovaly společnost Hawker Aircraft (výrobce letounu) a Bristol Engine Company (výrobce motoru). Tato blízká spolupráce byla jedním z klíčových faktorů úspěšného vývoje Harrieru navzdory technickým problémům a politicky nepřátelskému prostředí. Na novém letounu byl použit nový převratný motor, který měl měnitelný vektor tahu, neboli dokázal měnit směr výtoku plynů z motoru. Tímto motorem byl dvouproudový motor Pegasus. První letoun P.1127 poprvé, i když upoután, vzlétnul v říjnu 1960.\n\nV roce 1961 Spojené království, Spojené státy americké a Západní Německo společně souhlasily s pořízením 9 vývojových letounů odvozených od P.1127, které sloužily k dalšímu hodnocení výkonu a potenciálu V/STOL letounů. Tyto letouny postavila společnost Hawker Siddeley a byly označeny názvem Kestrel FGA.1. Kestrel byl pouze vývojový letoun a motor Pegasus 5 dosahoval tahu jen 67 kN místo plánovaných 81 kN. Zkušební jednotka (\"Tripartite Evaluation Squadron\") měla 10 pilotů – po 4 ze Spojených států a Spojeného království a zbývající 2 z Německa. Kestrel poprvé vzlétnul 7. března 1964. Bylo provedeno celkem 960 zkušebních letů včetně 1 366 startů a přistání. Zkoušky byly ukončeny v listopadu 1965.\n\nVe stejné době, kdy byl vyvíjen letoun P.1127, společnost pracovala i na nadzvukové verzi P.1154. Tento projekt, i když v závěrečné fázi, byl však v roce 1965 zrušen. Po zrušení tohoto projektu RAF začalo uvažovat o jednoduché úpravě letounů Kestrel a vydalo požadavky \"ASR 384\" na V/STOL útočný letoun. Společnost Hawker Siddeley obdržela v roce 1965 objednávku na 6 předvýrobních letounů s označením P.1127 (RAF). První z nich poprvé vzlétl 31. srpna 1966. I když si byly všechny tři typy letounů vedoucích k Harrieru (P.1127, Kestrel a P.1127 (RAF)) vzhledově velice podobné, jednalo se ve skutečnosti o rozdílné letouny. Zatímco Kestrel se konstrukčně lišil od původního P.1127 asi z 50 %, P.1127 (RAF) musel být proti Kestrelu překonstruován z více než 90 %.\n\nPro úspěch letounu P.1127 (RAF) byl klíčový motor Pegasus 6 (Mk.101) s tahem 85 kN, na rozdíl od motoru Peagasus 5 letounů Kestrel s tahem 80 kN. Pro zlepšení nasávání vzduchu při nízkých rychlostech bylo kolem vstupních otvorů vzduchu umístěno 6 nasávacích dvířek. Jejich počet byl později zvýšen na 8. Také křídlo bylo překonstruováno, takže vnější balanční kolečka se již nenacházela na samém konci křídla. Pitotova trubice byla přemístěna ze svislé ocasní plochy na nos letounu. Vystřelovací sedadla Martin Baker Mk.6HA byla vyměněna za sedadla Mk.9 s charakteristikou „nula-nula“. Další změny se týkaly dosazení elektronických systémů, které byly původně vyvinuty pro letoun P.1154.\n\nPoslední letoun s číslem XV281 poprvé vzlétl v červenci 1967. Zkoušky byly natolik úspěšné, že již za několik měsíců byla vystavena objednávka na sériové letouny Harrier. Jeden z letounů P.1127 (RAF) se 10. dubna 1973 zřítil poblíž Dunsfoldu.\n\nObjednávka na 60 sériových letounů označených Harrier GR.1 byla vystavena na počátku roku 1967, po pádu jednoho z letounů (\"XV743\") byla zvýšena na 61 letounů. Harrier GR.1 vykonal svůj první let 28. prosince 1967. Letouny byly stavěny na dvou výrobních linkách, jedna v Kingstonu jihozápadně od Londýna a druhá na Dunsfold Aerodrome v Surrey. Počáteční zkoušky byly prováděny v Dunsfoldu.\n\nKdyž letouny GR.1 vstupovaly v roce 1970 do služby, nebyl k dispozici žádný dvoumístný stroj pro výcvik pilotů. Noví piloti museli projít důkladnou teoretickou přípravou a pak létali s Harrierem sami s instruktorem, který předával pokyny radiostanicí ze země nebo z doprovodného letounu Hunter. RAF si však uvědomovalo, že nákup dvoumístné verze je nutný. RAF však nechtělo jen dvoumístný cvičný stroj, ale plně bojeschopné letadlo, které bude v případě potřeby působit společně s letouny GR.1. Požadavek na letoun Harrier T.2 byl vydán v roce 1967. První letoun Harrier T.2 poprvé vzlétl 24. dubna 1969.\n\nDalší cvičnou verzí byl Harrier T.2A, který používal silnější motor Pegasus 10 (Mk.102). S příchodem motoru Pegasus 11 (Mk.103) se začalo uvažovat o dvoumístné verzi ekvivalentní verzi GR.3. Nová verze T.4 dostala na nos laserový dálkoměr a vyhledávač laserem ozařovaných cílů a pasivní systém varování před zaměřením radarem na ocas letounu. Několik letounů T.4 bylo přestavěno na verzi T.4A. Tato verze měla kvůli snížení hmotnosti demontovány laserové přístroje na přídi a pasivní varovací systém na ocase letounu. Malý počet letounů byl dále přestavěn na verzi T.4N a T.8, která nesla námořní vybavení a sloužila pro výcvik námořních pilotů letounů Sea Harrier.\n\nZkušenosti s provozem Harrierů GR.1 a vyvinutí nového silnějšího motoru Pegasus 11 (Mk.103) vedlo k vývoji nové verze s názvem Harrier GR.3. Tato verze byla vzhledově charakteristická dlouhým „nosem“, ve kterém bylo umístěno nové elektronické zařízení. Bylo vyrobeno 40 nových letounů, přičemž první z nich poprvé vzlétl 9. ledna 1976. Na nový standard bylo přestavěno i více než 60 letounů GR.1/GR.1A.\n\nO Harriery projevila zájem námořní pěchota Spojených států, která v nich viděla letoun schopný podpory jejich obojživelných operací. Bylo to trochu překvapivé, protože USMC se neúčastnila testování letounů Kestrel. Koncem 60. let 20. století začala britská a americká vláda jednat o výrobě Harrierů ve Spojených státech. Společnosti Hawker Siddeley a McDonnell Douglas uzavřely v roce 1969 partnerství, aby připravily americkou výrobu. Avšak kongresman Mendel Rivers a rozpočtový výbor sněmovny usoudili, že bude levnější vyrábět letouny AV-8A na již existujících výrobních linkách ve Spojeném království, a proto byly všechny letouny AV-8A Harrier nakoupeny u společnosti Hawker Siddeley. Námořní pěchota Spojených států amerických (USMC) obdržela 102 letounů AV-8A a 8 letounů TAV-8A mezi lety 1971 a 1976.\n\nNa počátku roku 1970 se společnost Hawker Siddeley rozhodla podpořit prodej Harrierů do zahraničí postavením předváděcího letounu s civilní registrací G-VTOL. Stavbu letounu financovala ze svých zdrojů. Jednalo se o nevojenský dvojmístný letoun odvozený od cvičného stroje Harrier T.2 s motorem Pegasus Mk.102 a později Peagasus Mk.103. Letoun nesl firemní označení Harrier T.Mk.52. Letoun měl většinu hlavních systémů shodných s vojenskými verzemi. Jako letoun s civilní registrací však musel nést i některé přístroje, které jsou typické pro civilní letouny. Letoun poprvé vzlétl 16. prosince 1971. Jeho první cesta vedla v roce 1972 na Střední východ, kde byl předváděn v Íránu, Kuvajtu a Abú Dhabí, kde měl letoun v poušti nehodu. Írán si letouny chtěl objednat, ale krátce nato došlo k pádu šáha a z obchodu sešlo.\n\nPoškozený letoun se vrátil do Dunsfoldu, kde byl opraven. Jeho další cesta vedla v tomtéž roce do Indie, kde byl v extrémních tropických podmínkách předváděn indickému námořnictvu. Obchod byl úspěšný, Indie si objednala letouny Sea Harrier. V následujících letech byl letoun předveden například v Brazílii a Itálii. Byl předveden i švýcarským a čínským letcům. Všude vzbuzoval značný zájem, ale obchody se nedařily, nebo byly zmařeny dalšími okolnostmi. Mimo předvádění byl letoun používán k vývoji (zkoušení taktiky „VIFF“ a „odrazového můstku“) a ke cvičným účelům (výcvik indických pilotů).\n\nPo válce na Falklandách zkoušela na letounu G-VTOL společnost British Aerospace tzv. „\"Skyhook\"“, což byla nová technika jak provozovat Harriery na menších lodích. Skyhook by umožnil vzlety a přistání Harrierů z menších lodí pomocí jeřábu, který by držel letoun ve vzduchu. Systém byl uveden na trh pro zahraniční zájemce, a dokonce se spekulovalo, že by Skyhook mohl být namontován na velké ponorky, ale nakonec o tento systém nebyl zájem. Letoun G-VTOL byl s konečnou platností vyřazen a uskladněn v únoru 1986. Byl zachován jako muzejní exponát.\n\nHarriery byly typicky používány jako bitevní letouny pro útoky na pozemní cíle a jako průzkumné letouny (označení GR znamená: Ground attack neboli „pozemní útok“ a Reconnaissance neboli „průzkum“), ačkoliv jejich manévrovací schopnosti jim umožňovaly efektivně bojovat na krátkou vzdálenost i s jinými letouny. Harrier GR.1 byl poháněn jedním dvouproudovým motorem Pegasus 6 (Mk.101) umístěným v trupu letounu. Později vyrobené letouny byly poháněny výkonnějším motorem Pegasus 10 (Mk.102) nesly označení GR.1A. Vstup vzduchu do motoru zajišťovaly dva vstupní otvory na bocích trupu. Kolem vstupů vzduchu bylo umístěno po osmi nasávacích dvířek, aby bylo dosaženo dostatečného průtoku vzduchu i při malých rychlostech. Výstup z motoru zajišťovaly čtyři polohovatelné trysky – dvě vpředu a dvě vzadu. Na přídi, zádi a na křídlech byly umístěny 4 malé trysky pro vyvažování letounu při vertikálním letu. Podvozek letounu se skládal z příďové podvozkové nohy a za ním umístěného hlavního podvozku, který byl zatahovatelný do trupu letounu. Na každém křídle bylo umístěno balanční kolečko pro udržení rovnováhy letounu. Harrier byl vybaven čtveřicí závěsů pod křídly a trojicí závěsů pod trupem pro nesení rozličné výstroje a přídavných nádrží. Dva závěsy pod trupem byly určeny pro dva kontejnery s leteckými kanóny ADEN ráže 30 mm. Vnitřní závěsy pod křídlem mohly být osazeny přídavnými palivovými nádržemi.\nHarriery GR.1 také dostaly vylepšenou avioniku, která nahradila základní systémy letounů Kestrel. Byl nainstalován útočný navigační systém zahrnující inerciální navigační systém. Údaje pilot dostával prostřednictvím průhledového displeje (HUD) a systémem pohyblivé mapy. Letoun nesl kameru F.95, která mu dávala základní průzkumné vlastnosti. Tyto vlastnosti mohly být rozšířeny přidáním kontejneru s průzkumným vybavením na závěs pod trupem.\n\nSpolečnost Hawker Siddeley však vyráběla i cvičnou dvoumístnou variantu T.2. Jelikož bylo vyloučeno umístění sedadel vedle sebe, bylo zvoleno tandemové uspořádání, přičemž druhé sedadlo bylo umístěno v prodloužené přídi letounu. Zadní sedadlo bylo oproti přednímu vyvýšeno, což umožňovalo výborný výhled i ze zadního sedadla. Překryt kokpitu měl uvnitř přepážku, která oddělovala oba kokpity, přičemž zadní kokpit měl vlastní HUD displej. Kvůli své velikosti byl překryt kokpitu rozdělen na dvě části a na rozdíl od jednomístné verze se odklápěl na pravou stranu. Překryt jednomístného kokpitu se odsouval dozadu. Aby došlo k vyvážení letounu musela být upravena záď letounu včetně ocasních ploch. Tato verze měla oproti verzi GR.1 o 635 kg vyšší hmotnost. Letoun mohl létat jen s jedním pilotem v předním kokpitu bez nutnosti upravovat vyvážení na ocasní části letounu. Oba kokpity měly zdvojené řízení i letové přístroje vyjma pohyblivé mapy. Letoun byl poháněn stejným motorem Pegasus 6 jako verze GR.1.\n\nVývozní verze letounu používaná USMC nesla označení AV-8A Harrier a byla velice podobná britské verzi Harrier GR.1. Změny spočívaly hlavně v odstranění všech komponentů s obsahem hořčíku, které v mořském prostředí rychle korodovaly, použití americké radiostanice a systém IFF (identifikace přítel-nepřítel). Navíc byly vnější závěsy, na rozdíl od většiny letounů RAF, uzpůsobeny pro vypouštění teplem naváděných střel vzduch-vzduch AIM-9 Sidewinder pro sebeobranu letounu. Většina letounů AV-8A byla dodána s výkonnějším motorem Pegasus 11 (Mk.103), který byl použit na verzi GR.3 a jen malá část letounů měla motory Pegasus 10 (Mk.102) používaných na verzi GR.1A. Američané a Španělé cvičili na dvojmístných strojích TAV-8A a TAV-8S, které byly velice podobné verzi T.4.\n\nVšechny letouny RAF GR.1 a první letouny AV-8A byly osazeny inerciálním navigačním a útočným vybavením Ferranti FE541, ale u Harrierů USMC bylo posléze nahrazeno jednodušším počítačem pro řízení palby pro rychlejší ovládání. Vystřelovací sedadla Martin-Baker byla u amerických strojů nahrazena sedadly Stencel SEU-3A. RAF po čase vylepšilo své letouny GR.1 na verzi GR.3, která měla vylepšené senzory, na nos letounu namontovaný laserový dálkoměr a zaměřovač, systémy pro elektronické rušení (ECM) a vylepšený motor Pegasus Mk 103. Na ocasní část byl dosazen pasivní systém varování před zaměření radarem. Získané informace byly zpracovávány balistickým počítačem a zobrazovány na průhledovém displeji. To vedlo k podstatnému zvýšení přesnosti zásahů pozemních cílů. Pasivní systém varování pak akusticky varoval pilota před zaměřením nepřátelským radarem. Letouny posléze dostaly i zařízení pro vypouštění klamných cílů a světlic.\n\nBěhem vývoje druhé generace letounů pod označením AV-8B bylo zjištěno, že stávající letouny by šly lehce upravit na podstatně vylepšený letoun. Proto USMC vylepšila své letouny AV-8A na verzi AV-8C. Tyto letouny měly nainstalované elektronické rušičky (EMC), přidaný nový inerciální navigační systém, vylepšené hydraulické systémy, vystřelovací sedadla, vylepšené senzory a další změny. To vše za cenu jen velmi malého zvýšení hmotnosti. V té době byly vyměněny nebo obnoveny i některé části draku letounu pro prodloužení životnosti letounu. První letoun AV-8C poprvé vzlétl 5. května 1979. Španělské Harriery značené AV-8S nebo VA.1 Matador (jednomístné) a TAV-8S nebo VAE.1 (dvojmístné) byly téměř identické s Harriery USMC a lišily se hlavně použitými radiostanicemi.\n\nVTOL schopnosti Harrierů dovolovaly jejich působení z velmi malých volných prostorů nebo heliportů, stejně tak jako z klasických letišť. V té době se předpokládalo, že při rozsáhlém konfliktu budou letecké základny velice zranitelné, a že budou brzy vyřazeny z provozu. Schopnost rozptýlit Harriery na desítky malých vzletových ploch na frontové linii byla vysoce ceněna vojenskými stratégy a právě proto si je pořídila i námořní pěchota Spojených států. Hawker Siddeley připomínal, že operace STOL (start na krátké dráze) má oproti operacím VTOL (svislý start) další výhody. Šetří palivo a letoun může startovat s větší užitečnou zátěží.\n\nHarriery, které sloužily po desetiletí v různých úlohách, byly i terčem kritiky z několika důvodů. Zejména to bylo kvůli vysoké nehodovosti, na druhou stranu jiné zdroje potvrzují, že některé klasické jednomotorové bitevní letouny jako například Douglas A-4 Skyhawk nebo LTV A-7 Corsair II měli nehodovost ještě větší. \"Los Angeles Times\" přinesl v roce 2003 zprávu, že Harrier „...nashromáždil největší množství závažných nehod než jakékoliv jiné vojenské letadlo, které je v současné době ve službě. 45 mariňáků zahynulo při 148 nebojových nehodách.“ Plukovník USMC Lee Buland prohlásil, že údržba Harrierů je skutečná „výzva“. Před většinou prací na motoru, včetně výměny motoru, bylo nutné demontovat křídla. Údržba letounu si vyžádala více hodin práce mechaniků než u většiny dalších letounů. Buland však poznamenal, že potíže s údržbou byly nezbytné, když USMC chtěla provozovat V/STOL letoun.\n\nDvouproudový motor Pegasus byl vyvíjen společně s letounem P.1127 a později s Harrierem. Byl navržen speciálně pro V/STOL letouny. Motor byl vyvinut i předchozího konvenčního dvouproudového motoru Orpheus. Hlavní rozdíl byl ve čtveřici otočných trysek. Motor byl vybaven vstřikováním vody pro zvýšení výkonu při startu v horkých klimatických podmínkách nebo ve velkých nadmořských výškách. Během běžných V/STOL operací systém umožňoval svislé přistání s plným nákladem zbraní. Vstřikování vody bylo nezbytné pro dosažení maximálního tahu, i když jen po omezenou dobu. Typické bylo jeho použití při vysokých okolních teplotách.\n\nPři vývoji motoru byl hlavní důraz kladen na co možná největší výkon motoru při minimální hmotnosti. Po vstupu Harrierů do služby byla pozornost naopak zaměřena na zvýšení spolehlivosti a prodloužení životnosti motoru.\n\nHarrier byl piloty popisován jako „neodpouštějící“. Letouny byly schopné jak letu vpřed (kdy se choval jako běžné letadlo s pevnými křídly při letu vyšší rychlostí než je jeho pádová rychlost), tak i VTOL a STOL manévrů (kdy byly tradiční plochy pro vytváření vztlaku a řídicí plochy k ničemu), což vyžadovalo dovednosti a technické znalosti spojené spíš s ovládáním vrtulníků. Většinou byly nutné zkušenosti s pilotováním obou typů letadel. Uchazeči na místa pilotů se často rekrutovali z řad vysoce zkušených a kvalifikovaných pilotů vrtulníků.\n\nVedle běžných ovládačů letounu v kokpitu měl Harrier i přidanou páku pro ovládání natáčení čtveřice pohyblivých trysek. Skutečnost, že vertikální pohyb letounu ovládal pilot jen jedinou přidanou pákou považovali vyšší důstojníci RAF za významný úspěch při vývoji letounu. Pro vodorovný let mířily trysky dozadu přičemž ovládací páka byla v poloze dopředu. Pro svislý vzlet nebo vzlet na krátké dráze byly trysky natočeny směrem dolů posunutím páky směrem dozadu.\n\nHarrier měly dvě zařízení pro řízení letu, které nenajdeme na klasických letounech s pevnými křídly. Prvním byly otočné trysky pro vektorování (změnu směru) tahu motoru a druhým byl reaktivní ovládací systém. Otočné trysky měl letoun čtyři, dvě vpředu a dvě vzadu na bocích trupu a mohly se pohybovat mezi úhlem 0° (vodorovný let, mířily přímo dozadu) a 98° (mířily dolů a mírně dopředu). Pro VTOL manévry mířily přímo dolů pod úhlem 90° od osy letounu. Reaktivní ovládací systém umožňoval řídit letoun při malých rychlostech pomocí řídicí páky podobně jako vrtulník. Zatímco během klasického letu vpřed bylo toto ovládání nepotřebné, během VTOL a STOL manévrů bylo nezbytné. Reaktivní ovládací systém se skládal z několika malých trysek, které byly umístěny na klíčových místech letounu, tedy na nose, zádi a špičkách křídel letounu. Byly poháněny stlačeným vzduchem z motoru letounu a umožňovaly pilotovi ovládat a upravovat náklon letounu a jemně manévrovat s letounem během svislého letu.\n\nSměr větru byl důležitým faktorem během VTOL manévrů. Postup pro svislý vzlet zahrnoval otočení letounu proti větru, natočení trysek směrem dolů o 90° a zvyšování tahu motoru na maximum až do bodu, kdy se letoun odlepí od země. Po dosažení požadované výšky byl tah motoru upraven do stavu, kdy se letoun nehybně vznášel. Vzlet na krátké dráze zahrnoval zahájení vzletu jako u běžného vzletu z letiště, rychlost letounu však ještě nedosáhla rychlosti potřebné pro klasický vzlet, proto byly následně trysky natočeny směrem dolů (ale méně než 90° – tedy šikmo dozadu). Obvykle byly takto trysky natočeny při dosažení rychlosti 120 km/h (65 uzlů). Pro vzletu při ještě nižší dopředné rychlosti musely být trysky natočeny ještě víc směrem dolů.\n\nManipulace s hlavními tryskami byla možná i při běžném letu vpřed. Této taktice se říkalo „VIFF“. (\"Vectoring in forward flight\") a umožňovala pilotovi provádět při vzdušných soubojích s nepřátelskými letouny prudké manévry, jako bylo rychlé brzdění rychlosti letu nebo prudké zatočení. Prudké zabrzdění letu mohlo způsobit, že pronásledující letoun Harrier přeletěl a následně se stal sám cílem pro protiletecké zbraně letounů Harrier. Tato bojová taktika byla vyvinuta USMC pro Harriery na počátku 70. let 20. století.\n\nFleet Air Arm britského královského námořnictva (Royal Navy) používalo podstatně upravenou variantu Harrierů s názvem British Aerospace Sea Harrier. Sea Harriery nebyly určeny pro použití proti pozemním cílům, a proto byly na rozdíl od běžných Harrierů vybaveny radarem a střelami vzduch-vzduch Sidewinder. Jejich úkolem byly obrana flotily proti nepřátelským letounům. Letouny byly později vybaveny pro použití protileteckých střel s doletem za hranici viditelnosti AIM-120 AMRAAM a vyspělejším radarem Blue Vixen pro boj s letouny na větší vzdálenost a byly i vybaveny protilodními střelami Sea Eagle.\n\nPoslední variantou Harrierů byl letoun McDonnell Douglas AV-8B Harrier II. Tato druhá generace letounů nahradila ve službě první generaci strojů, ke které se vztahuje tento článek. Spojené království se rozhodovalo mezi dvěma možnostmi náhrady Harrierů. Buď se mohlo připojit k americkými programu Harrier II nebo vyvinout vlastní letoun, který měl pracovní název „Big Wing Harrier“. To zahrnovalo letoun s podstatně větším křídlem, což umožňovalo nést více zbraní a paliva. Volba padla v roce 1982 na spolupráci se společností McDonnell Douglas na jejímž základě vznikl letoun British Aerospace Harrier II, což bylo méně riskantní než samostatný vývoj nového letounu.\n\nPrvní peruť RAF vybavená letouny Harrier GR.1 začala přezbrojovat na nové letouny na základně RAF Wittering v dubnu 1969. Brzy poté se v květnu 1969 dva letouny zúčastnily transatlantického závodu deníku \"Daily Mail\", aby předvedly své možnosti. Letouny letěly od železniční stanice St Pancras v Londýně do centra Manhattanu s použitím tankování paliva za letu. Harrier dokončil let v čase 6 hodin a 11 minut. Dvě perutě Harrierů byly v roce 1970 zformovány na letecké základně RAF Wildenrath v Německu. Další peruť byla zformována o dva roky později. V roce 1977 byly tyto tři perutě přemístěny blíž potenciální válečné frontě na základnu RAF Gütersloh. Jedna peruť byla rozpuštěna a její letouny byly rozděleny mezi zbývající dvě. Počet letounů každé perutě tedy vzrostl z dvanácti na osmnáct.\nRAF využívalo Harriery pro blízkou leteckou podporu, průzkum a ostatní útoky na pozemní cíle. Flexibilita Harrierů vedla k jejich dlouhodobému nasazení v Západním Německu jako konvenční odstrašující útočná zbraň proti případné sovětské agresi. Letouny měly působit z malých zamaskovaných předsunutých polních základen a napadat postupující kolony nepřátelských obrněných vozidel z Východního Německa. Tyto stanoviště poblíž případné frontové linie často využívaly i místní silnice nebo dálnice. Harriery byly také umístěny na základnách v Norsku a v bývalé britské kolonii Belize. Peruť č. 1 byla součástí spojeneckých sil v severní Evropě a byla zvlášť určena pro operace v norském prostředí pro případ války. Schopnosti Harrierů byly zvlášť potřebné při působení v Belize. Bylo to jediné letadlo RAF, které bylo schopné bezpečně působit z tamní krátké rozjezdové dráhy. Britské síly byly umístěny v Belize po několik let, protože Guatemala vznášela požadavky na území Belize. Síly byly staženy v roce 1993 a dva roky poté Guatemala uznala nezávislost Belize.\n\nBěhem války o Falklandské ostrovy v roce 1982 operovalo 14 Harrierů GR.3 z letadlové lodi HMS \"Hermes\". Rozhodnutí nasadit Harriery RAF vzešlo z potřeby podpořit relativně malý počet letounů Sea Harrier. Jelikož Harriery GR.3 RAF nebyly určeny pro námořní službu, muselo být všech 14 letounů rychle upraveno pro působení v rámci expedičního sboru. Byly aplikovány speciální tmely proti korozi a bylo nainstalováno nové námořní naváděcí zařízení, aby letouny Harrier mohly přistávat na palubách letadlových lodí stejně snadno jako letouny Sea Harrier. Nainstalovány byly i transpondéry pro navádění letounů na palubu letadlové lodi během nočních operací a zařízení pro vypouštění světlic a klamných cílů.\n\nPokud by byla většina Sea Harrierů ztracena, GR.3 by je nahradily při vzdušném hlídkování, ačkoliv nebyly navrženy pro boj s nepřátelskými letouny. Proto byly vnější závěsy rychle upraveny, aby mohly nést střely vzduch-vzduch Sidewinder. Ztráty Sea Harrierů však byly mnohem menší, než se očekávalo, a tak Harriery GR.3 nemusely využít svých nových schopností ve vzdušném boji. Od 10. do 24. května 1982, tedy předtím než se britské síly vylodily na Falklandách, prováděla skupina třech letounů GR.3 obranu ostrova Ascension dokud je nevystřídaly tři letouny F-4 Phantom II. Během války o Falklandské ostrovy největší nebezpečí pro Harriery představovaly střely země-vzduch a ruční zbraně. První útok provedly 3 Harriery odpoledne 20. května, když svrhly kazetové pumy na argentinské sklady paliva. Hned následujícího dne došlo k prvním ztrátám mezi letouny Harrier. Letoun XZ972 byl během průzkumného letu zasažen střelou země-vzduch. Pilot se katapultoval a byl zajat. Toho dne byl při přistání lehce poškozen i letoun XZ997. Celkem byly ztraceny 4 Harriery GR.3 a 6 Sea Harrierů a to jak palbou ze země, při nehodách a při mechanických závadách. Během konfliktu vykonaly Harriery více než 2 000 bojových letů – průměrně připadalo 6 bojových letů na jeden letoun denně.\nKvůli nedostatku prostoru na letadlových lodích byly dvě obchodní kontejnerové lodě, SS \"Atlantic Conveyor\" a SS \"Atlantic Causeway\", dočasně vybaveny letovou palubou, aby mohly nést Harriery a vrtulníky do jižního Atlantiku. Harriery GR.3 prováděly blízkou leteckou podporu pozemních jednotek na Falklandách a útočily na argentinské pozice. Vysokou prioritu mělo umlčování nepřátelského dělostřelectva. V této válce byly použity i Sea Harriery, které měly za hlavní úkol obranu flotily a vzdušné hlídkování proti hrozbě ze strany argentinských stíhačů. Avšak jak Sea Harriery, tak i Harriery GR.3 byly hojně používány při útocích na pozemní cíle.\n\nPrvní generace Harrierů po Falklandské válce již nebojovala v žádném konfliktu, i když sloužily i mnoho let poté. Jako odstrašující síla proti dalšímu argentinskému útoku byla na Falklandských ostrovech umístěna letka Harrierů č. 1453 a to od srpna 1983 do června 1985. První generace letounů byla postupně nahrazena vylepšenou verzí Harrier II, která vznikla spoluprací mezi společnostmi McDonnell Douglas a British Aerospace. Poslední let Harrieru GR.3 se uskutečnil 29. června 1994.\n\nNámořní pěchota Spojených států začala projevovat vážný zájem o letouny Harrier v době, kdy RAF založilo svou první peruť. Tedy v roce 1969. To podnítilo společnost Hawker Siddeley k dalšímu vývoji letounu, aby tak podpořila jeho prodej. Ve Spojených státech byla proti nákupu velká opozice s argumentem, proč kupovat „cizí“ letouny, když mají vlastní letecký průmysl. V kongresu panovaly dále obavy ze zbytečné podpory několika podobných projektů letounu pro blízkou leteckou podporu, ale námořní pěchota byla z Harrierů nadšena a podařilo se jí překonat pokusy zablokovat nákup těchto letounů.\n\nLetouny AV-8A vstoupily do služeb USMC v roce 1971, kdy nahradily jiné letouny v útočných letkách námořní pěchoty. Námořní pěchota měla zájem o operace Harrierů působících z plavidel. Admirál Elmo Zumwalt představil návrh lodí pod názvem „Sea Control Ship“, což byly malé letadlové lodě o výtlaku 15 000 tun vybavené vrtulníky a Harriery, které by doplňovaly velké letadlové lodě US Navy. Výsadková loď USS \"Guam\", byla přestavěna na dočasnou „Sea Control Ship“ a takto byla provozována mezi roky 1971 a 1973 s tím, že byly studovány možnosti, ale i nedostatky takového plavidla. Od té doby je koncept „Sea Control Ship“ předmětem opakovaných revizí a studií, často v souvislosti s rozpočtovými škrty a otázkami ohledně použití tzv. superletadlových lodí, tedy velkých letadlových lodích US Navy.\nDalší provedené zkoušky prokázaly vhodnost použití letounů AV-8A pro operace z různých výsadkových plavidel a letadlových lodí, včetně umístění 14 Harrierů na palubu letadlové lodi USS \"Franklin D. Roosevelt\" (CV-42) po dobu 6 měsíců v roce 1976. Testy ukázaly, mimo jiných věcí, že Harriery jsou schopné působit za povětrnostních podmínek, kdy ostatní palubní letadla již nejsou schopná bezpečné služby. USMC vyvinula a dále studovala několik metod další integrace Harrierů pro podporu námořních operací. Jedna z nich se nazývala \"Arapaho\" a zahrnovala rychlou přestavbu civilních nákladních lodí, které měly dostat letovou palubu pro provozování a údržbu několika letounů, aby se zvýšil počet použitelných lodí.\n\nBěhem reaktivace bitevních lodí třídy \"Iowa\" se uvažovalo o radikální úpravě těchto lodí na hybrid bitevní a letadlové lodi. Úprava měla spočívat v odstranění zadní dělostřelecké věže a její nahrazení letovou palubou, hangárem a dvojicí odrazových můstků pro několik letounů Harrier. Nicméně USMC se domnívala, že námořní dělostřelecká podpora má mít vyšší prioritu než další základna pro Harriery a kvůli nákladům a časové náročnosti bylo nakonec od úprav upuštěno.\n\nKoncepce námořní pěchoty v nasazení Harrierů během vyloďovací operace spočívala v agresivní rychlosti nasazení. Předsunuté základny pro Harriery a zařízení pro lehkou údržbu měly být zřízeny do 24 hodin na jakémkoliv možném bojišti. Předsunuté základny pro jeden až čtyři letouny měly být umístěny do 32 km (20 mil) od fronty a lépe vybavené stálé základny kolem 80 km (50 mil) od předpokládané fronty. Blízkost předsunutých základen u fronty umožňovalo vyšší nasazení letounů a nižší spotřebu paliva.\nSchopnosti letounů AV-8A ve vzdušných soubojích byly zkoušeny námořní pěchotou během cvičných soubojů s letouny McDonnell Douglas F-4 Phantom II. Během těchto cvičných soubojů byli piloti vycvičeni jak používat taktiku \"VIFF\" (vektorování tahu motoru během letu vpřed) k vymanévrování protivníka a prokázalo se, že Harriery jsou schopné na krátkou vzdálenost vést efektivní vzdušný boj. Úspěch provozování Harrierů narážel na pochybnosti ohledně V/STOL letounů, kvůli jejich nákladným selháním v minulosti. Důstojníci námořní pěchoty se však přesvědčili o vojenských výhodách Harrierů a podpořili jejich další rozsáhlý vývoj.\n\nOd roku 1979 zahájila UMC přestavbu flotily svých letounů AV-8A na verzi AV-8C. Úprava se zaměřovala na prodloužení jejich životnosti a zlepšení výkonu při VTOL manévrech. Letouny AV-8C a zbývající letouny AV-8A byly vyřazeny do roku 1987. Tyto letouny byly nahrazeny letouny Harrier II, které nesly označení AV-8B. Tyto letouny byly zařazeny do služby v roce 1985. Výkony Harrierů ve službách USMC vedly k úvahám letectva Spojených států na pořízení vlastních letounů Harrier II, ale nakonec letouny nikdy neobjednalo. Letouny AV-8B mají být v budoucnu nahrazeny letouny F-35B, což je varianta letounu Lockheed Martin F-35 Lightning II – moderního V/STOL proudového letounu.\n\nDíky svým unikátním vlastnostem Harrier přitahoval velkou pozornost jiných států a často se neúspěšně pokoušely i o vlastní V/STOL letouny, jako byl americký Lockheed XV-4 Hummingbird a německý VFW VAK 191B. Působení letounů USMC na palubě lodi USS \"Nassau\" v roce 1981 a britských Harrierů ve Falklandské válce však prokázalo jejich vysokou bojovou hodnotu. Tyto operace prokázaly, že letadlové lodě s Harriery mohou poskytovat mocnou námořní sílu bez použití nákladných velkých mateřských letadlových lodí. Po předvedení možností Harrierů na palubách malých letadlových lodí se námořnictva Španělska a později i Thajska rozhodly pro nákup Harrierů jako svého hlavního námořního letounu s pevnými křídly.\n\nŠpanělsko má dlouhé pobřeží s mnoha ostrovy, a proto se nákup Harrierů jevil jako ideální řešení jeho obrany. V roce 1967 koupilo od Spojených států letadlovou loď USS \"Cabot\" (CVL-28), která byla vyzbrojena vrtulníky a dostala jméno \"Dédalo\" (R01). V říjnu 1972 předvedl zkušební pilot společnosti Hawker John Farley sérii působivých letů s britským Harrierem na palubě lodi Dédalo ve Středozemním moři. V roce 1973 španělská váda objednala 2 dvojmístné letouny TAV-8S (španělské označení VAE-1 Matador) a 6 letounů AV-8S (španělské označení VA-1 Matador). Letouny byly téměř totožné s letouny pro USMC.\n\nNákup španělských Harrierů byl komplikován dlouhodobými politickými spory mezi britskou a španělskou vládou. I když byly letouny vyrobeny ve Spojeném království, byly Španělsku prodány přes Spojené státy. Letouny byly přepraveny lodí do Spojených států jako součást dodávky americké námořní pěchotě, kde probíhal i výcvik španělských pilotů. 10. června 1976 byl jeden AV-8S zničen při vzletu, pilot se bezpečně katapultoval. První jednotka španělského námořního letectva byla zformována na palubě letadlové lodi \"Dédalo\" na Floridě 29. září 1976. Na cestu do Španělska se loď vydala počátkem roku 1977.\n\nLetouny zajišťovaly španělské flotile jak protivzdušnou obranu, tak i údernou sílu proti povrchovým a hladinovým cílům.Španělské letouny se od amerických lišily jen v instalovaných radiostanicích. Mohly nést střely AIM-9 Sidewinder a 2 kanóny ADEN ráže 30 mm. Také mohly nést celou škálu bomb a raket stejně jako americké stroje. V roce 1977 objednala španělská vláda dalších 5 letounů AV-8S, které byly španělskému námořnímu letectvu dodány v roce 1980. Loď \"Dédalo\" sloužila u španělského námořnictva až do roku 1989, kdy byla nahrazena lodí \"Princípe de Asturias\" (R11), která již byla vybavena odrazovým můstkem a umožňovala efektivnější využití letounů. Během služby byly zničeny další 3 jednomístné stroje. Zbylých 7 jednomístných a 2 dvoumístné letouny prodalo Španělsko 24. října 1996 Thajsku.\n\nŠpanělsko prodalo sedm jednomístných a dva dvojmístné Harriery Thajsku v říjnu 1996. Thajské královské námořnictvo své letouny AV-8S Matador umístilo na nové lehké letadlové lodi HTMS \"Chakri Naruebet\" a zamýšlelo je použít při hlídkování proti plavidlům pirátů. Letadlová loď Chakri Naruebet byla postavena ve Španělsku a byla Thajsku předána v roce 1997.\n\nThajské námořnictvo čelilo od počátku významným logistickým problémům jak udržet Harriery v provozu. A to kvůli nedostatku finančních prostředků na náhradní díly a vybavení. To umožnilo udržet v provozu současně jen několik strojů. V roce 1999, dva roky po zavedení na palubu letadlové lodi, byl v letu schopném stavu jen jeden letoun. Kolem roku 2003 Thajsko uvažovalo o koupi bývalých letounů Sea Harrier britského královského námořnictva, které byly lépe uzpůsobené námořním operacím a byly i lépe vybaveny pro boj s nepřátelskými letouny. Letouny měly nahradit dříve koupené španělské stroje. Obchod se nakonec neuskutečnil. Poslední z první generace Harrierů byly vyřazeny v Thajsku v roce 2006.\n\nSpolečnost Hawker Siddeley silně podporovala další export letounů Harrier. Společnost vedla rozhovory s Austrálií, Brazílií, Švýcarskem, Indií a Japonskem. Ze všech si však pořídila letouny jen Indie, a to typ Sea Harrier. V jedné době byla i Čína velmi blízko stát se provozovatelem první generace letounů Harrier. Bylo to na počátku 70. let 20. století v době oteplení vztahů se Západem, kdy Čína projevila zájem modernizovat své letectvo. Britský premiér James Callaghan poznamenal, že tomu bylo navzdory velkému odporu ze strany Sovětského svazu. Obchod byl později zrušen ze strany Spojeného království jako součást diplomatických sankcí za čínskou invazi do Vietnamu v roce 1979.\n\nP.1127 (RAF)\n\nHarrier GR.1\n\nHarrier GR.1A\n\nHarrier GR.3\n\nAV-8A Harrier\n\nAV-8C Harrier\n\nAV-8S Matador (VA-1 Matador)\n\nHarrier T.2\n\nHarrier T.2A\n\nHarrier T.4\n\nHarrier T.4A\n\nHarrier T.4N\n\nHarrier T.8 (někdy označována i T.8N)\n\nHarrier Mk.52 (nebo T.52)\n\nHarrier T.60\n\nTAV-8A Harrier\n\nTAV-8S Matador (VAE-1 Matador)\n\n\n\n\n\n\n\"Technické údaje pocházejí z publikace „Jane's All The World's Aircraft 1988–89“\".\n\n\n\n\n Spojené království\n\n\n\n\n\n"}
{"id": "593636", "url": "https://cs.wikipedia.org/wiki?curid=593636", "title": "Kryštof 09", "text": "Kryštof 09\n\nKryštof 09 (také \"Kryštof 9\") je volací znak a všeobecně rozšířené označení vrtulníku letecké záchranné služby (LZS) v Olomouckém kraji. LZS byla v Olomouci do provozu poprvé uvedena 1. října 1990. Od 1. ledna 1992 byla provozovatelem vrtulníku společnost Alfa-Helicopter, 1. ledna 2017 ji nahradila slovenská společnost Air – Transport Europe. Zdravotnickou část posádky LZS zajišťuje Zdravotnická záchranná služba Olomouckého kraje.\n\nZkušební provoz letecké záchranné služby byl v Olomouci poprvé zahájen 1. října 1990. Prvním provozovatelem byl státní podnik Slov-Air, který pro LZS nasazoval vrtulník Mil Mi-2. \n\nV roce 1992 vznikla první nestátní letecká společnost na území Československa – společnost Alfa-Helicopter. Ta přebrala k 1. lednu 1992 provoz letecké záchranné služby na stanici v Olomouci. Zpočátku používala také Mi-2, ale v průběhu roku 1992 se na stanici objevil nový dvoumotorový vrtulník Bell 206L-3, většinou stroj s imatrikulací \"OK-WIR\". Od roku 1996 na stanici trvale sloužil modernější vrtulník Bell 206L-4 (\"OK-YIR\"). Od roku 1994 se stanice letecké záchranné služby nachází na neveřejném vnitrostátním vrtulníkovém letišti Olomouc – Tabulový vrch. V roce 1999 byl na stanici spuštěn nepřetržitý 24hodinový provoz pro neodkladné sekundární a ambulanční lety. Na konci roku 2001 byl noční provoz ukončen, ale na jaře 2002 opět obnoven. V červnu 2002 přilétl do Olomouce nový vrtulník Bell 427 (\"OK-EMI\") a nahradil starší Bell 206L-4T. I přesto, že stroj tou dobou nebyl v České republice certifikován, získal tříměsíční povolení k letům pro LZS. Od 5. srpna 2010 sloužil na stanici moderní dvoumotorový vrtulník Eurocopter EC 135 T2+ (\"OK-AHG\"). a to až do prosince 2016. V nepřetržitém nočním provozu fungovala stanice v Olomouci do 29. února 2012. Od začátku března byl provoz stanice omezen na denní dobu limitovanou východem a západem slunce, noční provoz byl převeden na stanici Kryštof 04 v Brně. Ke změně došlo především pro lepší pokrytí Moravy v nočních hodinách. \n\nOd 1. ledna 2017 provozuje olomoucký heliport společnost Air – Transport Europe, která vyhrála tendr Ministerstva zdravotnictví a bude zde sídlit po dobu čtyř let. Z počátku roku 2017 v Olomouci létal 20 let starý částečně vysloužilý vrtulník Augusta A109. Ten byl po dvou letech služby nahrazen vrtulníkem Eurocopter EC 135 T2.\n\n19. 3. 2019 firma ATE do Olomouce poslala záložní vrtulník typu Bell 429.\n\nVrtulník Kryštof 09 zasahuje kromě Olomouckého kraje často také ve Zlínském kraji, který leteckou záchrannou službu neprovozuje. Akční rádius vrtulníků LZS má rozsah cca 70 km, který odpovídá doletové době zhruba 18 minut od vzletu.\n\n"}
{"id": "593638", "url": "https://cs.wikipedia.org/wiki?curid=593638", "title": "Višňový sad", "text": "Višňový sad\n\nVišňový sad (rusky ) je divadelní hra Antona Pavloviče Čechova napsaná roku 1903. Hořká, sociálně kritická komedie (s prvky tragédie) o čtyřech jednáních byla poprvé uvedena v Moskvě 30. ledna (podle tehdejšího ruského kalendáře 17. ledna) 1904 k autorovým 44. narozeninám, půl roku před jeho smrtí. Višňový sad je posledním autorovým dílem, psal jej v době, kdy byl těžce nemocen tuberkulózou.\n\nHra je obrazem zániku nižší ruské šlechty (např.: Raněvská, Gajev), tedy \"starého Ruska\" a krizí tradičních hodnot; rozmáhání nové, podnikatelské třídy (Lopachin), tedy modernosti, povrchnosti a dravosti; a svým způsobem i o příchodu ruského revolučního proletariátu. Zachycuje tedy období konce 19. a začátku 20. století na ruském venkově. Nedějová hra stojí na vnitřních monolozích postav, na zvratech, které se dějí \"za scénou\" (\"mezi řádky\"), na životních filozofiích jednotlivých postav a na dialozích o smyslu života.\n\nPostavy jednají nerozhodně, nevýrazně a většinou v rozporu se svými ideály či představami. Téměř všechny postavy pociťují vnitřní prázdnotu svých životů.\n\n\nLjubov Andrejevna Raněvská se s dcerou Aňou vrací z Paříže, kam odjely po tragické smrti syna Gríši. Návrat na rodné sídlo v ní probudil sentimentální myšlenky. Vrací se z důvodu nedostatku financí. Statek je natolik zadlužen, že je jen kousek před krachem i přesto, že se o něj svědomitě stará Varja, nevlastní dcera Raněvské.\n\nStatek má být prodán i s krásným višňovým sadem, proto Varjin nápadník, podnikatel Lopachin, radí pronajmout pozemky sadu chatařům, ale jeho návrh se Raněvské a jejímu bratrovi Gajevovi vůbec nezamlouvá, odmítají rozprodat svou minulost. Na dražbě panství překvapivě koupí Lopachin a nechává višňový sad vykácet.\n\nPanovačná služebná Duňaša, odmítla již několik nabídek ke sňatku, ale zamilovala se do mladíka Jepichodova, prožívají krátký vztah, ale nakonec ji Jepichodov opustí kvůli své kariéře. Rodina se rozpadá, všem se změní jejich život. Varja se rozchází s Lopachinem, protože o ni již Lopachin nemá zájem. Raněvská a Gajev se, spolu s komorníkem Jašou, vracejí zpět do Paříže. Jaša se díky tomu zbaví panské Duňaši, a naivní Aňu láká nový život, respektive změna života.\n\nPéťa Trofimov, student a bývalý učitel zesnulého Gríši, stejně jako Aňa věří, že Lopachin koupil panství jen dočasně. Hru ukončuje monolog nemocného komorníka Firse. Nevšimli si, že zůstal v domě určeném k demolici a tak zapomenut může jen čekat na nevyhnutelný konec.\nČechov ve hře užil techniku tzv. monologizace dialogů, dialogy postav se vzájemně rozestupují do samostatných monologů, a tak přestávají být svázány s promluvou partnera. Takové \"dialogy\" umožňují hlouběji nahlédnout do nitra postav a zároveň vyjadřují jejich vnitřní osamělost.\n\nV roce 1979 vznikl československý televizní film Višňový sad, v režii Jozefa Budského, v hlavních rolích: Leopold Haverl, Ladislav Chudík, Ivan Mistrík.\n\n\n\n"}
{"id": "593639", "url": "https://cs.wikipedia.org/wiki?curid=593639", "title": "Northcliffovská revoluce", "text": "Northcliffovská revoluce\n\nNorthcliffovská revoluce je pojem, který v mediálních studiích označuje veliké změny ve způsobu vydávání novin, k nimž došlo na konci 19. a na začátku 20. století v Evropě a USA. Za změnami stál baron Northcliff, který jako jeden z prvních započal masovou produkci a prodej novin (byl vlastníkem listu Daily Mail).\n\nV northcliffovské revoluci se smísily faktory ekonomické (noviny definitivně ztratily osvětovou funkci, byla oslabena funkce politická a staly se byznysem), sociální (gramotné masy obyvatelstva), politické (omezení cenzury, liberalizace trhu) a technologické (rozvoj tiskařských technik, telegraf, telefon, fotografie). Zjednodušeně může být northcliffovská revoluce nazvána komercializací masmédií. Na rovině obsahu novin znamená northcliffovská revoluce především mnohem větší objem reklamy na straně jedné a zábavy na straně druhé.\n\nPojem odkazuje na barona Northcliffa (původním jménem Alfreda Harmswortha), který roku 1896 založil proslulý britský bulvární deník Daily Mail (později do jeho impéria patřil i nedělník News of the World, Evening News, Mirror, Observer a Times). Daily Mail jako první deník na světě dosáhl na hranici milion prodaných výtisků. Uspěl především svou orientací na zprávy o zločinech. Proslulým se stalo Northcliffovo heslo \"\"Dejte mi jednu vraždu denně!\"\" (\"\"Get me a murder o day!\"\"). Jinou důležitou Northcliffovou technikou byly čtenářské soutěže. Především však Northcliff udělal z novin průmyslové odvětví jako každé jiné a v obchodní rovině přišel s řadou dodnes fungujících principů (například auditované náklady, které slouží jako nezávislý zdroj informací pro inzerenty).\n\n"}
{"id": "593640", "url": "https://cs.wikipedia.org/wiki?curid=593640", "title": "Domovské právo", "text": "Domovské právo\n\nDomovské právo či též domovská příslušnost byl právní institut „příslušnosti k obci“. Představoval právo na nerušený pobyt v obci a na chudinské zaopatření z její strany. Institut domovské obce vznikl v českých zemích v souvislosti se zavedením obecní samosprávy v roce 1849, zůstal v platnosti i za první republiky a zrušen byl až k 1. lednu 1949.\n\nDomovské právo se nabývalo:\n\n\n\n"}
{"id": "593644", "url": "https://cs.wikipedia.org/wiki?curid=593644", "title": "Birell polotmavý", "text": "Birell polotmavý\n\nBirell polotmavý je česká značka nealkoholického piva, která je vyráběna společností Plzeňský Prazdroj a.s, která byla na trhu uvedena v roce 2010. Dříve byla značkou pivovaru Radegast.\n\nJedná se o brandovou variantu nejrozšířenějšího domácího nealkoholického piva Birell, s nímž ho spojuje podobná technologie výroby pomocí speciálně vyšlechtěných kvasinek produkujících minimum alkoholu. Díky tomu může kvasný proces probíhat v celé své délce a chuť Birellu se tak v mnoha ohledech blíží chuti tradičního alkoholického piva.\n\nNa rozdíl od světlého Birellu však Birell polotmavý obsahuje pražený slad, který mu dodává jednak tmavší zabarvení, jednak jemně karamelovou chuť.\n\nPodle oficiálních stránek by měl tento nápoj oslovit především ženskou část populace, neboť právě ženy preferují sladší a tmavší varianty piv.\n\n"}
{"id": "593648", "url": "https://cs.wikipedia.org/wiki?curid=593648", "title": "Zebeden", "text": "Zebeden\n\nZebeden (litevsky \"Zebedenas\", původně \"Zebeden, Zebedem\") byl baltský velmož, nejspíše jotvingského, původu, bratr knížete Netimera. V roce 1009 nechal misionáře Bruna (který nechal pokřtít jeho bratra Netimera a jeho poddané), stít (u říčky Alstra v litevsko – ruském – nebo možná litevsko – Pruském? pohraničí) a povraždil skoro celý jeho průvod. Díky této události je jméno Litvy poprvé zmíněno v Quedlinburských análech. \n\n"}
{"id": "593650", "url": "https://cs.wikipedia.org/wiki?curid=593650", "title": "Zápas na Letních olympijských hrách 1972 – muži, volný styl do 48 kg", "text": "Zápas na Letních olympijských hrách 1972 – muži, volný styl do 48 kg\n\nZápas ve volném stylu ve váhové kategorii do 48 kg na Letních olympijských hrách 1972 v Mnichově probíhal od 27. do 31. srpna. O medaile se utkalo 14 zápasníků.\n\nByl použit systém eliminace zápornými body. Zápasník, který nasbíral 6 negativních bodů, byl vyřazen z dalších bojů. Když zůstali v turnaji poslední tři, rozhodlo o jejich konečném pořadí speciální finálové kolo. \n\n\n\nVýsledky z předchozích kol se započítávají do finále (žlutě zvýrazněno).\n\n\n"}
{"id": "593655", "url": "https://cs.wikipedia.org/wiki?curid=593655", "title": "Jeroným Klimeš", "text": "Jeroným Klimeš\n\nJeroným Klimeš (* 3. dubna 1967 Prachatice) je český psycholog. Zabývá se převážně psychologií rodiny, církevně-pastorální psychologií. Dříve se zabýval i policejní psychologií a psychologií reklamy.\n\nPochází z Vlachova Březí. Roku 1990 získal titul magistra v oboru hydrogeologie a inženýrské geologie, roku 1996 v oboru klinické psychologie, roku 2002 pak doktorát (Ph.D.; PhDr) ze sociální psychologie, vše na Karlově univerzitě v Praze.\n\nV průběhu své profesní kariéry vyučoval policejní psychologii studenty v osmnáctiměsíčním pomaturitním studiu na střední policejní škole v Hrdlořezích, vyučoval etiku na 3. lékařské fakultě UK, posuzoval zájemce o osvojení dětí pro Městské centrum sociálních služeb Praha, zkoumal psychologické dopady neplodnosti, věnoval se psychologickému poradenství zaměřenému zejména na rodinné vztahy. Po zrušení oddělení náhradní péče při Městském centru přešel do výzkumu reklamních materiálů pomocí oční kamery u firmy Dimar.\n\nNásledně odletěl na studijní pobyt na universitu Texas (Austin). Po návratu se oženil, zplodil dceru a dostal lymfom, který přežil. Od té doby je členem dozorčí rady pacientského sdružení Lymfomhelp.\n\nPracoval deset let jako konzultant pro veřejného ochránce práv, pět let jako poradce ministra práce a sociálních věcí a šest let vyučoval psychologii na Filozofické fakultě UK. Dnes se věnuje především partnerskému poradenství a přednáškové činnosti.\n\nV médiích se vyjadřuje například k tématům korupce, policejních zásahů nebo partnerských vztahů apod.\n\nOd roku 2004 je ženatý, má ženu Michaelu a děti Juditu, Erlana a Žofii a žijí u Klánovického lesa. Mezi jeho kratochvíle patří programování a hudba. Hraje na klavír, varhany a trumpetu. Pro své děti píše jednoduché doprovody pro klavír.\n\nJako římskokatolický křesťan se kriticky a angažovaně účastní církevního života. Arcibiskupa Miloslava Vlka obviňoval z manipulativních a intrikářských postupů a z porušování základních pravidel komunikace, čeští biskupové podle Klimeše jen udržují církev v chátrání. Je dlouhodobým odpůrcem povinného celibátu, který je podle něj jednou z příčin nedostatku kněží. Podporuje svěcení ženatých mužů na kněze, pro kněžské svěcení žen však podle něj doba ještě nedozrála. Vyslovil se také proti církevním restitucím.\n\nDiplomovou práci z hydrogeologie na Přírodovědecké fakultě UK v roce 1990 napsal na téma \"Metodologie vyhledávání vody pro výlučně pitné účely s příkladem aplikace v Káraném\"\".\"\n\nV roce 1991 navrhl úspornou metodu transkripce anglické výslovnosti pro výuku.\n\nV roce 1996 napsal na katedře psychologie UK Praha diplomovou práci \"Psychologie člověka v poli katolické morálky\", kde se zabýval mimo jiné i problematikou celibátních selhání a sexuální závislosti kněží a náboženskou konverzí církevně angažovaných lidí pryč od víry a z církve. V roce 1997 napsal práci o aximatické výstavbě morální terminologie (rozvedená kapitola z diplomové práce).\n\nZ oblasti policejní psychologie napsal například v roce 1998 analýzu dvou demonstrací ekoaktivistů či se zabýval korupcí policistů (1998, 2004).\n\nVe své disertační práci se zabýval teorií reakce na ambivalentní objekt, a to zejména ve vztahu k problematice náhradní rodinné péče a týraných dětí (2002).\n\nV psychologii reklamy se zabýval detekcí signálu a výzkumem sledování pohybu očí při čtení reklamy (2002, 2003).\n\nNapsal tři knihy a dvě samostatné příručky:\n\nKapitoly ve sbornících a monografiích:\n\nSvými vyhraněnými názory polarizuje jak své příznivce, tak odpůrce. Mezi jeho kritiky patří i Zbyněk Vybíral, toho času vedoucí katedry psychologie Fakulty sociálních studií Masarykovy univerzity, který jej v únoru 2010 jmenoval mezi hlavními protagonisty pop-psychologie. Označil jej za velmi často zviditelněného českého psychologa, který znehodnotil pověst psychologie jejím zaprodáním zábavě a prováděním jistého druhu věštectví, pro které zneužívá název psychologie, přičemž se například nezdráhal provádět pro MF Dnes diagnostiku Viktora Koženého na dálku, což podle Vybírala odborná psychologie nepřipouští. Když se Klimeše v roce 2006 novinář při rozhovoru ptal, jestli nemá strach, že z něj za chvíli také bude „psycholog na telefonu“, ochotný komentovat úplně všechno, uvedl, že se nevyjadřuje ke všemu a že například novinářům nic neřekl ke gorilí reality show v pražské zoo.\n\nNěkteří lidé, například Tomáš Zdechovský, jej také kritizovali za jeho názory v případu odebraných dětí Evy Michalákové norskými úřady, protože se norských úřadů zastal.\n\n"}
{"id": "593657", "url": "https://cs.wikipedia.org/wiki?curid=593657", "title": "Pavel Kučera", "text": "Pavel Kučera\n\nJméno a příjmení Pavel Kučera se může vztahovat k následujícím osobnostem:\n\n"}
{"id": "593665", "url": "https://cs.wikipedia.org/wiki?curid=593665", "title": "Hanazuki", "text": "Hanazuki\n\nHanazuki (: ) byl jediný dokončený torpédoborec podtřídy \"Mičizuki\" z třídy \"Akizuki\" japonského císařského námořnictva za druhé světové války. Byl dokončen v prosinci 1944 jako devátá jednotka třídy \"Akizuki\" a jeho prakticky jedinou bojovou misí byl doprovod vyplouvající bitevní lodě \"Jamato\" během operace \"Ten-gó\". Po japonské kapitulaci byl odzbrojen a sloužil jako repatriační plavidlo. V létě 1947 byl předán americkému námořnictvu jako DD-934 a roku 1948 potopen jako cvičný cíl.\n\n\"Hanazuki\" patřil ke třetí sérii torpédoborců třídy \"Akizuki\". Ta byla původně navržena jako třída protiletadlových doprovodných plavidel. Nakonec ale bylo rozhodnuto instalovat jeden čtyřhlavňový torpédomet typu 92 model 4 s celkovou zásobou osmi 610mm torpéd typu 93.\n\nHlavní hlavňovou výzbroj \"Hanazuki\" – a hlavní identifikační znak třídy \"Akizuki\" – představovalo osm rychlopalných víceúčelových 100mm děl typu 98 s délkou hlavně 65 ráží ve čtyřech dvouhlavňových věžích. K jejich zaměřování sloužil jeden 4,5 metrový stereoskopický dálkoměr nad můstkem.\n\n\"Hanazuki\" nesl celkem sedm 25mm trojčat: dvě na vyvýšených platformách vedle můstku, dvě na vyvýšené platformě před torpédometem, dvě na platformě za torpédometem a jedno mezi zadním stožárem a třetí dělovou věží. Tuto protiletadlovou výzbroj zpočátku doplňovalo dalších osm 25mm kanónů v jednohlavňovém uspořádání umístěných na palubě, které později doplnilo dalších osm jednohlavňových 25 mm kanónů (koncem války tak \"Hanazuki\" nesl celkem 37 kusů 25mm kanónů) a čtyři jednohlavňové 13mm kulomety typu 93.\n\n\"Hanazuki\" nesl po dokončení centimetrový přehledový radar proti vzdušným i hladinovým cílům typu \"22 Gó\" s anténou ve tvaru dvou trychtýřů na předním stěžni a dva metrové přehledové radary \"13 Gó\" pro sledování vzdušných cílů. Jedna anténa byla umístěna na zadním stěžni a druhá na předním nad radarem \"22 Gó\".\n\n\"Hanazuki\" byl dokončen 26. prosince 1944 v Maizuru a následně byl zařazen do výcvikové 11. \"suirai sentai\" ( ~ eskadry torpédoborců) \"Rengó kantai\". Jeho prvním a jediným velitelem se stal \"čúsa\" (中佐 ~ fregatní kapitán) Hideo Higaši.\n\nDne 21. ledna 1945 připlul \"Hanazuki\" do Kure, odkud poté vyplouval na cvičné plavby do Vnitřního moře. Dne 15. března se stal vlajkovou lodí 31. \"sentai\" ( ~ eskadra) 2. \"kantai\" ( ~ loďstvo) a svoji standartu na něm vztyčil \"šóšó\" ( ~ kontradmirál) Nobukiči Curuoka.\n\nDne 29. března předal \"Hanazuki\" v Kure část paliva ze svých nádrží bitevní lodi \"Jamato\", která se připravovala k vyplutí. Tou dobou tvořil \"Hanazuki\" spolu s torpédoborci \"Maki\" a \"Kaja\" 43. \"kučikutai\" ( ~ divize torpédoborců), která byla podřízena 31. \"sentai\". Spolu s \"Maki\" a \"Kaja\" vyplul \"Hanazuki\" 6. dubna, aby doprovodily \"Suidžó tokkó butai\" ( ~ Speciální útočný hladinový svaz) \"čúdžó\" ( ~ viceadmirál) Seiiči Itóa složenou z bitevní lodě \"Jamato\", lehkého křižníku \"Jahagi\" a osmi torpédoborců, která vyplouvala z Tokujamy. \"Hanazuki\" doprovodil \"Suidžó tokkó butai\" až k Bungo suidó, kde se 43. \"kučikutai\" oddělila a vrátila se na základnu.\n\nDne 20. dubna byla 31. \"sentai\" podřízena \"Rengó kantai\". Po zbytek války zůstal \"Hanazuki\" ve Vnitřním moři, kde se mu rovněž podařilo přečkat letecké útoky, které koncem války likvidovaly zbývající plavidla císařského námořnictva. Kapitulace Japonska zastihla \"Hanazuki\" v Kure.\n\nDne 5. října 1945 byl \"Hanazuki\" vyškrtnut ze seznamu lodí japonského námořnictva. Loď byla odzbrojena a použita k repatriacím japonských posádek z okupovaných území zpět do Japonska. Odzbrojení proběhlo postupně. Nedatovaná poválečná fotografie v \"Gakken #23\" zobrazuje \"Hanazuki\" pouze s první přední věží 100mm děl, zatímco druhá věž byla již demontována. Fotografie z 26. prosince 1946 ukazuje již zcela odzbrojený \"Hanazuki\" kotvící v Jokosuce.\n\nV roce 1947 byl \"Hanazuki\" předán americkému námořnictvu. Podle Nevitta se tak stalo v červnu, ale podle \"Nippon kaigun kantei šašinšú\" se tak stalo až 29. srpna v Čching-tao. U amerického námořnictva obdržel \"Hanazuki\" označení DD-934. Dne 3. února 1948 byl potopen jako cvičný cíl u Gotó rettó.\n\n"}
{"id": "593666", "url": "https://cs.wikipedia.org/wiki?curid=593666", "title": "Robert Spaemann", "text": "Robert Spaemann\n\nRobert Spaemann (* 5. května 1927, Berlín, Výmarská republika – 10. prosince 2018) byl německý římskokatolicky orientovaný filosof.\n\nNarodil se v Berlíně roku 1927. Vystudoval univerzitu v Münsteru, na které se v roce 1962 habilitoval. Univerzitním profesorem pro obor filosofie se stal na stuttgartské univerzitě, kde působil do roku 1968, poté čtyři roky přednášel na univerzitě v Heidelbergu a aktivní akademickou činnost zakončil na mnichovské Ludwig-Maximilians-Universität, ze které v roce 1992 odešel do důchodu jako profesor emeritus. Působil také jako čestný profesor salzburské univerzity.\n\nSvým založením vychází z konzervativních pozic orientován na křesťanskou etiku. Známým se stal pracemi v oblastech bioetiky, ekologie a lidských práv. Ačkoli není dosud široce překládán z rodné němčiny, v současnosti patří k nejvýznamnějším autoritám v otázkách etiky a jeho dílo je oceňováno také papežem Benediktem XVI. Klíčová práce z roku 1989 s názvem „Glück und Wohlwollen“ (české vydání: \"Štěstí a vůle k dobru : (pokus o etiku)\". ΟΙΚΟΥΜΕΝΗ. 1998) vyslovuje čtyři teze, podle kterých je štěstí založeno na dobročinném jednání, protože jsem byli stvořeni Bohem jako sociální bytosti s cílem vzájemně si pomáhat nacházet pravdu a smysl ve zmateném a nepokojném světě.\n\nVeřejně se vyjádřil proti atomovým zbraním, eutanazii, potratům a zaujal kritické stanovisko ve věci utilitarizmu. V roce 2006 se zúčastnil setkání filosofů a vědců na téma evoluce, které uspořádal papež Benedikt XVI.\n\nPatří ke kritikům druhého vatikánského koncilu, kterým podle něj začíná epocha úpadku v církvi.\n\n"}
{"id": "593669", "url": "https://cs.wikipedia.org/wiki?curid=593669", "title": "Adolfo Consolini", "text": "Adolfo Consolini\n\nAdolfo Consolini (5. ledna 1917, Costermano, Benátsko, Provincie Verona – 20. prosince 1969, Milán) byl italský atlet, olympijský vítěz a trojnásobný mistr Evropy v hodu diskem.\nV mezinárodních soutěžích debutoval už před druhou světovou válkou, na evropském šampionátu v roce 1938 obsadil v soutěži diskařů páté místo. V roce 1941 vytvořil světový rekord v této disciplíně výkonem 53,34 m, ten v roce 1946 vylepšil na 54,23 m. Zvítězil na mistrovství Evropy v Oslo v roce 1946, o dva roky později také na olympiádě v Londýně. V sezóně 1948 vytvořil nový světový rekord 55,33 m. Titul evropského šampiona v hodu diskem obhájil v Bruselu v roce 1950. Na olympiádě v Helsinkách v roce 1952 skončil v diskařském finále druhý. Třetí titul mistra Evropy v hodu diskem získal v roce 1954. To byla jeho poslední medaile z mezinárodních soutěží – na olympiádě v roce 1956 i evropském šampionátu v roce 1958 skončil šestý. Jeho osobní rekord 56,98 m pochází z roku 1955.\n\nV roce 1955 získal zlatou medaili na druhém ročníku Středomořských her v Barceloně. V roce 1960 pronesl jménem sportovců olympijský slib na letní olympiádě v Římě.\n\n"}
{"id": "593673", "url": "https://cs.wikipedia.org/wiki?curid=593673", "title": "Ronald David Laing", "text": "Ronald David Laing\n\nRonald David Laing (7. října 1927 Glasgow, Skotsko – 23. srpna 1989 Saint-Tropez, Francie) byl skotský psychiatr. Jeho teorie vycházely z psychoanalýzy, byly silně ovlivněny existenciální filozofií, zejména Mauricem Merleau-Pontym a Jean-Paul Sartrem, ale i Karlem Marxem. Většinou je Laing přiřazován k takzvané antipsychiatrii, spolu s Davidem Cooperem a Aaronem Estersonem, s nimiž napsal některé texty, sám se však k tomuto hnutí nehlásil. Politicky byl v 60. letech přiřazován k takzvané Nové levici.\n\nV roce 1956 začal pracovat na Tavistocké klinice v Londýně. V této době se sblížil s psychoanalýzou a úzce spolupracoval s Johnem Bowlbym, Donaldem W. Winnicottem či Charlesem Rycroftem. V tomto období (1960) napsal knihu \"Rozdělené Self\" (\"Divided Self\"), v níž hledal existenciální předpoklad psychózy (tzv. schizoidnost – odseparování Self od těla). Kniha je dodnes v psychoanalýze považována za významnou. Další Laingovy práce jsou však již psychoanalýze vzdálenější.\n\nKniha \"Sanity, Madness and the Family\", napsaná s Estersonem, je považovaná za základní text antipsychiatrie. Laing a Esterson v ní popisují svou zkušenost s psychotiky i schizofreniky a dokazují, že jejich chování je naprosto pochopitelné a konzistentní, pokud ho zasadíme do kontextu, v němž vzniklo (zejména do rodiny) – u rodičů paranoidní dívky Laing například vypozoroval, že si v přítomnosti své dcery vyměňují nenápadné posunky a gesta, která pak před dcerou popírají. Lainga také velmi ovlivnil koncept dvojné vazby (\"double bind\") zformulovaný kybernetikem Gregory Batesonem. Své \"antipsychiatrické\" teze Laing rozvinul také v knize \"The Politics of Experience\", kde byl ovlivněm i Marxem a zejména Sartrem.\n\nLaing psal také poezii. Sám trpěl depresemi a měl problémy s alkoholem.\n\n\n\n"}
{"id": "593674", "url": "https://cs.wikipedia.org/wiki?curid=593674", "title": "Třída Vikrant", "text": "Třída Vikrant\n\nTřída Vikrant (jinak též Projekt 71) třída letadlových lodí indického námořnictva. Od roku 2009 je stavěna prototypová jednotka \"Vikrant\", přičemž plánována je stavba druhého, mnohem většího plavidla. \"Vikrant\" je první letadlová loď, která byla navržena a postavena v domácích loděnicích. Ve službě nahradí letitou letadlovou loď INS \"Viraat\". Obě letadlové lodě řazené do této třídy se liší svou velikostí i koncepcí, což přináší průtahy v realizaci celého projektu. Prototypová jednotka \"Vikrant\" má být do služby přijata roku 2022.\n\nPráce na projektu nových letadlových lodí byly zahájeny v roce 2003. Kýl první jednotky INS \"Vikrant\" byl založen v loděnici Cochin Shipyard (CSL) v únoru 2009. Trup lodi byl spuštěn na vodu v srpnu 2013. Na rok 2015 původně plánované zařazení do služby bylo posunuto do roku 2021 a později na rok 2022. Stavební program nabral velké zpoždění například kvůli problémům s převodovými skříněmi pohonu, dieselgenerátory, integrací pohonu, nebo nedostatkem vysokopevnostní oceli.\n\nTechnické problémy si vynutily rovněž řadu změn na projektu druhé jednotky INS \"Vishal\", která má atypicky výrazně větší výtlak. Její přijetí do služby je očekáváno v roce 2032. Plavidlo však nebylo oficiálně objednáno.\n\nJednotky třídy \"Vikrant\":\nLetadlová loď \"Vikrant\" bude mít délku 260 metrů a výtlak okolo 40 000 t. Její konstrukce je modulární, skládající se z 874 bloků. S realizací projektu Indii vypomáhá italská loděnice Fincantieri a dále firmy z Ruska.\n\nPlavidlo bude mít úhlovou letovou palubu, kterou bude s hangárem spojovat dvojice výtahů. První jednotka bude koncepce STOBAR – letouny budou startovat pomocí skokanského můstku na přídi (druhá jednotka by již měla být vybavena katapulty). Každá z lodí ponese až 30 letadel. Budou to například stíhací letouny Mikojan MiG-29K, útočné letouny HAL Tejas a vrtulníky HAL Dhruv či Kamov Ka-31. Plánovaná výzbroj zahrnuje čtyři 76mm kanóny OTO Melara Super Rapid, vertikální vypouštěcí sila pro protiletadlové řízené střely a dále systémy blízké obrany proti letounůn a protilodním střelám.\n\nPohonný systém bude koncepce COGAG. Budou ho tvořit čtyři plynové turbíny General Electric LM2500+. Nejvyšší rychlost bude přes 28 uzlů a dosah okolo 8000 námořních mil.\n\n"}
{"id": "593702", "url": "https://cs.wikipedia.org/wiki?curid=593702", "title": "Coelophysoidea", "text": "Coelophysoidea\n\nCelofyzoidi, neboli příslušníci infrařádu Celophysoidea byli skupinou menších, lehce stavěných teropodních (dravých) dinosaurů. Šlo zřejmě o kosmopolitní skupinu, rozšířenou v období svrchního triasu až spodní jury na všech kontinentech (resp. ve všech částech Pangey). Dosahovali délky v rozmezí 1 až 6 metrů a hmotnosti v desítkách, maximálně ve stovkách kilogramů. Některé druhy měly výrazný hřebínek na lebce, sloužící zřejmě jako vnitrodruhový prostředek signalizace. Není jisté, zda již byli tito vývojově primitivní teropodi opeření. Některé druhy zřejmě žily nebo se alespoň občasně sdružovaly do početných smeček, jak ukazují jejich hromadné fosilní nálezy. Známé jsou např. rody \"Coelophysis\", \"Procompsognathus\" nebo \"Liliensternus\".\n\nV 90. letech 20. století byla v lomu \"U Devíti Křížů\" nedaleko Červeného Kostelce objevena menší tříprstá stopa vývojově primitivního teropodního dinosaura, pravděpodobně patřícího do této skupiny. Stopa o délce 14 cm a šířce 18 cm pochází z období svrchního triasu a její stáří činí asi 215 milionů let. Její původce byl menším masožravcem, dosahujícím délky asi 3 metry a hmotnosti zhruba kolem 30 kilogramů. Žil v polopouštní oblasti, podobné současnému území Libye či jiného severoafrického státu. Vegetační pokryv byl velmi sporý a zdroje vody pouze přechodné (vysychající). Více informací o tomto dinosaurovi (nebo možná jen vyspělém dinosauromorfovi) zatím nemáme.\n\n\n"}
{"id": "593708", "url": "https://cs.wikipedia.org/wiki?curid=593708", "title": "Seznam logických integrovaných obvodů řady CMOS 4000", "text": "Seznam logických integrovaných obvodů řady CMOS 4000\n\nTento článek je seznam logických integrovaných obvodů CMOS řady 4000\n\n\n\n\n\n\n\n"}
{"id": "593719", "url": "https://cs.wikipedia.org/wiki?curid=593719", "title": "Pavel Varvařovský", "text": "Pavel Varvařovský\n\nPavel Varvařovský (* 16. října 1945 České Budějovice) je český právník, v letech 2010 až 2013 veřejný ochránce práv, bývalý soudce Nejvyššího soudu České republiky a Ústavního soudu České republiky.\n\nV letech 1963–1968 vystudoval Právnickou fakultu Univerzity Karlovy v Praze, doktorát práv v oboru správní právo získal na téže fakultě roku 1973. V letech 1969 až 1984 pracoval jako podnikový právník v několika státních podnicích (Vinařské závody Mikulov, Státní lázně Jeseník, Rudné doly Jeseník, Ingstav Brno). V letech 1985 až 1990 jako odborný asistent v Institutu pro další vzdělávání pracovníků ve zdravotnictví v Brně. V roce 1991 byl poradcem zmocněnce vlády ČSFR pro otázky uprchlíků.\n\nV září 1992 byl jmenován soudcem Nejvyššího soudu České a Slovenské Federativní Republiky, od 1. ledna 1993 soudcem Nejvyššího soudu České republiky, v období 29. března 1994 až 29. března 2004 byl po celé funkční období soudcem Ústavního soudu České republiky, jímž ho jmenoval prezident Václav Havel.\n\n7. září 2010 byl zvolen českým veřejným ochráncem práv. Na jeho volbě se dohodla koalice s volební silou 118 hlasů, v tajné volbě ho ve druhém kole podpořilo 98 poslanců. Po dobu výkonu funkce několikrát pohrozil, že na ni rezignuje, například v případě, že budou poslanci ignorovat jeho legislativní návrhy, a také o tom uvažoval po zvolení Stanislava Křečka do funkce zástupce. Dne 11. prosince 2013 oznámil, že k 20. prosinci 2013 odstoupí z funkce veřejného ochránce práv. Tentokrát důvody odmítl komentovat. Podle Křečka Varvařovský zaměstnancům svého úřadu řekl, že důvody jeho odchodu nesouvisejí s vnitřní činností úřadu. To potvrdil i v den odchodu z úřadu. Odešel prý z mnoha menších důvodů a kvůli svému věku. Později pak dodal, že jedním z důvodů bylo i vážné onemocnění (rakovina) jeho manželky.\n\nPublikoval odborné právnické články zejména z oboru správního soudnictví, medicínského práva a pracovního práva, je autorem knihy Základy práva. Je členem vědecké rady Právnické fakulty Univerzity Karlovy.\n\nNení a nebyl členem žádné politické strany ani hnutí. Je ženatý a má dvě děti, již dospělé.\n\n"}
{"id": "593727", "url": "https://cs.wikipedia.org/wiki?curid=593727", "title": "Základní akustické veličiny", "text": "Základní akustické veličiny\n\nZvuková vlna je rozruch v hmotném prostředí, který se projevuje zřeďováním a zhušťováním tohoto prostředí. V místech s vyšší hustotou je vyšší tlak v místech se zředěným prostředím je nižší tlak. Za akustický tlak \"p\" jsou označovány tyto změny tlaku. Akustický tlak je proto superponován na statickém barometrickém tlaku. Vzhledem k tomu, že pro akustický tlak nelze určit směr jedná se o skalární veličinu. Velikostí akustického tlaku, pokud není uvedeno jinak, se rozumí jeho efektivní hodnota a uvádí se v Pa.\n\nAkustická vlna je tvořena hmotnými částicemi kmitajícími v prostředí kolem rovnovážné polohy. Body se stejnou fází vytváří v prostoru plochu obecného tvaru nazývanou vlnoplocha. Bodový zdroj zvuku vytváří vlnění s kulovými vlnoplochami (kulová vlna), ve velké vzdálenosti od zdroje zvuku je zpravidla možné považovat vlnoplochy za rovnoběžné roviny (rovinná vlna).\n\nČástice se pohybují ve směru kolmém na vlnoplochu rychlostí \"v\". Jejich pohyb vytváří v prostoru těleso, jehož objem se za jednotku času změní o hodnotu danou součinem velikosti plochy vlnoplochy a rychlosti pohybu částic. Pro rovinnou vlnu je tímto tělesem kvádr. Tato rychlost změny objemu je nazývána akustická nebo také objemová rychlost \"w\" a její jednotkou je m / s.\nAkustická objemová rychlost má kromě velikosti také směr, jedná se proto o vektorovou veličinu. V plynném prostředí je směr objemové rychlosti vždy kolmý na vlnoplochy vlnění a shodný se směrem šíření zvukové vlny, jedná se proto o podélné vlnění. V pevných látkách se může zvuk šířit více způsoby – zákonitosti jsou složitější. Pokud není uvedeno jinak udává se efektivní hodnota velikosti objemové rychlosti.\n\nIntenzita zvuku v daném bodu představuje výkon vyzářený do prostoru v podobě akustické vlny vztažený na jednotku plochy vlnoplochy procházející daným bodem. Jednotkou intenzity zvuku je W / m.\nIntenzitu zvuku je možné také stanovit jako součin efektivních hodnot akustického tlaku a objemové rychlosti vztažený na jednotku plochy vlnoplochy procházející daným bodem.\nRychlost šíření zvuku je rychlost, jakou se v prostoru šíří akustický vzruch v podobě akustické vlny. Pro adiabatický děj (nestačí se vyrovnávat tepelné rozdíly s okolím) v plynném prostředí lze ze stavové rovnice plynu odvodit pro rychlost šíření vztah:\n\nPojmem akustická impedance jsou často označovány tři odlišné pojmy, které je nutné rozlišovat:\n formula_5\nObjemovou rychlost \"w\" pro plochu \"S\" můžeme vyjádřit jako součin rychlosti kmitání hmotných částic \"v\" a plochy \"S\".\n formula_6 \nPro adiabatické děje při šíření zvuku vzduchem má měrná akustická impedance neboli vlnová impedance prostředí velikost:\n formula_8\nVyjádříme-li sílu a rychlost pomocí akustických veličin – akustický tlak a objemová rychlost dostaneme vztah mezi mechanickou a akustickou impedancí:\nAkustická soustava o příčném průřezu \"S\" a akustické impedanci \"Z\" zatěžuje mechanickou soustavu impedancí formula_10.\n\nBudeme vycházet, že zvuková vlna prochází hrdlem, které je mnohem kratší než délka vlny a má tak malý objem, aby nedocházelo ke stlačování sloupce plynu v hrdle. Zároveň se nebudeme nyní zabývat tření částic vzduchu o stěny hrdla. Za těchto předpokladů bude celý sloupec vzduchu v hrdle kmitat jako píst. Kmitající píst bude mít hmotnost \"m\" danou hustotou plynu \"ρ a průřezem \"S\" a délkou hrdla \"l\":\nNa tento píst bude působit akustický tlak \"p\" silou \"F\":\nPohyb pístu bude urychlován zrychlením \"a\", které představuje časovou změnu rychlosti pohybu pístu \"v\". Rychlost pohybu pístu má za následek objemovou rychlost \"w\" v hrdle pístu:\nJestliže nyní vyjádříme zrychlující sílu podle 2. Newtonova zákona a dosadíme uvedené vztahu dostaneme:\nVyjádříme nyní závislost akustického tlaku na objemové rychlosti v hrdle:\nPoměr akustického tlaku a časové změny objemové rychlosti se nazývá akustická hmotnost \"m\" a je roven:\n\nZvuková vlna se šíří v uzavřeném prostoru rozměrů podstatně menších než je vlnová délka zvukové vlny. Předpokládejme, že změny tlaku a objemu vlivem šíření zvukové vlny probíhají tak rychle, že nedochází k výměně tepelné energie s okolím – jedná se o adiabatický děj. Tento děj je popsán stavovou rovnicí:\nPro malé změny tlaku a objemu, které představuje akustická vlna, lze z uvedené stavové rovnice odvodit:\n\nZměna tlaku představuje akustický tlak \"p\" a změna objemu představuje objemové posunutí (obdoba výchylky) \"Y\". Z rovnice lze dále vyjádřit poměr změny objemu a změny tlaku:\nTento poměr vyjadřuje kolikrát se zmenší objem plynného prostředí při jednotkovém vzrůstu tlaku. Vyjadřuje poddajnost prostředí pro změny tlaku. Záporné znaménko reprezentující fázový posun se zanedbává a tento poměr se nazývá akustická poddajnost:\n\nAkustický odpor je důsledkem tření hmotných částic o povrch zvukovodu a o sebe navzájem. Tento jev je u tekutin popisován veličinou dynamická viskozita a jejím činitelem \"η\". Představme si trubici kruhového průřezu, souřadnici podél trubice označíme x a souřadnici od osy k okraji trubice y. Trubice má poloměr R.\n\nNa povrchu trubice (y = R) bude rychlost částic nulová a do středu se bude zvyšovat. V ose trubice bude rychlost největší. Vrstvy částic se budou po sobě třít (laminární proudění). Síla uvádějící tekutinu do pohybu vztažená na jednotku povrchu vrstvy v hloubce y a v místě x trubice \"τ\" je dána součinem činitele dynamické viskozity \"η\" a změny rychlosti v místě x \"v podél souřadnice y:\nVáleček o průměru y a délce Δx klade odpor při udržování v pohybu silou rovnající součinu povrchu válečku a \"τ\":\nTato síla je v rovnováze se silou, kterou na čelo válečku působí akustický tlak:\nZ rovnosti obou těchto sil získáme hodnotu rychlosti v místě x a v hloubce y:\nAkustický tlak, který působí na další váleček ve směru šíření bude menší a rychlost pohybu částic dalšího válečku bude také menší – zvuková vlna je tlumena. Pokud nyní vypočteme objemovou rychlost postupným načítáním součinů rychlostí podél osy y od středu trubice až k povrchu plochami mezikruží tvořícími jednotlivé vrstvy dostaneme:\nDostali jsme vztah mezi objemovou rychlostí a akustickým tlakem. Z tohoto vztahu určíme akustickou impedanci jako poměr akustického tlaku a objemové rychlosti. Ta představuje akustický odpor trubice kruhového průřezu o poloměru \"R\" a délky \"l\":\nPro obdélníkovou štěrbinu bychom podobným postupem odvodili akustický odpor:\n"}
{"id": "593730", "url": "https://cs.wikipedia.org/wiki?curid=593730", "title": "Pavlína Němcová", "text": "Pavlína Němcová\n\nPavlína Němcová-Bakarová (* 18. února 1973 Děčín) je česká modelka, filmová herečka a producentka, která se stala tváří řady zahraničních firem.\n\nS modelingem začínala v šestnácti letech společně s krajankou Evou Herzigovou. Zpočátku pracovala v Paříži, kde se po dvou letech provdala a přivedla na svět syna Nikolu Rocia. Poté začala žít v New Yorku.\n\nSnaží se uplatnit také jako filmová herečka v sídle amerického filmového průmyslu Hollywoodu.\n\n"}
{"id": "593740", "url": "https://cs.wikipedia.org/wiki?curid=593740", "title": "Václav Jíra", "text": "Václav Jíra\n\nVáclav Jíra (* 17. prosinec 1939 Louny) je český výtvarník, spolu se Zdeňkem Sýkorou, Kamilem Linhartem, Vladislavem Mirvaldem, Janem Valtem, Zdeňkem Ladrou, Jaroslavem Čásou a Miroslavem Kuklou člen Lounské krajinářské školy. Od poloviny 60. let až do současnosti se prosadil jako tvůrce mobilních strojků a strojů, sestavených z technických součástí různých výrobků.\n\nNarodil se v Lounech, kde žije dodnes. Po absolvování základní školy se v místním Železničním učilišti v roce 1954 vyučil kovářem. Pak nastoupil na umístěnku do Brna do závodu ZKL Líšeň, kde pracoval až do roku 1959. Během této doby vystudoval při zaměstnání Strojní průmyslovou školu. Základní vojenskou službu absolvoval v letech 1959–1961. Pak se vrátil do Loun a nastoupil jako metodik pro výtvarné umění v Městském kulturním středisku. V letech 1961–1965 jezdil soukromě na přednášky na Pedagogickou fakultu UK v Praze, kde přednášeli i jeho lounští učitelé Zdeněk Sýkora a Kamil Linhart.\n\nIhned po návratu z prezenční vojenské služby se stal členem výtvarného kroužku, který v Lounech vedl Zdeněk Sýkora. Koncem 60. let přešel do Městského kulturního střediska. Od 70. let byl členem Svazu českých výtvarných umělců. Po roce 1989 trvalý pracovní poměr opustil. První samostatnou výstavu měl v roce 1964 v Kadani, od roku 1983 vystavuje každoročně.\n\nOd počátku 60. let sleduje Jírova tvorba dvě základní oblasti: krajinomalbu a tvorbu, resp. zobrazování strojků. Až do současnosti probíhají obě sféry paralelně. Ačkoliv těžiště Jírovy tvorby spočívá ve strojcích, nerezignoval ani na zobrazení krajiny, zejména Lounského středohoří. V jeho plátnech se krajina přetváří v barevné plochy, které vytvářejí organické struktury. Ačkoliv Jírova recepce krajiny není popisná, vyzařuje z jeho pláten citové zaujetí a schopnost vystihnout náladu zvoleného námětu.\n\nStrojky začal Jíra vytvářet v roce 1961. Inspiroval ho k tomu nález hracího strojku doma na půdě. Adaptoval ho na Malovací stroj podáněný dynamem, který pacičkami čmáral klikyháky na papír. Další strojky pak vznikaly z nejrůznějších součástek nalezených na skládkách, smetištích a sběrnách. Přetvořením do nového tvaru a rozpohybováním získávají původní součástky zcela nový význam a smysl.\n\nZa tvorbou recyklovaných strojků – mobilů (autorem termínu \"mobil\" je Marcel Duchamp, který ho použil pro výtvory Alexandra Caldera) stojí stejná myšlenka, která vedla k vytváření podobných artefaktů Hanse Arpa, Francise Picabiu a zejména Jírovy současníky, Švýcara Jeana Tinguelyho a Američana Alexandra Caldera. Nutno podotknout, že v době, kdy Jíra začal strojky vytvářet, mu byla díla uvedených autorů neznámá. Jírova tvorba se proto řadí do kontextu evropského dadaismu. Jírův autentický přínos do oblasti strojků-mobilů spočívá v dalších dvou způsobech jejich zobrazení. Jíra maluje obrazy a podrobné plány strojků, jak těch existujících, tak fiktivních.Zcela originálním Jírovým řešením další existence strojků je jejich slisování, tedy jakási druhá recyklace, po níž se stávají ze třídimenzních objektů plošnými vyobrazeními. Od roku 2014 se Jíra zabývá tvorbou velkoformátových pláten na náměty skladeb soudobých skladatelů (např. Zdeňka Šestáka).\n\n\n\n"}
{"id": "593741", "url": "https://cs.wikipedia.org/wiki?curid=593741", "title": "Mourrison", "text": "Mourrison\n\nMourrison, hrdina bez básně a hany (častěji pouze Mourrison) je český komiks Lukáše Fibricha vycházející od roku 2002 v časopise ABC. V poslední době však Mourrison vychází také v knižní podobně v měkkých deskách. Původně Mourrison vycházel v ABC jako strip, ale později se stal celostránkovým (někdy i dvoustránkovým) komiksem. Komiksy o Mourrisonovi jsou zajímavé tím, že nekončí pointou jako ostatní komiksy stejného typu. Často se tam objevují slovní hříčky, dvojsmysly a jiné vtipné obrázky. Díky oblíbenosti se stal Mourrison maskotem ABC. V roce 2006 vyšla v knižní podobě sbírka komiksů \"\"Mourrison - hrdina bez bázně a... honey?\"\"\n\nKocour Mourrison je hlavní hrdina komiksu. Chodí oblečený jako superhrdina v červenožlutém kostýmu. Na hrudi má jasné písmeno M. Jeho srdce bije pro jeho dívku Cleo ale často si neodpustí nějaký ten flirt s jinými kočkami. Je dospělý ale chová se jako malý chlapec. Často se snaží polemizovat o hlubokých tématech, například o smyslu života. Dokáže létat. Jméno \"Mourrison\" vymyslela tehdejší šéfredaktorka ABC Miroslava Volfová.\nTukie je nejlepší Mourrisonův kamarád. Má v časopisu ABC vlastní strip. Je to velmi tlustý modrý kocour. Tukie s Mourrisonem tvoří jádro komiksu. O sobě si myslí, že je zbabělec, ale to není jisté. Tukieho vymyslel malý Matouš Fibrich.\nKočka jménem Cléo je Mourrisonova dívka. V časopisu ABC má vlastní strip, který se ale vyskytuje jen občas. Ve svých stripech řeší spíše dívčí problémy, často s ostatními kočkami. Vždy je sexy a \"in\" jak se o ní píše v knize. Je bílá, namísto pupíku má tetování - růžové srdíčko.\n\n\n"}
{"id": "593742", "url": "https://cs.wikipedia.org/wiki?curid=593742", "title": "Bruce Marshall", "text": "Bruce Marshall\n\nClaude Cunningham Bruce Marshall, známý pod jménem Bruce Marshall (24. června 1899 Edinburgh, Skotsko – 18. června 1987 Biot, Francie) byl skotský spisovatel a beletrista širokého záběru. Prvotinou se stala kniha \"A Thief in the Night\" vydaná v roce 1918 vlastním nákladem. Poslední dílo \"An Account of Capers\" vyšlo posmrtně roku 1998, tedy sedmdesát let od prvního.\n\nNarodil se ve skotském Edinburghu jako syn Claude Nivena Marshalla a Annie Margaretové (Bruceové) Marshallové. Vystudoval univerzitu v St. Andrews. V roce 1917 byl pokřtěnm stal se římským katolíkem a ve víře zůstal aktivní po celý zbytek života. Byl členem a několikrát zastával funkci v organizacích Una Voce a Latinské mešní společnosti.\n\nNa počátku první světové války sloužil jako vojín pěšího pluku (Highland Light Infantry). V roce 1918 byl povýšen do důstojnické hodnosti a v pozici druhého poručíka přidělen k Irskému královskému střelectvu. Šest dnů před podpisem příměří byl vážně zraněn. Odvážný německý zdravotník riskoval život pro jeho záchranu v těžké palbě. Marshall tak přežil, ale padl do zajetí. Zranění vyústilo v amputaci jedné dolní končetiny. V roce 1919 byl povýšen do hodnosti prvního poručíka a následující rok uznána invalidita.\n\nPo válce dokončil studium, stal se auditorem a přestěhoval se do Francie, kde pracoval v pařížské pobočce firmy Peat Marwick Mitchell.\n\nV roce 1928 se oženil s Mary Pearsonovou Clarkovou (1908-1987). Z manželství vzešla dcera Sheila Elizabeth Bruceová Marshallová. Od roku 2005 je jeho vnučka Leslie Ferrarová správkyní majetku Prince z Walesu.\n\nBěhem nacistické okupace Francie unikl z Paříže dva dny před jejím obsazením. Vrátil se do Anglie, kde se připojil jako poručík ke sboru královské armády mající v gesci dohled nad hospodařením (Royal Army Pay Corps). Poté pracoval pro výzvědnou službu, v níž byl povýšen do hodnosti kapitána, udržoval styky s Francouzským hnutím odporu a následně se stal podplukovníkem přiděleným k divizi operující v Rakousku. V roce 1945 byl převelen do zálohy (General List) a armádu opustil v roce 1946.\n\nPo druhé světové válce se vrátil do Francie, usadil se na Francouzské riviéře a strávil tam celý zbytek života. Zemřel ve městě Biot (Francie) šest dnů před svými osmdesátými osmými narozeninami.\n\n\n"}
{"id": "593744", "url": "https://cs.wikipedia.org/wiki?curid=593744", "title": "Námořní základna Rota", "text": "Námořní základna Rota\n\nNámořní základna Rota (NavSta Rota – \"Naval Station Rota\") je jednou z hlavních základen španělského námořnictva. Tvoří ho přístav a letiště. Od roku 1953 ji společně vybudovaly Španělsko a USA. Nachází se na strategickém místě poblíž gibraltarského průlivu, přesněji ve městě Rotě, sousedícím s městem El Puerto de Santa María v provincii Cádiz.\n\nRota je rovněž důležitou základnou válečných lodí námořnictva Spojených států amerických. Základna je největším americkým vojenským zařízením ve Španělsku. Žije zde okolo 3000 amerických vojáků a členů jejich rodin. Základnu využívají zejména válečné lodě americké Šesté flotily a transportní letouny amerického letectva.\n\n"}
{"id": "593751", "url": "https://cs.wikipedia.org/wiki?curid=593751", "title": "Loca", "text": "Loca\n\nLoca je píseň kolumbijské zpěvačky-skladatelky Shakiry. Je to první singl z jejího sedmého studiového alba Sale el Sol. V anglické verzi můžete také slyšet britského rappera Dizzee Rascala.\n\"Loca\" má také španělskou verzi se stejným názvem, \"která byla použita na podporu prodeje alba ve španělsky mluvících zemích. Ve španělské verzi můžete také slyšet El Cata.\n"}
{"id": "593756", "url": "https://cs.wikipedia.org/wiki?curid=593756", "title": "Franz Thun und Hohenstein", "text": "Franz Thun und Hohenstein\n\nFrantišek de Paula Antonín kníže z Thun-Hohensteina (\"Franz Fürst von Thun und Hohenstein\", 2. září 1847 Děčín – 1. listopadu 1916 Děčín) byl rakouský a český šlechtic z rodu Thun-Hohensteinů a politik, dlouholetý místodržitel v Čechách a od 5. března 1898 do 2. října 1899 též ministerský předseda Předlitavska. Do knížecího stavu byl povýšen císařem Františkem Josefem roku 1911.\n\nNarodil se jako nejstarší syn hraběte Bedřicha Františka z Thun-Hohensteina. Studoval práva ve Vídni. Sloužil v rakouské armádě u 14. dragounského pluku. Roku 1874 se zasnoubil s princeznou Annou Marií ze Schwarzenbergu (Anna Maria Wilhelmina Leopoldina Eugenie princezna ze Schwarzenbergu), dcerou Karla Schwarzenberga. Roku 1898 zemřela a Franz Thun und Hohenstein se později podruhé oženil. Jeho manželkou se stala hraběnka Arnoštka Vratislavová z Mitrovic (Ernestine Gabriele hraběnka von Thun und Hohenstein), rozená Thunová (dcera Osvalda Thuna).\n\nPozději byl dlouhodobě politicky aktivní. V zemských volbách v roce 1883 se stal poslancem Českého zemského sněmu. Reprezentoval velkostatkářskou kurii, svěřenecké velkostatky. Mandát obhájil ve volbách v roce 1889. Byl zde zástupcem konzervativních velkostatkářů. Na zemský sněm se vrátil ve volbách v roce 1901. Mandát obhájil i ve volbách v roce 1908. Rezignoval roku 1911.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1879 za kurii velkostatkářskou v Čechách. Rezignaci oznámil na schůzi 20. ledna 1882. Ve volebním období 1879–1885 se uvádí jako hrabě Franz Anton Thun-Hohenstein, statkář, bytem Peruc.\n\nDo parlamentu nastoupil jako konzervativní poslanec. Rodem a národností byl Němec, česky neuměl, ale hlásil se k českému státnímu právu, byl zemským vlastencem a stoupencem rovnoprávnosti obou zemských národů. Byl přesvědčeným monarchistou, hluboce věřícím katolíkem a oddaným příznivcem vládnoucí dynastie. Představoval tu část konzervativní politiky, která usilovala o urovnání národnostních rozporů a smírné řešení tohoto problému v rámci prosperující mnohonárodní monarchie. Na Říšské radě patřil do Strany konzervativního velkostatku. Po volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci).\n\nPo smrti otce nastoupil roku 1881 i do Panské sněmovny (nevolená horní komora Říšské rady) jako její dědičný člen.\n\nOd roku 1889 byl místodržitelem Čech. Jeho nástup do funkce měl být signálem, že vláda si přeje klid v Čechách. V první fázi svého působení se snažil o vstřícná gesta. Podporoval punktace tedy vyjednávání o česko-německém vyrovnání. Povolil také konání Jubilejní zemské výstavy v Praze roku 1891. Dosáhnout smíru mezi Čechy a Němci se mu ovšem nezdařilo a v září 1893 vyhlásil po nepokojích v Praze výjimečný stav. Potlačení opozice (proces s Omladinou) bylo také neúspěšné. Když v zemských volbách v Čechách roku 1895 výrazně uspěli opoziční mladočeši, proti kterým byl výjimečný stav a další represe namířeny, Thun-Hohenstein ze své funkce v únoru 1896 odstoupil.\n\nNa přání císaře se potom stal vrchním hofmistrem následníka trůnu Franze Ferdinanda, kvůli vzájemnému odporu tento pracovní poměr ale trval jen několik měsíců.\n\nJeho kariéra vyvrcholila 5. března 1898, kdy se stal ministerským předsedou Předlitavska. Funkci vykonával do 2. října 1899. V této vládě zároveň jako správce rezortu zastával funkci ministra vnitra. Snažil se zformovat silnou vládu s parlamentní oporou a překonat nacionální polarizaci předchozích let. Kabinet sestavil průřezově. Do vlády Franze Thuna-Hohensteina tak byl povolán jako ministr financí vlivný mladočeský politik Josef Kaizl, ale usedl v ní i jeden z předáků německorakouských centralistů Josef Maria Baernreither. Trojice Thun, Kaizl a Baernreither měla být pilířem zamýšlené provládní většiny, která měla izolovat extrémní proudy v předlitavské politice. Ambice ovšem překazil trvale opoziční postoj dvou silných německých politických stran. Liberální Německá pokroková strana a nácionálně radikálnější Německá lidová strana totiž odmítaly Thunovu vládu podpořit, dokud nebudou odvolána Badeniho jazyková nařízení i modifikovaná Gautschova jazyková nařízení, která posilovala úřední status češtiny. V květnu 1899 pak obě německé strany představily tzv. Svatodušní program, ve kterém prezentovaly národní požadavky rakouských Němců. Thunova vláda po jistou dobu vládla s využitím § 14 prosincové ústavy, který umožňoval vydávat provizorní nařízení s platností zákona. Dlouhodobě ale nešlo o životaschopný způsob vládnutí a proto Franz Thun und Hohenstein v září 1899 rezignoval. Jedním z posledních činů jeho vlády bylo zřízení české techniky v Brně (c. k. česká technická vysoká škola Františka Josefa v Brně).\n\nJako uznání za jeho politickou činnost, především za snahu o národnostní vyrovnání, jej císař v roce 1911 povýšil do knížecího stavu s primogeniturou titulu. V letech 1911–1915 byl opět místodržitelem Čech. Jeho úkolem bylo znovu dosáhnout národnostního smíru mezi Čechy a Němci, ale ani tentokrát nebylo zadání možno splnit.\n\nByl v kontaktu s T. G. Masarykem , upozornil jej, že je sledován a varoval jej před zatčením při zahájení Masarykovy zahraniční akce v roce 1914.\n\nZemřel v listopadu 1916 na zámku v Děčíně po delší nemoci, kvůli které se koncem března 1915 musel vzdát postu místodržitele. Trpěl kornatěním cév a od své rezignace se několikrát podrobil operaci očí (trpěl odchlípnutím sítnice) a na jedno oko prakticky oslepl. V létě roku 1916 se dočasně zotavil na léčebném pobytu v Poděbradech, ale na podzim přišlo zhoršení stavu. V říjnu 1916 ho postihla mozková mrtvice, podle dobových zpráv v přímém důsledku rozčílení poté, co se dozvěděl, že ministerský předseda Karl von Stürgkh se stal obětí atentátu.\n\nMladočeská strana, která v 90. letech 19. století proti místodržiteli Thunovi ostře vystupovala, vydala k jeho úmrtí prohlášení, ve kterém stálo, že „\"den úmrtí knížete Thuna jest dnem smutku pro celý český národ\".“\n\n\n"}
{"id": "593758", "url": "https://cs.wikipedia.org/wiki?curid=593758", "title": "Desembarco del Granma", "text": "Desembarco del Granma\n\nDesembarco del Gramna je národní park v jihovýchodní části Kuby v provincii Granma. Rozkládá se okolo mysu \"Cabo Cruz\" jak na pevnině, tak i po okolním moři. Souhrnná rozloha parku je 325 km². V roce 1999 byl zapsán na seznam světového přírodního dědictví UNESCO (společně s ochranným pásmem o ploše 92,87 km²).\n\nNacházejí se zde vysoké přímořské terasy a útesy. Z biologického hlediska se jedná o významnou přírodní lokalitu jen minimálně zasaženou lidskou činností s mnoha endemickými druhy flory i fauny.\n\nČeský překlad názvu Desembarco del Granma je \"\"Vylodění Granmy\"\". Název lokality vychází z toho, že právě zde se 2. prosince  1956 vylodila jachta Granma, jejíž posádku tvořilo 82 Kubánců vedených Fidelem Castrem, Raúlem Castrem, Camilem Cienfuegosem a Che Guevarou, kteří tím začali Kubánskou revoluci.\n"}
{"id": "593761", "url": "https://cs.wikipedia.org/wiki?curid=593761", "title": "Deduplikace", "text": "Deduplikace\n\nDeduplikace je speciální technika komprese dat, která zabraňuje ukládání stejných datových bloků na jednom úložišti. Deduplikační jednotka ukládá informace (referenční informace) o datové struktuře a díky tomu je schopná při zpětném čtení deduplikovaných dat zpět obnovit původní, komplexní informaci. Účelem deduplikace je úspora místa na datovém úložišti. Kromě této varianty, tzv. blokové deduplikace, existuje ještě deduplikace na úrovni souborů, kdy je ukládána pouze jedna kopie (instance) souboru/přílohy e-mailu. Příkladem budiž ukládání e-mailových zpráv v systému Microsoft Exchange, nebo Windows Single Instance Storage.\n\nNová data jsou nejprve uložena na cílové úložiště a poté off-line deduplikována. Nevýhodou je nutnost disponovat kapacitou úložiště odpovídající reálnému množství datových bloků. Ty jsou ukládány a teprve následně (po skončení procesu ukládání) optimalizovány.\n\nData jsou deduplikována ještě před uložením na cílové úložiště v reálném čase. Vyhodnocuje se přítomnost datového bloku na úložišti a pokud již existuje, nezapíše se. Pouze je vytvořena reference na datový blok v deduplikační jednotce. Nevýhodou je pomalejší „zápis“ na cílové úložiště, který je zpomalen rozhodovacím procesem deduplikační jednotky. V současnosti jsou však nabízena řešení, která se výkonnostně blíží post-procesním deduplikačním systémům.\n\nZajišťuje deduplikaci na zdroji dat. Často bývá uplatňována v rámci operačního systému. Operační systém pravidelně kontroluje hashe vzniklé při tvorbě nových souborů a porovnává je s již existujícími hashi již existujících souborů. Pokud je nalezena shoda, kopie souboru je odstraněna a je vytvořen ukazatel na starý soubor. V praxi je tato metoda upozaďována před cílovou deduplikací z výkonnostních důvodů. U primárního úložiště (DAS serveru apod.) je většinou kladen důraz na vysoký výkon, který deduplikační proces může negativně ovlivnit.\n\nZajišťuje deduplikaci na sekundárním úložišti (např. v disk-to-disk schématu, nebo u VTL – virtuální pásková knihovna). Jde o v praxi preferovanější metodu.\n\nV současnosti jsou používány deduplikační systémy jako kombinace diskového pole (např. VTL) a deduplikačního softwaru. K dispozici jsou řešení společnosti NetApp, IBM, EMC, Symantec a další.\n\n"}
{"id": "593766", "url": "https://cs.wikipedia.org/wiki?curid=593766", "title": "Suchovršský hřbet", "text": "Suchovršský hřbet\n\nSuchovršský hřbet je geomorfologický podokrsek Orlických hor. Nachází se na jejich jihovýchodním okraji a ve východní části Pardubického kraje v okrese Ústí nad Orlicí. Nejvyšší horou hřbetu je Suchý vrch (995 m).\n\nSuchorvšský hřbet náleží do geomorfologického celku Orlické hory, podcelku Bukovohorská hornatina a okrsku Orličský hřbet. Od sousedního podokrsku, kterým je Bukovohorský hřbet jej na jihovýchodě odděluje Červenovodské sedlo. Na západě se hřbet svažuje do Výprachtické vrchoviny. Četné rozsochy z něj vybíhající jsou již zahrnuty do této vrchoviny. Východní svah hřbetu prudce spadá do Kladské kotliny, na severu ho od Pastvinské vrchoviny odděluje tok Tiché Orlice.\n\nSuchovršskému hřbetu dominuje dvojvrchol tvořený nejvyšším bodem Suchým vrchem (995 m) a Bradlem (983 m). Ostatní vrcholy se se svou nadmořskou výškou pohybují nad osmi sty metry. \n\nVrcholy pod touto hranicí se v rámci hřbetu nevyskytují. Mlýnský vrch (595 m) v jeho severozápadním zakončení je pouhým spočinkem, vrchy Hejnov (711 m) a Martinova hať (708 m) již spadají do Výprachtické vrchoviny, Hůrka (585 m) naopak do Kladské kotliny.\n\nHřbetem mezi Suchým vrchem a Červenovodským sedlem prochází hlavní evropské rozvodí mezi Severním a Černým mořem. Jihovýchodní svah Suchého vrchu a východní svah Prostředního vrchu odvodňuje levý přítok Moravské Sázavy Březná. Voda ze zbylé části hřbetu odtéká levými přítoky Tiché Orlice. Souvislé vodní plochy se na hřbetu nevyskytují (snad až jen na miniaturní jezírko neznámého původu v blízkosti sedla mezi Boudou a Vysokým kamenem).\n\nVrcholové partie Suchovršského hřbetu jsou porostlé téměř výhradně a souvisle hospodářskými smrčinami. V nižších polohách se objevují i listnaté porosty s převahou buku lesního. Pasek se na svazích horstva nevyskytuje mnoho.\n\nCelý prostor Suchovršského hřbetu zaujímá přírodní park Suchý vrch - Buková hora. V bezprostředním okolí Tiché Orlice se nachází přírodní park Orlice. Zasahuje sem i Ptačí oblast Králický Sněžník. Podzemní systém dělostřelecké tvrze Bouda je chráněným zimovištěm netopýrů.\n\nJedinou komunikací kromě lesních cest je silnice I/11 Praha - Hradec Králové - Šumperk - Ostrava, která přechází přes Červenovodské sedlo, na kterém z ní odbočuje veřejná komunikace vedoucí k rozhledně na Suchém vrchu. Zvláštním případem je pevnostní silnice spojující obec Těchonín s dělostřeleckou tvrzí Bouda. Železniční trať Ústí nad Orlicí - Lichkov - Štíty/Międzylesie kopíruje tok Tiché Orlice. Ve vrcholových partiích Boudy lze narazit na pozůstatky více než kilometr dlouhé úzkorozchodné železniční trati z období výstavby dělostřelecké tvrze Bouda.\n\nV mělkém sedle dvojvrcholu Suchý vrch - Bradlo se nachází vyhořelé torzo turistické Kramářovy chaty, na níž je napojena požárem nepoškozená provozovaná rozhledna.\n\nV severní části hřebenu bylo v druhé polovině třicátých let proti tehdejšímu Německu budováno pohraniční opevnění. V lesním masívu či na jeho okraji se zde nachází patnáct objektů těžkého a několik desítek objektů lehkého opevnění. Linie opevnění sleduje hlavní hřeben od Mladkova přes Vysoký kámen na Boudu a odtud klesá po východním úbočí k obci Dolní Boříkovice. Největším objektem je muzejně zpřístupněná dělostřelecká tvrz Bouda. Jako druhé je zde Muzeum pod Vysokým kamenem nacházející se v okolí sedla jihovýchodně od vrcholu.\n\nNa vrcholcích Suchého vrchu a Bukové hory se nacházejí radiokomunikační převáděče. Převáděč stojící v bezprostřední blízkosti rozhledny na Suchém vrchu patří Armádě České republiky. Patří k němu vojenský objekt a nevelký veřejnosti nepřístupný prostor.\n\nZ jiných staveb stojí za zmínku již jen turistické informační centrum na Červenovodském sedle.\n\nProstor Suchovršského hřbetu je protkán dostatečným systémem značených turistických tras. Hlavní hřeben sleduje od severu červeně značená Jiráskova cesta, která se na sedle Hvězda stáčí na západ k Jablonnému nad Orlicí. Štafetu zde přebírá zelená turistická značka, po které se dá hřebenový přechod hor dokončit. Úbočím Vysokého kamene prochází netypicky žlutě značený okruh naučné stezky Betonová hranice věnující se problematice předválečného československého opevnění. Cyklistické trasy jsou na území hor dvě. Červeně značená trasa 4071 sleduje přibližně směr hlavního hřebenu vrcholovými partiemi, bíle značená trasa 4077 vede průlomem Tiché Orlice a východním úbočím. Prostor hřbetu pokrývá i část systému běžkařských tras vycházejících ze skiareálu Čenkovice. \n\n"}
{"id": "593772", "url": "https://cs.wikipedia.org/wiki?curid=593772", "title": "Tragikomedie", "text": "Tragikomedie\n\nTragikomedie je drama vážné tematiky s veselými prvky, případně vyústění závažného příběhu ve šťastný konec. Slovo vzniklo složením názvů dvou základních druhů divadelního dramatu: tragédie a komedie.\n"}
{"id": "593776", "url": "https://cs.wikipedia.org/wiki?curid=593776", "title": "Statuta Judaeorum", "text": "Statuta Judaeorum\n\nStatuta Judæorum je privilegium, které někdy mezi lety 1254–1262 vydal a poté ještě několikrát potvrdil Přemysl Otakar II. a jehož platnost stvrdili také někteří další panovníci, naposledy Václav IV. roku 1393.\n\nJedná se o nejzásadnější právní předpis, jenž reguloval právní postavení židů v českých zemích ve středověku. Privilegium stavělo židy do pozice \"servi camerae\" (služebníků komory) – spadali pod jurisdikci panovníka, jenž jim poskytoval právní ochranu a jemuž byli povinni platit daně. Dokument rovněž stanovoval pravidla pro židovské zastavárenství.\n\nDatum vydání \"Statut Judaeorum\" není přesně známo. Originální listina se nedochovala a její text je znám až z listin pozdějších, jimiž se původní text potvrzoval. Text vydaný Karlem IV. uvádí jako dobu vzniku původní listiny rok 1254, uvedenou titulaturu ovšem Přemysl Otakar II. užíval až v letech 1262–1269, takže například historička Jana Zachová datuje originální privilegium až do roku 1262.\n\nText privilegia Přemysla Otakara II. vychází z listiny vydané roku 1244 Fridrichem II., vévodou rakouským a štýrským, a nezřídka se s ní shoduje doslova. Přemysl Otakar II. vydal \"Statuta Judaeorum\" ve Vídni s platností pro celé území, jemuž v té době vládl, tedy pro Českém království, Markrabství moravské a rakouské i štýrské vévodství. Platnost tohoto právního dokumentu pak sám ještě potvrdil roku 1255 v Kroměříži a roku 1268 v Brně.\n\n\"Statuta Judaeorum\" potvrdil také Václav II., a to zřejmě na počátku své vlády na žádost znojemských židů. Po smrti Václava III. nastalo v českých zemích období nestability a ve stavu právní nejistoty se nacházelo i židovské obyvatelstvo. Jan Lucemburský sice již roku 1311 potvrdil všechna dosavadní privilegia, \"Statuta Judaeorum\" přitom ovšem explicitně zmíněna nebyla. Panovníkovo konání ovšem vypovídá o dodržování principů vytyčených ve zmíněném právním předpise. Karel IV. pak privilegium potvrdil roku 1356 a Václav IV. roku 1393.\n\nJednotlivá ustanovení \"Statuta Judaeorum\" mají tento obsah:\n\n§ 1. Při sporech týkajících se židů či jejich majetku nesměl křesťan svědčit proti židovi bez dalšího křesťanského nebo židovského svědka.\n\n§ 2. Tvrdí-li křesťan, že si má u žida nějakou zástavu a ten to popře, ověří se židovo tvrzení přísahou.\n\n§ 3. Tvrdí-li křesťan, že svou věc zastavil u žida za nižší obnos, než tvrdí žid, ověří se židovo tvrzení přísahou.\n\n§ 4. Tvrdí-li ovšem žid, že půjčil křesťanovi peníze za zástavu bez svědků, postačuje přísaha křesťana.\n\n§ 5. Žid může přijmout do zástavy všechny předměty, kromě zakrvavených, mokrých a posvátných rouch.\n\n§ 6. Prohlásí-li křesťan, že zástava nacházející se u žida mu pochází z krádeže, stačí, když žid složí přísahu, že zástavu přijal, aniž by o krádeži věděl. Židovi musí být za takovou zástavu pak zaplacena plná částka včetně úroků.\n\n§ 7. Pouhá přísaha žida, že křesťanská zástava přišla nazmar požárem nebo že byla ukradena, postačuje k tomu, aby byl žid osvobozen od poskytnutí náhrady.\n\n§ 8. Spory mezi židy nemá řešit městský rychtář, nýbrž samotný král, kníže nebo nejvyšší zemský komoří.\n\n§ 9. Za zranění žida musí křesťan zaplatit panovnické komoře 12 hřiven ve zlatě a zraněnému židovi 12 hřiven ve stříbře a náklady na léčení.\n\n§ 10. Zabije-li křesťan žida, bude křesťan souzen přísloušným soudem a navíc veškerý jeho majetek připadne panovníkovi.\n\n§ 11. Zbije-li křesťan žida, aniž by židovi tekla krev, zaplatí křesťan 4 hřivny ve zlatě panovnické komoře a 4 hřivny ve stříbře zbitému židovi. Pokud křesťan není schopen zaplatit, bude mu useknuta ruka.\n\n§ 12. Židé mají na celém ovládaném území svobodu pohybu a platí cla ve stejné výši jako křesťané.\n\n§ 13. Při převozu mrtvého nesmí být od židů požadováno jakékoli clo.\n\n§ 14. Jakékoli poškození židovského hřbitova se trestá smrtí a připadnutím veškerého majetku provinilého panovnické komoře.\n\n§ 15. Poškození synagogy se trestá pokutou 2 talentů.\n\n§ 16. Bude-li židovi jeho rychtářem uložena pokuta nazývaná \"wandel\", zaplatí žid pouze 12 denárů.\n\n§ 17. Za nedostavení se před soud zaplatí žid pokutu 4 denáry, stane-li se tak však potřetí, zaplatí 36 denárů.\n\n§ 18. Zraní-li žid žida, zaplatí viník pokutu 2 talenty.\n\n§ 19. Přísahat na Tóru musí žid pouze tehdy, je-li předvolán před panovníka.\n\n§ 20. Pokud není vrah žida známý, je podezřelý postaven před „Boží soud“.\n\n§ 21. Znásilní-li křesťan židovku, bude mu useknuta ruka.\n\n§ 22. Židovský rychtář přednese spor mezi židy před městského rychtáře, jen pokud k tomu bude vyzván.\n\n§ 23. Pokud křesťan vyplatil od žida zástavu, aniž by během jednoho měsíce zaplatil také úroky, vznikají úroky z úroků.\n\n§ 24. Židovské domy jsou osvobozeny od povinnosti poskytovat nocleh.\n\n§ 25. Půjčí-li žid peníze pozemkovému magnátovi za zastavený statek nebo listinu, přidělí mu panovník jinou zástavu.\n\n§ 26. Unese-li muž nebo žena židovské dítě, má s nimi být zacházeno jako se zloději.\n\n§ 27. Má-li žid u sebe křesťanskou zástavu po dobu celého roku a nepřevyšuje-li již cena zástavy zapůjčenou částku, může žid po upozornění rychtáře zástavu prodat.\n\n§ 28. Vykoupení zástavy se nesmí požadovat během židovských svátků.\n\n§ 29. Zcizí-li křesťan židovi zástavu nebo odebere-li mu ji násilím, bude křesťan těžce potrestán jakožto škůdce panovnické komory.\n\n§ 30. Soudní pře proti židovi se musí odehrávat jedině v synagoze, kromě případu, kdy bude žid předvolán před panovníka.\n\n"}
{"id": "593778", "url": "https://cs.wikipedia.org/wiki?curid=593778", "title": "Dekel", "text": "Dekel\n\nDekel ( דֶּקֶל, doslova „\"Palma\"“, v oficiálním přepisu do angličtiny Deqel) je vesnice typu mošav v Izraeli, v Jižním distriktu, v Oblastní radě Eškol.\n\nLeží v nadmořské výšce 106 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu. Jižně od tohoto sídelního pásu ovšem ostře začíná zcela aridní oblast pouštního typu zvaná Cholot Chaluca.\n\nObec se nachází 18 kilometrů od břehu Středozemního moře, cca 105 kilometrů jihojihozápadně od centra Tel Avivu, cca 106 kilometrů jihozápadně od historického jádra Jeruzalému a 42 kilometrů západně od města Beerševa. Dekel obývají Židé, přičemž osídlení v tomto regionu je etnicky převážně židovské. 6 kilometrů severozápadním směrem ale začíná pásmo Gazy s početnou arabskou (palestinskou) populací. 6 kilometrů na západ leží izraelsko-egyptská hranice.\n\nDekel je na dopravní síť napojen pomocí místních komunikací, které ústí do lokální silnice 232.\n\nDekel byl založen v roce 1982. Leží v kompaktním bloku zemědělských vesnic Chevel Šalom, do kterého spadají obce Avšalom, Dekel, Cholit, Jated, Jevul, Kerem Šalom, Pri Gan, Sdej Avraham, Sufa a Talmej Josef. Jejími zakladateli byla skupina 48 židovských rodin z města Jamit na Sinajském poloostrově, které bylo vystěhováno v důsledku podpisu egyptsko-izraelské mírové smlouvy, kdy Izrael území Sinaje vrátil Egyptu. Na svátky pesach v roce 1982 se usídlili zde. V této lokalitě již roku 1956 vznikla polovojenská osada typu Nachal zvaná Dekel. Po Suezské krizi roku 1956 ovšem byl tento opěrný bod zrušen.\n\nVesnice obsahuje 72 rodinných farem. Místní ekonomika je založena na zemědělství (pěstování zeleniny, citrusů a květin). Zhruba polovina obyvatel ovšem za prací dojíždí mimo obec. V obci fungují sportovní areály. Dále je tu synagoga. Vesnice plánuje stavební expanzi, která má zahrnovat 116 stavebních parcel nabízených soukromým uchazečům.\n\nObyvatelstvo mošavu je sekulární. Podle údajů z roku 2014 tvořili naprostou většinu obyvatel v Dekel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě kolísající populací, která po roce 2008 skokově narostla. K 31. prosinci 2014 zde žilo 296 lidí. Během roku 2014 populace klesla o 0,7 %.\n\n\n"}
{"id": "593780", "url": "https://cs.wikipedia.org/wiki?curid=593780", "title": "Josef Válka", "text": "Josef Válka\n\nJosef Válka (13. července 1929 Borač-Podolí – 13. května 2017) byl český historik, emeritní profesor českých dějin na Masarykově univerzitě v Brně.\n\nV letech 1948–1952 Josef Válka vystudoval historii na Filozofické fakultě Masarykovy univerzity v Brně. Mezi jeho učiteli byli významní historikové, zabývající se starověkem (Ferdinand Stiebitz), staršími českými dějinami (Rudolf Urbánek) i pomocnými vědami historickými (Jindřich Šebánek). V jeho badatelské dráze jej ale nejvíce ovlivnili brněnští profesoři obecných dějin Rudolf Holinka a Josef Macůrek. Svá tehdejší studia ukončil diplomovou prací z hospodářských dějin v předbělohorském období.\n\nRoku 1952 vstoupil do brněnského Historického ústavu Filozofické fakulty zprvu jako aspirant, později jako odborný asistent. Roku 1965 se zde habilitoval (později již nepublikovanou) prací \"František Palacký. Pojetí českých středoevropských dějin a teorie dějepisectví\". To bylo období, kdy se začal podstatně více zajímat o metodologii a teorii dějin zvláště v tehdejším francouzském dějepisectví. Podílel se na redakci překladů významných zahraničních děl do češtiny (edice Otázky dějin) a za svého pobytu ve Francii roku 1969 se seznámil s Robertem Mandrou (1921–1984) a zvláště pak s Victorem-Lucienem Tapié (1900–1974). To jej inspirovalo jednak k promýšlení nových přístupů v historiografii střední Evropy, jednak k projektu syntézy hospodářských a kulturních dějin Moravy. Obojí tehdy představovalo nová témata jeho vysokoškolských přednášek na přelomu 60. a 70. let 20. století. Vedle toho se veřejně zapojil do tehdejší literární publicistiky.\n\nNa počátku normalizace mu byla jeho další pedagogická činnost znemožněna a Josef Válka byl roku 1974 přeřazen na místo administrativního pracovníka Historického ústavu. V této pozici zůstal do konce roku 1989. Zprvu nemohl ani zveřejňovat své vědecké práce, nicméně v průběhu 80. let se postupně svými texty prosazoval především v regionálních odborných časopisech (Husitský Tábor, Studia Comeniana et Historica v Uherském Brodu, Jižní Morava v Mikulově, Studie Muzea Kroměřížska v Kroměříži, brněnská hudební revue Opus musicum). \n\nRoku 1990 mu bylo vráceno právo vyučovat na univerzitě a byl jmenován profesorem českých dějin. Vedle výrazné publicistické činnosti se věnoval též organizaci vědecké práce ve společenských a historických vědách (jak v oblasti doktorského studia na Historickém ústavu Masarykovy univerzity, tak jako člen předsednictva Grantové agentury České republiky). Od roku 1997 byl dopisujícím členem Královské historické společnosti v Londýně, od roku 2000 členem Collegia Carolina v Mnichově. Roku 2007 byl emeritován.\nVálkovo historiografické dílo je značně mnohostranné. Jeho základem zůstává především důraz položený na dějiny Moravy jako země s jedinečnou sociální a kulturní strukturou v průsečíku měnících se mocenských vztahů. Přitom pracuje s velmi širokým spektrem záběru: od hospodářských dějin přes dějiny politické a kulturní až po historiografii a filozofii dějin. Za nesmírně důležitou součást své práce považuje ovšem také četnou recenzní a popularizující činnost a publicistiku v denním tisku.\n\nNa počátku své badatelské kariéry se věnoval především sociálním a hospodářským dějinám. Roku 1962 zveřejnil svou doktorskou práci o \"Hospodářské politice feudálního velkostatku na předbělohorské Moravě\" a další, podobně zaměřené studie publikoval později též časopisecky. V zahraničí se stala známou zejména jeho stať \"Le grand domaine féodal en Bohème et en Moravie du 16e au 18e siècle.\" \nJeho zájem na konci 60. let 20. století o novou německou historickou esejistiku (Golo Mann) a francouzskou historiografii (Škola Annales) se nejvýrazněji projevil v jeho vysokoškolských skriptech \"Česká společnost v 15. – 18. století (Úvod do problematiky sociálních dějin pozdního feudalismu), I. Předbělohorská doba. Praha 1972\", která vybudoval jako studijní příručku, ukazující možnosti nových způsobů řešení historických problémů. Druhý, více kulturně historicky a na dějiny mentalit Moravy zaměřený svazek nebyl vydán (publikována byla pouze jeho zkrácená část jako díl \"II. Bělohorská doba. Praha 1983\"). V průběhu 80. let se badatelsky soustředil především na dějiny husitství na Moravě, jemuž věnoval cyklus vynikajících monografických studií. Důležité a podnětné pro mladší generaci jeho žáků byly rovněž jeho kulturně historické úvahy o epochách manýrismu, baroku a o masové kultuře v raném novověku. Nezůstával přitom pouze u historických témat, ale velmi jej zaujala i dobová debata o postmodernismu na konci 80. let. Studie a eseje z tohoto období byly později zveřejněny ve dvou sbornících v roce 2005 a 2009.\n\nSvou dosavadní badatelskou práci mohl shrnout na počátku 90. let 20. století do dvou publikací o dějinách středověké a raně novověké Moravy (\"Středověká Morava, 1991\" a \"Morava reformace, renesance a baroka, 1995\"). V těchto knihách představil Josef Válka mimo jiné své pojetí „narativní historiografie“, jejíž původ spatřoval zvláště v tvorbě francouzského historika Georgese Dubyho, jehož osobně velmi obdivoval. Ve Válkových studiích v 90. letech 20. století a na počátku nového tisíciletí se některá jeho \"staronová\" historická témata znovu objevují v přístupech „nových politických a sociálních dějin“. Jejich základem není již tradiční pojem „kultury“, ale naopak foucaultovský pojem „moci“. Pod tímto zorným úhlem analyzoval v předbělohorském českém prostředí skupinu „politiků“, kteří usilovali o nadkonfesijní řešení náboženských a politických problémů a v cyklu nejnovějších časopiseckých studií uvažuje nad cestami postupného zrodu stavovské zemské obce, vznikající v Čechách a na Moravě po odeznění husitské revoluce.\n\n\"Poznámka:\" soupis jeho publikaci do roku 1999 je zveřejněn v jubilejním sborníku, vydaném jeho brněnskými spolupracovníky a žáky; doplňující výběr z bibliografie byl otištěn v jubilejním čísle Studií Comeniana et Historica roku 2009.\n\nKnižní monografie:\n\nParticipace na kolektivních dílech:\n\nVybrané studie o husitství na Moravě:\n\nVybrané studie o závěru husitské revoluce:\n\nVybrané studie o „politicích“ a náboženské koexistenci:\n\nVybrané studie historiografické:\n\n\n"}
{"id": "593782", "url": "https://cs.wikipedia.org/wiki?curid=593782", "title": "Den míru", "text": "Den míru\n\n„Den míru“ (v originále „Day of the Dove“) je jedenáctý díl třetí řady seriálu Star Trek, později známého jako \"The Original Series\" (česky: \"původní série\"). Premiéra epizody v USA proběhla 1. listopadu 1968, v České republice 13. června 2003.\n\nPíše se hvězdné datum 5630.3 a USS Enterprise NCC-1701, vlajková loď Spojené federace planet pod vedením kapitána Jamese T. Kirka, doráží na místo, kde stála lidská kolonie Beta XII-A, odkud byl vyslán nouzový signál. Po příletu výsadek nenachází ani stopu po stovce kolonistů. Na orbitě se objevuje klingonská loď, která je ovšem značně poškozená. V tu chvíli je výsadek napaden klingony. Ti berou Kirka a ostatní členy výsadku za rukojmí a obviňují je z poškození klingonského plavidla. Po celou dobu je jakoby pozoruje neznámý blikající objekt.\n\nKang, vůdce klingonů, donutí Kirka, aby všechny přenesl na \"Enterprise\", kterou hodlá zabrat. Spock však vyrozumí situaci a zatímco transportuje v pořádku členy \"Enterprise\", nechává klingony ještě v paměti transportéru. Takto zajmou klingony z povrchu i z jejich rozpadající se lodi, ale rovněž i neznámou bytost. Každá strana podezírá tu druhou z prvního útoku. Navíc mezi členy posádky \"Enterprise\" se rozmáhá pocit nenávisti vůči klingonům a Pavel Čechov je dokonce přesvědčen, že klingoni mohou za smrt jeho bratra, ačkoliv pan Sulu jej zná natolik dobře, aby věděl, že Čechov je jedináček. Dalším prapodivný jev nastává, když klingonům se najednou objeví v rukou meče a zrovna tak členům \"Enterprise\", což vede v částečné obsazení \"Enterprise\" klingony.\n\nKapitán Kirk už tuší, že něco není v pořádku a opravdu posléze Spock senzory objevuje na palubě lodi ještě jednu neznámou bytost. Situace několikrát vrcholí ve prospěch jedné, či druhé strany, ale náhlý zvrat vždy síly vyrovná. Kirkovi a Spockovi se podaří zaujmout Kangovu ženu, ale při snaze vyjednávat jí Kang je ochoten obětovat. Ačkoliv sama světélkující bytost viděla, stále je přesvědčena, že za vše může Hvězdná flotila. \"Enterprise\" je unášena nekontrolovatelně hlubokým vesmírem a po čase i Kangova žena chce neustálé boje ukončit. Kirk se s ní transportuje na místo, kde jsou klingoni. Kang však nechce věřit, že jde o nějakou bytost živenou násilnými emocemi. Začíná boj s meči a později se připojuje i zbytek posádky. Teprve když Kang vidí, že opravdu nikdo nemůže zemřít, začíná být zmaten. Kapitán mu objasňuje, že toto nemá mít konce a už vůbec ne vítěze.\n\nKdyž boje ustanou, je zřejmé, že cizí objekt byl oslaben. Spock doporučuje ještě trochu dobré nálady a tak lidé společně s klingony vyhání neznámého tvora a hlasitě se u toho smějí. Světélkující objekt pak skutečně opouští \"Enterprise\" a mizí v hlubokém vesmíru.\n\n\n"}
{"id": "593783", "url": "https://cs.wikipedia.org/wiki?curid=593783", "title": "Přírodní park Orlice", "text": "Přírodní park Orlice\n\nPřírodní park Orlice je přírodní park, který byl zřízen roku 1996 podél toků Tiché, Divoké a spojené Orlice.\n\nCelková délka toků řek, podél kterých byl přírodní park zřízen, je cca 200 kilometrů. Na Tiché Orlici park začíná u obce Mladkov, na Divoké Orlici pod Zemskou bránou na hranicích chráněné krajinné oblasti Orlické hory. Končí na území Hradce Králové v místě, kde je tok Orlice přemostěn městským silničním okruhem. Vzdálenost hranic parku od břehů řek kolísá mezi místy, kde téměř kopíruje břehy (zejména v městských zástavbách) a vzdáleností okolo 1,5 km. Výjimkou je údolí Ostroveckého potoka u obce Oucmanice, do kterého hranice parku zabíhá až do vzdálenosti cca 2,5 km od toku Tiché Orlice.\n\nPřírodní park má za úkol chránit zachovalé říční a nivní ekosystémy a celkový ráz krajiny v okolí toku. Tichá, Divoká a spojená Orlice je jednou z mála českých řek, která nebyla ve svém dolním toku v dlouhých úsecích zregulována, má přirozený a nadále se vyvíjející charakter, náplavy a obnažené břehy. Na středním toku mají obě Orlice typický podhorský charakter s nivou širokou i jen několik desítek metrů, na dolním toku pak nížinný charakter s četnými meandry a starými říčními rameny. Nejvíce nepříznivých vlivů přineslo vytyčenému území velkoplošné kolektivní hospodaření v 70. a 80. letech 20. století, kdy došlo k rozorání významných částí niv a luk, vysoušení mokřadů a ramen a ničení roztroušené zeleně. K erozi nechráněné půdy přispěly i četnější povodně způsobené odlesněním hřebenů Orlických hor. V současné době je zaznamenáván obrat k lepšímu hlavně díky obnově a ochraně luk s bezorebným hospodařením.\n\nPřes značnou rozlehlost je geologické podloží neměnné a skládá se převážně ze svrchnokřídových sedimentů české křídové pánve. Přilehlé prudké svahy jsou tvořeny převážně opukou. Území parku klesá z nadmořské výšky 500 metrů z Orlických hor přes Podorlickou a Svitavskou pahorkatinu do Orlické tabule v nadmořské výšce 230 metrů.\n\nNa horním a středním toku je úzká niva obklopena prudkými svahy zalesněnými smíšeným lesem s převahou buku. Opukové podloží přispívá k pestrosti podrostu. Roste zde prvosenka vyšší, kýčelnice cibulkonosná, náprstník velkokvětý, vranec jedlový, hlístník hnízdák, lýkovec jedovatý a áron plamatý. Na prameništích se vyskytuje bledule jarní. Původní květenu ohrožuje v poslední době výskyt invazních druhů.\n\nRůzné části parku jsou obývány různými charakteristickými druhy ptactva. V říčních nánosových březích a nátržích dolního toku se vyskytují kulík říční, pisík obecný a ledňáček říční. Ve vyšších polohách pak hnízdí v pobřežních skalách a pod mosty skorec vodní a konipas horský. Obyvatelem parku je vydra říční. Tok Tiché Orlice má status Evropsky významné lokality z důvodu poměrně hojného výskytu mihule potoční.\n\nOchrana významnějších lokalit je řešena formou maloplošných chráněných území:\n\n"}
{"id": "593784", "url": "https://cs.wikipedia.org/wiki?curid=593784", "title": "Sdej Avraham", "text": "Sdej Avraham\n\nSdej Avraham ( שְׂדֵי אַבְרָהָם, doslova „\"Avrahamova pole\"“, v oficiálním přepisu do angličtiny Sede Avraham, přepisováno též Sdei Avraham) je vesnice typu mošav v Izraeli, v Jižním distriktu, v Oblastní radě Eškol.\n\nLeží v nadmořské výšce 85 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu. Jižně od tohoto sídelního pásu ovšem ostře začíná zcela aridní oblast pouštního typu zvaná Cholot Chaluca.\n\nObec se nachází 16 kilometrů od břehu Středozemního moře, cca 104 kilometrů jihojihozápadně od centra Tel Avivu, cca 106 kilometrů jihozápadně od historického jádra Jeruzalému a 43 kilometrů západně od města Beerševa. Sdej Avraham obývají Židé, přičemž osídlení v tomto regionu je etnicky převážně židovské. 5 kilometrů severozápadním směrem ale začíná pásmo Gazy s početnou arabskou (palestinskou) populací. 6 kilometrů na západ leží izraelsko-egyptská hranice.\n\nSdej Avraham je na dopravní síť napojen pomocí místních komunikací, které ústí do lokální silnice 232.\n\nSdej Avraham byl založen v roce 1981. Leží v kompaktním bloku zemědělských vesnic Chevel Šalom, do kterého spadají obce Avšalom, Dekel, Cholit, Jated, Jevul, Kerem Šalom, Pri Gan, Sdej Avraham, Sufa a Talmej Josef.\n\nZakladateli mošavu byla skupina Židů z Latinské Ameriky, která se zformovala koncem 70. let 20. století. Po několik let procházeli zemědělským výcvikem v nedaleké vesnici Cochar. V roce 1981 zde pak založili samostatnou osadu, původně nazývanou Jesodot ha-Darom (יסודות הדרום). Název ovšem nebyl oficiálně uznán a byl nahrazen nynějším pojmenováním. To odkazuje na Avrahama Herzfelda (1891-1973), jednoho ze zakladatelů odborové centrály Histadrut a významného člena středolevé strany Mapaj.\n\nMístní ekonomika je založena na zemědělství (pěstování květin, zeleniny, manga).\n\nObyvatelstvo mošavu je smíšené, tedy sestávající ze sekulárních i nábožensky orientovaných lidí. Podle údajů z roku 2014 tvořili naprostou většinu obyvatel v Sdej Avraham Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě výrazně rostoucí populací. K 31. prosinci 2014 zde žilo 328 lidí. Během roku 2014 populace klesla o 0,3 %.\n\n\n"}
{"id": "593789", "url": "https://cs.wikipedia.org/wiki?curid=593789", "title": "Maurice Halbwachs", "text": "Maurice Halbwachs\n\nMaurice Halbwachs (11. března 1877, Remeš – 16. března 1945 koncentrační tábor Buchenwald) byl francouzský filozof a sociolog, představitel „durkheimské školy“, považovaný za hlavního teoretika sociologie paměti. Znám je zejména pro svůj podíl na zavedení konceptu kolektivní paměti (\"mémoire collective\"). Největší vliv na něj přitom měli filozof Henri Bergson a sociolog Émile Durkheim. Ovlivnili ho též historik Marc Bloch či sociolog Marcel Mauss.\n\nHalbwachs se narodil roku 1877 v Remeši. Později studoval na pařížské École normale supérieure. Zde ho silně ovlivnil filozof Henri Bergson, s nímž vedl ve značné části svého pozdějšího díla polemiku. Roku 1901 složil \"agrégration\" z filosofie a několik následujících let působil jako středoškolský pedagog. Roku 1905 se vrátil do Paříže, aby na Sorbonně studoval ekonomii, právo a matematiku. Přednášky Émila Durkheimema, které zde navštěvoval, ho přivedly k zájmu o sociologii a ke spolupráci na vydávání jeho časopisu \"L'Année Sociologique\". Absolvoval též několik studijních pobytů v Německu. Roku 1912 pak Halbwachs odevzdal svou habilitační práci pojmenovanou \"La Classe ouvrière et les niveaux de vie, recherches sur la hièrarchie des besoins dans les sociétés industrielles contemporaines\".\n\nV letech 1919–1935 Halbwachs přednášel sociologii na univerzitě ve Štrasburku, kde ho ovlivnilo setkání s Marcem Blochem. Poté přednášel v Paříži na katedře sociologie, kde spolupracoval s Marcelem Maussem. Po vypuknutí druhé světové války zůstal ve Francii. V letech 1942–1944 byl šéfredaktorem časopisu \"Annales de Sociologie\". V roce 1944 byl jmenován profesorem v nejprestižnější francouzské vědecké instituci Collège de France. Nedlouho poté však byl zatčen gestapem a transportován do koncentračního tábora v Buchenwaldu, kde v březnu následujícího roku zemřel.\n\nPro Halbwachse je typické sociálně konstruktivistické pojetí paměti. Základní Halbwachsovy premisy jsou takové, že paměť je společensky (sociálně) podmíněná a její existence mimo společnost není možná. Kontinuita kolektivně sdíleného vědomí je udržována kulturou, přičemž do procesu vzpomínání se dostává pouze to, co má vztah k přítomnosti. Paměť se nemůže ustavit a uchovat sama o sobě, nýbrž se formuluje v určitých sociálních referenčních rámcích (\"cadres sociaux\"). Ty jsou závislé na společnosti, ve které daný jedinec žije a slouží k fixaci a znovuvyvolání jeho vzpomínek (rozhodují tak i o tom, co bude zapomenuto. V určitých případech lze hovořit dokonce o „kolektivní amnézii“). Minulost není beze změny uchována v individuálních pamětech, nýbrž je v každém okamžiku neustále rekonstruována.\n\nLavabre shrnula hlavní předpoklady, ze kterých Halbwachs ve svých úvahách o kolektivní paměti vycházel, do tří bodů: „Minulost není konzervována, je rekonstruována z hlediska přítomného. Izolované individuum je pouhou fikcí, paměť minulého je možná jen díky sociálním rámcům paměti. Vzato z opačného úhlu pohledu: individuální paměť může být reálná, pouze pokud participuje na kolektivní paměti. A nakonec paměť má sociální funkci.“\n\nHalbwachs ve svých textech důsledně rozlišoval mezi individuální a kolektivní pamětí, nicméně paměť individuální vždy pojímal jako společensky podmíněný fenomén. Individuální paměť si utváří každý jedinec během své socializace. Zatímco kolektivní paměť čerpá trvanlivost a sílu z celé skupiny jedinců, pouze jedinci jsou těmi, kdo vzpomínají. Děje se tak v interakci s druhými, ovšem každý jedinec se s danou vzpomínkou identifikuje v odlišné míře. Jak uvádí Assmann: „Kolektivy sice ‚nemají‘ žádnou paměť, avšak určují paměť svých příslušníků. Vzpomínky, a to i osobní, vznikají pouze díky komunikaci a interakci v rámci společenských skupin.“\n\n\n\n"}
{"id": "593793", "url": "https://cs.wikipedia.org/wiki?curid=593793", "title": "Jated", "text": "Jated\n\nJated ( יָתֵד, doslova „\"Klín\"“, v oficiálním přepisu do angličtiny Yated) je vesnice typu mošav v Izraeli, v Jižním distriktu, v Oblastní radě Eškol.\n\nLeží v nadmořské výšce 82 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu. Jižně od tohoto sídelního pásu ovšem ostře začíná zcela aridní oblast pouštního typu zvaná Cholot Chaluca.\n\nObec se nachází 16 kilometrů od břehu Středozemního moře, cca 104 kilometrů jihojihozápadně od centra Tel Avivu, cca 106 kilometrů jihozápadně od historického jádra Jeruzalému a 44 kilometrů západně od města Beerševa. Jated obývají Židé, přičemž osídlení v tomto regionu je etnicky převážně židovské. 5 kilometrů severozápadním směrem ale začíná pásmo Gazy s početnou arabskou (palestinskou) populací. 5 kilometrů na západ leží izraelsko-egyptská hranice.\n\nJated je na dopravní síť napojen pomocí místních komunikací, které ústí do lokální silnice 232.\n\nJated byl založen v roce 1981. Leží v kompaktním bloku zemědělských vesnic Chevel Šalom, do kterého spadají obce Avšalom, Dekel, Cholit, Jated, Jevul, Kerem Šalom, Pri Gan, Sdej Avraham, Sufa a Talmej Josef. Zakladateli byla skupina Izraelců, která se původně chtěla usídlit na Sinajském poloostrově, kde tehdy vznikaly izraelské osady. Poté, co byla Sinaj v důsledku podpisu egyptsko-izraelské mírové smlouvy vrácena Egyptu a tamní židovské osady zrušeny, rozhodli se změnit své plány a zbudovali svou vesnici ve vlastním Izraeli, v nynější lokalitě.\n\nV roce 2005 byla v obci Jated ubytována skupina židovských rodin vystěhovaných z vesnice Bnej Acmon, jež stávala v bloku izraelských osad Guš Katif v pásmu Gazy a která byla v roce 2005 vyklizena v rámci plánu jednostranného stažení. Tito vysídlenci z Gazy zde pobývali v provizorní čtvrti Acmona be-Jated (עצמונה ביתד) do roku 2009. Společně s osadníky z Bnej Acmon se do Jatedu přestěhovala i vojenská přípravka (mechina).\n\nMístní ekonomika je založena na zemědělství (pěstování květin a zeleniny). V obci funguje synagoga, mikve, obchod se smíšeným zbožím a sportovní areály. Dále je tu plavecký bazén a zdravotní středisko.\n\nObyvatelstvo mošavu je smíšené, tedy sestávající ze sekulárních i nábožensky orientovaných lidí. Podle údajů z roku 2014 tvořili naprostou většinu obyvatel v Jated Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě prudce rostoucí populací (zejména kvůli přistěhování osadníků z pásma Gazy), která ale po roce 2012 klesla, protože došlo k formálnímu založení samostatné vesnice Bnej Necarim pro vysídlence z Gazy. K 31. prosinci 2014 zde žilo 317 lidí. Během roku 2014 populace klesla o 19,1 %.\n\n\n"}
{"id": "593795", "url": "https://cs.wikipedia.org/wiki?curid=593795", "title": "Denis Rouvre", "text": "Denis Rouvre\n\nDenis Rouvre (* 1967 Epinay) je současný francouzský portrétní, reklamní a módní fotograf.\n\nVystudoval fotografii na École National Louis Lumière.\n\nSvé modely uzavírá do neutrálního prostoru – vlastní speciální pojízdné studio, tvořené kabinou vystlanou bílou kožešinou. Do té umísťuje celebrity a nechává je vybrat z dvanácti možných pozic a poloh jednu, ve které se sami cítí uvolněně. Používá nejrůznější předměty k dosažení co největšího „uvolnění“ svých modelů, kteří tak na svém vlastním portrétu spolupracují. Výsledkem je obraz zachycující spontánnost a čistý entuziasmus, portrétovaní na jeho snímcích mají originální výraz tváře či gesta.\n\nSpolu s dalšími autory jako jsou například Stephan Zaubitzer, Thibault Cuisset, Olivier Mirguet, Manuel Litran, Gautier Deblonde nebo Cédric Delsaux vystavoval na polském festivalu Transfotografia. V roce 2005 se zúčastnil fotografické výstavy Rencontres d'Arles. V roce 2004 se zúčastnil Filmového festivalu v Cannes.\n\nV současnosti žije a pracuje v Paříži.\n\nPřirovnává fotografování slavných osobností k „nebezpečnému cviku“ , který spočívá v tom, že se fotograf hodinu obtížně snaží něco objevit. Jak sám říká: „Vyjevit fotografií záblesk upřímnosti, který střídá odmítnutí.“\n\n"}
{"id": "593796", "url": "https://cs.wikipedia.org/wiki?curid=593796", "title": "Falibilismus", "text": "Falibilismus\n\nFalibilismus (z lat. \"fallibilis\", omylný) je filosofický názor, který vychází z omylnosti a nedostatečnosti každého jednotlivého poznání. Jediný spolehlivý postup, který dovoluje přiblížit se k pravdivému poznání, je kladení vyvratitelných hypotéz a jejich vyvracení pokusem nebo zkušeností. \n\nPojem falibilismus vytvořil americký filosof Charles Peirce a rozpracoval britský filosof Karl Raimund Popper, zejména v knize „Logika vědeckého bádání“. Popper kritizoval snahy Vídeňského kruhu novopozitivistů, kteří se snažili zajistit spolehlivé poznání logickými prostředky a verifikací (ověřováním). Proti tomu postavil Popper svůj „kritický realismus“: logické dokazování je možné jen v axiomatických vědách (logika, matematika), a to na základě přijatých axiomů. Naopak v empirických vědách není definitivní ověření hypotézy nikdy možné a vede nutně k nekonečnému regresu. Možná je pouze falsifikace hypotéz, pokud jsou formulovány tak, že je lze vyvrátit. Naopak nevyvratitelné hypotézy falsifikaci nepřipouštějí a jsou tedy vědecky bezcenné. Falibilismus ale není skepticismus, neboť postup kladení vyvratitelných hypotéz a pokusy o jejich vyvrácení umožňují postupné zdokonalování poznání, přinejmenším jako odstraňování omylů a chyb.\n\nNa podobném principu je postavena i moderní teorie demokratické vlády: nikdo nepředpokládá, že občané vyberou tu nejlepší vládu, ale stačí, pokud špatnou vládu při příštích volbách vymění. Předpokladem ovšem je, že činnost vlády sledují, že si ji pamatují a že se tato zkušenost časem neztrácí.\n\n"}
{"id": "593801", "url": "https://cs.wikipedia.org/wiki?curid=593801", "title": "Jevul", "text": "Jevul\n\nJevul ( יְבוּל, doslova „\"Úroda\"“, v oficiálním přepisu do angličtiny Yevul) je vesnice typu mošav v Izraeli, v Jižním distriktu, v Oblastní radě Eškol.\n\nLeží v nadmořské výšce 85 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu. Jižně od tohoto sídelního pásu ovšem ostře začíná zcela aridní oblast pouštního typu zvaná Cholot Chaluca.\n\nObec se nachází 17 kilometrů od břehu Středozemního moře, cca 107 kilometrů jihojihozápadně od centra Tel Avivu, cca 108 kilometrů jihozápadně od historického jádra Jeruzalému a 45 kilometrů západně od města Beerševa. Jevul obývají Židé, přičemž osídlení v tomto regionu je etnicky převážně židovské. 6 kilometrů severozápadním směrem ale začíná pásmo Gazy s početnou arabskou (palestinskou) populací. 3 kilometry na západ leží izraelsko-egyptská hranice.\n\nJevul je na dopravní síť napojen pomocí místních komunikací, které ústí do lokální silnice 232.\n\nJevul byl založen v roce 1981. Leží v kompaktním bloku zemědělských vesnic Chevel Šalom, do kterého spadají obce Avšalom, Dekel, Cholit, Jated, Jevul, Kerem Šalom, Pri Gan, Sdej Avraham, Sufa a Talmej Josef.\n\nZakladateli mošavu byla skupina Izraelců, která předtím podílela na vzniku polovojenské osady Morag v pásmu Gazy. Později se rozhodli zřídit vlastní vesnici. Po nějakou dobu se účastnili osidlování Sinajského poloostrova, kde působili poblíž tamní židovské osady Sadot. Poté, co byla Sinaj v důsledku podpisu egyptsko-izraelské mírové smlouvy vrácena Egyptu a tamní židovské osady zrušeny, zbudovali svou vesnici ve vlastním Izraeli, v nynější lokalitě.\n\nMístní ekonomika je založena na zemědělství (skleníkové pěstování rajčat, květin a paprik). V obci je cca 45 rodinných farem. Fungují zde sportovní areály a obchod se smíšeným zbožím. Po roce 2005 byla v obci Jevul ubytována skupina židovských rodin vystěhovaných z vesnice Necarim, jež stávala v pásmu Gazy a byla v roce 2005 vyklizena v rámci plánu jednostranného stažení. Tito vysídlenci z Gazy zde pobývají v provizorní čtvrti sestávající 100 stavebních parcel. Tito vysídlenci z Gazy čekají na dokončení výstavby vesnice Bnej Necarim, která pro ně od roku 2008 vyrůstá nedaleko odtud.\n\nObyvatelstvo mošavu je sekulární. Podle údajů z roku 2014 tvořili naprostou většinu obyvatel v Jevul Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě kolísající populací (zejména kvůli přistěhování osadníků z pásma Gazy). K 31. prosinci 2014 zde žilo 357 lidí. Během roku 2014 populace klesla o 5,0 %.\n\n\n"}
{"id": "593804", "url": "https://cs.wikipedia.org/wiki?curid=593804", "title": "Eibsee", "text": "Eibsee\n\nEibsee je ledovcové jezero v pohoří Wetterstein na jihu Německa. Leží na území spolkové země Bavorsko v nadmořské výšce 973 m jihozápadně od Garmisch-Partenkirchen pod severní stěnou nejvyšší německé hory Zugspitze. Jeho rozloha je 177,4 ha a maximální hloubka 35,4 m.\n\nNa severovýchodě se nachází zátoka zvaná Untersee o rozloze 4,8 ha a hloubce 26 m, která je s hlavní částí jezera spojená 50 m širokým průlivem hlubokým jen 0,5 m. Kolem jezera vede turistická trasa, která tento průliv překonává po mostě. Nejhlubší místo dosahuje 34,5 m a nachází se přibližně 90 m od jihovýchodního břehu. V těsném okolí se nachází několik menších jezer, z nichž největší jsou Frillensee na jihu. Další menší jsou Braxensee, Steingringpriel, Steinsee a Froschsee na severu.\nNa jezeře se nachází 9 ostrovů\nJedinými pojmenovanými klasifikovanými nadzemními přítoky jsou Kotbach, který ústí v severozápadním cípu jezera a Weiterbach na jihu. Jezero nemá žádný nadzemní odtok a voda jezerní pánev opouští jen podzemním odtokem do jezera Blindsee v Rakousku a průsakem.\n\nJezero se nachází v gemeinde Grainau a je v soukromém vlastnictví. U východního břehu se nachází hotel a restaurace.\n\nU jihovýchodního břehu funguje půjčovna loděk a šlapadel. U jižního břehu je také oplocená pláž.\n\nJezero je přístupné autem z Grainau. Nedaleko jihovýchodní břehu se nachází stanice Eibsee na trati Bayerische Zugspitzbahn a také dolní stanice Eibseeseilbahn.\n\n\n"}
{"id": "593807", "url": "https://cs.wikipedia.org/wiki?curid=593807", "title": "Alésia", "text": "Alésia\n\nAlésia má několik významů:\n\n"}
{"id": "593808", "url": "https://cs.wikipedia.org/wiki?curid=593808", "title": "Démofoón (Mysliveček 1775)", "text": "Démofoón (Mysliveček 1775)\n\nDémofoón (v italském originále Demofoonte) je opera ve třech dějstvích českého skladatele Josefa Myslivečka. Bylo to jeho již druhé zhudebnění téhož populárního libreta italského básníka Pietra Metastasia, poprvé uvedeného roku 1733 s hudbou Antonia Caldary (první verzi \"Démofoónta\" Mysliveček napsal již roku 1769 pro Teatro San Benedetto v Benátkách). Tato opera (a všechny ostatní Myslivečkovy opery) náleží k žánru vážné opery nazývanému v italštině opera seria.\n\nV 18. století byla Metastasiova libreta natolik populární a žádaná, že někteří skladatelé zhudebnili totéž libreto i vícekrát. Reprízy totiž nebyly časté a divadla žádala spíše novou hudbu, zatímco známé a osvědčené libreto bylo pro diváka výhodou. Proto Mysliveček zhudebnil Démofoónta podruhé. Tentokrát byla opera napsána pro Teatro San Carlo v Neapoli, kde byla poprvé uvedena 20. ledna 1775 při oslavě narozenin krále Karla III. Španělského, bývalého vládce Neapolského království, jehož narozeniny a jmeniny byl stále připomínány divadelními představeními i za vlády jeho syna Ferdinanda. I tato opera byla u publika velmi úspěšná, a to natolik, že primadona této inscenace, sopranistka Antonia Bernasconiová, si odnesla árie z této opery s sebou do svého nového angažmá v Londýně.\n\nThrácký král Démofoón se ptal Apollónovy věštírny, jak dlouho musí pokračovat každoroční obětování jedné panny. Odpověď je záhadná: \"tak dlouho, dokud na trůně sedí nevinný uchvatitel\". Šlechtic Matusios se snaží ochránit svou dceru Dirkéu před obětováním. On ani Démofoón nevědí, že Dirkéa je tajně provdána za Timanta, Démofoóntova syna a dědice. Démofoón chce, aby se Timantés oženil s fryžskou princeznou Kreusou. Timantův mladší bratr Cherintos ji právě doprovází do thráckého království, cestou se však do ní zamiluje. Když se Timantés setká s Kreusou, přizná se jí, že si ji nemůže vzít, ale důvod nevysvětlí.\n\nDirkéa byla zadržena a uvězněna, když se pokoušela uprchnout ze země, a Démofoón nařizuje, aby byla neprodleně obětována. Timantés se ji snaží osvobodit, avšak bez úspěchu, naopak je sám také uvězněn. Kreusa prosí Démofoónta o milost. Král propouští Timanta i Dirkéu a Timantés se rozhodne vzdát se nároku na trůn ve prospěch Cherinta.\n\nNáhle je nalezen dopis, který prozrazuje, že Dirkéa je Démofoóntovou dcerou, a tedy Timantés a Dirkéa jsou sourozenci. Timantés zoufá a snaží se Dirkéi vyhýbat. Z dalšího dopisu však vyjde najevo, že Timantés je ve skutečnosti synem Matusia. Všichni jsou šťastni: sňatek Timanta a Dirkéy se stává právoplatným a Cherintos je skutečným korunním princem a může se oženit s Kreusou. Není již třeba obětovat panny, protože Timantés již není \"nevinným uchvatitelem trůnu\".\n\n\n\nPůvodní Metastasiovo libreto k \"Demofoonte\" (v italštině).\n"}
{"id": "593809", "url": "https://cs.wikipedia.org/wiki?curid=593809", "title": "Avšalom (Izrael)", "text": "Avšalom (Izrael)\n\nAvšalom ( אַבְשָׁלוֹם, v oficiálním přepisu do angličtiny Avshalom) je vesnice typu společná osada (\"jišuv kehilati\") v Izraeli, v Jižním distriktu, v Oblastní radě Eškol.\n\nLeží v nadmořské výšce 91 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu. Jižně od tohoto sídelního pásu ovšem ostře začíná zcela aridní oblast pouštního typu zvaná Cholot Chaluca.\n\nObec se nachází 17 kilometrů od břehu Středozemního moře, cca 106 kilometrů jihojihozápadně od centra Tel Avivu, cca 108 kilometrů jihozápadně od historického jádra Jeruzalému a 44 kilometrů západně od města Beerševa. Avšalom obývají Židé, přičemž osídlení v tomto regionu je etnicky převážně židovské. 6 kilometrů severozápadním směrem ale začíná pásmo Gazy s početnou arabskou (palestinskou) populací. 4 kilometry na západ leží izraelsko-egyptská hranice. Avšalom je na dopravní síť napojen pomocí místních komunikací, které ústí do lokální silnice 232.\n\nAvšalom byl založen v roce 1990. Leží v kompaktním bloku zemědělských vesnic Chevel Šalom, do kterého spadají obce Avšalom, Dekel, Cholit, Jated, Jevul, Kerem Šalom, Pri Gan, Sdej Avraham, Sufa a Talmej Josef.\n\nVesnice jménem odkazuje na Avšaloma Feinberga – člena židovské špionážní sítě Nili za první světové války. Zároveň se takto jmenovala židovská osada Avšalom, která stávala v 70. letech 20. století na Sinajském poloostrově a která byla po podpisu egyptsko-izraelské mírové smlouvy zrušena zároveň s tím, jak bylo okupované území Sinaje vráceno Egyptu. Na rozdíl od některých jiných zemědělských vesnic v bloku Chevel Šalom ale tato osada (kromě svého jména) nenavazuje přímo na zrušenou osadu na Sinaji. Zakladateli dnešního Abšalomu byli Židé ze zemí bývalého SSSR, kteří začali počátkem 90. let 20. století masově proudit do Izraele. Bylo tu pro ně v roce 1990 postaveno provizorní sídliště sestávající ze 100 karavanů. V roce 1991 vedle nich vyrostlo i 50 nových domů.\n\nV pozdějších letech si mnozí tito přistěhovalci odkoupili tyto domy do osobního vlastnictví. Původní karavany byly zároveň odstraněny a na jejich místě začaly rovněž vyrůstat nové domy (zatím jich zde vzniklo 10). Většina občanské vybavenosti se nachází v okolních vesnicích. Přímo v obci funguje plavecký bazén a sportovní areály.\nObyvatelstvo osady je sekulární. Podle údajů z roku 2014 tvořili naprostou většinu obyvatel v Avšalomu Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě kolísající populací. K 31. prosinci 2014 zde žilo 243 lidí. Během roku 2014 populace stoupla o 11,5 %.\n\n\n"}
{"id": "593812", "url": "https://cs.wikipedia.org/wiki?curid=593812", "title": "Jeff Halpern", "text": "Jeff Halpern\n\nJeffrey C. „Jeff“ Halpern (* 3. května 1976 v Potomac, Maryland, USA) je bývalý americký hokejový útočník a momentálně je asistent hlavního trenéra v týmu Tampa Bay Lightning.\n\nNarodil se v Potomac, Maryland, rodičím Glorii (rozená Klein) a Melvin Halpernovím. Navštěvoval střední školu v Potomac Winston Churchill, který neměl hokejový tým. Aby mohl pokračovat v hokeji, později přešel do St. Paul's School (Concord, New Hampshire), kde byl jeho spolubydlící Ian McKee. Dále absolvoval Princetonskou univerzitu. 11. února 2005 při automobilové nehodě zemřela jeho matka Gloria, spolu s jeho tetou a strýcem Debbie Alan.\n\nJe žid a členem židovské sportovní haly ve Washingtonu (DC). V roce 2005 se zúčastnil svátku Jom kipur. Byl ženatý s bývalou roztleskávačkou Kelley Cornwell, v červnu 2011 přestoupila na židovskou víru. Jejich první dítě se narodilo v lednu 2012. Stal se prvním hráčem, který se uplatnil v NHL z Jihu Spojených států amerických, později následovali hráči Patrick O’Sullivan, Jared Ross a Blake Geoffrion.\n\nV lize ECAC Hockey odehrál čtyři sezony mezi roky 1995 a 1999 v týmu Princeton University, v sezoně 1997/98 vyhrál s týmem titul. V NHL začal kariéru v sezoně 1999/00 v týmu Washington Capitals jako nedraftovaný hráč. V prvním roce působení v organizaci Capitals odehrál 79 zápasů z 82. V Capitals odehrál šest sezon (1999/2006) a v poslední sezoně (2005/06) byl zvolen kapitánem mužstva. Při výluce v NHL hráva ve Švýcarské lize nejprve v týmu Kloten Flyers a po devíti zápasech přestoupil do nižší ligy do týmu HC Ajoie. Ještě před výlukou 21. července 2004 prodloužil smlouvu s Capitals. 5. července 2006 opustil Capitals a podepsal 4letou smlouvy s týmem Dallas Stars jako volný hráč. V klubu byl náhradou za Jasona Arnotta. Těsně před uzávěrkou přestupů byl 26. února 2008 vyměněn spolu s Mikem Smithem, Jussim Jokinenem a 4. kolo draftu 2009 do týmu Tampa Bay Lightning za Brada Richardse a Johana Holmqvista. Po sezoně hrál celkem 83 zápasů a stali se spolu s Brianem Campbellem jedinými hráči, kteří dosáhli 83 zápasů v sezoně (2007/08).\n3. března 2010 byl vyměněn z Lightning do Los Angeles Kings. V Los Angeles pouze dohrál sezónu. 8. září 2010 podepsal smlouvu na jeden rok za 600 000 dolarů s týmem Montreal Canadiens jako volný hráč. V prvním zápase za Canadiens vstřelil první branku z týmu. S Canadiens sice postoupil do playoff, ale byli hned vyřazeni v prvním kole týmem Boston Bruins 3:4 na zápasy. Canadiens mu nenabídlo prodloužení smlouvy a 1. července 2011 se stal nechráněným hráčem, hned na to se s ním dohodl tým Washington Capitals, který mu nabídl jednoletou smlouvu, ve které si vydělá 825 000 dolarů. V klubu působil především ve třetí a čtvrté formaci. Po vypršení kontraktu se opět stal volným hráčem, 9. července 2012 se dohodl s klubem New York Rangers na jednoleté smlouvě v hodnotě 700 000 dolarů. Začátek sezóny zbrzdila výluka v NHL, během výluky nikde nehrál. Debut v Rangers prožil v utkání proti Boston Bruins, hrál ve čtvrté formaci. Po třiceti odehraných zápasech si připsal jeden kanadský bod. 23. březen 2013 zapsalo klub Halperna na listinu volných hráčů, z listiny si ho stáhl klub Montreal Canadiens, ve kterém před dvěma lety působil.\n\nZa Canadiens dokončil sezónu 2012/13, s klubem si zahrál playoff. Po sezóně se snížil platový strop NHL a bylo obtížnější sehnat angažmá. Před startem do nového ročníku nesehnal žádné angažmá, dohodl se s finským klubem TPS Turku hrající nejvyšší soutěž. Smlouvu podepsal na jeden rok pod podmínkou, když přijde nabídka z NHL může odejít. Za TPS Turku stihl odehrát osm utkání v nichž vstřelil čtyři branky. 12. října 2013 přišla nabídka z vedení klubu Phoenix Coyotes a dohodl se na roční dvoucestný kontrakt. Poslední zápas své kariéry odehrál v dresu Coyotes 4. března 2014 proti Dallas Stars, v zápase strávil skoro dvanáct minut na ledě.\n\n27. června 2016 oznámila organizace Tampa Bay Lightning, že Halpern bude působit na farmě Syracuse Crunch jako asistent trenéra. Hlavním trenérem Crunch je Benoît Groulx a asistent Trent Cull. Po dvouletém angažmá na farmě v Syracuse Crunch byl povolán do hlavního realizačního týmu Tampa Bay Lightning, funkce asistenta hlavního trenéra mu zůstala.\n\nJeho první branka v NHL byla rovněž prvním bodem pro spoluhráče z Capitals Miika Elomo.\n\n\n\nNa MS 2008 byl jmenován kapitánem Spojených států.\n\n"}
{"id": "593818", "url": "https://cs.wikipedia.org/wiki?curid=593818", "title": "Kerem Šalom", "text": "Kerem Šalom\n\nKerem Šalom ( כֶּרֶם שָׁלוֹם, doslova „\"Vinice míru\"“, v oficiálním přepisu do angličtiny Kerem Shalom) je vesnice typu kibuc v Izraeli, v Jižním distriktu, v Oblastní radě Eškol.\n\nLeží v nadmořské výšce 85 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu. Jižně od tohoto sídelního pásu ovšem ostře začíná zcela aridní oblast pouštního typu zvaná Cholot Chaluca.\n\nObec se nachází 12 kilometrů od břehu Středozemního moře, cca 105 kilometrů jihojihozápadně od centra Tel Avivu, cca 108 kilometrů jihozápadně od historického jádra Jeruzalému a 48 kilometrů západně od města Beerševa. Kerem Šalom obývají Židé, přičemž osídlení v tomto regionu je etnicky převážně židovské. Kibuc ale leží přímo u hranice pásma Gazy s početnou arabskou (palestinskou) populací. 2 kilometry na jihozápad leží navíc izraelsko-egyptská hranice. Kerem Šalom je na dopravní síť napojen pomocí místní komunikace, která ústí do lokální silnice 232.\n\nKerem Šalom byl založen v roce 1956. Leží v kompaktním bloku zemědělských vesnic Chevel Šalom, do kterého spadají obce Avšalom, Dekel, Cholit, Jated, Jevul, Kerem Šalom, Pri Gan, Sdej Avraham, Sufa a Talmej Josef.\n\nNejprve zde roku 1956 vznikla polovojenská osada typu Nachal nazvaná Kerem Avšalom podle Avšaloma Feinberga - člena židovské špionážní sítě Nili za první světové války. Později ji osídlili členové mládežnického sionistického hnutí ha-Šomer ha-ca'ir. Ještě později, roku 1968 se proměnila na civilní sídlo. 15. května 1968 se do kibucu nastěhovala osadnická skupina čítající asi 40 osob. Po třech letech přemístili vesnici do nynější polohy.\n\nRoku 1996 ovšem kibuc zanikl. Obnoven byl roku 2001. V srpnu 2001 kibuc prošel zároveň privatizací a zbavil se prvků kolektivismu ve svém hospodaření. V obci funguje plavecký bazén, sportovní areály, společná jídelna a synagoga. Místní ekonomika je založena na zemědělství (sadovnictví, polní plodiny, chov drůbeže). Část obyvatel za prací dojíždí mimo obec.\n\nKerem Šalom je nejzápadnějším sídlem v Izraeli. V blízkosti obce se nachází hraniční přechod Kerem Šalom umožňující spojení s pásmem Gazy. V roce 2006 byl poblíž tohoto přechodu unesen izraelský voják Gilad Šalit držený pak v zajetí hnutím Hamás.\n\nJde o populačně velmi malou komunitu. K roku 2010 se tu uvádí cca 60 obyvatel (jiný zdroj uvádí 13 rodin). Oficiální statistika tu k 31. prosinci 2014 evidovala 121 obyvatel, přičemž ještě v roce 2008 dříve byl Kerem Šalom registrován jako obec bez administrativní samostatnosti. Během roku 2014 populace klesla o 5,5 %. Obyvatelstvo kibucu je sekulární.\n\n\n"}
{"id": "593821", "url": "https://cs.wikipedia.org/wiki?curid=593821", "title": "Alésia (oppidum)", "text": "Alésia (oppidum)\n\nAlésia bylo mohutně opevněné oppidum galského kmene Mandubiů na vyvýšenině chráněné dvěma řekami. Dnes je nejčastěji ztotožňováno s obcí Alise-Sainte-Reine poblíž Dijonu v Burgundsku, ve východní Francii, ale existují i další místa vyhovující popisu bitvy možná přesněji, jako například Chaux-des-Crotenay v předhůří pohoří Jura ve východní Francii. Obléháním a dobytím Alésie (v roce 52 př. n. l.) rozdrtil Caesar poslední pokus zabránit mu v podmanění celé Galie.\n\nArcheologické vykopávky v Alise-Sainte-Reine probíhaly již v době Napoleona III.. Indicie, že jde o historickou Alésii byla vykopána v roce 1839. Jednalo se o kamenný obelisk (49 x 74 x 13 cm) s vytesaným nejdelším známým galským nápisem:\n\nNápis byl koncem dvacátého století rozluštěn jako věnování budovy bohu Ucuetisovi (patronu kovářů). \"Martialis, syn Dannotalosa, nabídl tuto stavbu Ucuetisovi a kovářům, kteří slouží Ucuetisovi v Alisii.\"\nV roce 52 př. n. l. se stala Alesia místem bitvy o Alesii (viz samostatný článek) mezi Římany vedenými Juliem Caesarem a Galy vedenými Vercingetorixem. Výsledek bitvy určil osud celé Galie. Římané zde zvítězili a završili tak své dobyvatelské tažení nazývané galské války vedoucí k podmanění Galie. Bitva je podrobně (i když patrně jednostranně) popsána v Caesarových Zápiscích o válce galské. Během pouhých šesti týdnů bylo vybudováno obléhací opevnění v délce 15 km kolem Alésie a další 21 km dlouhý vnější prstenec opevnění, který Casearova vojska chránil proti galským posilám přicházejícím zvnějšku. Archeologické analýzy leteckých fotografií Alise-Sainte-Reine existenci těchto opevnění potvrzují.\n\nV lokalitě bylo nalezeno mimořádně mnoho pozůstatků bitvy:\n\nDvě z nalezených olověných střel do praku byly signovány T.Labi, což se interpretuje jako podpis Caesarova legáta Tita Labiena. \n\nKapitulací obránců samotná Alésia nezanikla. Během dalších desetiletí římské okupace dostává Alésia postupně městský charakter. Zatímco architektura soukromých domů se vyvíjí pomalu a jsou dále stavěny z materiálů snadno podléhajících zkáze, prochází centrum města zásadní rekonstrukcí. Chrám je stržen a nový postaven z kamene. Síť ulic je organizována kolem politického a náboženského centra. Monumentální centrum se postupně přesouvá na východ od původního centra a na západě vyrůstá divadlo. Bývalé oppidum tak bylo obýváno nepřetržitě, na rozdíl od mnoha jiných lokalit, které byly opuštěny. Důvody pro toto trvalé osídlení mohly být náboženské povahy.\n\nRozvoj města trvá až do poloviny třetího století, kdy začíná pokles způsobený politickou a ekonomickou krizí Římské říše. Germánská invaze v roce 269 město vážně poškodila, ale bylo znovu obnoveno. Druhý germánský útok v roce 276 město devastoval zcela a k rekonstrukci již nedošlo. Hutnictví železa a bronzu v lokalitě mizí. Dlouho přežívající svatyně bohyně Kybelé je opuštěna kolem roku 370. Od počátku pátého století, v podstatě s nástupem křesťanství, je již Alésia definitivně v troskách.\n\n"}
{"id": "593826", "url": "https://cs.wikipedia.org/wiki?curid=593826", "title": "Control moment gyroscope", "text": "Control moment gyroscope\n\nControl Moment Gyroscope (silový gyroskop) je zařízení pro stabilizaci a drobné změny polohy orbitálního komplexu ISS. Ve skutečnosti se tedy nejedná o gyroskop, ale o řízený gyrostat tvořený soustavou čtyř vzájemně interagujících setrvačníků uložených v jedné ose volnosti ovládané servopohonem. Vychylování osy rotace setrvačníků a změna jejich otáček vyvolává reakční sílu, která se přes ložiska přenáší na centrální nosník Z1, a tím vyvolá změnu polohy celé stanice. Tato síla je přímo úměrná hybnosti setrvačníků. Stejně tak jakákoli vnější síla působící změnu polohy stanice (např. při připojování raketoplánu) je nucena překonat nejprve hybnost setrvačníků.\n\n\n]"}
{"id": "593827", "url": "https://cs.wikipedia.org/wiki?curid=593827", "title": "Farní sbor Českobratrské církve evangelické v Ostravě", "text": "Farní sbor Českobratrské církve evangelické v Ostravě\n\nFarní sbor Českobratrské církve evangelické v Ostravě je sborem Českobratrské církve evangelické v Ostravě. Sbor spadá pod Moravskoslezský seniorát.\n\nKristův kostel, který patří také Farnímu sboru Slezské církve evangelické augsburského vyznání, a sborový dům se nachází na Husově náměstí.\n\nFaráři sboru jsou Ewa M. Jelinek (původem z české menšiny v Polsku ze Zelova) a Pavel Šindler, kurátorem sboru je Michael Waloschek.\n\nSamostatný sbor byl zřízen v roce 1920 a prvním farářem byl zvolen František Polák. Bohoslužby se konaly v Kristově kostele. Za působení faráře Jaroslava Kantorka sboru patřily kazatelské stanice v Hrušově, Kunčičkách, Opavě, Šenově a Vítkovicích. V roce 1928 byl postaven sborový dům se Sálem Třanovského (který dodnes v zimním období slouží mimo jiné jako bohoslužebný prostor). V roce 1941 bylo zřízeno druhé duchovenské místo. Po druhé světové válce a likvidaci německého sboru vznikl nový sbor augsburského vyznání a majetek bývalé německé církve a. v. jako konfiskát zůstal majetkem státním a byl propůjčen oběma sborům ke společnému užívání s rovnými právy a povinnostmi. Z kazatelských stanic v Opavě, Šenově a Vítkovicích vznikly samostatné sbory: Farní sbor Českobratrské církve evangelické v Opavě a Farní sbor Českobratrské církve evangelické v Šenově u Ostravy. Farní sbor v Ostravě-Vítkovicích byl v roce 1999 znovu sloučen se sborem v Ostravě. Do té doby tam působili faráři Jiří Lejdar a Ludvík Klobása, vikář Petr Firbas a tehdejší jáhen Roman Mazur.\nV březnu 2009 byl kostel bezúplatně převeden farním sborům Českobratrské církve evangelické a Slezské církve evangelické augsburského vyznání.\n\n\n\n"}
{"id": "593829", "url": "https://cs.wikipedia.org/wiki?curid=593829", "title": "Farní sbor Českobratrské církve evangelické v Kateřinicích", "text": "Farní sbor Českobratrské církve evangelické v Kateřinicích\n\nFarní sbor Českobratrské církve evangelické v Kateřinicích je sborem Českobratrské církve evangelické v Kateřinicích. Sbor spadá pod Východomoravský seniorát. Sbor má kazatelskou stanici v Lazích.\n\nFarářem sboru je Mirosław Jelinek, kurátorkou sboru Emilie Kamasová.\n\n\n"}
{"id": "593830", "url": "https://cs.wikipedia.org/wiki?curid=593830", "title": "Farní sbor Českobratrské církve evangelické v Ratiboři", "text": "Farní sbor Českobratrské církve evangelické v Ratiboři\n\nFarní sbor Českobratrské církve evangelické v Ratiboři je sborem Českobratrské církve evangelické v Ratiboři. Sbor spadá pod Východomoravský seniorát.\n\nFarářkou sboru je Wiera Jelinek, kurátorem sboru Jan Jurášek.\n\n\n"}
{"id": "593832", "url": "https://cs.wikipedia.org/wiki?curid=593832", "title": "Výrava (rozcestník)", "text": "Výrava (rozcestník)\n\nVýrava může mít následující významy:\n\n"}
{"id": "593834", "url": "https://cs.wikipedia.org/wiki?curid=593834", "title": "Ilke Wyluddaová", "text": "Ilke Wyluddaová\n\nIlke Wyluddaová (* 28. března 1969, Lipsko, Sasko) je bývalá německá atletka, olympijská vítězka a dvojnásobná mistryně Evropy v hodu diskem.\n\nV začátcích své atletické kariéry se věnovala také vrhu koulí. První úspěchy zaznamenala v roce 1985 coby reprezentantka NDR, když se stala v Chotěbuzi juniorskou mistryní Evropy v disku. Na témže šampionátu vybojovala také stříbro ve vrhu koulí.\n\nO rok později získala zlatou medaili na prvním ročníku MS juniorů v Athénách. V roce 1987 vybojovala dvě zlaté medaile (disk, koule) na juniorském mistrovství Evropy v Birminghamu. Na Mistrovství světa v atletice 1987 v Římě skončila čtvrtá.\n\nNa juniorském MS 1988 v kanadském Sudbury obhájila titul z předchozího šampionátu. 23. července 1989 si vytvořila v Neubrandenburgu výkonem 74,56 m osobní rekord, jehož hodnotu si již později nevylepšila. Tímto výkonem se zařadila po bok československé diskařky Zdeňky Šilhavé na druhé místo v dlouhodobých tabulkách. Dál hodila diskem jen Gabriele Reinschová, která drží světový rekord 76,80 m od roku 1988.\n\nV roce 1990 se stala ve Splitu mistryní Evropy, když její nejdelší pokus měřil 68,46 metru. O rok později vybojovala stříbrnou medaili na světovém šampionátu v Tokiu, kde prohrála jen s bulharskou diskařkou Cvetankou Christovovou, která jako jediná přehodila 70 metrů.\n\nV roce 1992 poprvé reprezentovala na letních olympijských hrách, které se tehdy konaly v Barceloně. Ve finále obsadila výkonem 62,16 m deváté místo. Na Mistrovství světa v atletice 1993 ve Stuttgartu skončila na 11. místě.\n\nO rok později obhájila na evropském šampionátu v Helsinkách titul mistryně Evropy z předchozího šampionátu, když zvítězila výkonem 68,72 m. Druhá Běloruska Ellina Zverevová hodila o více než čtyři metry méně. Na MS 1995 ve švédském Göteborgu naopak zvítězila Zverevová před Wyluddaovou.\n\nNejvětší úspěch své kariéry zaznamenala v roce 1996 v Atlantě, kde se stala olympijskou vítězkou. K vítězství by ji stačil každý z jejich pěti platných pokusů, přičemž nejdelší měřil 69,66 metru. Na Mistrovství Evropy v atletice 1998 v Budapešti skončila na šestém místě. V roce 2000 reprezentovala na letních olympijských hrách v australském Sydney, kde obsadila výkonem 63,16 m sedmé místo.\n\nPo ukončení atletické kariéry podstoupila v posledních letech několik operací kolena a bérce. Na začátku prosince roku 2010 se kvůli otevřené ráně ocitla znovu v nemocnici. Rutinním zákrokem měla být rána zavřena, avšak nastaly komplikace a nohou se začala šířit infekce. Wyluddaové hrozila otrava krve a byla nucena podstoupit operaci, při které ji byla amputována pravá noha od konce stehenní kosti nad kolenem.\n\n"}
{"id": "593838", "url": "https://cs.wikipedia.org/wiki?curid=593838", "title": "Polské parlamentní volby 2007", "text": "Polské parlamentní volby 2007\n\nPolské parlamentní volby 2007 se uskutečnily 21. října 2007. Volby vyhrálo opoziční uskupení Občanská platforma, která porazila vládnoucí stranu Právo a Spravedlnost. Po celou dobu kampaně průzkumy veřejného mínění ukazovaly protichůdné výsledky o tom, která strana má větší podporu u veřejnosti.\n\nÚčast ve volbách byla 53,8%, což je nárůst o 13,2% z voleb, které se konaly v roce 2005.\n\nDo Sejmu se dostaly celkem 4 politické strany a uskupení. PO získala 209 mandátů, PiS 166 mandátů, LiD 53 mandátů a PSL 31 mandátů. \n\nDo Senátu se dostali zástupci celkem 2 politických stran a uskupení a jeden nezávislý kandidát. PO získala většinu 60 mandátů, PiS 39 mandátů a 1 mandát získal nezávislý kandidát.\n\n"}
{"id": "593844", "url": "https://cs.wikipedia.org/wiki?curid=593844", "title": "Losangeleské muzeum umění", "text": "Losangeleské muzeum umění\n\nLosangeleské muzeum umění (anglicky Los Angeles County Museum of Art, doslova \"Muzeum umění okresu Los Angeles\", zkracováno LACMA) je galerie umění v Los Angeles v Kalifornii ve Spojených státech amerických.\n\nMá v péči více než sto tisíc děl od starověku po současnost a ročně vykazuje skoro milion návštěvníků.\n\n"}
{"id": "593849", "url": "https://cs.wikipedia.org/wiki?curid=593849", "title": "Gyrostat", "text": "Gyrostat\n\nGyrostat (anglicky \"\") je zařízení využívající energie rotujícího setrvačníku ke stabilizaci polohy všech zařízení, u kterých je žádoucí eliminovat náhodné působení vnějších sil jako například: plachetnice, jachta, steadycam, helikoptéra a různé ruční a mobilní střelné zbraně (resp. zbraňové systémy s poloautomatickou korekcí zaměřování)\n\nNejčastěji se s tímto jevem setkáváme při použití jízdního kola či motocyklu, kde nám významnou měrou pomáhá udržet rovnováhu.\n\nStejného jevu využívá také projektil (kulka) jejíž hmota tvoří setrvačník a rotace je vyvolána spirálovým drážkováním vnitřního povrchu hlavně.\n\nVýkon gyrostatu formula_1 se setrvačníkem uloženým v jednom gimbalu\n\nkde formula_3 je energie setrvačníku a formula_4 je úhlová rychlost.\n\nJednou z nejdůležitějších aplikací je stabilizace polohy těles kosmického programu (družic, vesmírných stanic, raketoplánů), kde je použití CMG jediným možným řešením.\n\nV neposlední řadě setrvačník (popřípadě jejich kombinace) uložený ve třech volně otočných gimbalech a v každé ose opatřených snímačem polohy tvoří základ navigačního přístroje obsaženého prakticky ve všem, co létá, a v mnoha dalších zařízeních zvaného gyroskop, který je velmi rozšířeným mechanickým předchůdcem kapacitního gyroskopu.\n\n"}
{"id": "593851", "url": "https://cs.wikipedia.org/wiki?curid=593851", "title": "Kapacitní gyroskop", "text": "Kapacitní gyroskop\n\nKapacitní gyroskop je gyroskop, jehož základem je velmi přesně vybroušená keramická krychle jejíž stěny jsou pokryty mikroskopickými vrstvami kovu vzájemně od sebe izolovaných. Tvoří tak mezi sebou šestipólový keramický kondenzátor. Ten je uložen mezi šest elektrod ve stejné vzdálenosti od kovových vrstev. Jedná se tedy o kombinaci vzduchového a keramického kondenzátoru. Na elektrody je přiveden elektrostatický náboj stejné polarity, který způsobí to, že se krychle vycentruje do stejné vzdálenosti od všech elektrod. Působení setrvačnosti na krychli vyvolává změny vzdáleností od jednotlivých elektrod a tím i změnu poměru jednotlivých kapacit. Vyhodnocování naměřených údajů a metody měření ovlivňují celkovou přesnost měření stejně, jako velikost statického pole, které je omezeno izolační pevností média (vzduchu, inertního plynu, vakua, ale třeba i určitých druhů elektrolytu) a piezoelektrickým jevem, který při rozdílech ve velikosti nábojů na jednotlivých elektrodách dochází vlivem změny vzdálenosti, je téměř vyloučeno provozovat toto zařízení v gravitačním poli Země.\n"}
{"id": "593867", "url": "https://cs.wikipedia.org/wiki?curid=593867", "title": "Bougainville (L 9077)", "text": "Bougainville (L 9077)\n\nBougainville (L 9077) byla doková výsadková loď francouzského námořnictva. Podle potřeby mohla operovat jako výsadková, transportní či opravárenská loď. Do služby byla přijata v roce 1988. Operovala v rámci DIRCEN (\"Direction des Centres d'expérimentation nucléaires\" – Direktorát centra jaderných experimentů). Sloužila například při francouzských jaderných testech v Pacifiku. Vyřazena byla v roce 2008.\n\nKýl lodi byl založen 28. ledna 1986 a  už 3. října 1986 mohl být na vodu spuštěn její hotový trup. Do služby ve francouzském námořnictvu pak \"Bougainville\" vstoupil 25. února 1988.\n\nNa přídi lodi je palubní nástavba, za ní se nachází přistávací plošina pro vrtulníky a jeřáb o nosnosti 37 tun, pod nimiž je palubní dok pro jeden vyloďovací člun typu EDIC. Z letové paluby mohou najednou operovat dva vrtulníky. Pohonný systém tvoří dva dieselové motory. Nejvyšší rychlost je 15 uzlů. Dosah je 6000 námořních mil při ekonomické rychlosti 12 uzlů.\n"}
{"id": "593885", "url": "https://cs.wikipedia.org/wiki?curid=593885", "title": "Polární metoda", "text": "Polární metoda\n\nPolární metoda je způsob, jímž se v geodézii měří (ať už zaměřuje či vytyčuje) polohopis. Poloha bodů je při ní určována pomocí úhlu a vzdálenosti. Úhel je měřen mezi orientačním směrem a určovaným bodem, vzdálenost je stanovována mezi stanovištěm, na němž stojí měřicí přístroj, a určovaným bodem.\n\nK práci je třeba:\n\nnebo:\n\nZ bodu, jehož polohopisné souřadnice jsou známy, se zacílí na bod (tzv. orientační bod). Od směru na tento orientační bod budou měřeny úhly při polární metodě.\n\nPři zaměřování současného stavu se zacílí na zaměřovaný bod a úhel mezi směrem na orientační bod a zaměřovaným bodem je poznamenán do zápisníku či do paměti měřického přístroje. Následně je od stanoviště ve směru zaměřovaného bodu změřena vzdálenost a i ta je zaznamenána do zápisníku či paměti měřického přístroje.\n\nU vytyčování se od směru na orientační bod zaměří předepsaný úhel a v jeho směru je od měřicího přístroje naměřena předepsaná vzdálenost.\n"}
{"id": "593898", "url": "https://cs.wikipedia.org/wiki?curid=593898", "title": "Pchúmipchon Adunjadét", "text": "Pchúmipchon Adunjadét\n\nKrál Pchúmipchon Adunjadét (thajská transkripce : Phumiphon Adunyadet, thajsky: ภูมิพลอดุลยเดช; 5. prosince 1927 – 13. října 2016, Bangkok) byl thajský král z dynastie Chakri vládnoucí pod jménem Ráma IX.. Vládl od 9. června 1946 a s dobou vlády 70 let a 126 dní byl nejdéle vládnoucím panovníkem v dějinách Thajska a svého času také nejdéle sloužící hlavou státu na světě.\nV roce 1957 vojenský převrat svrhl nepopulární vládu polního maršála Plaeka Phibunsongkhrama zdůvodněném urážkou královského majestátu, která je v Thajsku trestným činem. Tato událost odstartovala dlouhodobý vztah mezi králem a ozbrojenými silami. Ačkoliv král přivítal veřejnou kritiku ve svém projevu v roce 2005, zákony týkající urážky majestátu nebyly thajským parlamentem zrušeny.\n\nČasopis Forbes zařadil Pchúmipchona Adunjadéta na vrchol svého „seznamu nejbohatších panovníků“ celková hodnota královského majetku byla v letech 2008 až 2014 odhadována na 30 miliard amerických dolarů. Královský majetek je ale spravován Kanceláří korunního majetku, která podléhá instituci koruny a nikoliv osobě Pchúmipchona Adunjadéta.\n\nPchúmipchon po roce 2006 trpěl zhoršením zdravotního stavu a stále více času trávil nemocnici. Pchúmipchon byl vysoce vážený většinou thajského obyvatelstva.\n\nJeho plný titul zněl: \"Velký král Siamu, velký ochránce, znamenitá síla země, moc nemající sobě rovnou, nejvěhlasnější z rodiny Mahidol, útočiště lidu\".\n\nNarodil se roce 1927 ve Spojených státech, ve městě Cambridge ve státě Massachusetts, kde jeho otec, thajský následník trůnu, studoval medicínu. Za rok se však rodina krátce vrátila do Thajska, ale již roku 1933 se spolu s matkou odstěhovali do Švýcarska, kde navštěvoval francouzské školy v Lausanne. V roce 1945 začal studovat na Universitě v Lausanne, kterou dokončil již jako král v roce 1951. Tím se stal po zavraždění svého bratra Ramy VIII. v roce 1946.\n\nPo ukončení studií se počátkem roku 1950 vrátil domů do Thajska. 28. dubna 1950 se oženil s Mom Chao Rajawongse Sirikit Kitiyakara, v tomto manželském svazku se narodily čtyři děti: princezna Ubolratanu Radžakanjaovou, thajský král Maha Vajiralongkorn, princezna Maha Chakri Sirindhorn a princezna Chulabhorn Valayalaksana.\n\nByl zárukou stability na thajské nestabilní politické scéně, udržel si odstup od politiků a generálů a vyvaroval se toho, aby se znelíbil veřejnosti. Proto byl velmi oblíbený thajskou veřejností, což dokázaly například velkolepé oslavy 60. výročí nástupu Rámy IX. na trůn roku 2006. Kromě úcty Thajců střeží autoritu krále také zákon trestající znevažování monarchie. V Thajsku je přípustná kritika vlády, ne však panovníka a jeho rodiny.\n\nRáma IX. byl také známým hudebním skladatelem a vášnivým fotografem, na mnoha portrétech je zobrazen s fotoaparátem v ruce.\n\nKrál zemřel 13. října 2016. Po jeho smrti vládl Thajsku regent Prem Tinsulanonda. Korunní princ Maha Vajiralongkorn odložil termín nástupu na trůn na 1. prosince 2016. Od 1. prosince vládne jako král Ráma X.\n"}
{"id": "593899", "url": "https://cs.wikipedia.org/wiki?curid=593899", "title": "Třída Ouragan", "text": "Třída Ouragan\n\nTřída Ouragan byla třída dokových výsadkových lodí francouzského námořnictva. Skládala se ze dvou jednotek — \"Ouragan\" (L  9021) a \"Orage\" (L 9022), zařazených do služby v roce 1965 a v roce 1968. Obě postavila loděnice Arsenal de Brest v Brestu. K jejich hlavním úkolům patřilo provedení výsadku 349 vojáků námořní pěchoty s vybavením na nepřipravené pobřeží a jejich logistická podpora. Výsadek byl prováděn pomocí vyloďovacích člunů a vrtulníků. Dále mohly sloužit jako transportní lodě, přepravující 1500 tun nákladu či opravárenské lodě pro lodě o výtlaku do 400 tun. V případě nouze mohly být využity k protiponorkovému hlídkování. \"Orage\" byl používán při francouzských jaderných zkouškách na atolu Mururoa. Obě jednotky byly v roce 2007 vyřazeny.\n\nNa přídi na pravobodku hlavní letové paluby se nacházel velitelský ostrov. Za ním se nacházela pomocná demontovatelná letová paluba pro vrtulníky, pod níž byl palubní dok pro výsadkové čluny. Mezi letovými palubami byl umístěn jeřáb s nosností 35 tun. Posádku lodi tvořilo 211 námořníků. Lodě mohly přepravovat až 349 vojáků či 1500 tun nákladu. Palubní dok měl délku 120 metrů a šířku 13,2 metru. Mohly z něj operovat dva vyloďovací čluny EDIC či osm člunů LCM. Na zádi lodí dále byly uskladněny tři vyloďovací čluny typu LCVP. Z hlavní letové paluby mohly operovat tři těžké či deset lehkých transportních vrtulníků. Na pomocné letové palubě mohl přistát jeden těžký či tři lehké vrtulníky. Výzbroj lodí tvořily čtyři 40mm kanóny a dva 120mm minomety (\"Orage\" nesl pouze kanóny). Pohonný systém tvořily dva diesely SEMT-Pielstick 12 PC 2V. Nejvyšší rychlost byla 17 uzlů. Dosah byl 9000 námořních mil při ekonomické rychlosti 15 uzlů.\n"}
{"id": "593904", "url": "https://cs.wikipedia.org/wiki?curid=593904", "title": "Přebor Olomouckého kraje 2010/11", "text": "Přebor Olomouckého kraje 2010/11\n\nV soubojích 20. ročníku Přeboru Olomouckého kraje 2010/11 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 7. srpna 2010 úvodními čtyřmi zápasy 1. kola a skončil v neděli 12. června 2011 zbývajícími pěti zápasy 30. kola.\n\n\nZdroj: \nPoznámky:\n\n"}
{"id": "593906", "url": "https://cs.wikipedia.org/wiki?curid=593906", "title": "Emanuel von Merta", "text": "Emanuel von Merta\n\nEmanuel Jan svobodný pán von Merta (3. listopadu 1836 – 30. srpna [[1899] [[Vorochta]] (dnes Ukrajina)\n]) byl [[velitel]] [[9. armáda|9. armády]], [[velící generál]] v [[Josefov (Jaroměř)|Josefově]], c. a k. skutečný [[tajný rada]] a titulární držitel pěšího [[pluk č. 94|pluku č. 94]]. Byl rovněž rytířem [[Řád železné koruny|Řádu železné koruny I. třídy]], rytířem [[Řád Františka Josefa|Řádu Františka Josefa I.]], majitelem [[Vojenský záslužný kříž (Rakousko)|Vojenského záslužného kříže s válečnou dekorací]], [[Vojenská záslužná medaile (Rakousko)|Vojenské záslužné medaile na červené stuze]], [[Válečná medaile|Válečné medaile]], Vojenského služebního odznaku II. tř. pro důstojníky a dalších zahraničních vyznamenání, jako je norský [[Řád svatého Olafa]] nebo toskánský [[Vojenský záslužný řád (Toskánsko)|Vojenský záslužný řád]].\nSloužil stejně jako jeho otec Jan Merta (10. 5. 1806 – 26. 12. 1886) v Rakouské a později v [[Rakousko-uherská armáda|Rakousko-Uherské armádě]]. Otec Emanuela Jana Merty se narodil v rolnické rodině v moravské obci [[Stavenice]] na statku čp. 16, (okr. Šumperk, Olomoucký kraj) a měl více sourozenců – Františka, Ignáce, Isidora, Josefa, Barboru, Magdalénu a Marianu. Rodného statku se ujal jeho bratr František a Jan Merta odchází k vojsku. Je uváděn [[Posádka|posádkou]] v uherském městě [[Györ|Györu (Belváros)]], zde se narodil také jeho syn Emanuel Jan. Jan Merta umírá v hodnosti hejtmana I. třídy v [[Bratislava|Bratislavě]].\nDne 6. února 1892 se oženil ve Lwově s Klotildou Grünewaldovou (29.12.1864–1939), se kterou měl dvě dcery Klotildu Marii Antonii (12.10.1892–8.4.1980) a Marii Josefu Pelagii (7.7.1897 – 19.7.1964). Klotilda Marie Antonie se dne 26. června 1923 provdala za příslušníka starého polského [[šlechtický rod|šlechtického rodu]] – Tadeáše Vojtěcha hraběte Komorowského (erb Korczak) (5. 5. 1899 – 6. 2. 1969).\n\nDne 23. září roku 1851 byl přidělen k [[pěší pluk č. 41 baron Sivkovich|pěšímu pluku č. 41 baron Sivkovich]] v Olomouci. V hodnosti nadporučíka se zúčastnil bojů [[Prusko-rakouská válka|Prusko-Rakouské války]] roku 1866, kde se zúčastnil např. [[bitva u Custozy (1866)|bitvy u Custozy]].\n\nV letech 1882 až 1884 byl velícím důstojníkem [[pěší pluk č. 50|pěšího pluku č. 50]], v letech 1884 až 1885 byl velícím důstojníkem [[1. horská brigáda|1. horské brigády]]. V roce 1885 byl v hodnosti [[generálmajor]]a jmenován ředitelem [[Vídeňská válečná akademie|Vídeňské válečné akademie]] a tuto funkci vykonával až do roku 1891, kdy se stal zástupcem náčelníka [[generální štáb|generálního štábu]] Rakousko-Uherské armády. Tuto funkci vykonával do roku 1894. Dne 26.6.1894 byl jmenován velitelem [[9. armádní sbor|9. armádního sboru]] s posádkou v městě Josefstadt (dnes [[Josefov (Jaroměř)|Josefov]], místní část města [[Jaroměř]]) a také vrchním velitelem pevnosti Josefstadt. Tuto funkci vykonával až do svého penzionování v červenci roku 1899. Dne 1.5.1898 byl Emanuel Jan sv. p. von Merta povýšen do hodnosti [[polní zbrojmistr|polního zbrojmistra]] a stal se také titulárním majitelem [[pěší pluk č. 94|pěšího pluku č. 94]]. Byl považován za jednoho z největších vojenských teoretiků své doby.\n\n\nZa své zásluhy a dlouholetou činnost v armádě byl dne 1.6.1899 císařem [[František Josef I.|Františkem Josefem I.]] nobilitován do stavu [[svobodný pán|svobodných pánů]].\n\nDne 1.7.1899 byl penzionován a dne 31.8.1899 náhle zemřel. Je pochován na hřbitově ve [[Worochta|Worochtě]] (dnes z části na území [[Polsko|Polska]] a z části na území [[Ukrajina|Ukrajiny]]).\n\n[[Kategorie:Rakouští šlechtici]]\n[[Kategorie:Rakousko-uherští generálové]]\n[[Kategorie:Narození 1836]]\n[[Kategorie:Úmrtí 1899]]\n[[Kategorie:Nositelé Řádu svatého Olafa]]\n[[Kategorie:Muži]]\n[[Kategorie:Nositelé Řádu železné koruny]]\n[[Kategorie:Nositelé Řádu Františka Josefa]]"}
{"id": "593916", "url": "https://cs.wikipedia.org/wiki?curid=593916", "title": "Kryštof 06", "text": "Kryštof 06\n\nKryštof 06 (také \"Kryštof 6\") je volací znak a všeobecně rozšířené označení vrtulníku letecké záchranné služby (LZS) v Královéhradeckém kraji. LZS byla v Hradci Králové do provozu poprvé uvedena 3. července 1990. Provozovatelem vrtulníku je nestátní společnost DSA. Zdravotnickou část posádky LZS zajišťuje Zdravotnická záchranná služba Královéhradeckého kraje, ostatní provozní pracovníky včetně pilotů zajišťuje společnost DSA.\n\nZkušební provoz letecké záchranné služby byl v Hradci Králové poprvé zahájen 3. července 1990. Prvním provozovatelem byl Úřad Federálního ministerstva vnitra pro leteckou službu, který pro LZS nasazoval vrtulník Mil Mi-2. Úřad Federálního ministerstva vnitra začal v roce 1990 řešit problém dosluhujících vrtulníků Mi-2. Ty sloužily u policie už od roku 1972 a začalo se projevovat jejich stáří. V květnu 1991 byly do Československa dodány první dva „nevýchodní“ stroje MBB Bo 105. V srpnu 1991 se jeden ze strojů Bo 105 objevuje na stanici LZS v Hradci Králové. V průběhu roku 1992 byly zakoupeny další dva stroje Bo 105 a vrtulník Bo 105 s imatrikulací B-5292 je pro LZS v Hradci Králové nasazen natrvalo. K 1. lednu 1993 přebrala formálně středisko Letecká služba Policie ČR, která se stala následovníkem československé policejní letky. V roce 1994 byl na stanici zkoušen zapůjčený moderní západní vrtulník BK 117. V srpnu 1999 havaroval vrtulník Bo 105 s imatrikulací B-5292, jež sloužil u letecké záchranné služby v Hradci Králové a do služby byl trvale zařazen stroj Bo 105 s imatrikulací B-5278. V roce 2000 byl otevřen nový heliport v areálu Fakultní nemocnice Hradec Králové poblíž Fakulty vojenského zdravotnictví. Počátkem roku 2004 byl do služby nasazen nový moderní vrtulník Eurocopter EC 135 T2 (OK-BYA). Za dobu svého působení nalétaly vrtulníky Bo 105 pro potřeby letecké záchranné služby v Hradci Králové celkem 3585 letových hodin. Stanice LZS v Hradci Králové byla jedinou stanicí v České republice, kde vrtulníky Bo 105 trvale sloužily. V říjnu 2011 a poté v září 2012 byly na stanici letecké záchranné služby v Hradci Králové předváděny americké vrtulníky Bell 429.\n\nKe změně došlo s příchodem roku 2009, kdy provoz LZS po 18 letech přebrala nestátní společnost DSA. Ta do služby nasadila stroj Eurocopter EC 135 T2 (OK-DSD).\n\nOd roku 2000 se stanice letecké záchranné služby nachází v areálu Fakultní nemocnice v Hradci Králové. V současné době (2013) slouží na stanici trvale vrtulník Eurocopter EC 135 T2 (OK-DSD). Provoz stanice je omezen na denní dobu limitovanou východem a západem slunce. V nočních hodinách je oblast Královéhradeckého kraje pokryta pro neodkladné sekundární lety vrtulníky z provozních stanic zajišťujících nepřetržitý provoz LZS. Jako záloha pro stanici Kryštof 06 slouží vrtulník Eurocopter EC 135 T1 (OK-DSA).\n\nVrtulník z Hradce Králové zasahuje velmi často také v Pardubickém kraji, který leteckou záchrannou službu neprovozuje. Akční rádius vrtulníků LZS má rozsah cca 70 km, který odpovídá doletové době zhruba 18 minut od vzletu.\n\nV lednu 2010 požádal Královéhradecký kraj hejtmana Pardubického kraje o spolufinancování letecké záchranné služby. Provoz LZS stojí Královéhradecký kraj ročně 6 mil. korun. Třetinu zásahů tvoří zásahy v Pardubickém kraji, který LZS neprovozuje. Proto žádá Královéhradecký kraj, aby se Pardubický kraj podílel na spolufinancování provozu LZS částkou 2 mil. korun. To ale Pardubický kraj odmítá s odůvodněním, že nebyly doloženy dostatečné podklady.\n\n"}
{"id": "593919", "url": "https://cs.wikipedia.org/wiki?curid=593919", "title": "Severní Moluky", "text": "Severní Moluky\n\nSeverní Moluky () jsou jednou z provincií Indonésie. Území bylo do roku 1999 součástí provincie Moluky.\nHlavním městem je od 4. srpna 2010 Sofifi na západě ostrova Halmahera. V této funkci tak vystřídalo blízko ležící dosavadní hlavní město Ternate, které je největším sídlem provincie. Dalším velkým městem je Tidore, obě velká města leží na stejnojmenných ostrovech západně od Halmahery. Největší město ostrova Halmahera, který zvoří polovinu plochy provincie, je Tobelo s 15 000 obyvateli.\n\nOblast je dosud z velké části pokryta deštným lesem. Nachází se zde několik aktivních sopek. Typická je produkce hřebíčku a dalších druhů koření.\n\nProvincie zahrnuje Molucké ostrovy na sever od Buru a Seramu. Největšími z nich jsou Halmahera, ostrovy Sula, Obi a Morotai.\n"}
{"id": "593928", "url": "https://cs.wikipedia.org/wiki?curid=593928", "title": "Josef Křovák", "text": "Josef Křovák\n\nIng. Josef Křovák (12. října 1884, Pečky – 3. září 1951, Škvorec) byl český geodet a autor na území České i Slovenské republiky dosud užívaného kartografického zobrazení.\n\nNarodil se v rodině stavitele v Pečkách Jana Křováka a jeho manželky Marie, rozené Pantučkové.\nKřovák již od roku 1905 působil v zeměměřickém resortu. Začínal nejprve u různých katastrálních úřadů v Čechách a mezi lety 1916 až 1918 pracoval v triangulační kanceláři ve Vídni. Po první světové válce nastoupil na ministerstvo financí, pod něž zeměměřictví tehdy patřilo. Zde se zasloužil o vznik triangulační kanceláře, jejímž přednostou se stal v roce 1919. Účastnil se též vyměřování státních hranic. Během druhé světové války – v letech 1942 až 1944 – pracoval v Zeměměřickém úřadu Čechy a Morava. Působil též v komisích pro přípravu nových katastrálních zákonů.\n\n\nNa počátku 20. let 20. století vytvořil zobrazení, jež odvodil pro potřeby vytvoření nové a přesnější trigonometrické sítě na území tehdejšího Československa. Jedná se o dvojité konformní kuželové zobrazení v obecné poloze. Navržené kartografické zobrazení při převodu obrazu zemského povrchu do roviny v co možná nejmenší míře zkresluje úhly a vzdálenosti. Od roku 1922 bylo používáno jako prozatímní a od roku 1933 jako definitivní zobrazení, které je základem pro soustavu rovinných souřadnic systému S-JTSK. Zavedeno bylo katastrálním zákonem číslo 177/1927 Sb. a pro Českou republiku je zaveden nařízením vlády číslo 116/1995 Sb.\n"}
{"id": "593929", "url": "https://cs.wikipedia.org/wiki?curid=593929", "title": "Arcidiecéze kantonská", "text": "Arcidiecéze kantonská\n\nArcidiecéze kantonská (latinsky \"Archidioecesis Coamceuvensis\") je římskokatolická arcidiecéze v Čínské lidové republice. Sídlem arcibiskupa je Kanton, sídelním kostelem katedrála Nejsvětějšího Srdce Ježíšova v Kantonu. Byla ustavena jako apoštolský vikariát v roce 1848, arcidiecézí se stala v roce 1946.\n"}
{"id": "593931", "url": "https://cs.wikipedia.org/wiki?curid=593931", "title": "Katedrála Nejsvětějšího Srdce Ježíšova (Kanton)", "text": "Katedrála Nejsvětějšího Srdce Ježíšova (Kanton)\n\nKatedrála Nejsvětějšího Srdce Ježíšova v Kantonu (čínsky \"\") je římskokatolická katedrála v Kantonu, v Čínské lidové republice. Je sídelním kostelem arcibiskupa Arcidiecéze kantonské. Byla postavena Francouzi v roce 1888 na místě bývalého sídla místokrále dynastie Čching, zničeného za druhé opiové války. Stavba trvala 25 let.\n\nMístními je nazývána „Kamenný dům“. Od roku 1996 je na seznamu národního kulturního dědictví (4-215).\n"}
{"id": "593933", "url": "https://cs.wikipedia.org/wiki?curid=593933", "title": "Avačinská sopka", "text": "Avačinská sopka\n\nAvačinská sopka ( , známá také jako Avača, Avačská sopka nebo vulkán Avačinskij) je aktivní stratovulkán, který se nachází nedaleko přístavního města Petropavlovsk-Kamčatskij na jihovýchodě poloostrova Kamčatka. Společně s Korjackou sopkou tvoří dominantu panorama tohoto města. Je zapsána do tzv. Decade Volcanoes - seznamu 16 nejnebezpečnějších sopek světa.\n\nSopka se rozkládá na zbytcích staršího vulkánu vysokého až 4500 m, který byl před 30 tisíci lety zničen mohutnou erupcí. Jejím pozůstatkem je kaldera nad níž leží současná stavba vulkánu a mohutný depozit andezitových pyroklastik, které zabírají plochu více než 500 km².\n\nPozůstatkem pozdějších erupcí asi před 10 tisíci lety jsou depozity pyroklastických proudů a pemzy převážně andezitového původu s nízkým obsahem draslíku. Další fáze sopečné aktivity proběhla před 5500 lety, petrologicky zde nastal posun k bazaltovým horninám. Pozůstatkem této fáze jsou vrstvy bazalto-andezitové tefry, které se nacházejí ve vzdálenosti až 300 km od vulkánu.\n\nSoučasné erupce je možné klasifikovat jako středně silné, spojené s vytvářením pyroklastických proudů, laharů, pemzy, vulkanického popela a prachu a menším výskytem lávových proudů. Od počátku 18. století bylo zaznamenáno asi 18 erupcí. Významnější erupce byla v letech 1923 až 1927 kdy objem vyvrhnuté lávy dosáhl 3,5 mil. m³ a objem tefry 180 mil. m³.\n\n"}
{"id": "593939", "url": "https://cs.wikipedia.org/wiki?curid=593939", "title": "Jan Faktor", "text": "Jan Faktor\n\nJan Faktor (* 3. listopadu 1951 Praha) je český spisovatel žijící v Berlíně a píšící německy. Jeho román \"Georgs Sorgen um die Vergangenheit\" (česky \"Jiříkovy starosti o minulost\") byl roku 2010 nominován na Cenu Lipského knižního veletrhu a Německou knižní cenu.\n\nJan Faktor je synem překladatelky a novinářky Františky Faktorové (1926–1997), dlouholeté redaktorky \"Literárních novin\". Jeho matka, teta a babička přežily Terezín, Osvětim a Christianstadt.\n\nFaktor se narodil a vyrůstal v Praze. Po maturitě složené roku 1970 zahájil studium výpočetní techniky, které však po třech semestrech přerušil a odešel do Vysokých Tater. Tam se živil jako vysokohorský nosič a ve volném čase lezl. Po návratu do Prahy působil v letech 1973–78 jako operátor a programátor v jednom pražském podniku a současně dálkově studoval na VŠE. Po dokončení studií se v roce 1978 přestěhoval do NDR za svojí ženou Annette Simonovou (nar. 1952), dcerou spisovatelů Christy Wolfové (1929–2011) a Gerharda Wolfa (nar. 1928). Ve východním Berlíně pracoval mj. jako vychovatel v evangelické školce, zámečník a překladatel.\n\nV NDR byl Faktor aktivním členem neoficiální literární scény v berlínské čtvrti Prenzlauer Berg. Jeho německy psané texty vycházely v undergroundových časopisech a byly prezentovány na čteních v bytech či církevních obcích. Na jaře 1989 se stal členem dnes již neexistující, původně západoněmecké básnické asociace Bielefelder Colloquium neue Poesie, která sdružovala zejména básníky píšící konkrétní poezii. Během převratu se krátce angažoval v občanském hnutí Neues Forum (Nové fórum), později pracoval pro nakladatelství BasisDruck.\n\nOd roku 1991 je spisovatelem z povolání. Žije v berlínské čtvrti Pankow.\n\nFaktor je ženatý s psychoanalytičkou Annette Simonovou. Pár vychoval dvě děti, Simonové dceru z prvního manželství Janu Simonovou (nar. 1972), která pracuje jako reportérka pro týdeník \"Die Zeit\", a společného syna Benjamina Faktora (1979–2012).\n\nPrvní autorovy texty vznikaly ještě v češtině, většina z nich však nikdy publikována nebyla. V rozhovoru pro server iLiteratura Faktor uvedl, že mu na počátku normalizace vyšla v časopise \"Ahoj na sobotu\", příloze \"Svobodného slova\", povídka „Tři tisíce housek“, inspirovaná autorovou brigádou u Pražských pekáren.\n\nPo příchodu do NDR se Faktorovým primárním tvůrčím jazykem stala němčina. Jeho ranou tvorbu tvoří zejména experimentální texty, jež vznikly mj. za pomoci tzv. retrográdního slovníku (Lipsko, 1965), který Faktor pro německou konkrétní poezii objevil. Tyto texty shromažďují zejména později vydané sborníky \"Georgs Versuche an einem Gedicht und andere positive Texte aus dem Dichtergarten des Grauens\" (1989/1990) či \"Körpertexte\" (1993).\n\nV druhé polovině 90. let se Faktor začal výrazněji věnovat též próze. Zatímco jeho první román dosud zůstává nepublikován, rukopis toho druhého, \"Schornstein\", byl v roce 2005 vyznamenán Cenou Alfreda Döblina a o rok později vyšel v kolínském nakladatelství Kiepenheuer & Witsch.\n\nMimořádně úspěšný byl Faktorův následující monumentální román \"Jiříkovy starosti o minulost\" (\"Georgs Sorgen um die Vergangenheit oder Im Reich des heiligen Hodensack-Bimbams von Prag\") z roku 2010. Autor za něj byl v témže roce nominován na Cenu Lipského knižního veletrhu a Německou knižní cenu. Český překlad románu pořídil Radovan Charvát v úzké spolupráci s autorem. \"Jiříkovy starosti o minulost\" jsou autobiograficky laděným příběhem o dospívání Faktorova alter ega Jiříka v Praze 50. až 70. let. Autor na něm začal pracovat už v roce 1986, od původního experimentálního konceptu však později upustil. V každoroční anketě Kniha roku Lidových novin se český překlad románu s pěti hlasy umístil na děleném 8.–13. místě a zaujal i řadu literárních kritiků. Kupříkladu publicistka a překladatelka Jitka Nešporová ocenila živelnost Faktorova textu a jeho jazykovou bohatost, celkový zážitek z četby pak shrnula slovem „omračující“.\n\n\n\n\n\n"}
{"id": "593943", "url": "https://cs.wikipedia.org/wiki?curid=593943", "title": "Lucie Ramnebornová", "text": "Lucie Ramnebornová\n\nIng. Lucie Ramneborn (* 16. srpna 1968, Praha) je manažerka a ředitelka mnoha privátních firem, bývalá výkonná ředitelka Pražské informační služby a nezávislá kandidátka pro senátní volby v roce 2010 - volební obvod č. 25. \n\nPo složení maturitní zkoušky na Gymnáziu Budějovická byla v roce 1986 přijata na Vysokou školu ekonomickou, kde vystudovala obor Finance a úvěr.\n\nLucie Ramneborn nastoupila v roce 1990 jako obchodní účetní ve firmě Pilkington Sweden. Starala se o řízení české sklářské továrny. Od roku 1993 pracovala v několika mezinárodních firmách například: Astra Pharmaceuticals nebo Organon, s.r.o. V obou těchto společnostech zastávala post finanční ředitelky. \n\nV roce 1998 se stala výkonnou finanční ředitelkou společnosti Universal Music, s.r.o. pro Českou a Slovenskou republiku. Téměř deset let byla odpovědná za komunikaci s příslušnými vládními institucemi, za řízení a rozvoj lidských zdrojů. Dále se účastnila rozhodování o prodeji a marketingu a podílela se na tvorbě prognóz podnikání, plánování, hodnocení výkonnosti, identifikace příležitostí pro rozvoj podnikání.\n\nOd roku 2008 do roku 2012 byla výkonnou ředitelkou Pražské informační služby (PIS). Byla správcem rozpočtu PIS, hlavní zástupkyní mezinárodního marketingu Prahy a pověřeným správcem historických památek Prahy, které jsou ve vlastnictví magistrátu hlavního města. Sestavila plán krizového řízení PIS v souvislosti se světovou hospodářskou krizí.\n\nNyní pracuje opět jako ředitelka ve velké nadnárodní soukromé společnosti.\n\nZaměstnanci Pražské informační služby (PIS) v květnu 2008 odeslali pražskému magistrátu dopis, ve kterém žádají odvolání Lucie Ramnemborn z funkce ředitelky (PIS) pro naprosté manažerské selhání a pro celkovou odbornou a osobnostní neschopnost tuto funkci vykonávat. Ing. Lucie Ramnemborn na tento dopis reagovala: \"\"V době, kdy jsem do Pražské informační služby nastoupila, měla asi 120 zaměstnanců. Dnes jich máme pouze 59. Tyto změny byly nutné, zefektivnili jsme chod Pražské informační služby. Ta prošla velkou restrukturalizací a řadou pozitivních změn. Má znatelně lepší výsledky, což považuji za velký úspěch.\"\" \n\nVe volbách 2010 kandidovala do Senátu za obvod č. 25 - Praha 6, přičemž se ziskem 9,72 % hlasů obsadila čtvrté místo. Její volební hesla byla „Odzvoňte politikům v Senátu“ a „Moje politická strana jste vy“, jejím hlavním požadavkem bylo zrušení senátorských platů.\n\n"}
{"id": "593954", "url": "https://cs.wikipedia.org/wiki?curid=593954", "title": "Třída Lütjens", "text": "Třída Lütjens\n\nTřída Lütjens (či též typ 103) byla třída raketových torpédoborců postavených pro Německé námořnictvo americkou loděnicí Bath Iron Works. Skládala se z jednotek \"Lütjens\" (D 185), \"Mölders\" (D 186) a \"Rommel\" (D 187), zařazených do služby v letech 1969–1970. Celá třída je přitom modifikací americké třídy \"Charles F. Adams\". Jsou to poslední postavené německé torpédoborce. Ve službě je nahradily nové lodě třídy \"Sachsen\", které sice mají výrazně větší výtlak, ale jsou Německem klasifikovány jako fregaty. \"Rommel\" byl vyřazen v roce 1998 a obě zbývající lodě ho následovaly v roce 2003. \"Mölders\" byl zachován jako plovoucí muzeum. Kotví ve Wilhelmshavenu.\n\nHlavňovou výzbroj tvořily dva 127mm kanóny v dělových věžích na přídi a na zádi. Mezi komíny bylo umístěno osminásobné vypouštěcí zařízení raketových torpéd ASROC. Na zádi bylo umístěno jednoduché vypouštěcí zařízení, ze kterého byly odpalovány jak protiletadlové řízené střely Tartar (později byly používány střely Standard SM-1MR), tak protilodní střely Boeing Harpoon. Protiponorkovou výzbroj doplňovaly dva trojité 324mm protiponorkové torpédomety. V 90. letech byly na každou z lodí instalovány dva systémy blízké obrany RAM.\n\nPohonný systém tvořily dvě turbíny General Electric a čtyři kotle. Nejvyšší rychlost dosahovala 33 uzlů.\n"}
{"id": "593964", "url": "https://cs.wikipedia.org/wiki?curid=593964", "title": "Kvalifikace na Mistrovství Evropy ve fotbale 2012 – skupina I", "text": "Kvalifikace na Mistrovství Evropy ve fotbale 2012 – skupina I\n\nSkupina I kvalifikace na Mistrovství Evropy ve fotbale 2012 byla jednou z 9 kvalifikačních skupin na tento šampionát. Postup na závěrečný turnaj si zajistil vítěz skupiny. Druhý tým skupiny hrál buď baráž, nebo postoupil také přímo (pokud byl nejlepší v žebříčku týmů na druhých místech).\n"}
{"id": "593966", "url": "https://cs.wikipedia.org/wiki?curid=593966", "title": "Fakulta strojní Západočeské univerzity", "text": "Fakulta strojní Západočeské univerzity\n\nFakulta strojní (FST) je jednou z devíti fakult Západočeské univerzity v Plzni a patří k nejstarším fakultám plzeňských vysokých škol. Fakulta se postupně transformovala do moderní otevřené vzdělávací instituce a stala se i uznávanou institucí v oblasti vědy a výzkumu. \n\nVe státem akreditovaných studijních programech připravuje vysoce kvalifikované odborníky, kteří jsou velice žádaní na trhu práce. \n\nJednotlivé katedry mají akreditovány výzkumné programy, doktorské studijní programy a mohou provádět i habilitační řízení a řízení ke jmenování profesorem.\n\nFakulta strojní čerpá jednak ze spolupráce s technickými VŠ, tuzemskými i zahraničními, a ze spolupráce s průmyslovou praxí. Má desítky kontaktů s univerzitami v Evropě i ve Spojených státech. Řada získaných kontaktů a projektů umožňuje našim studentům i pedagogům studovat či pracovat na zahraničních univerzitách a přinášet tak nové poznatky a zkušenosti do našeho akademického prostředí.\n\nFakulta strojní ZČU, až do založení univerzity v r. 1991, tvořila spolu s fakultou elektrotechnickou Vysokou školu strojní a elektrotechnickou v Plzni (VŠSE). Je jednou z nejstarších fakult univerzity. Je umístěna v novém univerzitním areálu, který byl v roce 1992 uveden do provozu v Plzni na Borech. Studentům nabízí dobré podmínky soustředěním poslucháren, lehkých i těžkých laboratoří, kateder a děkanátu do jediného komplexu budov, jehož součástí je i moderní tělocvična s posilovnou a menzou.\n\nZaložena VŠSE v Plzni jako součást ČVUT v Praze.\n\nVládní nařízení o některých změnách v organizaci vysokých škol:\n V čele každé této vysoké školy je děkan a fakultní rada. Pro správu vysoké školy se zřizuje děkanský úřad (děkanát).\n\nVládní nařízení o změnách v organizaci vysokých škol:\n\nPůvodní devítisemestrové studium (včetně diplomové práce upraveno na desetisemestrové).\n\nRozdělení vysoké školy na fakultu strojní a fakultu elektrotechnickou. Stalo se tak vládním nařízením č. 120/1960 Sb.\n\nPrvními děkany nově zřízených fakult se stali: \n\nna strojní fakultě Prof.Ing. J.Bukovský, D.C.Ae. \n\na na elektrotechnické fakultě Prof. Ing. Dr. E. Langer, DrSc.\n\nNa fakultě strojní byly přednostně rozvíjeny obory:\n\nStrojírenská technologie se zaměřením na obrábění a tváření, dále obor Energetické stroje a zařízení zaměřený na tepelné turbiny a turbokompresory a později i jaderně energetická zařízení. V oboru Výrobní stroje a zařízení byla věnována pozornost konstrukci obráběcích a tvářecích strojů a systémům jejich řízení. Na elektrotechnické fakultě byly založeny dva obory: Silnoproudá elektrotechnika a Technická kybernetika.\n\nUzákoněn vznik Západočeské univerzity se sídlem v Plzni.\n\nStěhování prvních kateder FST do nového univerzitního areálu v Plzni na Borech.\n\nPřestěhování děkanátu FST do areálu na Borech.\n\nNázev studijního programu: Strojní inženýrství (B2301)\n\nStandardní délka studia: 3 roky (možnost prodloužit na 4 roky)\n\nForma studia: prezenční, kombinovaná\n\nStudium se řádně ukončuje státní závěrečnou zkouškou, jejíž součástí je obhajoba bakalářské práce. Absolventům studia v bakalářských studijních programech se uděluje akademický titul „bakalář“ (ve zkratce „Bc.“ uváděné před jménem).\n\nPrvní dva ročníky studia jsou pro všechny studenty společné a teprve ve 4. semestru se studenti formou konkurzu zapíší na zaměření na příslušné oborové katedře. Na této katedře pak student zpracuje svoji závěrečnou bakalářskou práci.\n\nNabídka zaměření:\n\nNázev studijního programu: Strojní inženýrství (N2301)\n\nStandardní délka studia: 2 roky (možnost prodloužit na 3 roky)\n\nForma studia: prezenční, kombinovaná\n\nStudium se řádně ukončuje státní závěrečnou zkouškou, jejíž součástí je obhajoba diplomové práce. Absolventům studia v magisterských studijních programech se uděluje akademický titul „inženýr“ (ve zkratce „Ing.“ uváděné před jménem).\n\nAbsolvent může po dvouleté praxi v oboru požádat na centrále \"FEANI v Bruselu \"o diplom s titulem EUR ING. Tím je mu uznána plná vysokoškolská kvalifikace pro práci v daném oboru v kterékoliv zemi Evropské unie.\n\nNabídka magisterských studijních oborů:\n\nNázev studijního programu: Doktorský studijní program (P2301)\n\nStandardní délka studia: 4 roky\n\nForma studia: prezenční, kombinovaná\n\nStudium se řádně ukončuje  obhajobou disertační práce, kterou se prokazuje schopnost a připravenost k samostatné činnosti v oblasti výzkumu nebo vývoje. Absolventům studia v doktorských studijních programech se uděluje akademický titul „doktor“ (ve zkratce „Ph.D.“ uváděné za jménem). \n\nNabídka doktorských studijních programů:\n\n\n\n\n\n"}
{"id": "593970", "url": "https://cs.wikipedia.org/wiki?curid=593970", "title": "Franzensburg", "text": "Franzensburg\n\nFranzensburg je zámek v Laxenburgu v okrese Mödling v rakouské spolkové zemi Dolní Rakousy, postavený v letech 1801–1836 v historizujícím slohu. Název je odvozen od tehdejšího římsko-německého císaře Františka II. (1768–1835), v zámeckém parku na umělém ostrově je již dříve postavený zámek Laxenburg.\n\nZámek postavil Johann Ferdinand Hötzendorf z Hohenbergu (1733–1816) a rozdělil na dvě části (rytířský a panošský) a od počátku plánoval provést stavbu jako muzeum. Jeho úmyslem bylo vytvořit středověké tvary Franzensburgu jako milníky k historismu. Včlenil do stavby však také fragmenty starého stavitelství, zvláště konstrukce při obnově kaple Capella Speciosa, první stavby v gotickém slohu v dunajském prostoru (za Leopolda VI. (1176–1230) v Klosterneuburgu.\n\nStavba hradu se prováděla v období, kdy se na jih od Vídně již stavělo z cihel. Protože cena cihel byla značně vysoká, koupil císař František cihelnu ve Vösendorfu a navíc ještě zámek Vösendorf.\n\nPři prohlídce muzea můžeme navštívit hradní místnosti a venkovní prostory:\n\nPark je protkán několika kanály a je oblíbeným výletním místem. V létě je zájem o vyjížďky na veslicích po zámeckém rybníku. V létě je hrad dostupný přívozem nebo přes most. V zimě je přívoz nahrazen dřevěnou lávkou. Je prováděna prohlídka hradu, v letním období jsou v oblibě divadelní hry. U hradu je také jezdecký dvůr. Ve starém zámku, na okraji parku je umístěn Filmový archiv Rakouska.\n\n\n"}
{"id": "593981", "url": "https://cs.wikipedia.org/wiki?curid=593981", "title": "Osvaldo Dorticós Torrado", "text": "Osvaldo Dorticós Torrado\n\nOsvaldo Dorticós Torrado (17. dubna 1919 Cienfuegos – 23. června 1983 Havana) byl kubánský politik a 21. prezident Kuby od 17. června 1959 do 2. prosince 1976, tedy v době kdy byl premiérem Fidel Castro.\n\nPozději vykonával funkci ministra spravedlnosti, a to až do roku 1983, kdy spáchal sebevraždu.\n\n"}
{"id": "593982", "url": "https://cs.wikipedia.org/wiki?curid=593982", "title": "Pražská padesátka", "text": "Pražská padesátka\n\nPražská padesátka je cyklistický závod v okolí Prahy, jehož trať měří 50 km s převýšením 780 m. Trasa závodu vede po cyklistických stezkách 0077 a 0078 z Dejvic přes Horoměřice, Velké Přílepy, Okoř, Číčovice, Tuchoměřice, Nebušice a Šárku zpět do Prahy. Koná se vždy předposlední víkend v září, v roce 2014 se jel 16. ročník. Na start 15. ročníku se postavilo na 900 závodníků, závod tehdy vyhrál Václav Ježek s časem 1:38:26.8.\nŽijící legendou závodu je devítinásobný účastník Martin Čížek zvaný Schumi. Na letošní desátou účast se tvrdě připravuje od června, včetně vysokohorského soustředění ve Švýcarsku.\nZávod je pro všechny věkové a výkonnostní kategorie: Ženy, Muži, Firemní týmy, Ženské týmy, Rodinné – smíšené týmy, Tandem.\n\n"}
{"id": "593984", "url": "https://cs.wikipedia.org/wiki?curid=593984", "title": "Kryštof 12", "text": "Kryštof 12\n\nKryštof 12 je volací znak a všeobecně rozšířené označení vrtulníku a základny letecké záchranné služby (LZS) pro Kraj Vysočina. Letecká záchranná služba byla v Jihlavě do provozu poprvé uvedena 1. května 1991. Provozovatelem vrtulníku je nestátní společnost Alfa-Helicopter. Zdravotnickou část posádky letecké záchranné služby zajišťuje Zdravotnická záchranná služba Kraje Vysočina, ostatní provozní pracovníky včetně pilotů zajišťuje společnost Alfa-Helicopter.\n\nZkušební provoz letecké záchranné služby byl v Jihlavě poprvé zahájen 1. května 1991. Prvním provozovatelem byl státní podnik Slov-Air, který pro LZS nasazoval vrtulník Mil Mi-2. K 1. lednu 1992 přebrala provoz letecké záchranné služby společnost BEL AIR, která pro LZS nasazovala také stroj Mi-2. K další změně provozovatele došlo s příchodem roku 1993, kdy stanici přebrala nestátní společnost Alfa-Helicopter. Zpočátku používala pro LZS stroje Mi-2, ale v průběhu roku 1994 se na stanici poprvé objevil modernější vrtulník Bell 206L-4 (imatrikulace OK-YIP). Vrtulník Bell 206 byl v roce 2003 nahrazen novým strojem Bell 427 (OK-AHA).\n\nMezi lety 1992–1994 měla Vysočina dvě střediska letecké záchranné služby. V roce 1992 vzniklo v Havlíčkově Brodě středisko LZS s volacím znakem Kryštof 17. Jeho provozovatelem byla nejprve Československá armáda, od roku 1993 Armáda České republiky. Na stanici sloužily vrtulníky Mil Mi-2. Středisko Kryštof 17 zaniklo v prosinci 1994.\n\nStanice letecké záchranné služby se nachází v areálu zdravotnické záchranné služby v Jihlavě. Do konce roku 2016 sloužil na stanici trvale vrtulník Bell 427 (OK-AHA). Provoz stanice je omezen na denní dobu limitovanou východem a západem slunce. V nočních hodinách je oblast Kraje Vysočina pokryta pro neodkladné sekundární a ambulanční lety vrtulníky z provozních stanic zajišťujících nepřetržitý provoz LZS (převážně z Brna). Jako záloha pro stanici Kryštof 12 slouží vrtulník Bell 427 (OK-AHE). Akční rádius vrtulníků LZS má rozsah cca 70 km, který odpovídá doletové době zhruba 18 minut od vzletu. Od 1. ledna 2017 je provoz LZS zajištěn rakouskou firmou HeliAir (\"Helikopter Air Transport)\", se stroji Eurocopter EC 135. \n\n"}
{"id": "593996", "url": "https://cs.wikipedia.org/wiki?curid=593996", "title": "Butterfly, Butterfly (The Last Hurrah)", "text": "Butterfly, Butterfly (The Last Hurrah)\n\n„Butterfly, Butterfly (The Last Hurrah)“ je píseň norské pop rockové skupiny a-ha. Píseň pochází z jejicg desátého studiového alba \"25\". Produkce singlu se ujal Martin Terefe. Vydána byla 5. července 2010. Jde o poslední nahrávku kapely před druhou kariérní pauzou, jež začala v prosinci téhož roku.\n"}
{"id": "594004", "url": "https://cs.wikipedia.org/wiki?curid=594004", "title": "Expedice Bergans Bajkal 2010", "text": "Expedice Bergans Bajkal 2010\n\nExpedice Bergans Bajkal 2010 je název expedice, která probíhala v únoru a březnu 2010, kdy Václav Sůra a Pavel Blažek uskutečnili první český přechod (na délku) zamrzlého jezera Bajkal. Přechod byl úspěšně ukončen 19. 3. 2010 ve 13.01 Irkutského času (GMT+8) po 24 dnech 6 hodinách strávených na ledě. Přechod probíhal tzv. unassisted způsobem, což znamená, že k přechodu jezera nebylo použito psů ani tažných padáků. V kategorii unassisted se jednalo o druhý nejrychlejší přechod jezera Bajkal na světě.\n\nExpedice Bergans Bajkal vyrazila i s veškerou výbavou z Prahy 21. 2. 2010. Letecky se dopravila do Irkutsku, kde proběhly poslední přípravy na přechod jezera jako například dokoupení benzínu do vařičů a konečné přebalení sledů. Samotný přechod byl zahájen 23. 2. 2010, kdy expedice poprvé vstoupila na led v nejjižnějším místě jezera poblíž vesnice Kultuk. Oba členové expedice, Václav Sůra a Pavel Blažek, za sebou táhli dvoje plně naložené expediční sáně, ve kterých měli uloženou veškerou výbavu a jídlo na 35–40 dnů, které na ledě plánovali strávit. Každý v sáních za sebou táhl 108 kg nákladu. \n\nZ Kultuku směřovala expedice stále na sever a po celou dobu se držela víceméně ve středu jezera. Expedice se hned z kraje musela potýkat s nepříznivým počasím v podobě extrémně nízkých teplot (ráno v 9.00, 28. 2. byla naměřena vůbec nejnižší teplota -36 °C) a vichřic, které jim na jeden den úplně znemožnily pochod. Během prvních dnů expedice čelila také problémům se stanem, které ji provázely takřka od první noci. Tyto problémy vyvrcholily 5. den expedice, kdy byla expedice nucena spojit se pomocí satelitního telefonu s kontaktní osobou v Irkutsku a požádat o stan nový. Ten měl být doručen pomocí vznášedla přímo na jezero hned následujícího dne. Kvůli špatnému počasí a nulové viditelnosti se ale nepodařilo expedici na jezeře najít a doručení proto proběhlo až v noci o den později, kdy se počasí na několik hodin zlepšilo. \n\nExpedice zpočátku postupovala pomaleji, než předpokládala – místo plánovaných 25 km se jí dařilo urazit pouze okolo 17 km denně. Situace se ale postupně zlepšovala a spolu s postupující aklimatizací se denní ušlá vzdálenost zvyšovala na téměř 30 km denně. \n\n14. den byla expedice přesně v polovině vzdálenosti a za celou dobu také nejblíž pevnině, přestože se stále držela takřka uprostřed jezera. Expedice se totiž přiblížila na úroveň ostrova Olchon, který vyčnívá směrem do středu jezera, a expedice se tak octla pouhé desítky metrů od jeho břehů. Přestože spolu s časem stráveným na ledě začalo přibývat zdravotních i technických problémů, expedice si zachovala rychlé tempo postupu. Z těch vážnějších problémů, se kterými se expedice musela potýkat, to byl hlavně zánět šlach v levé noze Václava Sůry, pohmožděné paty Pavla Blažka a selhávající technika, která po více než dvou týdnech v extrémních mrazech začala vypovídat službu. \n\nVybavení celkově po téměř třech týdnech začínalo vykazovat známky opotřebení a i z toho důvodu se expedice pokusila zrychlit svůj postup na maximum a dokončit přechod co nejdříve. Nebyl to snadný úkol, protože právě v poslední části jezera výrazně ubylo čistých ledových ploch a naopak se objevovala rozsáhlá pole ledu pokrytého tlustou vrstvou umrzlého sněhu, přes který byl postup se sáněmi obtížnější. Předposlední den urazila expedice 36 km a přiblížila se na dohled k vesnici Nižněangarsk, která leží na nejsevernějším břehu jezera. Následující den, 19. 3. 2010, byl přechod ve 13.01 Irkutského času (GMT +8) úspěšně dokončen.\n\nJezero Bajkal se nachází v subarktickém podnebném pásu. Vzhledem k tomu, že se rozpíná takřka 650 km od jihu k severu, je nutné očekávat výrazné rozdíly v jednotlivých oblastech. Roční období jsou v oblasti Bajkalu oproti střední Evropě posunutá, takže období únor/březen, kdy přechod probíhal, je vlastně prostředkem zimy. Z hlediska počasí hrály pro expedici roli dva hlavní faktory – mráz a vítr. Po celou dobu expedice teploty nevystoupily nad -10 °C a většinou se pohybovaly kolem -20 °C. Minimální naměřená teplota byla -36 °C, ale v noci teploty klesaly ještě níže. V případě větru docházelo k výraznému poklesu pocitové teploty (viz anglický termín: ), což je označení pro „stupeň ochlazení způsobeného kombinací větru a nízkých teplot.“ Pokud je teplota vzduchu např. -20 °C a fouká vítr o rychlosti 60 km/h, je pocitová teplota -36 °C. Vítr vál téměř pořád, často byl i velice silný - přesnou rychlost ale neměla expedice možnost změřit. Takřka výhradně vál protivítr, tzn. vítr ze severu k jihu. \n\nExpedice se po celou dobu pohybovala po ledě jezera, který v této době dosahuje šířky přes 1 m. Povrch je ale velice proměnlivý – pole hladkého ledu se střídala s poli umrzlého sněhu, navátými závějemi, občasnými prasklinami a poli rozbitého a popraskaného ledu. Led neustále pukal a praskal, i když otevřená prasklina se na jeho povrchu objevila spíše výjimečně. Naopak velice častá byla pole s rozlámanými a následně znovu přimrzlými kusy ledu. K praskání ledu docházelo také v důsledku otřesů půdy, které jsou v geologicky poměrně činné oblasti jezera Bajkal obvyklé – podle místních obyvatel tam dochází až k 2000 drobných [zemětřesení] ročně. Expedice několik drobných zemětřesení zažila.\n\nPřechod jezera Bajkal proběhl ve směru z jihu na sever. Expedice se po celou dobu držela víceméně ve středu jezera a po celou dobu ani jednou nevstoupila na pevninu. \n\nPřechod proběhl tzv. unassisted způsobem, což znamená, že k přechodu jezera nebylo použito psů ani tažných padáků. Expedice celou vzdálenost urazila pouze za pomoci lyží nebo bot se speciálními protiskluzovými nesmeky (návleky na boty z gumy a kovových řetízků s bodci). \n\nPřestože expedice po celou dobu přechodu nedoplnila zásoby ani nevstoupila na pevninu, nelze přechod považovat za tzv. unsupported – bez podpory, protože expedice byla nucena v prvním týdnu vyměnit stan. Nebyla tedy splněna hlavní podmínka pro kategorii unsupported – dokončit expedici s tím, s čím byla započata a po celou dobu nejen nic nepřijmout, ale ani nevyměnit nebo nevyhodit.\n\nTechnika tvořila poměrně velkou část výbavy, protože jedním z cílů expedice bylo také zprostředkování expedičního života co největšímu počtu lidí. Z toho důvodu byly denně přímo z ledu zasílány zprávy, fotografie i videa, které byly následně zveřejňovány na expedičních webových stránkách. \n\nZpráva byla vždy napsána na laptopu MacBook Air (128 GB, solid-state drive, 2 GB) a následně odeslána přes satelitní modem, který funguje pod satelitní sítí , který při dobrém signálu zvládal přenosové rychlosti až 360 kb/s. V případě, že by modem selhal, bylo možné odeslat zprávu i přes satelitní telefon Iridium, který jinak sloužil k telefonickým hovorům.\n\nVeškeré fotografie byly pořízeny na digitální fotoaparát Nikon D700 a objektivy 17–35 mm a 50 mm, taktéž značky Nikon. Videa byla pořizována na HD kameru Panasonic HDC-TM300 nebo na GoPro kameru, která také zvládá HD formát. \n\nKromě již zmíněné techniky měl každý z členů expedice s sebou ještě iPod Nano a GPS navigaci. \n\nNabíjení techniky probíhalo výhradně solární energií. Tři solární panely po celý den nabíjely tři speciální expediční baterie, ze kterých byly následně nabíjeny ostatní přístroje. Během slunečného dne se baterie dobily obvykle na zhruba 80 %, což ale bylo dostatečné k udržení laptopu i modemu v chodu po dobu přípravy i odesílání zprávy a také k dobytí veškeré ostatní techniky.\n\n\n\n\n\n\n\n"}
{"id": "594009", "url": "https://cs.wikipedia.org/wiki?curid=594009", "title": "Fronsburg (zámek)", "text": "Fronsburg (zámek)\n\nZámek Fronsburg leží severně od Weitersfeldu ve Fronsburgu v okrese Horn ve Waldviertelu v rakouské spolkové zemi Dolní Rakousy.\n\nHadmar z Freundesperchu, ministerský hrabě z šlechtického rodu Hardeggerů, byl poprvé zmíněn v roce 1230.\n\nRoku 1281 v knize kláštera St. Bernharda jsou zmiňováni Winther z Vriuntsperchu a bratři Leutwin a Leo z Vreuntsperchu.\n\nOd roku 1300 následuje častá změna majitelů. Během husitských válek byl Fronsburg dobyt a zničen.\n\nV roce 1448 dostali hrad bratři Oswald a Stephan z Eyczingerů od Michaela hraběte Hardegga, avšak za podmínky, že po vymření rodu bude léno opět vráceno.\n\nV roce 1739 hrad získala rodina Khevenhüllerů, kteří během doby hrad přestavěli na renesanční zámek. Hrad Hardegg se časem změnil v ruinu a Riegersburg (hrad) sloužil pro reprezentaci, sestěhovali v roce 1776 Khevenhüllerové správu panství a okresní soud na zámek Fronsburg. Pod hradní kaplí postavili rodinnou hrobku.\n\nPozději za knížete Carl z Khevenhüller-Metsch dal hrad Hardegg znovu postavit a pod hradní kaplí další rodinnou hrobku, do které byl sám také pohřben.\n\nNedaleko zámku Fronsburg se nachází \"Fronsburger Bründl\" s vyřezávanou Madonou.\n\nSousedními hrady a zámky jsou zámek Schrattenthal, zřícenina hradu Neudegg u Pulkau, zámek Niederfladnitz a zámek Riegersburg.\n\n"}
{"id": "594010", "url": "https://cs.wikipedia.org/wiki?curid=594010", "title": "Megalosauroidea", "text": "Megalosauroidea\n\nMegalosauroidea byla poměrně početná nadčeleď dravých (teropodních) dinosaurů z kladu Tetanurae, žijících v období střední jury až svrchní křídy. \n\nSamotný rod \"Megalosaurus\", od něhož je odvozen název skupiny, se v roce 1824 stal vůbec prvním vědecky popsaným neptačím dinosaurem. Do nadčeledi megalosauroidů spadají tři čeledi – Piatnitzkysauridae, Megalosauridae a Spinosauridae, zahrnující i nejdelšího dnes známého teropoda, druh \"Spinosaurus aegyptiacus\". Často je jako synonymum k nadčeledi Megalosauroidea používán taxon Spinosauroidea. Nejisté je zařazení (a vědecká validita, tedy platnost) čeledi Sinraptoridae.\n\n"}
{"id": "594014", "url": "https://cs.wikipedia.org/wiki?curid=594014", "title": "Hans Baldung", "text": "Hans Baldung\n\nHans Baldung, zvaný Grien či Grün (1484/1485, Schwäbisch Gmünd – září 1545, Štrasburk), byl německý renesanční malíř a rytec.\n\nHans Baldung se narodil do rodiny akademicky vzdělaných intelektuálů, ale sám na univerzitu nevstoupil. Počáteční malířské školení absolvoval kolem roku 1500 u některého Hornorýnského malíře ve Štrasburku a od roku 1503 byl tovaryšem Albrechta Dürera v Norimberku. Byl jedním z Dürerových nejtalentovanějších žáků a stal se jeho osobním přítelem. Zastupoval ho jako hlava dílny během Dürerovy druhé cesty do Benátek a ke konci svého učení dohlížel na produkci malovaného skla, rytin a dřevorytů. Na cestu do Nizozemí roku 1521 vzal Dürer Baldungovy grafické listy. Po Dürerově smrti Baldung svou oddanost projevil i tím, že po zbytek života uchovával jako relikvii kadeř Dürerových vlasů (nyní vlastnictví vídeňské Akademie výtvarných umění). Svou přezdívku Grün (Grien) získal zřejmě v Dürerově dílně kvůli oblibě zeleného oděvu a také proto, že byl již několikátým tovaryšem s křestním jménem Hans (mimo něj též Hans Schäufelein, Hans Suess von Kulmbach, Dürerův mladší bratr Hans).\n\nZ Norimberku odešel do Halle a pracoval na dvou oltářích pro místní dóm. Roku 1509 se stal občanem Štrasburku a zřídil zde vlastní dílnu. Oženil se s Margarete Herlin, dcerou bohatého občana, a těšil se rostoucí popularitě i poptávce po svých dílech. V letech 1512–1516 pobýval ve Freiburgu, kde vytvořil hlavní oltář pro tamní katedrálu. Po návratu do Štrasburku se stal váženým a bohatým měšťanem a zastával i funkci radního. Své práce podepisoval monogramem HGB. Jeho dílo má rysy určité výstřednosti, protože byl fascinován čarodějnictvím, nadpřirozenými jevy a erotickými náměty. Téma bylo charakteristické pro Štrasburg, kde tamní humanisté čarodějnictví studovali s jistým pobaveným nadhledem, zatímco štrasburský biskup Wilhelm von Hohnstein pronásledoval ženy obviněné z čarodějnictví.\n\nNejranější známá díla signovaná monogramem HB jsou dva oltáře pro klášterní kapli v Lichtenthalu poblíž Badenu z roku 1496, u kterých je patrný vliv následovníků Martina Schongauera a portrét císaře Maxmiliána I. ze skicáře (1501). Pro kostel v Halle (Maria-Magdalenenkapelle) zhotovil oltář se scénami Utrpení sv. Šebestiána a světci (sv. Štěpán, Kryštof, Apollonie a Dorota) a se Zjevením Páně (1507). \n\nJeho nejvýznamnějším malířským dílem je hlavní oltář pro katedrálu ve Freiburgu, sestávající z jedenácti desek (Korunování Panny Marie a dvanáct apoštolů, Zvěstování, Navštívení, Narození Páně, Útěk do Egypta, Ukřižování, s portréty donátorů na predele a signaturou autora). Baldungovo pojetí figury je nekonvenční až excentrické a bývá proto řazen k evropským manýristům. Barevnost jeho obrazů je zvláštní směsí zářivých tónů, absolutní černi a míchaných pigmentů, nejčastěji bledé žluti, špinavé šedi a červeni. \n\nBěhem pobytu ve Freiburgu Baldung navrhl také malovaná vitrážová okna pro chórové kaple rodin Jakoba Heimhofera, Konrada Stürzela, Nikolause Locherera a rodiny Blumenecků. Originály nyní uchovává Augustiniánské museum (Augustinermuseum) Freiburg. Byl vyhledávaným portrétistou a kromě dvora (Karel V., Maxmilián I.) u něj objednávali portréty členové bádenské markraběcí rodiny (Phillip, Kryštof I., jeho žena Otilie a potomci) nebo Ludwig, Count von Löwenstein.\n\nBaldung byl významným kreslířem. Jeho skicář s mistrovským portréty a studiemi krajin kreslenými stříbrnou tužkou je uchováván v Staatliche Kunsthalle, Kupferstichkabinett Karlsruhe. Vedle kreseb vytvořil několik set dřevořezů a proslul jako autor šerosvitových dřevořezů. Z nich asi stovka jsou volné listy, ale většina sloužila jako ilustrace knih. Zachovalo se pouze šest Baldungových mědirytů. Jeho oblíbeným námětem byla nahota ženského těla, které zobrazil včetně detailů intimních partií (Dívka a smrt, 1517) a erotické scény s čarodějnicemi. V mnoha variantách vytvořil kult krásy, ke kterému v Německu neexistuje precedens. Námětem pro ženské akty je Eva, starověké bohyně, čarodějnice nebo svůdnice. \n\nLipová deska 78 x 61 cm. Obraz vznikl během Baldungova pobytu ve Freiburgu, kde pracoval na hlavním oltáři pro tamní Münster. Znázorňuje dvě scény ze života světice - v popředí její modlitbu před stětím a Theofila ve žlutém kabátci, který se vysmívá její víře a v pozadí zázrak, kde témuž Theofilovi uprostřed zimy pachole přináší růže a jablky od Dorotina nebeského ženicha. Středověký motiv znázornění dvou dějů v popředí v různém měřítku a jistou naivitu popisu vyvažují dobře pochopené prostorové vztahy mezi architekturou, skupinami osob a krajinou. Barevná škála zimní krajiny mění tón od teplého šedožlutého v popředí k chladným tónům v pozadí, bělostnému ledovci a těžkým šedivým sněhovým mračnům. Některé části kompozice jsou odvozeny ze starších Baldungových obrazů: jezdec na koni z Klanění tří králů (1507), stětí sv. Doroty z kresby ke Stětí sv. Kateřiny (1505, Berlin Kupferstichkabinett). Palác s přihlížejícími diváky umělec znovu použil ve scéně kamenování sv. Štěpána (1522).\n\n"}
{"id": "594017", "url": "https://cs.wikipedia.org/wiki?curid=594017", "title": "Jirák", "text": "Jirák\n\nJirák je české příjmení:\n\n"}
{"id": "594027", "url": "https://cs.wikipedia.org/wiki?curid=594027", "title": "101 dalmatinů (film, 1996)", "text": "101 dalmatinů (film, 1996)\n\n101 dalmatinů (v anglickém originálu 101 Dalmatians) je americký hraný film z roku 1996 režiséra Stephena Hereka. Námět pochází z dětské knihy \"Sto jedna dalmatinů\", kterou napsala Dodie Smithová. Jde o remake stejnojmenného kresleného filmu z roku 1961 z produkce téhož studia Walta Disneye.\n\nMladý dalmatin Pongo sní o tom, že jednou najde pro svého pána Rogera Redcliffa dokonalou a krásnou ženu. Roger však stále jenom skládá písně a nic jiného nedělá. Jednou Pongo objeví na ulici krásnou dalmatinku Perditu, doprovázenou krásnou ženou Anitou, která je pro Rogera ideální. Nakonec se Roger a Anita vzali v době, kdy Perdita a Pongo čekali štěňátka. Perdita se je však bála porodit, protože by je vzala zlá Cruella Devilová. Na to si Cruella zavolala své kumpány Gaspera a Horáce, kteří pomáhali Cruelle ukradnout štěňata. Perdita a Pongo se je snažili najít pomocí psího telegrafu, což se jim nakonec podařilo.\n\n"}
{"id": "594030", "url": "https://cs.wikipedia.org/wiki?curid=594030", "title": "101 dalmatinů II: Flíčkova londýnská dobrodružství", "text": "101 dalmatinů II: Flíčkova londýnská dobrodružství\n\n101 dalmatinů II: Flíčkovo londýnské dobrodružství (v anglickém originálu 101 Dalmatians II: Patch's London Adventure) je animovaný film z roku 2003 režisérů Jima Kammeruda a Briana Smithe. Jde o volné pokračování snímku \"101 dalmatinů\" z roku 1961, jenž vznikl podle novely spisovatelky Dodie Smithové z roku 1956.\n\nJako by to bylo včera co se Roger a Anita vzali a také Pongo a Perdita. Mezi jejích roztomilým hejnem štěňátek je i malý Flíček, který rád sleduje oblíbený televizní seriál o superpsovi Bleskovi. Pak se ale rodinka má stěhovat, a právě tehdy má přijít do Londýna Blesk. A to si malý Flíček nemohl nechat ujít. Když ho rodina při stěhování zapomene doma, Flíčka právě čekala vysněná cesta za Bleskem. Spolu zažijí hodně dobrodružství. Pongo a Perdita se pokouší najít svého synka, z Vesnice do Londýna. A taky musí bojovat proti Cruelle Devilové!\n\n"}
{"id": "594032", "url": "https://cs.wikipedia.org/wiki?curid=594032", "title": "Paul Gautsch", "text": "Paul Gautsch\n\nBaron Paul Gautsch von Frankenthurn (26. února 1851 Döbling, dnes část Vídně – 20. dubna 1918 Vídeň) byl rakouský politik, který opakovaně zastával funkci ministerského předsedy Předlitavska.\n\nGautsch byl syn státního úředníka (policejního komisaře), studoval na elitním gymnáziu Theresianu a na vídeňské univerzitě práva. Pak nastoupil do státních služeb, kde jeho kariéra rychle stoupala, v letech 1885-93 a 1895-97 byl ministrem kultu a vyučování v Taaffeho vládě. Zasazoval se o školskou reformu (zřizování reálných škol, státní subvence obcím na budování škol, sociální zajištění učitelů atd). V době jeho ministerství došlo k definitivnímu rozdělení pražské univerzity. Od roku 1881 také vedl vídeňské Theresianum. V roce 1897 krátce předsedal úřednickému kabinetu. Premiérem byl ještě v letech 1905-1906. Potřetí vedl vládu v roce 1911.\n\n"}
{"id": "594036", "url": "https://cs.wikipedia.org/wiki?curid=594036", "title": "Galen Marek", "text": "Galen Marek\n\nGalen Marek, znám také jako Starkiller nebo jen Učedník, je fiktivní postava ze světa \"Star Wars\", syn Jedie Kenta Marka a Mallie Markové, tajný sithský učedník Dartha Vadera. Je ústřední postavou herní série . Postavu ztvárnil americký herec Samuel Witwer, podle jehož podoby byl Starkiller navržen, a jenž také postavu v sérii nadaboval. Jméno \"Starkiller\" bylo převzato od původního jména pro Luka Skywalkera, které znělo Annikin Starkiller.\n\nNarodil se na Kashyyyku dvěma tajně oddaným Jediům Kentovi Markovi a Mallie Markové. Oba dva jeho rodiče bojovali v Klonových válkách, během nichž se sblížili. Když ale Mallie otěhotněla, rozhodli se tajní manželé dezertovat z řádu Jedi i z republikové armády, protože by jinak byli z řádu stejně vyloučeni, a uprchli do Vnějšího pásu galaxie, až se usadili na Kashyyyku, kde Mallie porodila.\n\nPo vynesení Rozkazu 66 začal Darth Vader lovit v galaxii Jedie ve velkém a tohoto Temného Pána ze Sithu na Kashyyyk přilákala o zhruba pět let později informace, že zde nějací trandošanští otrokáři zabili při lovu wookijů ženu se světelným mečem (Mallie tehdy zemřela, když chránila wookije). Vader proto nařídil vojenskou výpravu na Kashyyyk, kam přiletěl i se svou legií Stormtrooperů. Snadno nalezl Silou Kenta Marka před jeho dřevěným příbytkem a utkal se s ním v bitvě světelných mečů. Jakmile Vader bývalého Jedie přemohl, ucítil v blízkosti někoho mnohem mocnějšího. Škrcením Kenta vyslýchal, kde se ukrývá jeho mistr. Kento však Vaderovi sdělil, že mu temná strana Síly zcela zastřela úsudek, neboť jeho mistr zemřel už při zrodu Impéria. Když se Vader rozmáchl, aby Kenta zabil, telekinezí mu sebral světelný meč maličký Galen Marek, jenž Vadera nemile překvapil. Ten Kenta dorazil škrcením a pak se přiblížil k hochovi. Do příbytku v ten moment dorazili i stormtroopeři, kteří zahlédli vyděšeného Galena s Vaderovým rudým světelným mečem a zamířili blasterovými puškami na hocha. Vader v rozhodující moment sebral Galenovi zpět svůj světelný meč a své stormtroopery zabil, aby se nikdo nedověděl, že žije, a malého Galena poté zavlekl na svou loď a Kashyyyk opustil.\n\nVader totiž v hochovi ihned rozpoznal velký talent a potenciál v užívání Síly. Jelikož byl sám se svým statutem učedníka nespokojen, začal Galena trénovat na Sitha, aby s ním po jeho boku jednoho dne svrhl císaře Palpatina. Galena tedy zavlekl do útrob nedokončeného destruktoru Executor, kde ho podrobil krutému výcviku na principu strachu a utrpění, hraničícím s mučením, aby hoch plně přijal temnou stranu Síly a poté ji využil k vlastnímu posílení. Mezitím Galen téměř zcela zapomněl na svého otce i matku i své jméno a začal si sám říkat jen kódovým označením \"Starkiller\". Vader Starkillerovi sestrojil na hraní zabijáckého holodroida PROXY, který v sobě obsahoval programové moduly na imitaci boje světelného meče Vaderových bývalých kolegů a mistrů v řádu Jedi. PROXY tedy sloužil k tomu, aby se Starkiller naučil bojovat se světelným mečem v bojích na život a na smrt proti PROXYm vyvolaným hologramům. Zároveň se ale tento krutý droid po čase se Starkillerem sblížil a poskytl mu dostatek jakési duševní opory, takže díky tomu Starkiller nezešílel.\n\nPostupem času ze Starkillera vyrostl silný muž, velmi zdatný v boji i v užívání temné strany Síly, ač ještě ani nebyl plnoletý. Jelikož byl Vaderovým tajným učedníkem, vysílal ho Vader do samostatných misí v utajení. I když bylo cílem jeho tréninku postavit se po boku Vadera císaři, byl oddaným agentem Impéria. K plnění misí dostal od Vadera kromě PROXYho ještě moderní vesmírnou loď \"Rogue Shadow\" a osobního pilota. Ačkoliv byl Starkiller skvělý pilot, Vader chtěl, aby se v průběhu letu cvičil v meditaci a soustřeďoval se jen na misi. Piloty však často měnil, buď zahynuli v bojích, nebo je sám Vader popravoval. V roce 3 BBY si to Starkiller rozdal s Vaderem na rozestavěném Executoru v tréninkovém duelu se světelnými meči. Po bitvě však Vader přikázal svému žákovi, aby poklekl. Starkiller čekal, že to asi bude jeho smrt, ale Vader se jen jemně dotkl čepelí světelného meče jeho ramenou a \"pasoval\" ho na svého oficiálního učedníka, tedy na to, co si Starkiller už dávno o sobě myslel, že je.\n\nKaždopádně ho Vader poslal na první \"ostrou\" misi, v němž se poprvé utká s Jediem. Měl porazit na Nar Shaddaa generála Rahma Kotu, který přežil jediskou čistku a organizoval odboj. Starkiller hrdě odešel misi splnit, když tu mu Vader oznámil, že nesmí být kvůli císaři prozrazen, tedy musí zabít nejen Kotu a jeho milici, ale i všechny imperiály, kteří ho uvidí. Starkiller byl tímto trochu rozhozen, ale šel misi plnit, aby naplnil svůj Vaderem slibovaný osud. V hangáru ho přepadl PROXY, který si spustil modul boje jako hologram Obi-Wana Kenobiho, ale snadno svého droida porazil. U lodi byl celkem (ne)mile překvapen, že jeho novým parťákem bude mladičká imperiální pilotka jménem Juno Eclipse. Starkiller byl na ni protivný a považoval její angažmá jako Vaderův test. Ještě nikdy před tím nebyl Starkiller se ženou.\n\nKaždopádně doletěli na Rogue Shadowu na orbitální továrnu na TIE fightery nad Nar Shaddaa, kde již zuřil boj mezi Kotovou milicí, provádějící sabotáž, a stormtroopery. Starkiller správně odhadl, že Kota takto otevřeně bojoval, protože chtěl být nalezen. Ale poté, co se Starkiller probojoval továrnou až k němu, byl Rahm Kota nepříjemně překvapen, protože čekal, že si pro něj přijde Darth Vader sám. Starkiller ovšem také, protože nečekal, že bude souboj tak náročný. Nakonec přesto vyhrál, stárnoucí generál Starkillera pochválil, že je dobrý bojovník, ale pak využil svou Sílu, aby celou továrnu vyvrátil ze stabilizátoru a ta začala padat na povrch. Znovu se rozhořel duel, v němž těsně k sobě oba dva zaklesli světelné meče. Rahma Kotu v tu chvíli přepadla Silová vize, v níž viděl Starkillerovu budoucnost...která byla k jeho překvapení společná s jeho vlastní. To Kotu vyvedlo z míry natolik, že ho pak Starkiller světelným mečem oslepil. V tu chvíli měl vizi i Starkiller, kterému se zjevila iluze jeho otce, kterého si nepamatoval, tak si myslel, že na něj oslepený Kota používá trik klamání mysli. Ten však jen upustil svůj světelný meč a z posledních sil prorazil sklo a spadl z padající továrny na povrch Nar Shaddaa.\n\nStarkiller však se svým výkonem nebyl zcela spokojen, protože Kotu vlastní rukou nezabil. Vader ale byl jeho úspěchem nadšen, když mu přinesl Kotův světelný meč. Ihned rozkázal přinést další, a to od Kazdana Paratuse, který je prý mnohem nebezpečnější než starý generál Kota. Dorazil s Juno na zdevastovaný svět Raxus Prime, kde na povrchu viděl postavenou obří atrapu chrámu Jediů ze smetí a zničených droidů. Cestou ho napadlo mnoho droidů, kteří byli ovládáni Silou, patrně přímo Paratusem. Ten na něj přímo v \"chrámu\" poštval robotické atrapy zabitých mistrů Jedi a poté se se svým polomechanickým tělem pustil do Starkillera sám, až nakonec v boji světelného meče proti světelnému kopí padl se slovy \"odpusťte mistři, že jsem vás zklamal. To Starkillera na chvíli i dojalo, ale pak jen sebral jeho rozbité světelné kopí a zmizel. Cestou zpět se snažil kopí Silovou meditací opravit, ale vyrušil ho PROXY v \"převleku\" za Vadera, jenž ho poslal na Coruscant do chrámu Jediů potrénovat více. No, střetl se tam s hologramem Dartha Desolouse a Dartha Phobose.\n\nPoté ho Vader poslal na třetí a závěrečnou zkoušku: zabít mistryni Jedi Shaak Ti, kterou imperiální špehové vypátrali na Felucii. Cestou ale téměř s Juno nepromluvil ani slovo. Nakonec v ní ucítil emoční pnutí a vyptal se ji, co se děje. Svěřila se mu, co cítila, když plnila misi bombardování Callosu, který prakticky zničili. Starkiller ji uklidnil, že jen plnila rozkazy a plnila je dobře. Na Felucii se musel slouho probíjet hordami divokých felucianů, kteří uměli trochu používat Sílu, zřejmě díky Shaak Ti. Přemohl i několik rancorů a pak se s mistryní Jedi utkal v obětní jámě u obřího sarlacca. Shaak Ti nazvala Vadera za zbabělce, že na ni poslal jen kluka. Bitva se přesunula i přímo na obří sarlaccovy chapadla, které vypadaly, že Ti poslouchají, tak je zneškodnil blesky. Shaak Ti dopadla na zem, kde bitva pokračovala dále. Avšak ta již začala umírat. Řekla Starkillerovi, že je jen Vaderův otrok a mohl by být mnohem víc. Starkiller ji zdůraznil, že je Vaderovi loajální, ale ta ho politovala, že Sithové jen zrazují a brzy to pozná i sám. Sama se po těchto slovech odebrala pádem do sarlaccova chřtánu, kde zemřela.\n\nStarkiller byl rád, že splnil i tuto náročnou misi. Bez Shaak Ti převezme nad přírodou Felucie moc opět temná strana. Kontaktoval Vadera, který mu sdělil, že čas právě nadešel. Na Executoru viděl, že se k rozestavěné lodi blíží císařovy lodě. Starkiller se zeptal, zda ho tedy přivolal, aby to s ním skončili, když tu mu zamrzla tvář. Vader sdělil, že císaře nepozval, ale jeho špehové ho museli sledovat. Jakmile Palpatine (jako PROXYho hologram) vstoupil na můstek Executoru, Vader zezadu probodl šokovaného Starkillera světelným mečem, když ten mu řekl, že zapomněl, kde má své místo, a rozkázal mu svého tajného učedníka zabít. Vader chvíli váhal, pak ale Silou prohodil Starkillera vzduchem, zatímco se císař příjemně bavil, a nakonec ho šachtou vyhodil ven do vesmíru.\n\nAvšak nezemřel. Venku ve vakuu ho zachytili Vaderovi droidi a vrátili dovnitř lodi. Vader pak Starkillera v kómatu dopravil na stanici Empirical, kde ho léčební droidi dávali půl roku dohromady. Vader (PROXYho hologram) mu sdělil, že jeho \"zabití\" byl císařův požadavek, ale že s ním i nadále počítá v tom císaře svrhnout, jenom musí být opatrnější, pokud bude chtít. Ale když odmítne, bude zabit. Starkiller rozčílen, že byl zrazen, souhlasil. Vader mu dal nový světelný meč a řekl, že už nebudou žádné vražedné mise, ale bude potřeba vybudovat armádu, která císaře zaměstná: Alianci rebelů a disidentů. Tentokrát bude mít zcela volnou ruku, ale musí přerušit všechny vazby na minulost kromě PROXYho a nesmí zapomenout, že stále slouží jemu.\n\nSpolu s PROXYm nasměroval Empirical na kolizní dráhu s místní hvězdou, aby uprchli na Rogue Shadowu sami. Zeptal se svého droida, co se stalo s Juno. Ten odpověděl, že je na Empiricalu v cele, protože byla obviněna z velezrady. Pak je přepadli imperiálové a Starkiller zjistil, že mu Vader přenechal světelný meč Rahma Koty. I přes PROXYho varování, že Vaderovy rozkazy byly jasné, se vydal Juno zachránit. To se mu povedlo dřív, než Empirical narazil do slunce. Lamentovala, že po tak vzorné službě z ní udělali zrádkyni. Řekl ji, že opouští službu Impéria navždy, a potřebuje pilota. Jakmile se dostali na Rogue Shadow, svěřil se ji se \"svými\" plány na založení aliance rebelů, která bude vzdorovat Impériu. A také tím, že potřebuje sehnat nového učitele, aby ho naučil to, co ho Vader nemohl nebo nechtěl naučit. Podíval se na světelný meč a řekl si, že jeden mistr schopný ho cvičit by ještě mohl žít.\n\nRahma Kotu hledali, kde se dalo. Na Nar Shaddaa, Ziostu a nakonec až na Bespinu. Tam ho našel v té nejodpornější hospodě, utopeného v alkoholu. Ale musel si pospíšit, protože na Rogue Shadow zachytil informaci, že ho vypátralo i Impérium a poslalo na něj ty nejnebezpečnější agenty. Před slepým a trochu zohaveným Kotou předstíral, že je Jedi, ale ten mu tvrdil, že postavit se Impériu je bláznoství. Než ho stihl přimět k tomu, aby s ním odešel, ukázali je ugnaughtští udavači stormtrooperům. Poprvé se Starkiller utkal s Impériem jako s nepřítelem...do teď jen likvidoval svědky. Ale dokázal opilého Kotu uchránit, i když se musel hodně snažit (poprvé v životě), aby nezabil nevinné, má-li si uchovat svou pózu Jedie. Opilého Kotu táhl do hangáru k lodi, ale cestou se mu ztratil. U lodi se musel utkat s dalšími imperiály, včetně obávaných příslušníků Palpatinových rudých gard. Po jejich porážce si s trochu střízlivějším Kotou promluvil a ten souhlasil, že s ním půjde, a že má kontakty v imperiálním senátu na vlivné lidi.\n\nKdyž prý přivezou z Kashyyyku, co potřebují, pomůžou mu. Na Kashyyyku se Starkiller probil divočinou až k základně, kam ho dovedl instinkt. Opatrně odstranil všechny hlídkující imperiály a v nejvyšším patře nalezl zamčenou princeznu Leiu. Když ji viděl, připomnělo mu to scénu z vizí, které měl, když byl léčen na Empiricalu. Leia si nejprve myslela, že je Palpatinovým zabijákem a nevěřila mu, že sem dorazil s Kotem, protože si myslela, že zemřel na Nar Shaddaa. Avšak zmínila svého otce, Baila Organu a Starkillerovi došlo, že je to Kotův kontakt v senátu, jenž je zásobuje tajnými informacemi. Řekla tedy, že jestli je Jedi, jak o sobě naznačuje, ať zničí obří výtah až na oběžnou dráhu na převoz wookijských otroků, který je téměř dokončen. Jelikož odstranil imperiály v jejím vězení, mohla v klidu opustit Kashyyyk.\n\nKdyž šel splnit její úkol, narazil na rozpadající se dřevěný dům, pomalovaný erbem vypadajícím jako koruna. Zde nalezl stopy po dávném boji se světelnými meči...to místo mu připadalo povědomé. Pak uviděl šílenou Silovou vizi souboje Vadera s jeho otcem i svůj vlastní únos, když tam našel malý modrý krystal. Pak uviděl ještě jednu vizi, sebe samého jako sithského řezníka a naproti němu svůj předobraz Jedie, jak se spolu pustili do souboje. Nakonec uviděl ducha svého otce, který se mu omluvil, že takový osud pro něj nechtěl. Také ho nazval jeho skutečným jménem: Galen.\n\nGalen byl šokován z tohoto objevu, kým vlastně doopravdy je, což ho dost změnilo. Vrátil se ke své misi a zničil výtah, přičemž zabil místního imperiálního oficíra Ozzika Sturna, jenž byl extrémně brutální i na imperiální poměry. Tímto úspěchem dal stovkám wookijům, připravených na transport, svobodu. Byl ale rozčílený na Kotu, že mu neřekl, že jeho kontakt v senátu byl Bail Organa. Kota ale byl rozčílený také, protože se Bail potom, co Kota ještě na Bespinu sám a opilý odmítnul jeho misi na záchranu Leiy, rozhodl na vlastní pěst najít mistryni Shaak Ti. Starkiller v tu chvíli málem prozradil, že byla na Felucii a tím by i musel prozradit, že ji zabil. Tohle tedy nečekal, ale dokázal se vymluvit, že prostě umí číst Kotovy myšlenky. Každopádně Bail Organa se vydal na Felucii sám a zřejmě tam uvízl.\n\nNa Felucii našli senátorovu loď a Galen s Juno nejprve zkontrolovali, zda tam Bail není nebo zda není mrtvý. Nebyl tam. Každopádně ho nemile překvapilo, jak Felucia potemněla a cokoliv, co bylo živé, se ho pokusilo zabít, s podporou temné strany Síly. Cestou kolem pohřebiště rancorů si uvědomil, že mu Bail Organa byl povědomý proto, že ho viděl ve vizích na Empiricalu, podobně jako Leiu. Dle své zatím skromné moci nad světlou stranou Síly dokázal Baila vystopovat, ale přepadla ho Maris Brood, padlá učednice Shaak Ti, která na něj poštvala rancora a pak s ním bojovala sama. Po své porážce ze strachu uprchla. Galen poznamenal, že si Maris své hříchy ponese až do konce života, sám o tom věděl dost.\n\nPo setkání s Rahmem Kotou řekl Bail, že otevřené povstání je v tuto chvíli příliš nebezpečné, ale že ví o dalších senátorech, kteří se přidají, pokud uvidí jasný důkaz, že je impérium zranitelné. Galen řekl, že o tom půjde \"meditovat\". Ve skutečnosti o samotě kontaktoval přes PROXYho Vadera, aby mu dal radu, čím impérium oslabí. Mezitím, co čekal na odpověď, se PROXYmu aktivoval bojový modul Anakina Skywalkera, který ale zase snadno porazil. Jakmile hologram probodnul, tak se dost bizarně proměnil v hologram Vadera, jenž přinesl odpověď: impérium vládne pomocí strachu, musí tedy zničit symbol strachu. Například novou továrnu na hvězdné destruktory na Raxus Prime. Opět Galenovi připomněl, komu vlastně slouží, a že cítí, že si vybudoval se svými novými spojenci až moc těsná přátelství.\n\nJakmile se PROXY proměnil z hologramu Vadera zpátky do podoby droida, řekl: \"Nesnáším být jím\". Galen odvětil, že on sám asi taky...vyrušila je Juno, která vyslechla celou konverzaci s Vaderem a rozčílila se, že mu pořád slouží. On jen smutně dokončil její větu, že jako jeho otrok. Juno se uklidnila a Galena povzbudila, že rebelie, kterou budují, bude nakonec jen v rukou učedníka, a ne jeho mistra. Starkiller pak vyměnil krystal v Kotově světelném meči, co používal, za svůj vlastní, který našel ve svém domově na Kashyyyku.\n\nNa Raxus Prime Juno s Rahmem Kotou vymyslela plán, jak loděnici zničit. Jako materiál k výrobě destruktorů sloužil odpad z droidů a strojů, který tvořil celý povrch planety. Na dopravu odpadu sloužilo obří superdělo, vystřelující materiál na oběžnou dráhu. Postačí tedy zamířit přímo na loděnici. Rahm Kota chtěl ale hledat Kazdana Paratuse, avšak Juno mu řekla (a skoro se prozradili), že už tu dle záznamů není. Mezitím Galen dorazil k zařízení děla, kde ho přepadl stínový voják Impéria. Po jeho porážce zjistil, že to byl zase PROXY, který pak aktivoval jeden bojový modul za druhým, až nakonec spustil ten svůj nejdůmyslnější, který schovával pro tuto příležitost: modul Darth Maula. I jeho ale porazil a PROXYHO deaktivoval tím, že ho probodl dvěma světelnými meči.\n\nPak se konečně dostal nahoru k ovládání superděla, které plnil smetím. Po výstřelu celá továrna nahoře vybuchla a zničila i velké množství hotových hvězdných destruktorů. Avšak jeden přežil relativně nepoškozen, jenže nekontrolovatelně sestupoval dolů na planetu, přímo na superdělo. Jenže na opětovné nabití nebyl čas, tak mu Rahm Kota nabídnul jiné řešení: použít Sílu ke změně dráhy destruktoru. Tohle byla pro Galena hotová šílenost, ale před dopadem na dělo dokázal čumák destruktoru zabořit do země předčasně. Při tom se snažil se posílit tím, že křičel své jméno, ale nakonec nejvíc pomohl, když křičel jméno Juno. Nakonec uspěl, i když musel rychle z děla zmizet. Trvalo dlouho, než se vyhrabal z trosek, které na něj havarující destruktor nafoukal. Nedaleko se z trosek vyhrabal i PROXY, který s politováním oznámil, že pád destruktoru a jeho předešlá porážka způsobily vymazání jeho primárního naprogramování, tedy je k ničemu a zažádal svého pána, ať ho tam nechá. Ovšem Galen ho přesto vzal s sebou na palubu Rogue Shadow.\n\nTento čin byl natolik významný, že se začalo v Impériu mluvit o blížící se revoluci. Rahm Kota se spojil s Garm Bel Iblisem, senátorem za Corellii, a pozval ho na schůzku s Galenem na Bespin. Tam ale narazili na Mandaloriany a velkou kriminalitu, s nimiž si musel poradit nejprve. Poté senátor souhlasil, že se ke Galenově povstání přidá, a brzy se ozve.\n\nZanedlouho se opět ozval i Bail Organa, že se s Iblisem a další senátorkou Mon Mothmou setkali na Coruscantu, kde dohodli další postup, Galen navrhl, ať nic neuspěchají. Zase se mu ozval Darth Vader, který ho pochválil, že je císař za zničení významné zbrojní továrny hodně rozhněván, a že jsou nyní lidé a opozice v senátu odvážnější. Ale Galen ho informoval, že se disidenti stále ještě spíše bojí a teprve mu začínají věřit. Požádal proto Vadera, aby ho více nekontaktoval, jinak ohrozí misi. Juna opět celou konverzaci poslouchala a Galen ji ujistil, že ví, co dělá, a dělá to pro sebe i pro ni. Zatímco sháněl náhradní součástky pro PROXYho, ozval se opět Bail, že se na Corellii bude konat velká schůze.\n\nV jedné horské opuštěné ruině se Bail Organa, Garm Bel Iblis a Mon Mothma s Galenem, Junou a Rahmem (který konečně překonal závislost na alkoholu) a prostřednictvím PROXYho i Leia dohodli na znění corellijské dohody o vzniku Aliance rebelů, které bude velet Galen, a vyhlášení války Impériu. V ten moment ale dovnitř vtrhla Vaderova 501. legie stormtrooperů. PROXY vypnul přenos od Leiy, zatímco imperiálové zatýkali účastníky schůze. Dovnitř napochodoval i Darth Vader, který šokovaným rebelům prozradil, že byl jeho tajný učedník. Telekinezí ho pak srazil až k zasněženému útesu. Zraněný Galen pak zlostně na Vadera křičel, proč se nedržel stranou, jak slíbil. Vader mu s klidem řekl, že lhal. A to nejen v této věci, ale úplně od samého počátku jeho tréninku.\n\nGalenovi v tu chvíli došlo, že Vader nikdy neplánoval imperátora Palpatina zabít. To mu Vader potvrdil. Pak znovu Silou zvedl Galena do vzduchu a hodlal ho shodit ze skály. Galen se prsty udržel na okraji, z kterého ho chtěl Vader shodit. Galen ovšem v tuto chvíli rezignoval na vše. Došlo mu, že jen posloužil jako užitečný idiot k tomu, aby shromáždil rebely a disidenty, aby je mohli zabít, proto si zaslouží zemřít. Ale řekl ještě Vaderovi, že bez něj nikdy nebude svobodný. Vader zapnul světelný meč, ale byl přerušen PROXYm, který dokázal znovu aktivovat bojový modul Obi-Wana Kenobiho. Během krátkého duelu Vadera s jeho droidem Galen z útesu spadl.\n\nMěl však štěstí, nebyl po pádu zraněn a Juno utekla imperiálům do Rogue Shadow a naložila jeho i PROXYho. Na palubě konečně hodil svou identitu Starkillera za hlavu, pověděl Juně své skutečné jméno a prohlásil se za Jedie. Ovšem stále ho rmoutilo, co se stalo. Poprvé v životě zkusil provést jedijskou meditaci. Po pár pokusech se povedlo a měl vizi o Kotovi, dost neurčitou, ale místo, kde se odehrávala, identifikoval jako bitevní stanici, největší všech dob. Juno věděla, kde je, takže se tam snadno dostali. Pomocí maskování unikli senzorům nedokončené hvězdy smrti a Juno dostala Rogue Shadow co nejhlouběji nedokončeným pláštěm. Když se Galen Marek chystal na svou první misi jako Jedi, rozloučil se s Juno polibkem; naznačil ji, že je to nejspíš naposled, co se vidí.\n\nGalen řekl sbohem a spustil se volným pádem do útrob hvězdy smrti. Pomocí Síly se pokusil vězněné rebely lokalizovat, ale neuspěl kvůli temné straně, jež byla na místě přítomná, hlavně zásluhou přítomnosti Palpatina. Galen tedy cestou osvobozoval wookijské otroky a ti pak zahájili rozsáhlou vzpouru. Dva z nich mu poradili, kde najde Palpatina. Musel ale jít přes hlaveň hlavního laseru, kde si musel dát pozor, aby ho testovací paprsek nezasáhl. Nakonec byl odhalen bezpečnostním systémem, který okamžitě informoval Palpatina s Vaderem, ale i rebely, které v tu chvíli císař vyslýchal osobně. Darth Vader tedy šel Galenovi naproti. Ovšem ten svého bývalého učedníka podcenil. Přesto si Galen uvědomil, že s ním Vader nikdy před tím nebojoval naplno a musel pojmout souboj velmi defenzivně. Nakonec ale dokázal získat výhodu, během níž bývalému mistrovi připomněl, že se dokázal vymanit z jeho kontroly, zatímco on sám se z imperátorovy kontroly vymanit nedokázal. Uvědomil si, že byl Vader na temnou stranu sveden podobnými manipulacemi jako on sám. Vadera tedy přestal nenávidět, ale spíš ho litoval. Pak na Vadera zatlačil, párkrát ho sekl světelným mečem a nechal na něj spadnout několik generátorů energie. Tím značně poškodil Vaderův oblek a jeho podporu života a zničil úplně helmu.\n\nTehdy poprvé uviděl Vaderovu skutečnou tvář: zjizveného muže s očima plnýma bolesti a smutku, až jím zamrazilo. Palpatin sestoupil ze svého trůnu a pogratuloval Galenovi k porážce jeho mistra. Nabídnul mu místo učedníka místo Vadera, když ho dorazí. Tehdy se ocitl na rozcestí, zda bude následovat světlou stranu, kterou poznal, když budoval hnutí rebelů, nebo vezme císařovu nabídku na to, k čemu ho vlastně Vader od mala vedl, tedy stát se skutečným Temným Pánem ze Sithu, navíc velká část jeho já stále toužila po pomstě. Tento vnitřní konflikt ucítil Rahm Kota, který nachytal Palpatina ve chvilce nepozornosti, telekineticky mu sebral jeho světelný meč, zabil gardisty, kteří je hlídali, a rozeběhl se k císaři. Císař se otočil a Kotu odzbrojil blesky. Bail Organa křikl na váhajícího Galena, ať generálovi pomůže. To Galena vytrhlo a hlavně si ujasnil, že se do temnoty už vrátit nechce, zvlášť když na Vaderovi viděl, co to s ním udělalo. Poprava Vadera by nic nevyřešila, ale záchrana Rebelů ano. Proto zapnul světelný meč a zaútočil na Palpatina.\n\nByl to spíše souboj telekineze a blesků. Ač nyní byl Galen Jedi, pořád ještě uměl zdatně ovládat i temnou stranu. V boji Palpatine odhalil, že Galen nikdy nebyl \"Vaderovým tajným učedníkem\", ale byl z Kashyyyku unesen na jeho rozkaz, tedy od začátku byl jeho skutečným mistrem Darth Sidious a ne Vader. Toto zjištění vyvolalo hněv, který Galena posílil a zatlačil imperátora zpět, až oba vyhodil zakleslými proudy blesků do vzduchu. Galen hodil unikajícím Rebelům vysílačku, aby zavolali Juno. Jak Palpatine vstal, řekl, že to byl jeho osud ho zničit, ať se tedy poddá tomu hněvu. Galen ale viděl přes sklo, že se Juno blíží, tak křikl místo toho na Kotu, ať se postará o Rebely, a místo dalšího proudu temné strany pak císaře se chystal napadnout jen světelným mečem. Ten však další blesky nenamířil na Galena, ale na Kotu. Galen bez váhání vstoupil do proudu blesků, aby svého přítele zachránil, a začal jejich účinek vytlačovat zpět na Palpatina. Ovšem byla to největší bolest, jakou kdy Galen zažil, takovou mu nikdy nezpůsobil ani Vader. Pak se ale začal k císaři přibližovat, až se rukama dotkl jeho ramen, čímž poslal císařovy blesky zpět do něj. Jelikož zatím Rebely pronásledovala k východu horda stormtrooperů, musel konat. Zcela odevzdal svou životní esenci Síle a tou způsobil natolik silnou explozi, že zabil všechny stormtroopery a zničil celý trůnní sál. S vyřčením svého jména Galen zemřel a splynul se Silou.\n\nExploze byla velmi silná, ale Palpatina ani Vadera nezabila. Každopádně byli z toho, co se stalo, více než rozladěni, protože se jim císařem iniciovaný vznik rebelie vymknul kontrole, navíc z Galena udělají mučedníka místo toho, aby sám získal nového učedníka. Vaderovi dal za úkol Rebely pochytat, dřív než je zničí. Oběť Galena Mareka ostatní Rebely povzbudila k tomu dokončit, co začal. Sešli se na Kashyyyku v jeho rodném domě, kde podepsali corellijskou dohodu a definitivně založili Alianci rebelů. Princezna Leia navrhla, aby se rodový erb Markových stal symbolem jejich věci. Juna se pak zeptala Rahma Koty, zda věděl, že Galen byl ten samý muž, který se ho snažil o rok dříve zabít. Kota věděl, přesto mu pomáhal, a to proto, že v něm už tehdy přes veškerou temnotu cítil jeden světlý bod, ji.\n\nPo Galenově údajné smrti začíná Darth Vader s klonovacími experimenty na Kaminu. Po řadě neúspěšných pokusů jeden z klonů zaznamená obrovský pokrok a úspěch. Naneštěstí pro Vadera ho ovšem pronásledují vzpomínky na minulost. Při závěrečném testu kvůli této vlastnosti selže a po dlouhé cestě prchne ve Vaderově lodi. BNarron, přesvědčen, že Galen je Vader jej pustí, avšak potom na něj pošle vojáky a sám prchá. Galen najde generála Rahma Kotu a zachrání ho před Gorokem, jehož na něj pošle Barron. Zabije Goroka, zatímco Rahm Kota Barrona zajme. Gorok však těsně před smrtí zabije Barrona a chytí Rahma Kotu. Galen se vrhá do propasti a zachraňuje generála. Kota přivolává Rogue Shadow a společně prchají. Galen touží najít Juno a odletí na Dagobah. Zde se potká s mistrem Youdu, ten mu ukáže jeho vnitřek. Galen letí s Kotou na rebelskou základnu uvnitř galaxie. Základna je však napadena elitou imperiálních sil. Galen nejdříve zničí destruktor a potom uvidí Juno, avšak silové pole mu nedovolí jí pomoci. Při záchraně zapomene na hrozbu a sleduje obřího pavoučího droida. Pomůže rebelům zaútočit na Kamino, kde se i opět setká s Vaderem. Po vyčerpávajícím boji ho porazí a usekne mu ruku. Vader je zajmut a dopraven na Dantoine k výslechům. Aliance rebelů tak dostává novou šanci. Galen se ovšem stále nedozvídá, jestli je klon nebo přežil konfrontaci s císařem.\n"}
{"id": "594049", "url": "https://cs.wikipedia.org/wiki?curid=594049", "title": "Dentální nazála", "text": "Dentální nazála\n\nDentální nazála je souhláska, která se vyskytuje pouze v některých jazycích. Symbol v IPA je n̪, a symbol v SAMPA je n_d.\nDentální souhlásky jsou relativně neobvyklé. V románských jazycích je n často dentální. Ať tak nebo onak, nejžádanější kontakt (který dává souhlásce její typický zvuk) je ve skutečnosti alveolární, či možná dentálo-alveolární; skutečnost je, že přední část jazyka se dotýká zubů, mohla by být víc viditelná, ale je to zvukově nedůležité. Rozdíl mezi románskými jazyky a angličtinou není tak moc velký, kde jazyk kontaktuje střechu úst, jak která část jazyka dělá kontakt. V angličtině to je špička jazyka (takové zvuky nazývají se apikální), zatímco v románských jazycích těch je plocha jazyka těsně nad típkem (takové zvuky jsou nazývány lístkovitými).\n\nNicméně, tam jsou jazyky s pravými apikálními (či méně často lístkovitými) dentálními n. To je nalezený v drávidských jazycích jako tamilština a malajálamština a v severní Americe mapudgun. Například v malajámské výslovnosti slova \"Nārāyanan\" je nejprve \"n\" dentální (druhé je retroflexní a třetí alveolární).\n"}
{"id": "594051", "url": "https://cs.wikipedia.org/wiki?curid=594051", "title": "Pařížská pánev", "text": "Pařížská pánev\n\nPařížská pánev je () je rozsáhlá pánev na severu Francie. V jejím středu leží Île-de-France a hlavní město Francie Paříž. Pánev odvodňuje řeka Seina. Pařížská pánev leží v regionech Île-de-France, Normandie, Hauts-de-France, Grand Est, Burgundsko-Franche-Comté, Centre-Val de Loire a Pays de la Loire. Jedná se o významnou sídelní a hospodářskou oblast Francie.\n\nNejnižší bod Pařížské pánve leží na soutoku řek Seiny a Marny (26 m n. m.). Směrem k okrajovým částem pánve se krajina zvedá k nadmořské výšce 300 až 400 m. Významnou složkou pánve jsou kuesty, jež se rozvinuly zvláště ve východní části pánve. Některé dosahují výšky přes 200 metrů.\nStřed pánve tvoří třetihorní sedimenty. Směrem k okrajům vystupují starší sedimenty, hlavně z období jury a křídy. Tato koncentrická stavba pánve se však zachovala pouze ve východní části. Na západě není tak pravidelná. Největší část pánve pokrývají křídové sedimenty. Jedná se o jílovce, slínovce a vápence. Nejmladší vrstvy pak tvoří křídy.\n\nStudium zdejších fosilních měkkýšů umožnilo Jeanu Baptistovi Lamarckovi formulovat jeho evoluční teorii.\n"}
{"id": "594054", "url": "https://cs.wikipedia.org/wiki?curid=594054", "title": "Helene Deutschová", "text": "Helene Deutschová\n\nHelene Deutschová (rozená Rosenbachová) (9. října 1884 Přemyšl – 29. března 1982 Cambridge, Massachusetts, USA) byla rakousko-americkou psychoanalytičkou, jednou z prvních žen v okruhu Sigmunda Freuda. Zaobírala se především problematikou ženské psychologie, mateřství, anorexie, puberty a lesbické orientace. Zformulovala též koncept tzv. \"jako by osobnosti\". Aktivně se též zapojila do socialistického hnutí.\n\nNarodila se v židovské rodině v Přemyšlu, v části Haliče, která byla tehdy součástí Rakousko-Uherska. Matka ji týrala a Helene ji také vždy nenáviděla. Jejich vztah způsobil, že Deutschová měla celý život potíže se svým vlastním mateřstvím, a že se mateřství zároveň stalo jedním z ústředních témat jejích psychologických teorií. Komplikovaným byl i vztah s jejím bratrem, který ji podle svědectví Deutschové v dětství sexuálně zneužil.\n\nVzpoura vůči rodinnému prostředí (židovskému a středostavovskému) ji přivedla k socialistickému hnutí a také k mnohým dobrodružným akcím. Již ve čtrnácti utekla z domova a vrátila se jen pod podmínkou, že rodiče podepíší smlouvu, v níž se zaváží, že ji umožní studovat na univerzitě. Střední školu odjela studovat do Curychu, kde se začala stýkat se socialistickými emigranty z Ruska, především s Georgijem Valentinovičem Plechanovem.\nV šestnácti letech navázala vztah s o dost starším (a ženatým) právníkem Hermanem Liebermanem, jedním z vůdců Polské sociálně-demokratické strany (a za 2. světové války ministrem spravedlnosti v polské exilové vládě Władysława Sikorského v Londýně). Deutschová byla v té době mnohokrát zatčena na socialistických demonstracích, převážela zakázané tiskoviny a také v Přemyšlu organizovala první stávku žen.\n\nRoku 1905 Liebermanovi zemřel syn, což utužilo jeho vztah s manželkou. Helene na protest odjela studovat na univerzitu do Lvova a zpřetrhala s Liebermanem styky. Začala však v osamění trpět depresemi, kvůli nimž byla hospitalizována v léčebně v rakouském Grazu. Lieberman se mezitím roku 1905 zúčastnil za sociální demokracii prvních všeobecných voleb v Rakousku-Uhersku a dostal se do vídeňského parlamentu. Když se dozvěděl o Helenině pobytu v Grazu, znovu ji vyhledal a jejich vztah opět vzplál. Roku 1907 ji sebou vzal do Vídně, což byl pro Helene osudový okamžik. Jednak přestoupila na lékařskou fakultu vídeňské univerzity (a stala se tak jednou z prvních studentek medicíny ve Vídni), ale také se prvně dozvěděla o psychoanalýze, která se tehdy v rakousko-uherské metropoli začala stávat populární.\n\nRoku 1910 se Deutschová účastnila socialistických kongresů ve Stockholmu a v Kodani. Zde se seznámila s Jeanem Jauresem, Karlem Kautskym, ale především s Rosou Luxemburgovou a Angelikou Balabanoffovou. Především Luxemburgová se stala její přítelkyní a také celoživotním vzorem. Luxemburgová také Deutschovou přemluvila, aby opustila Liebermana, protože jejich vztah je pro ni zničující. Deutschová pak odjela do Mnichova, kde se seznámila se sionistou a lékařem Felixem Deutschem. Toho si roku 1912 také vzala a měli spolu syna Martina (budoucího jaderného fyzika, který se podílel i na vývoji atomové bomby ve výzkumném středisku v Los Alamos). V Mnichově ji také jiný přítel, filozof Joseph Reinhold, daroval Freudovu knihu \"Výklad snů\".\nRoku 1912 se Deutschová vrátila do Vídně. Nejprve pracovala s mentálně postiženými dětmi, ale poté přešla do prestižní psychiatrické kliniky Julia Wagner-Jauregga (Wagner-Jauregg převzal kliniku po slavném Krafft-Ebingovy a sám se stal nositelem Nobelovy ceny za pokrok v léčbě syfilisu). Wagner-Jauregg byl však dosti konzervativní a nedovoloval, aby se v jeho ústavu stala asistentkou žena. Zklamaná Deutschová tedy odjela do Mnichova k Emilu Kraepelinovi, který byl k ženám mnohem vstřícnější. Pak však přišla válka a na Wagner-Jaureggově klinice nastal nedostatek lékařů-mužů. Deutschová se tedy vrátila do Vídně a začala vést ženské oddělení. Zde měla stále silnější pocit, že chování pacientů lze vysvětlit nejen neurologicky, ale i podle tezí Sigmunda Freuda. Po válce se vrátili na kliniku někteří lékaři a Wagner-Jauregg se ocitl v dilematu, zda je upřednostnit před Deutschovou, kterou se naučil během let respektovat. Jeho váhání Deutschovou natolik znechutilo, že sama z kliniky odešla. Vzápětí vyhledala Freuda a rozhodla se stát psychoanalytičkou.\n\nDeutschovou analyzoval sám Freud. Ona však měla již tehdy pocit, že nevěnoval dostatečnou pozornost jejím problémům s mateřstvím. Prý při jejích slovech o problémech s kojením \"málem usnul\". To ji podnítilo své vlastní teorie zaměřit právě směrem k této problematice. Jinak však si Freud Deutschovou velmi oblíbil. Podle svědectví Abrama Kardinera byla totiž \"vyhlášenou krasavicí\" a stala se \"Freudovým miláčkem\". V pozici vídeňské \"femme fatale\" vystřídala Lou Andreas-Salomé. Milenec Andreas-Salomé, filozof Viktor Tausk, se stal také prvním pacientem Deutschové.\n\nRoku 1922 začala blížeji spolupracovat s Annou Freudovou, jíž si vážila. Naopak si příliš neoblíbila Melanii Kleinovou, s níž bydlela ve stejném penzionu při svém pobytu v Berlíně roku 1923 (kam odjela, aby ji mohl analyzovat Karl Abraham, o němž věřila, že jejím mateřským problémům bude věnovat více pozornosti než Freud). Kleinovou označila za „ženu v domácnosti s příliš bujnou fantazií“. Jinou její velkou protivnicí se stala americká psychoanalytička Karen Horneyová, která Deutschovou často napadala a zesměšňovala za její názor, že jádrem ženské sexuality je masochismus. (Když roku 1930 Deutschová přednášela ve Washingtonu, maďarský analytik Franz Alexander jí nabídl práci v Chicagu. Ona však odmítla a Alexander místo ní oslovil právě Horneyovou, která tím zahájila cestu k pozici nejvlivnější americké psychoanalytičky všech dob. Když Deutschová později musela uprchnout do USA, již se jí nepodařilo si takovou pozici získat.)\n\nPro Deutschovou se stal zlomem v její pracovní kariéře především rok 1924. Při přednášce v Salzburgu poprvé představila své názory na ženskou psychologii, které se odchýlily od Freudových. Ženské psychické potíže s věcmi jako je menstruace či mateřství jsou podle ní způsobeny střetem lásky, která u ženy (zejména matky) vyžaduje sebeobětování až masochismus, a ženského narcistického sebeocenění. Tyto své názory později shrnula do dvoudílného díla \"Ženská psychologie\" (\"Thy Psychology of Women\").\n\nRoku 1934 však začala být pro Deutschovou situace ve Vídni komplikovaná politicky. Toho roku se její syn Martin zúčastnil generální stávky, kterou autoritativní Dollfussův režim tvrdě potlačil. Hrozilo, že Martin kvůli účasti na povstání nebude přijmut zpět do školy, a tak se Deutschová i její manžel rozhodli emigrovat do Spojených států. Freud jí toto rozhodnutí vyčítal jako nesmyslné, neboť podceňoval nebezpečí nacizace Rakouska. Až roku 1938 Freud v dopise Deutschové uznal, že její rozhodnutí bylo správné.\nVe Spojených státech působila jako psychiatrička (v Massachusettské všeobecné nemocnici) i jako psychoanalytička (k jejím pacientům patřil například zakladatel kybernetiky Norbert Wiener). Politicky zůstala vlevo, v 60. letech podporovala demonstrace proti válce ve Vietnamu a protesty studentů v Berkeley. Příliš však mladým aktivistům nevěřila, že jim jde skutečně o politické hodnoty jako její generaci. Podle její analýzy byla studentská vzpoura 60. let především vzpourou první generace \"bez otců\". Podle Deutschové má dítě vyrůstající bez otce pocit velké osamělosti, cítí se vydáno matce napospas, záchranu proto hledá ve vrstevnických skupinách, a právě tento existenciální moment podle Deutschové byl jádrem velkých otřesů 60. let (zahrnovala sem i kulturní jevy jako beatlemánii apod.).\n\nRoku 1973 napsala upřímnou autobiografii \"Confrontation with Myself\", díky níž dnes známe řadu životopisných detailů. Zemřela roku 1982 v 98 letech. Podle svědectví jejího osobního lékaře měla před smrtí halucinace, že vidí Sigmunda Freuda, a že s ním hovoří. Přestože se celý život zabývala ženskou psychologií a někdy bývá počítána k feminismu, ve své autobiografii napsala: \"\"Ve svém životě vidím tři převratné události: osvobození od tyranie matky, objevení socialismu a rozbití pout nevědomí. V těchto třech revolucích mi pomohli tři muži - můj otec, Herman Lieberman a Sigmund Freud\"\".\n\nV psychoanalýze stála vždy ve stínu jiných teoretiček, zejména Anny Freudové, Margaret Mahlerové, Edith Jacobsonové, Melanie Kleinové či Karen Horneyové. Přesto představila jeden koncept, který je dodnes citován, a který se ovšem paradoxně netýkal hlavní oblasti jejího zájmu, tedy ženské psychologie, lesbismu a mateřství. Jde o koncept tzv. \"jako by osobnosti\". Poprvé o něm Deutschová hovořila roku 1934. Podle ní, nedojde-li k oidipovské identifikaci s rodiči (což je podmíněno předchozí nedostatečnou identifikací s matkou v předoidipovském období) vytvoří se \"prázdná osobnost\", \"jako by osobnost\", která nemá jasnou identitu a neustále ji hledá přechodnými identifikacemi s vnějšími vzory, styly, značkami zboží apod. Jen v drobných posunech o tom samém problému později hovořil Heinz Kohut a nazval ho \"narcistická porucha osobnosti\", stejně tak Donald Woods Winnicott, který v této souvislosti hovořil o \"falešném Self\". Deutschová tak předznamenala jeden z nejvlivnějších způsobů uvažování pofreudovské psychoanalýzy. Sama je však řazena ke klasickému freudismu, zejména proto, že neměla nikdy potřebu se vůči Freudovi demonstrativně vymezovat, ač se v mnohém vydala vlastní cestou.\n\n\n"}
{"id": "594062", "url": "https://cs.wikipedia.org/wiki?curid=594062", "title": "Roura (technika)", "text": "Roura (technika)\n\nRoura (trubka) je dlouhé duté válcovité těleso, jehož délka je významně větší než jeho průměr. Roura při stejné délce má obvykle větší průměr než trubka. Soustava trubek se nazývá potrubí.\n\nRoura i trubka jsou na řezu nejčastěji kruhové.\n\nRoury a trubky se používají jako:\nRoury a trubky se vyrábějí z různých materiálů (ocel, keramika, lehké kovy, plast, olovo, čedič, aj.)\n\n"}
{"id": "594065", "url": "https://cs.wikipedia.org/wiki?curid=594065", "title": "Seznam regionů ve státě Washington", "text": "Seznam regionů ve státě Washington\n\nToto je seznam regionů ve státě Washington.\n"}
{"id": "594067", "url": "https://cs.wikipedia.org/wiki?curid=594067", "title": "Dinosaurs: The Most Complete, Up-to-Date Encyclopedia for Dinosaur Lovers of All Ages", "text": "Dinosaurs: The Most Complete, Up-to-Date Encyclopedia for Dinosaur Lovers of All Ages\n\nDinosaurs: The Most Complete, Up-to-Date Encyclopedia for Dinosaur Lovers of All Ages (česky v překladu \"Dinosauři: Nejkompletnější, aktualizovaná encyklopedie pro milovníky dinosaurů jakéhokoliv věku\") je kniha amerického paleontologa Thomase R. Holtze Jr. (* 1965) z roku 2007 (vyšla v nakl. Random House). Ilustrátorem knihy je uznávaný umělec a tvůrce moderních paleontologických rekonstrukcí Luis V. Rey.\n\nTématem knihy je nový pohled na neptačí dinosaury - populární objekt současné paleontologie. Ve 42 kapitolách zde autor představuje současný pohled na různé skupiny dinosaurů i problematiku s jejich existencí spojenou. Publikace je velmi dobře a fundovaně napsanou ukázkou pokroku v moderní paleontologii. Kniha zatím nevyšla v českém překladu.\n\n"}
{"id": "594072", "url": "https://cs.wikipedia.org/wiki?curid=594072", "title": "Achslach", "text": "Achslach\n\nAchslach je obec v německé spolkové zemi Bavorsko, ve vládním obvodu Dolní Bavorsko. Má zhruba 904 obyvatel.\n\nAchslach leží v Bavorském lese, 46 km od českých hranic.\n"}
{"id": "594073", "url": "https://cs.wikipedia.org/wiki?curid=594073", "title": "Černý pasažér", "text": "Černý pasažér\n\nTermínem černý pasažér se označuje osoba, která využívá služeb dopravy bez zaplacení jízdenky, letenky, přestože se na ni vztahuje povinnost platit. Černí pasažéři se vyskytují převážně v městské hromadné dopravě, v železniční dopravě a ojediněle i na palubách lodí. V letecké dopravě se kvůli zvýšeným kontrolám cestovních dokladů černí pasažéři prakticky nevyskytují. Mimo platících cestujících se ve většině dopravních systémů přepravují i osoby od placení osvobozené. Typicky jsou to děti, senioři a držitelé průkazu ZTP. Rozsah osvobození se v různých tarifních systémech liší.\n\nPři odhalení černých pasažérů se vyskytují postihy jako opatření proti cestám načerno. Mezi nejobvyklejší patří pokuta, nucené opuštění vlaku, tramvaje či autobusu. Vlastnictví jízdenky kontrolují buďto průvodčí nebo revizoři. Průvodčí je pověřená osoba, většinou se vyskytující ve vlaku, která má za povinnost kontrolovat jízdenky. Revizor je osoba oblečená v civilu, která má za úkol nečekaně dopadnout ty, jimž se povedlo skrýt se před kontrolou průvodčího, vyskytují se hlavně v autobusech, trolejbusech, tramvajích nebo v metru, kde průvodčí není. V letecké dopravě se vlastnictví letenky kontroluje pomocí seznamu cestujících a check-inů. Díky těmto kontrolám se černí pasažéři na palubách letadel vyskytují ojediněle.\n\n\n"}
{"id": "594075", "url": "https://cs.wikipedia.org/wiki?curid=594075", "title": "Jan Port", "text": "Jan Port\n\nJan Evangelista Port (29. června 1894, Nová Huť u Plzně – 16. května 1970, Praha) byl český divadelní teoretik, herec, režisér, kostýmní výtvarník a dlouholetý tajemník Divadla na Vinohradech.\n\nByl vnukem J. R. Porta, majitele knihtiskárny v Plzni a vydavatele \"Plzeňských listů\". Vystudoval Filosofickou fakultu University Karlovy v Praze. V roce 1930 získal titul doktora filosofie.\n\nV letech 1929–1932 byl pedagogem na Konzervatoři hudby v Praze, kde vyučoval na dramatickém oddělení dějiny výtvarného umění. \n\nV letech 1921 až 1945 působil ve Vinohradském divadle v Praze, nejdříve jako tajemník, od roku 1937 i oficiálně jako režisér. Na scénách Městského divadla na Král. Vinohradech se podílel na 56 hrách a také vytvořil 35 malých rolí, rovněž navrhl desetkrát kostýmy . Od roku 1932 režíroval rovněž celkem 26 her pro děti, které často sám upravoval pro divadlo. Při realizaci spolupracoval např.s jevištními výtvarníky Josefem Wenigem (jedenáct výprav pro dětské hry), Adolfem Wenigem, Vlastislavem Hofmanem, Jiřím Soukupem, J. Rabanem a dalšími.\n\nPublikoval v denících a časopisech \"České slovo\", \"Svobodné slovo\", \"Lidová demokracie\", \"Květy\", \"Český svět\", \"Venkov\", \"Eva\", \"Modní revue\", \"Scéna\", \"Divadlo\", \"Světozor\", \"Československé divadlo\", \"Národní divadlo\", \"Časopis Národního musea\", \"Duchovní pastýř\", \"Československý loutkář\", \"Vlasta\", \"Ochotnické divadlo\", \"Komedia\",\"Česká literatura\", \"Divadlo lidové tvořivosti\" a v publikacích Městských divadel pražských, včetně ročenek Kruhu solistů . Pro literární příspěvky používal často pseudonym \"Jan Žuk\", resp. \"Jan Port–Žuk\" nebo je podepisoval šiframi \"Dr. J. P.; J. P.; J. Ž.; R. T.\" Některé hry nebo úpravy podepisoval též jako \"Maruška Jarošková\" nebo \"Karla Spáčilová\".\n\nV období druhé poloviny okupace kryl svým jménem spolu s režisérem Františkem Salzerem ve Vinohradském divadle , uměleckou činnost jevištního a kostýmního výtvarníka Františka Zelenky, který nesměl z rasových důvodů v divadle již oficiálně působit .\n\nPo válce, po odchodu z divadla, působil v divadelním oddělení Národního muzea a jako pedagog na pražské DAMU, kde přednášel kostýmní výtvarnictví.\n\nS manželkou Naděždou (rozenou Noskovou) měl dceru Naděždu.\n\nJeho literární pozůstalost, čítající přes 300 položek, je uložena v pražském Národním muzeu.\n\n\n\n\n\n\n"}
{"id": "594087", "url": "https://cs.wikipedia.org/wiki?curid=594087", "title": "Inge Morath", "text": "Inge Morath\n\nInge Morath (27. března 1923 Graz, Štýrsko, Rakousko – 30. ledna 2002, New York City, USA) byla americká fitigrafka narozená v Rakousku. Byla představitelkou poválečné reportážní fotografie, členkou fotografické agentury Magnum Photos. Byla první ženou této fotografické agentury. Od roku 1962 byla třetí a poslední manželkou dramatika Arthura Millera, se kterým měla dceru Rebeccu.\n\n\n\n\n"}
{"id": "594090", "url": "https://cs.wikipedia.org/wiki?curid=594090", "title": "Edward John Dent", "text": "Edward John Dent\n\nEdward John Dent (19. srpna 1790 Londýn — 8. března 1853 Londýn) byl Angličan, který se proslavil návrhy a konstrukcí přesných hodin a chronometrů.\n\nE. J. Dent za svého života realizoval mnoho řešení jemné hodinové mechaniky, které si nechal patentovat. Například vlásek setrvačky, použití diamantu jako ložiska osiček, dvojité ozubení hodinového kola, plovoucí kompas (kompas uložený v tekutině), v roce 1846 samonatahovací hodinky a jiné.\n\n"}
{"id": "594091", "url": "https://cs.wikipedia.org/wiki?curid=594091", "title": "Pařížská aglomerace", "text": "Pařížská aglomerace\n\nPařížská aglomerace (nepřesně \"Velká Paříž\") je území v okolí Paříže, které je však vzhledem k historickému a administrativnímu vývoji obtížné jednoznačně definovat. Na rozdíl od jiných metropolí se správní hranice města Paříže od poloviny 19. století nerozšířily a zůstaly v rozsahu z roku 1860. Proto je zde výrazný rozdíl mezi administrativní obcí Paříž a rozsáhlou urbanistickou oblastí v Pařížské pánvi, které však společně vytvářejí svébytný geografický, ekonomický a demografický celek. Nicméně z administrativního hlediska taková oblast neexistuje a nemá proto ani žádnou vlastní politickou reprezentaci. Tato situace se částečně změnila od 1. ledna 2016, kdy byla vytvořena správní jednotka \"Métropole du Grand Paris\".\n\nS rozlohou pouhých 105 km je Paříž relativně malé město, např. Londýn je 15krát větší. Proto zde při 2 193 031 obyvatelích (2007) činí hustota zalidnění 20 807 obyvatel/km, což Paříž naopak řadí k nejvyšším na světě. Na 0,9% plochy regionu Île-de-France žije asi 19% jeho obyvatel. Pokud se z plochy města odečtou neobydlené lesoparky Bois de Boulogne a Bois de Vincennes, činí hustota obyvatelstva dokonce 25 209 obyvatel/km.\n\nHranice Paříže vycházejí z historických skutečností. Město se naposledy rozšířilo v roce 1860, kdy byly připojeny některé sousedící obce (např. Montmartre, La Villette nebo Bercy) a odpovídají více méně trase bývalých pařížských hradeb z let 1840–1845. Na jejich místě dnes prochází městský okruh boulevard périphérique, který tak kopíruje administrativní hranice města.\nMalý prstenec (\"la petite couronne\") je území přiléhající ze všech stran přímo k Paříži. Tvoří jej tři departementy Hauts-de-Seine (92), Seine-Saint-Denis (93) a Val-de-Marne (94). Na tomto území se rozkládá 123 samostatných obcí. Rozvoj těchto obcí nastal od konce 19. století a je pro ně charakteristická velmi vysoká hustota obyvatel: dosahuje téměř 9000 obyvatel/km. Navíc má toto území i pro Paříž velký ekonomický význam, zejména obchodní čtvrť La Défense.\n\nVelký prstenec (\"la grande couronne\") tvoří zbývající departementy v regionu Île-de-France, které přímo nesousedí s Paříží: Seine-et-Marne (77), Yvelines (78), Essonne (91) a Val-d'Oise (95).\n\nFrancouzský statistický institut používá pojem „městská jednotka“ pro urbanistický celek, kdy jsou jednotlivé budovy kontinuální spojeny a různé stavby jsou od sebe vzdáleny méně než 200 metrů. Tento termín se nejvíce přibližuje slovu město. Podle této definice by Paříž teoreticky zahrnovala celkem 396 obcí od Melun k Mantes-la-Jolie (v departementech Hauts-de-Seine, Seine-Saint-Denis a Val-de-Marne) a měla by 10 197 678 obyvatel podle sčítání z roku 2007. Nicméně ve skutečnosti jsou všechny jednotlivé obce samostatné jednotky.\n\nNejvětší francouzská aglomerace má svá specifika. V Paříži a ve vnitřních předměstích (departementy 75, 92, 93 a 94) nezajišťují bezpečnost jednotliví starostové a prefekti, jako v ostatní Francii, ale policejní prefekt. Na rozdíl od většiny velkých městských aglomerací ve Francii jako Lille a Lyon nebo jiných hlavních měst ve světě neexistuje žádný vyšší subjekt pro celou městskou oblast, který by se zabýval problémy hustě osídleného městského regionu jako celku.\n\nDichotomie města Paříže a okolních předměstí nejen z hlediska územního, ale i demografického, kdy byly nežádoucí osoby vytlačovány z města na předměstí, se stalo významným problémem a je považováno za hlavní příčinu sociálních neklidů jako byly nepokoje na předměstích v roce 2005. Tento problém byl důvodem pro konferenci o pařížské aglomeraci, která se konala na radnici ve Vanves 7. července 2006.\n\nPrezident Nicolas Sarkozy se k problému rovněž vyjádřil v roce 2007, kdy vyzval k přehodnocení rozdělení moci a vytvoření městského společenství \"Velká Paříž\" (Grand Paris), ve kterém by měl mít podíl i stát. To vyvolalo mnoho reakcí mezi volenými zástupci měst na území aglomerace.\n"}
{"id": "594094", "url": "https://cs.wikipedia.org/wiki?curid=594094", "title": "Čínský syndrom", "text": "Čínský syndrom\n\nČínský syndrom (angl. \"China Syndrome\") je metafora, označující strach z určitého druhu jaderné havárie, který se uchytil v americké společnosti v 70. letech. Obecně se jedná o strach z možného přehřátí jaderných reaktorů, konkrétně z možného roztavení reaktoru při poruše chladicího systému, protavení se z prostor elektrárny ven a díky vysoké hustotě uranu protavení se skrze celou planetu, čímž by se vynořil v Číně (ve skutečnosti na „opačné straně“ Země proti USA je Indický oceán). Sám termín poprvé použil americký fyzik Ralph Lapp v roce 1971 při popisu možných bezpečnostních problémů, spojených právě s přehřátím reaktorů.\n\nV roce 1979 vyšel v USA film \"The China Syndrome\", který tyto obavy ztvárnil na plátně. Příběh se odehrává na fiktivní jaderné elektrárně, kam přijedou novináři BBC v rámci cyklu pořadů o jaderné energetice. Je vyhlášen poplach, nastává havarijní situace, kterou však personál zvládá usměrnit. Z určitých náznaků (nezvyklé vibrace) pochopí novináři a hlavní inženýr elektrárny \"Jack Godell\" (Jack Lemmon), že reaktor má bezpečnostní závadu, která může způsobit jeho roztavení při puštění na plný výkon. Skutečně k tomu dochází a reaktor se začíná pomalu rozpadat, hlavní inženýr elektrárny vyvádí všechen personál ven a sám se zabarikáduje ve velíně, zatímco policie bere elektrárnu útokem. Dochází k přestřelce, ve které jej smrtelně postřelí. Film končí scénou, ve kterém se Godellovu teorii snaží představitelé elektrárny popřít a jeho označit za duševně nevyrovnaného, jeho přítel jej však hájí a tvrdí, že by se nikdy neodhodlal k tak zoufalému kroku, pokud by nebyl o své pravdě zcela přesvědčen. Záběr padá do televizního „zrnění“. Film vzbudil debatu o tom, nakolik jsou jaderné elektrárny skutečně bezpečné .\n\nPouhých 12 dnů po uvedení filmu v kinech došlo v jaderné elektrárně Three Mile Island (Pensylvánie) k havárii, jejíž průběh byl částečně podobný „čínskému syndromu“ - porouchal se chladicí systém reaktoru a ten se roztavil, ale nepropálil se dovnitř. To se však povedlo velkému množství radioaktivní vody a plynů. Stovky lidí byly evakuovány z oblasti, havárie ale podle dostupných studií neměla dlouhodobé následky. Měla však silný vliv na změnu postoje k jaderným elektrárnám u americké veřejnosti. Ve filmu dokonce jedna z postav pronese, že možná bude potřeba evakuovat lidi z území „asi jako Pensylvánie“.\n\nSituaci roztavení reaktoru a propálení se mimo obvod dnes řeší takzvaná past na jádro, core-catcher, vytvořená ze zvláštní slitiny. Nezařazují jej však všichni výrobci. Evropané (Areva, Siemens) a Rusové (ASE) ano, Američané (Westinghouse) nikoliv. Odůvodňují to velkou nepravděpodobností situace, kdy by se roztavený reaktor dostal ven mimo elektrárnu (zatím k tomu nikdy nedošlo), zatímco past je velmi drahou součástí a dle nich je mnohem lepší ochranou skutečně kvalitní a spolehlivý chladicí systém.\n\n"}
{"id": "594101", "url": "https://cs.wikipedia.org/wiki?curid=594101", "title": "Weitersfeld", "text": "Weitersfeld\n\nWeitersfeld je městys v okrese Horn v rakouské spolkové zemi Dolní Rakousy.\n\nWeitersfeld leží ve Waldviertelu (Lesní čtvrti) v Dolních Rakousích. Plocha území městyse je 87,2 kilometrů čtverečních. 25,1 % plochy je zalesněno.\n\n\n\nDějiny místa jsou stejně proměnlivé jako dějiny celého Rakouska.\n\n\nStarostou městyse byl do roku 2015 Ing. Werner Neubert, vedoucí kanceláře Ernst Mischling.\n\nV obecním zastupitelstvu je 19 křesel. Podle získaných mandátů při obecních volbách v roce 2010 jsou rozděleny takto:\n\n\nHasiči mají partnerský vztah s dobrovolnými hasiči v Andernach – Miesenheim (Porýní-Falc) v Německu.\n\n\nNezemědělských pracovišť bylo v roce 2001 59 a zemědělských a lesnických pracovišť bylo v roce 1999 217. Počet výdělečně činných obyvatel v místě bydliště bylo podle sčítání lidu v roce 2001 758, tj. 44,15 %.\n\n"}
{"id": "594102", "url": "https://cs.wikipedia.org/wiki?curid=594102", "title": "Arnold Genthe", "text": "Arnold Genthe\n\nArnold Genthe (8. ledna 1869 – 9. srpna 1942) byl americký fotograf původem z Německa, nejznámější svými fotografiemi sanfranciské Čínské čtvrti, zemětřesení v San Franciscu 1906 a portréty známých osobností, od politiků, společenských prominentů, literárních postav a celebrit z oblasti zábavy.\n\nGenthe se narodil v Berlíně v tehdejším Prusku matce Louise Zoberové a Hermannovi Genthovi, profesorovi latiny a řečtiny v klášteře Berlinisches Gymnasium zum Grauen Kloster v Berlíně. Arnold Genthe následoval svého otce v jeho šlépějích, stal se z něj vystudovaný odborník, v roce 1894 získal doktorát z filologie na University of Jena, kde poznal umělce Adolfa Menzela, bratrance své matky.\n\nPoté, co emigrovali do San Francisca v roce 1895, pracoval jako vychovatel a naučil se sám fotografovat. Zaujala jej čínská část města a fotografoval její obyvatele, od dětí až po narkomany. Vzhledem k možnému strachu z jeho fotoaparátu nebo jejich neochota se nechat fotografovat, Genthe někdy svůj fotoaparát skrýval. Někdy ze snímků odstraňoval důkazy o západní kultuře oříznutím nebo retuší. Dochovalo se asi 200 jeho fotografií čínské čtvrti - a tyto tvoří jediný známý fotografický záznam z tohoto místa před zemětřesením v roce 1906.\n\nPoté, co několik místních časopisů otisklo některé jeho fotografie v pozdních devadesátých letech, otevřel si portrétní fotografické studio. Znal se s některými váznamnými a bohatými osobnostmi ve městě, a jak jeho pověst rostla, mezi jeho klientelu patřili například Nance O'Neil, Sarah Bernhardt, Nora May French nebo Jack London.\n\nZemětřesení v San Franciscu v roce 1906 a následný oheň zničil Genthův ateliér, které však znovu vybudoval. Jeho fotografie \"Pohled na Sacramento Street, San Francisco, 18. dubna 1906\", se po zemětřesení stala jeho nejslavnější fotografii.\n\nBěhem krátké doby se Genthe připojil k umělecké kolonii v Carmel-by-the-Sea, kde byl schopný pokračovat v práci na rozvoji barevné fotografie. O svém novém bydlišti, napsal: \"cypřiše a skály Point Lobos, vždy různé západy slunce a zajímavé stíny písečných dun nabízí bohaté pole pro barevné experimenty.\"\n\nV roce 1911 se přestěhoval do New Yorku, kde zůstal až do své smrti. Věnoval se především portrétům, jeho klienti byli například Theodore Roosevelt, Woodrow Wilson a John D. Rockefeller. Jeho fotografiím Grety Garbo se připisují důvody zvýšení její kariéry. Také fotografoval tanečníky moderního tance, včetně Anny Pavlovou, Isadoru Duncanovou nebo Ruth St. Denisovou. Jeho fotografie byly otištěny roku 1916 v knize \"The Book of the Dance\" (\"Kniha o tanci\").\n\nPřed rokem 1918 u něho v newyorském ateliéru trénovala praxi pozdější významná fotografka Dorothea Langeová.\n\nGenthe také často experimentoval s procesem autochrom - první barevnou fotografií.\n\nZemřel na srdeční infarkt v roce 1942.\n\n\n\n"}
{"id": "594104", "url": "https://cs.wikipedia.org/wiki?curid=594104", "title": "Polské parlamentní volby 2005", "text": "Polské parlamentní volby 2005\n\nPolské parlamentní volby 2005 se uskutečnily 25. září 2005. Volby vyhrála PiS se ziskem 27% a 155 mandátů. Na druhém místě skončila PO, jež získala 24,1% a 133 mandátů. Na třetím místě skončila SRP se ziskem 11,4% a 56 mandátů, naopak vládní koalice levicových stran SLD a SDPL výrazně oslabila. Volební účast činila 40,57%. \n\nDo Sejmu se dostalo celkem 6 politických stran a uskupení. PiS získala 155 mandátů, PO 133 mandátů, SRP 56 mandátů, SLD 55 mandátů, LPR 34 mandátů a PSL 25 mandátů. \n\nDo Senátu se dostalo celkem 5 politických stran a uskupení a 5 nezávislých kandidátů. 49 mandátů získala PiS, 34 mandátů PO, 3 mandáty SRP, 7 mandátů LRP, 2 mandáty PSL a 5 mandátů získali nezávislí kandidáti. \n\n"}
{"id": "594107", "url": "https://cs.wikipedia.org/wiki?curid=594107", "title": "Mjakinino (stanice metra v Moskvě)", "text": "Mjakinino (stanice metra v Moskvě)\n\nMjakinino () je stanice Arbatsko-Pokrovské trasy moskevského metra.\n\nLeží mezi stanicemi Strogino (Строгино) a Volokolamskaja (Волоколамская). Byla otevřena 26. prosince 2009.\nJedná se o první stanici mimo hranice města Moskva; nachází v satelitním městě Krasnogorsk (Moskevská oblast). Stavba tunelu od stanice Strogino byla zahájena v roce 2008.\n\n"}
{"id": "594109", "url": "https://cs.wikipedia.org/wiki?curid=594109", "title": "Platónovy nevlastní děti", "text": "Platónovy nevlastní děti\n\n„Platónovy nevlastní děti“ (v originále „Plato's Stepchildren“) je dvanáctý díl třetí řady seriálu Star Trek, později známého jako \"The Original Series\" (česky: \"původní série\"). Premiéra epizody v USA proběhla 22. listopadu 1968, v České republice 20. června 2003.\n\nJde o jednu z epizod, která se vepsala do klíčových bodů celého fenoménu Star Trek tím, že v druhé polovině 60. let 20. století se na televizních obrazovkách políbili běloch (William Shatner) s černoškou (Nichelle Nichols), tedy v době, kdy ve Spojených státech stále existovala rasová segregace.\n\nPíše se hvězdné datum 5784.2 a USS Enterprise NCC-1701, vlajková loď Spojené federace planet, pod vedením kapitána Jamese T. Kirka doráží na planetu odkud vychází nouzové hlášení, ale která by podle pana Spocka měla být naprosto neobydlená.\n\nPo příletu se kapitán Kirk, pan Spock a Dr. Leonard McCoy setkávají s liliputem Alexandrem, který slouží 36 členné civilizaci platóňanů. Jde o rasu, která unikla ze své planety, když se jejich slunce změnilo v novu. Tehdy přistáli na Zemi do doby antiky, kde po nějaký čas žili. Tuto dobu si zamilovali a proto i po odchodu na novou planetu si okolní svět přizpůsobili ve stejném stylu a právě podle Platóna se nazývají Platónovými dětmi. 35 obyvatel získalo telekinetické schopnosti, až na Alexandra. Ovšem nyní se jejich vůdce Parmen poranil a protože se už po tisíce let jejich tělo nemuselo namáhat, je obyčejné škrábnutí hrozbou smrti. Doktor McCoy Parmena vyléčí, ale při snaze transportovat se zpět na loď Scotty oznamuje, že nic nefunguje a přenos není možný. Parmen se netají s tím, že loď drží na orbitě on a při kapitánových protestech jej nechá si nafackovat. Později si chce kapitána udobřit a všechny členy výsadku nechá obdarovat vzácnými relikviemi, ale požaduje aby s nimi zůstal Dr. McCoy, coby schopný lékař. To všichni samozřejmě odmítají, ale Parmen je svými schopnostmi nechává hrát divadlo a mučí je.\n\nSpock později přemítá, proč zrovna Alexander jako jediný nemá schopnosti telekineze a kde je ostatní vzali. Alexander je znechucený svými lidmi a obdivuje trojici z \"Enterprise\" pro jejich vzdor vůči platóňanům. Potvrzuje také, že telekinetické schopnosti přišli až na této planetě a to teprve až poté co došly zásoby vlastního jídla. Spock s McCoyem z toho dedukují, že každý jedinec má jiné předlohy pro získání moci a proto Alexander nemá de facto žádné a Parmen naopak nejsilnější. Může za to látka zvaná kironid. McCoy připraví výtažek, který zvýší hladinu této látky v krvi. Spock si ale není jistý, po jaké době získají schopnosti. V ten moment se do místnosti nechtěně transportují Uhura a sestra Christine Chapelová, které jsou myšlenkami platóňanů přinuceny kamsi odejít. Večer se všichni setkávají oblečeni v antických kostýmech a jsou platóňany nuceni hrát divadelní představení při kterém Spock musí políbit Chapelovou a Kirk Uhuru. Situace se stává dramatičtější, když do místnosti přijedou zbraně. Kirk s bičem a Spock s rozžhaveným pohrabáčem se nebezpečně blíží k Uhuře a Christine. Alexander tomu chce zabránit, ale když s nožem přiblíží k Parmenovi, ten jej chce přinutit, aby se sám probodl. Na poslední moment to ale neudělá a Parmen se rozhořčeně ptá, kdo to udělal. Kirk si uvědomuje, že již látka zabrala a díky silnější dávce snadno Parmena přemůže, ale nedovolí Alexanderovi, aby vykonal svou pomstu.\n\nParmen slibuje, že své chování zlepší a uvítá jakoukoliv výpravu, která jejich planetu navštíví. Kirk ani Spock tomu nevěří a varují Parmena, že rozhlásí po Federaci, kterak silnější schopnosti na planetě získat během několika hodin. Parmen musí souhlasit. Všichni se pak i s Alexandrem transportují zpět na \"Enterprise\".\n\n\n"}
{"id": "594112", "url": "https://cs.wikipedia.org/wiki?curid=594112", "title": "Eduard Hodoušek", "text": "Eduard Hodoušek\n\nEduard Hodoušek (18. září 1921 Volyně – 10. května 2004 Praha) byl český hispanista a překladatel ze španělštiny, portugalštiny, francouzštiny a angličtiny.\n\nPo maturitě na gymnáziu v Plzni v roce 1940 pracoval do konce války jako úředník. Od roku 1945 studoval srovnávací dějiny literatury a estetiku na filosofické fakultě University Karlovy a studium zakončil v roce 1950 doktorátem. Byl mimo jiné žákem Václava Černého a Jana Mukařovského.\n\nPo absolutoriu pracoval jako nakladatelský redaktor v Melantrichu (1950–1952), později v Státním nakladatelství krásné literatury (1952–1963). V letech 1963–1971 pracoval v Ústavu literatury Československé akademie věd. Pak se vrátil do nakladatelství Odeon, kde pracoval až do roku 1982, kdy odešel do důchodu.\n\nSvůj první překlad – Jolán Földes: \"Zlaté náušnice\" – otiskl v roce 1948 tajně pod pseudonymem v Plzákově nakladatelství v Praze. Oficiálně publikoval poprvé překlad Fernanda de Rojase \"Celestina\" v roce 1956. Nejznámějšími Hodouškovými překlady jsou díla Alejo Carpentiera, Carlose Fuentese a Gabriela Garcíi Márqueze.\n\nJeho překlad knihy Leopoldo Alas: \"Regentka\" byl oceněn Cenou Josefa Jungmanna Obce překladatelů za rok 2001.\n\n\n\n\n"}
{"id": "594114", "url": "https://cs.wikipedia.org/wiki?curid=594114", "title": "Chloracetaldehyd", "text": "Chloracetaldehyd\n\nChloracetaldehyd (systematický název \"chlorethanal\") je organická sloučenina se vzorcem ClCHCHO. Podobně jako některé příbuzné sloučeniny je vysoce elektrofilním reagenciem a potenciálně nebezpečným alkylačním činidlem. Běžně se nevyskytuje v bezvodé formě, nýbrž jen jako hydrát (acetal), ClCHCH(OH). Chloracetaldehyd je užitečnou surovinou pro syntézu, např. farmaceutických sloučenin.\n\nHydrát chloracetaldehydu se vyrábí oxidací vodného roztoku vinylchloridu pomocí chloru:\nLze ho připravovat také z vinylacetátu.\n\nJakožto bifunkční sloučenina je chloracetaldehyd všestranným prekurzorem mnoha heterocyklických sloučenin. Kondenzuje s deriváty thiomočoviny za vzniku aminothiazolů. Tato reakce byla dříve důležitá jako prekurzor sulfathiazolu, jednoho z prvních sulfonamidů.\n\nChloracetaldehyd je metabolitem při degradaci 1,2-dichlorethanu, který se nejprve převádí na chlorethanol. Tato metabolická dráha je velmi důležitá, protože se ročně vyrábí miliony tun 1,2-dichlorethanu jakožto prekurzoru vinylchloridu.\n"}
{"id": "594116", "url": "https://cs.wikipedia.org/wiki?curid=594116", "title": "Konrad Hohenlohe-Waldenburg-Schillingsfürst", "text": "Konrad Hohenlohe-Waldenburg-Schillingsfürst\n\nKonrad Hohenlohe-Waldenburg-Schillingsfürst (16. prosinec 1863 Vídeň – 21. prosinec 1918 Kammern im Liesingtal, Štýrsko) byl rakouský šlechtic, politik a krátce i ministerský předseda Předlitavska (vláda Konrada Hohenloheho).\n\nStudoval na prestižním \"Schottengymnasiu\", posléze na Vídeňské univerzitě práva. Pracoval ve státních službách nejprve na pražském místodržitelství, pak na ministerstvu vnitra a na okresním hejtmanství Teplice-Šanov. Zabýval se dělnickou otázkou, měl značné sociální cítění.\n\nOd roku 1900 opět pracoval na rakouském ministerstvu vnitra. V letech 1903–1904 byl zemským prezidentem Bukoviny, 1904–1906 místodržitelem Rakouského přímoří, od 2. května do 2. června 1906 byl krátce ministerským předsedou a současně i ministrem vnitra Předlitavska, již po měsíci ale na svou funkci rezignoval a vrátil se zpět do Terstu, kde působil až do roku 1915.\n\n"}
{"id": "594117", "url": "https://cs.wikipedia.org/wiki?curid=594117", "title": "Projev Václava Havla v Rudolfinu v roce 1997", "text": "Projev Václava Havla v Rudolfinu v roce 1997\n\nProjev Václava Havla v Rudolfinu k oběma komorám Parlamentu České republiky přednesl dne 9. prosince 1997 v Dvořákově síni pražského Rudolfina tehdejší prezident České republiky Václav Havel. \n\nProjev byl vyvrcholením politické krize, která byla patrná v celém roce 1997. A nebyla to pouze krize důvěryhodnosti politiků (viz neoprávněné užívání akademického titulu předsedou ODA Janem Kalvodou), ale i krize důvěryhodnosti celých politických stran (nevyjasněné financování ODS a ODA), krize důvěry v úspěšné pokračování ekonomických reforem (ekonomické balíčky) a v neposlední řadě i celkovou krizí ve společnosti (tzv. blbá nálada). Důležité však nebyly jen tyto ekonomické problémy, v projevu vyjádřil prezident i znepokojení nad stupňujícími se rasistickými útoky (měsíc před projevem byl na diskotéce v Biskupcově ulici ubodán dvěma skinheady súdánský student Hassan Elamin Abdelradi). Projev byl celkově přijat poměrně kladně, naopak nejrazantnější kritiku sklidil ze strany Václava Klause a ODS.\n\nDaniel Kaiser v životopise Václava Havla, jenž vyšel v roce 2014, označil projev za Havlovu „nejhorší prezidentskou řeč vůbec“, kterou špatnou dělají „především okolnosti, v nichž byla pronesena.“ „Vrcholila mediální kampaň proti Václavu Klausovi a ODS a u prezidenta by se slušelo, kdyby v takové chvíli projevil aspoň něco málo velkorysosti.“ „Zřejmě vyvinutý smysl pro pointu svedl řečníka k tvrzení, že hospodářská ‚základna je protunelovaná‘. To bylo klíčové sdělení rudolfinského projevu, ovšemže absurdně přehnané.“ „Až na Havlův terč Klause všichni nadšeně tleskali. Miloš Zeman a jeho spolustraníci měli k potlesku pochopitelně důvod [...] Rozplývali se však kupodivu i vládní politici. Podle předsedy ODA Jiřího Skalického to byl ‚excelentní předvolební projev‘, Josef Lux hovořil rovnou o ‚osvobození‘. Okolnost, že oba pánové vedli koaliční strany, které se celých těch pět kritizovaných let podílely na vládě, svádí k závěru, že jim prezidentův projev posloužil k svedení odpovědnosti na jednu hlavu.“ \n\nHavlův projev připomněl na témže místě Petr Pithart při svém projevu 5. října 2016, v den 80. výročí Havlova narození.\n\n"}
{"id": "594121", "url": "https://cs.wikipedia.org/wiki?curid=594121", "title": "František Sequens", "text": "František Sequens\n\nFrantišek Seraf Sequens (21. listopadu 1836 Plzeň – 14. června 1896 Praha) byl český malíř, autor církevních obrazů a historických výjevů.\n\nNarodil se v Plzni jako syn koželuha. Vyrůstal v prostředí ovlivněném silnými katolickými tradicemi. Vystudoval reálku v rodném městě a vyšší reálku v Praze. Roku 1853 nastoupil na pražskou malířskou akademii, odkud přešel do Mnichova (profesor Wilhelm Kaulbach) a později do Antwerp (Jozef van Lerius). V roce 1860 se vrátil do Prahy, získal zde klarovské stipendium a odjel na další studijní cestu do Říma. Strávil tam sedm let, společně s Ludvíkem Šimkem, Petrem Maixnerem a Václavem Levým. V Itálii se sblížil s hnutím nazarénů, romantických malířů náboženských obrazů s typickými strnulými, stylizovanými, asketickými, úzkostlivě oblečenými postavami, které co nejméně působí na smyslnost. Pod jejich vlivem zcela změnil svůj přístup a přeorientoval se z historické malby na církevní umění.\n\nRoku 1868 se vrátil do Čech, oženil se s dcerou plzeňského klavíristy Josefa Gerlacha a usadil se v Praze, kde se věnoval umělecké tvorbě. Spolupracoval přitom s architektem Josefem Mockerem. V roce 1880, po smrti ředitele Jana Swertse, získal místo profesora pro malířství náboženské a dějinné na pražské malířské akademii. Působil tam až do smrti. V letech 1882–83, 1884–85, 1886–87 a 1890–93 vykonával na této škole funkci rektora. Jeho kurzy prošlo během šestnácti let 98 posluchačů, mezi jinými např. Luděk Marold, František Kupka, Gustav Miksch, Josef Karel Linhart, Viktor Oliva a Maxmilián Pirner. Na umělecký vývoj studentů měl ale vliv minimální. Jeho styl nenašel u mladší generace odezvu, přímého pokračovatele nevychoval.\n\nÚčastnil se i veřejného života – od roku 1875 byl členem vedení Křesťanské akademie., kde předsedal uměleckému odboru. Zasedal v Jednotě pro dostavění hlavního chrámu sv. Víta. Počátkem 80. let byl členem komise pro posouzení projektu pražského městského muzea. Roku 1890 získal členství v České akademii věd a umění. Byl oddaný vlasti, církvi i národu. Zemřel 14. června 1896 ve 2 hodiny v noci po dlouhé srdeční nemoci. Pohřben byl na Vyšehradském hřbitově.\n\nFrantišek Sequens je považován za posledního českého představitele hnutí nazarénů, k němuž se dále řadí např. Joseph von Führich a v určité době zčásti Felix Jenewein. Výjimečně je uváděn mezi prerafaelity, kteří byli obdobně zaměřenou mladší uměleckou skupinou. Navázal na tradice italského malířství pozdního středověku. Církevní obrazy považoval za vrchol umění. Snažil se působit spíše na mysl diváka než na jeho smysly. Malby mají harmonické, ale nevýrazné zbarvení. Postavy světců jsou strnulé, bez vnitřního výrazu, slavnostního rázu dosahuje jen vnějším uspořádáním. Nesouhlasil s tehdy moderním realistickým přístupem; domníval se, že důraz na realismus by poškodil stylovost díla. Maloval proto také zásadně bez modelu. V dílech se projevuje autorova zbožnost a nadání k zobrazování náboženských předmětů.\n\nK jeho dílům patří:\n\n"}
{"id": "594125", "url": "https://cs.wikipedia.org/wiki?curid=594125", "title": "Moringa olejodárná", "text": "Moringa olejodárná\n\nMoringa olejodárná (\"Moringa oleifera\") je nejznámějším druhem rodu moringa. Je teplomilnou, všestranně užitkovou dřevinou z monotypické čeledi moringovitých.\n\nDomovskou oblasti je jižní úpatí pohoří Himálaj. Již dávno se rozšířila na celý indický subkontinent, do Arábie a Afriky včetně Madagaskaru. Nyní se její nejrůznější kultivary pěstují v teplých oblastech téměř po celé zeměkouli.\n\nRoste na územích s tropickým i subtropickým podnebím v suchých, písčitých a jalových půdách v místech s ročním úhrnem srážek jen 250 mm a také ve vlhkých úrodných zeminách se srážkami až 3000 mm (Praha 460 mm). Snese i nadmořskou výšku okolo 2000 m n. m. (Praha 190 m n. m.). Rychlost růstu a plodnost je úměrná kvalitě půdy, vláze a teplotě. Nesnáší trvalé zamokření, vyžaduje plné slunce, nevadí alkalita zeminy do 9 pH.\n\nMoringa olejodárná roste v přírodě ve tvaru stromu s kmenem hnědé barvy o tloušťce až 30 cm do výšky maximálně 12 m, má visící větve a řidší neuspořádanou korunou. Pro snazší pěstování ho lze seřezávat i na výšku pouhého 1 m, nové větve dobře obráží. Roste velice rychle, až 3 m za rok, kvete již ve dvou létech. Je v závislosti na místních podmínkách opadavá nebo stálezelená. Na počátcích kořenů má hlízy, které ji pomáhají překonávat suchá období.\n\nVýhony větví jsou dlouhé, listy jsou 2x až 3x zpeřené, u řapíku i řapíčků jsou žlaznaté. Střídavé listy bez palistů bývají dlouhé až 60 cm, jejich primární i sekundární vřetena mají 8 až 12 dílů. Lístečky tvarů eliptického, obvejčitého nebo i podlouhlého mají bázi zaoblenou nebo klínovou a vrcholek oblý nebo vykrojený, bývá jich 6 až 11.\n\nSouměrné oboupohlavné krémově bílé (mladé) nebo nažloutlé (starší) květy s medovou vůni jsou velké asi 2 cm a bývají uspořádány v až 30 cm dlouhých latách. Květ má 5 drobných volných kališních lístků 7 až 14 mm velkých. Jeden korunní plátek je výrazné větší a je napřímený vzhůru a ostatní čtyři menší, veliké 1 až 2 cm, směřují do stran. Tyčinky s nitkami dlouhými asi 8 mm přesahují ven z květu a jsou zkroucené. Pět jich nese oranžově zbarvené prašníky a pět je bez prašníků (patyčinky). Svrchní semeník má krátkou stopku. Hlavní období květu je od února do dubna a pak znovu v září, mezitím stromy vykvétají průběžně, kvetou a současně dozrávají plody.\n\nPlody se vyvíjejí asi 3 měsíce, začínají jako narůžovělá zkroucená trubice která se postupně prodlužuje do průměrné délky 20 cm (maximálně i přes 60 cm) a šířky 2,5 cm, dostává postupně barvu zelenou a ve zralosti hnědou. Jsou to pak podélně hluboce žebrovité mírně trojhranné tobolky tvaru lusku. V nich je až 20 vysoce olejnatých semen, kulatých nebo trojhranných, velikých 1 až 1,5 cm s třemi tenkými křídly až 2,5 cm dlouhými.\n\nMoringa olejodárná je často popisována jako \"víceúčelová\" užitková rostlina, u které se dá všechno zužitkovat a v mnoha oblastech je důležitou součásti základní stravy. Pěstuje se tak, aby se její plodnost urychlila a sklizeň byla co nejjednodušší, seřezává se blízko nad zemí a tím, jak obrůstají větve, dostává tvar keře.\n\nListy jsou důležitou potravinou hlavně na indickém subkontinentu a v Africe. Získávají se jak z roztroušeně rostoucích, tak i na plantážích pěstovaných stromů a bývají k zakoupení na místních tržištích. Jsou součásti pravidelné stravy, bývají jedené syrové ve formě salátů i vařené v polévkách a omáčkách. V období nadbytku se i suší. V oblastech s dostatkem tepla a vody lze listy získávat z mladých stromků již za 2,5 měsíce po výsadbě, na 1 ha plantáže lze za rok vyprodukovat až 27 t čerstvých listů. Listy jsou zdrojem mnoha minerálů, vitamínů a proteinů, suší se, drtí na prášek a podávají jako výživný doplněk stravy dětem, sportovcům atd. Kultivary se zaměřením na množství listů se šlechtí převážně v Africe.\n\nZelené, ještě nezralé lusky, jsou zase velmi oblíbené zejména na indickém subkontintu, kde za tím účelem pěstují šlechtěné rostliny, z kterých se mohou nezralé plody sklízet brzy po výsadbě. Připravují se obdobně jako zelené fazolové lusky, vyvážejí se dokonce i konzervované. Semena ze zralých plodů se praží a chutnají jako ořechy.\n\nZralá semena obsahují velké množství oleje (až 40 %) , který se po vylisování používá jednak pro kulinářské účely a kosmetiku, ale i v jemné mechanice, např. hodinářství. Olej prodávající se pod názvem \"Behen\" je nevysychavý. Zbytky po vylisování (pokrutiny) se používají jako krmivo nebo hnojivo.\n\nPrášek z rozdrcených semen nebo pokrutiny dokáže vyčistit kalnou vodu (0,2 g prášku pročistí 1 litr kalné vody). Ve vodě rozpustné proteiny ve funkci koagulantu dokážou vyvločkovat (flokuovat) vodní zákal, který usedne na dno nádoby. V některých oblastech okolo Nilu se takto voda před převařením tradičně upravuje.\n\nKvěty se konzumují vařené stejně jako listy. Kořeny mají palčivou chuť a používají se v omezeném množství jako náhražka křenu (označuje se jako \"horseradish tree\" či \"sahijana\"), obsahují nebezpečný alkaloid spirochin. Z kůry stromu se získává hrubé vlákno pro výrobu rohoží a provazů. Větve jsou oblíbeným krmivem pro domácí zvířata, hlavně velbloudy.\n\nV lidovém léčitelství má moringa olejodárná také široké využití, kořenů se používá při poruchách trávení, proti břišním a střevním parazitům i jako lék tlumící bolest, semena působí protizánětlivě i snižují horečku, listy jsou účinné proti kurdějím i osteomalacii.\n\n"}
{"id": "594127", "url": "https://cs.wikipedia.org/wiki?curid=594127", "title": "Chloumek (Mělník)", "text": "Chloumek (Mělník)\n\nChloumek je jednou ze základních sídelních jednotek Mělníka. Nachází se přibližně 3,5 kilometru severně od centra města. Na severní straně jej protíná borový les, ve kterém je umístěna střelnice, retranslační televizní věž a vysílací věž. Vede jím stezka pro cyklisty č. 203 směřující dále do Střednic.\n\nNa čedičové vyvýšenině nazvané Chloumeček (282 m n. m.) stojí kaple svatého Jana Nepomuckého v barokním stylu z roku 1752. K roku 2010 byla v osobním vlastnictví, žil zde akademický malíř Alexandr Oniščenko. Hřbitov vznikl v roce 1585, v jeho areálu sídlí kostel Nejsvětější Trojice, využívaný od 70. let 20. století jako smuteční síň.\n\nNa svažujícím se terénu směrem k železniční trati Lysá nad Labem – Ústí nad Labem je pěstována réva vinná a další plodiny.\n\n"}
{"id": "594128", "url": "https://cs.wikipedia.org/wiki?curid=594128", "title": "Garrett Hardin", "text": "Garrett Hardin\n\nGarrett James Hardin (21. dubna 1915 – 14. září 2003) byl významný americký ekolog. Patřil mezi ty vědce, kteří varují před nebezpečím přemnožení lidstva a propagoval politiku kontroly populace.\n\nHardin vystudoval v roce 1936 zoologii na University of Chicago. V roce 1941 obdržel titul Ph.D. na Stanfordově univerzitě. Posléze pracoval pro Carnegie Institution for Science a získal profesuru na University of California, Santa Barbara.\n\nJeho nejznámější dílo je esej Tragédie obecní pastviny, kterou publikoval v časopise Science v roce 1968. Nastiňuje v ní situaci, v níž více jedinců, kteří jednají nezávisle ve vlastním zájmu, v konečném důsledku poškozuje společné omezené zdroje, což není v zájmu žádného z nich.\n\nHardin podepsal prohlášení vědců Mainstream Science on Intelligence. Vystupoval na podporu kontroly populace a proti imigraci a multikulturalismu. Jeho postoj k interrupcím a kreacionismu byl důvodem kritiky ze strany náboženské pravice, naopak za své texty o otázkách sociobiologie, rasových rozdílů, imigrace a multikulturalismu byl kritizován ze strany kulturní levice.\n\nVe věku 88 let spáchal jako vážně nemocný se svou 81letou, též vážně nemocnou, manželkou společnou sebevraždu.\n\n\n"}
{"id": "594131", "url": "https://cs.wikipedia.org/wiki?curid=594131", "title": "Patiš", "text": "Patiš\n\nPatiš ( פַּטִּישׁ, doslova „\"Kladivo\"“, v oficiálním přepisu do angličtiny Pattish, přepisováno též Patish) je vesnice typu mošav v Izraeli, v Jižním distriktu, v Oblastní radě Merchavim.\n\nLeží v nadmořské výšce 98 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila částečně charakter pouštní krajiny. Jde o zemědělsky obdělávaný pás navazující na pobřežní nížinu. Podél severního okraje mošavu protéká vádí Nachal Patiš.\n\nObec se nachází 23 kilometrů od břehu Středozemního moře, cca 85 kilometrů jihojihozápadně od centra Tel Avivu, cca 81 kilometrů jihozápadně od historického jádra Jeruzalému a 23 kilometrů severozápadně od města Beerševa. Patiš obývají Židé, přičemž osídlení v tomto regionu je etnicky převážně židovské.\n\nPatiš je na dopravní síť napojen pomocí lokální silnice 241.\n\nPatiš byl založen v roce 1950. Zakladateli byli Židé z Kurdistánu. Pojmenován je podle staršího místního názvu \"Chirbet Patiš\". Zpočátku byl život v obci poznamenán odelhlostí a blízkou polohou k pásmu Gazy, odkud pronikali často do Izraele palestinští ozbrojenci. Obyvatelé mošavu museli v noci držet stráže. V březnu 1955 pronikli do osady dva Palestinci z Gazy a během právě probíhajícího svatebního obřadu zaútočili na obyvatele střelnými zbraněmi. Jeden člověk byl zabit a 22 jich bylo zraněno.\n\nMístní ekonomika je založena na zemědělství (pěstování polních plodin a zeleniny, sadovnictví, chov dobytka a drůbeže). Jde o jeden z větších izraelských mošavů se 106 rodinnými farmami. V obci je k dispozici obchod se smíšeným zbožím, zdravotní středisko, synagoga, mikve, sportovní areály, mateřská škola a společenské centrum. Správní území vesnice měří 4 000 dunamů (4 kilometry čtvereční).\n\nObyvatelstvo mošavu je smíšené, tedy sestávajících ze sekulárních i nábožensky orientovaných lidí. Podle údajů z roku 2014 tvořili naprostou většinu obyvatel v Patiš Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 829 lidí. Během roku 2014 populace stoupla o 3,5 %.\n\n\n"}
{"id": "594140", "url": "https://cs.wikipedia.org/wiki?curid=594140", "title": "Maslul", "text": "Maslul\n\nMaslul ( מַסְלוּל, v oficiálním přepisu do angličtiny Maslul) je vesnice typu mošav v Izraeli, v Jižním distriktu, v Oblastní radě Merchavim.\n\nLeží v nadmořské výšce 111 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila částečně charakter pouštní krajiny. Jde o zemědělsky obdělávaný pás navazující na pobřežní nížinu. Podél severního okraje mošavu protéká vádí Nachal Patiš.\n\nObec se nachází 24 kilometrů od břehu Středozemního moře, cca 85 kilometrů jihojihozápadně od centra Tel Avivu, cca 80 kilometrů jihozápadně od historického jádra Jeruzalému a 20 kilometrů severozápadně od města Beerševa. Nachází se na západním okraji města Ofakim. Maslul obývají Židé, přičemž osídlení v tomto regionu je etnicky převážně židovské.\n\nMaslul je na dopravní síť napojen pomocí lokální silnice 241.\n\nMaslul byl založen v roce 1950. Podle jiného zdroje roku 1951. Zakladateli byli Židé z Íránu, které později doplnili i další osadníci. Pojmenován je podle biblického citátu z Knihy Izajáš 35,8: „\"Bude tam silnice a cesta a ta se bude nazývat cestou svatou. Nebude se po ní ubírat nečistý, bude jen pro lid Boží . Kdo půjde po této cestě, nezbloudí, i kdyby to byli pošetilci\"“\n\nMístní ekonomika je založena na zemědělství (pěstování květin a citrusů, sadařství). Funguje tu 88 rodinných hospodářství. V obci je k dispozici obchod se smíšeným zbožím, synagoga, mikve, sportovní areály, mateřská škola a společenské centrum. Správní území vesnice měří 8 000 dunamů (8 kilometrů čtverečních). Plánuje se stavební expanze. Prodáno bylo 67 stavebních parcel pro soukromé zájemce. Celkem je povoleno rozšíření obce o 105 stavebních míst.\n\nObyvatelstvo mošavu je smíšené, tedy sestávajících ze sekulárních i nábožensky orientovaných lidí. Podle údajů z roku 2014 tvořili naprostou většinu obyvatel v Maslul Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě výrazně rostoucí populací. K 31. prosinci 2014 zde žilo 866 lidí. Během roku 2014 populace stoupla o 19,1 %.\n\n\n"}
{"id": "594141", "url": "https://cs.wikipedia.org/wiki?curid=594141", "title": "Inga Abitovová", "text": "Inga Abitovová\n\nInga Eduardovna Abitovová ( ; * 6. března 1982, Novokujbyševsk, Samarská oblast) je ruská atletka, běžkyně, která se věnuje dlouhým tratím.\n\nK jejím největším úspěchům patří titul mistryně Evropy v běhu na 10 000 metrů, který vybojovala v roce 2006 v Göteborgu. O čtyři roky později získala na stejné trati na evropském šampionátu v Barceloně stříbro. Na Mistrovství světa v atletice 2007 v Ósace závod dokončila na 12. místě. V roce 2008 reprezentovala na letních olympijských hrách v Pekingu, kde doběhla na 6. místě.\n\nVěnuje se také maratonu. V roce 2005 se stala v čase 2.38:20 vítězkou bělehradského maratonu a v roce 2009 zvítězila na prvním ročníku maratonu v Yokohamě. V roce 2010 doběhla druhá na londýnském maratonu v novém osobním rekordu 2.22:19. O 19 sekund byla rychlejší jen Lilija Šobuchovová.\n\nV listopadu roku 2012 ji národní atletický svaz kvůli dopingu potrestal dvouletým zákazem startů. V jejím biologickém pasu byly abnormální hodnoty hematokritu. Zároveň byla zpětně diskvalifikována ze všech závodů, kterých se zúčastnila v období od 10. října 2009 do 11. října 2012.\n\n"}
{"id": "594142", "url": "https://cs.wikipedia.org/wiki?curid=594142", "title": "Ranen", "text": "Ranen\n\nRanen ( רנן‎, v oficiálním přepisu do angličtiny Rannen) je vesnice typu mošav v Izraeli, v Jižním distriktu, v Oblastní radě Merchavim.\n\nLeží v nadmořské výšce 107 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila částečně charakter pouštní krajiny. Jde o zemědělsky obdělávaný pás navazující na pobřežní nížinu. Podél severního okraje mošavu protéká vádí Nachal Patiš.\n\nObec se nachází 24 kilometrů od břehu Středozemního moře, cca 84 kilometrů jihojihozápadně od centra Tel Avivu, cca 78 kilometrů jihozápadně od historického jádra Jeruzalému a 20 kilometrů severozápadně od města Beerševa. Nachází se na severozápadním okraji města Ofakim. Ranen obývají Židé, přičemž osídlení v tomto regionu je etnicky převážně židovské.\n\nRanen je na dopravní síť napojen pomocí lokální silnice 241.\n\nRanen byl založen v roce 1950. Zakladateli byli Židé z Jemenu, kteří zde zřídili vesnici pod jménem Bitcha. V roce 1951 se tito prvotní osadníci přestěhovali o několik kilometrů k východu, kde pak zbudovali dodnes existující osadu Bitcha. Uprázdněná původní lokalita byla roku 1951 obydlena karaitskými Židy z Egypta, kteří předtím pobývali v Ašdodu a Ramle a kteří zde vytvořenou osadu nazvali Ranen. Mošav je pojmenován podle biblického citátu z Knihy Izajáš 35,2: „\"Bujně rozkvete, radostně bude jásat a plesat. Bude jí dána sláva Libanónu, nádhera Karmelu a Šáronu. Ty uzří slávu Hospodinovu, nádheru našeho Boha.\"“\n\nMístní ekonomika je založena na zemědělství (pěstování květin a zeleniny ve skleníkách, chov drůbeže) a na turistickém ruchu využívajícím karaitské tradice. V obci je k dispozici obchod se smíšeným zbožím, synagoga, knihovna, zdravotní středisko, sportovní areály, zařízení předškolní péče o děti a společenské centrum. Správní území vesnice měří 5 000 dunamů (5 kilometrů čtverečních). Plánuje se stavební expanze. Prodáno bylo 80 stavebních parcel pro soukromé zájemce, z toho 40 již bylo zastavěno.\n\nObyvatelstvo mošavu je smíšené, tedy sestávajících ze sekulárních i nábožensky orientovaných lidí. Podle údajů z roku 2014 tvořili naprostou většinu obyvatel v Ranen Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 576 lidí. Během roku 2014 populace stoupla o 4,3 %.\n\n\n"}
{"id": "594144", "url": "https://cs.wikipedia.org/wiki?curid=594144", "title": "Ioannis Malokinis", "text": "Ioannis Malokinis\n\nIoannis Malokinis (řecky Ιωάννης Μαλοκίνης, 1880, Pireus, Attika – 1942) byl řecký plavec, účastník prvních novodobých olympijských her v Athénách v roce 1896, olympijský vítěz.\n\nSloužil jako poddůstojník na lodi Hydra, soutěžil v závodě na 100 metrů volným stylem, který byl určen výhradně pro řecké námořníky. Závod, kterého se zúčastnili pouze tři plavci z původních jedenácti přihlášených, jejichž válečné lodě kotvily v Pireu, vyhrál v čase 2:20,4. Tento čas byl téměř o minutu pomalejší než čas 1:22.2, který měl vítěz otevřeného závodu na 100 m volným stylem, Alfréd Hajós. Ve svých 16 letech se tak stal nejmladším olympijským vítězem.\n\n"}
{"id": "594155", "url": "https://cs.wikipedia.org/wiki?curid=594155", "title": "Richard Kearney", "text": "Richard Kearney\n\nRichard Kearney (* 8. prosince 1954, Cork) je irský filosof, spisovatel a vysokoškolský pedagog. Jako profesor přednáší na Boston College, dříve působil na University College Dublin, Sorbonně a nicejské univerzitě.\n\nV roce 1972 ukončil střední školu v benediktínském klášteře Glenstalského opatství. Na dublinské univerzitě získal bakalářský titul (B.A., 1975) z filosofie. Během studií spolu s kolegy založil časopis \"Crane Bag\". Magisterskou hodnost v oboru filosofie získal na McGillově univerzitě u kanadského myslitele Charlese Taylora a postgraduální hodnost Ph.D. na Université de Paris X - Nanterre u filosofa Paula Ricœura. Byl také činný v anglických, irských a francouzských periodikách a médiích, účastnil se se řady televizních a rozhlasových debat na literární a filosofická témata.\n\nOdborně se zaměřuje na narativní imaginaci, hermeneutiku a fenomenologii. Mezi hlavní práce patří \"The Wake of the Imagination, On Stories, Poetics of Imagining\" a \"Debates in Continental Philosophy\".\n\nJe zakladatelem uměleckého multimediálního projektu \"Hosting the Stranger\".\n\nK roku 2010 je autorem více než dvaceti knih o evropské filosofii a literatuře, včetně dvou románů a sbírky poezie, a mnoha dalších prací. Působil jako člen umělecké rady Irska, na dublinské univerzitě (UCD) byl předsedou Irské filmové školy.\n\n\n"}
