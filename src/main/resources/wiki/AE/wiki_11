{"id": "575170", "url": "https://cs.wikipedia.org/wiki?curid=575170", "title": "Jaromír Tůma", "text": "Jaromír Tůma\n\nJaromír Tůma (* 26. dubna 1946 Mělník) je český hudební publicista, dramaturg a moderátor. \nPo absolvování mělnického gymnázia roku 1964 pokračoval studiem ekonomiky zahraničního obchodu na Vysoké škole ekonomické v Praze, ze které odešel ve 4. ročníku v roce 1968. Část obsahu diplomové práce na téma \"Hit-Parades, charts, žebříčky\" přesto uveřejnil ve sborníku \"Taneční hudba a jazz 1968–69\" (Praha, s. 162–175). \n\nOd roku 1965 se zaměřuje na publicistiku, působil v časopisech \"Melodie\", později \"Mladý svět\" (stránka Echo), jako dramaturg spolupracoval na pražských beatových festivalech, uváděl pořady v Československém rozhlase i televizi a působil v Supraphonu. Na singlech se objevoval také v pozici rapera a do roku 1991 pracoval jako diskžokej. \nV letech 1991–1993 zastával post šéfredaktora časopisu \"Melodie\", od září 1993 pak šéfdramaturga hudebních pořadů na TV Nova, v letech 1995–2002 byl zaměstnán v české mutaci \"Playboye\", poté přispíval do různých periodik, mimo jiné byl redaktorem TEP regionu. V současné době moderuje pořad Větrník na Radiu Beat. Od roku 2017 byl editorem almanachu Rock History, za kterým stojí stejný vydavatel, jako za časopisem Rock & All.\n\nJeho bratr je lékař, profesor Stanislav Tůma, působící na 2. lékařské fakultě Univerzity Karlovy.\n\n"}
{"id": "575172", "url": "https://cs.wikipedia.org/wiki?curid=575172", "title": "Adresní prostor", "text": "Adresní prostor\n\nAdresní prostor je v informatice označení pro souvislý rozsah fyzických nebo virtuálních adres, adresou síťového uzlu, periferního zařízení, sektoru pevného disku nebo jiným fyzickým či logickým zařízením. V Internetu spravuje adresní prostor IP adres organizace IANA, která je přiděluje po blocích (menších adresních prostorech) ISP a ti je dále přidělují svým zákazníkům (resp. počítačům připojených do Internetu).\n\nAdresní prostor je tvořen sadou jedinečných identifikátorů, díky kterým nemůže dojít k záměně jednotlivých adres. Například pro adresní prostor fyzických osob by se takový \"adresní prostor\" skládal ze sady míst, například čtvrť, ulice, obec a stát. Identifikátory adresy mohou být podobné, ale dokud se neshodují všechny (například ulice, město a stát), pak ukazují na jiné místo v adresním prostoru. Jako příklad lze uvést adresu „náměstí Míru, číslo popisné 100“, kterou však nalezneme v různých městech. Nebo třeba i v městech se stejným názvem, ale v různých státech. Jako příklad adresního prostoru v počítačové branži lze uvést URL adresy, u kterých soubor s určitým názvem (například codice_1) může existovat na mnoha internetových doménách.\n\nTypické příklady adresních prostorů:\n\nIdentifikátory z jednoho adresního prostoru jsou, obecně vzato, fyzicky umístěny jinde, než identifikátory z jiného adresního prostoru. Například „dům 27 na Václavském náměstí v Praze“ je úplně jiný, než jakýkoli (nejen č. p. 27) dům na jiném „Václavském náměstí“.\n\nObčas ale dochází k vzájemnému překrývání adresních prostorů (stejné fyzické identifikátory existují v obou prostorech). Nejsou-li adresní prostory správně umístěny, je nutné provádět překlad adres. Například v případě překladu z virtuálních paměťových adres na fyzické dochází k překladu z virtuálního adresního prostoru do fyzického. Jedna fyzická adresa a jedna či více různých adres virtuálních pak ukazují na stejný bajt RAM.\n\nNejeden programátor upřednostňuje ploché rozložení paměti ( ), což je model adresace, při kterém není rozlišován prostor pro strojový kód, data a virtuální pamětí. Jinak řečeno, číselně shodné ukazatele odkazují vždy na jeden a ten samý bajt RAM ve všech třech adresních prostorech.\n\nMnohé rané počítače ovšem ploché rozložení paměti nepodporovaly. Například stroje založené na harvardské architektuře vyžadovaly, aby úložiště strojového kódu bylo fyzicky oddělené od úložiště dat.\n\nDnešní moderní digitální signálové procesory (jako například Motorola 56000) mají tři oddělená úložiště – pro strojový kód ( ), společné úložiště ( ) a úložiště dat ( ). Některé z běžných instrukcí získávají data ze všech tří úložišť zároveň – menší počet úložišť (i kdyby tato v součtu byla o shodné velikosti) by výrazně zpomalila běh těchto instrukcí.\n\nPrvní počítače založené na architektuře x86 přistupovaly k adrese s využitím dvou čísel: segmentu paměti a offsetu (posunu od začátku) v daném segmentu. S některými segmenty bylo automaticky nakládáno jako se \"segmenty kódu\" – tyto pak byly vyhrazeny pro instrukce programu. Jiné byly nazývány \"segmenty zásobníku\", další pak \"datovými segmenty\". Ačkoli účel těchto segmentů byl různý, jejich rozdílné použití nebylo pomocí ochrany paměti chráněno a vyžadováno.\n\nPloché rozložení paměti je dnes preferovaným řešením pro mnoho programátorů. Začátky segmentů jsou nastaveny na nulu (první bajt virtuální paměti) a pro adresaci se používají pouze offsety (posunutí, indexy od začátku paměti). Ochranu pak v moderních operačních systémech, zejména na architektuře x86, zajišťuje technika stránkování paměti.\n"}
{"id": "575174", "url": "https://cs.wikipedia.org/wiki?curid=575174", "title": "Porer", "text": "Porer\n\nPorer je asi 80 m dlouhý ostrůvek v Jaderském moři ležící jižně od poloostrova Istrie, asi 2,5 km od jejího pobřeží. Ostrůvek je územní součástí Chorvatska. Je nejjižnějším bodem Istrijské župy.\n\nNa ostrůvku je kamenný maják postavený v roce 1833, vysoký 34 m. Jeho přízemí lze pronajmout.\n\nHlavní světlo majáku je viditelné do vzdálenosti 25 námořních mil směrem do moře. V případě mlhy maják vydává zvukový signál každých 42s. Na majáku je také druhé záložní světlo, které nahrazuje maják na mělčině Albanež, která leží přibližně 2 km od Poreru. Viditelnost záložního světla je 7-11 námořních mil.\n\nKvůli silným mořským proudům, které při silném větru dosahují rychlosti až tří uzlů, se nedoporučuje v okolí plavat.\n\n"}
{"id": "575176", "url": "https://cs.wikipedia.org/wiki?curid=575176", "title": "Veronika Khek Kubařová", "text": "Veronika Khek Kubařová\n\nVeronika Khek Kubařová (* 1. června 1987 Rakovník) je česká herečka, členka souboru Dejvického divadla a vítězka 10. řady StarDance.\n\nVystudovala herectví na Pražské konzervatoři. Jedním z absolventských představení v Divadle Konzervatoře byla \"Kytice\" Jiřího Suchého, díky které získala možnost hrát v divadle Semafor. Po absolvování konzervatoře se ale její stálou scénou stalo Městské divadlo v Mladé Boleslavi, v Semaforu však stále hostuje. Ve filmu debutovala rolí Darji v \"Rafťácích\" (2006), krátce předtím již ale hrála v televizní inscenaci \"Stříbrná vůně mrazu\" (2005). Od 1. ledna 2015 je členkou souboru Dejvického divadla. V roce 2019 se zúčastnila 10. řady taneční soutěže \"StarDance …když hvězdy tančí,\" kterou vyhrála. Jejím tanečním partnerem byl Dominik Vodička.\n\nV červenci 2015 se provdala za divadelního režiséra Pavla Kheka.\n\n\n\n\n\n\nPředstavení se hrála v Žižkovském divadle Járy Cimrmana, pouze \"Hodina mezi psem a vlkem\" se hrála v Divadle Na Prádle.\n\n\n\n\n\n\n\n\n"}
{"id": "575179", "url": "https://cs.wikipedia.org/wiki?curid=575179", "title": "Slovák (noviny)", "text": "Slovák (noviny)\n\nSlovák byl ústřední tiskový orgán Hlinkovy slovenské lidové strany. Vycházel od 16. ledna 1919 do 1. dubna 1945 nejprve v Ružomberku, od února 1920 v Bratislavě. V letech 1928–1931 měl přílohu pro ženy, která se nazývala \"Slovenka\", v letech 1931–1933 přílohu \"Ohlas\", věnovanou Krajinskému spolku štátnych a verejných zamestnancov, v letech 1942–1943 \"Našim deťom\" (česky:\"Našim dětem\"). Ze sazby deníku byl sestavován i stejnojmenný týdeník \"Slovák\". Náklad deníku dosahoval v období první Československé republiky 6-8 tisíc výtisků, v době samostatného Slovenska 25-30 tisíc. Náklad týdeníku činil 15 tisíc výtisků. Ve vedení redakce působili vedoucí politici a publicisté HSĽS jako Karol Sidor, Vojtech Tuka, A. Haas, Jozef Sivák, Ignác Grebáč-Orlov a jiní.\n"}
{"id": "575181", "url": "https://cs.wikipedia.org/wiki?curid=575181", "title": "Online syndikace", "text": "Online syndikace\n\nOnline syndikace (nebo také webová syndikace nebo syndikace obsahu) znamená opětovné dodávání aktuálních informací, které obsahuje internet (weby, portály, blogy, atd.). Online syndikace do jisté míry změnila uživatelské chování na internetu. Uživatelé si již nevyhledávají informace přímo na webovém portálu, ale hledají kvalitní zdroje informací. Ze zdrojů \"putují\" informace směrem k uživateli, ať už přímo do jejich čteček nebo do agregačních webů. Data tedy nejsou pouze staticky umístěna na jediném místě.\n\nNejběžnějším příkladem jsou zde zpravodajské portály, které poskytují k syndikaci částečný obsah zpráv svým čtenářům a tak je informují o aktuálně vydaných článcích. Syndikace je tedy způsob jak šířit velké množství informací internetem směrem k uživatelům.\n\nPočáteční idea online syndikace obsahu webů byla jednoduchá. Předložit uživatelům na jediném místě aktuální obsah portálů, které budou navrženy tak, aby sdílely své souhrnné zprávy všem uživatelům.\n\nTouto myšlenkou se od roku 1995 zabývaly počítačové společnosti a to např. Apple mezi lety 1995-1997 s technologií MCF (Meta Content Framework) nebo Microsoft okolo roku 1997 s CDF (Channel Definition Format). Ani jeden z těchto projektů se nedočkal většího rozšíření především proto, že formáty byly implementovány pouze nad jednou službou, a tak v nich potenciální uživatelé neviděli velké využití.\n\nFirma Netscape se v roce 1997 inspirovala myšlenkou projektu MCF a začala vyvíjet svůj online syndikační formát. Jejich snaha vyústila v roce 1999 vyvinutím formátu RSS, který umožňoval vydavatelům webového obsahu zveřejňovat své novinky a obsah webů v RSS zdrojích, a zároveň uživatelům tyto zdroje pravidelně kontrolovat.\n\nZa velmi důležitý zlom v používání a rozšíření technologie syndikace obsahu lze považovat komerční využití RSS formátu softwarovou firmou UserLand, která vyvinula jeden z prvních webových produktů postavených na RSS nezávisle na firmě Netscape.\n\nPo restrukturalizaci Netscape v roce 2001 ztratila firma zájem o formát RSS a opustil vývoj jeho další verze, ale i tak se již syndikace stala široce používanou technologií internetu.\n\nRSS a Atom jsou nejpoužívanější a nejznámější formáty pro syndikaci obsahu webů. Tyto formáty jsou definovány značkovacím jazykem XML. Hlavní vlastností XML jazyka je rozšiřitelnost, která umožňuje uživateli definovat vlastní typy značek a tak vytvářet strukturu dat. V současnosti je XML jazyk označován za jeden z nejpoužívanějších jazyků pro výměnu strukturovaných informací. Je to také způsobeno tím, že data při přenosu nepotřebují žádnou konverzi.\n\n"}
{"id": "575185", "url": "https://cs.wikipedia.org/wiki?curid=575185", "title": "Kamenjak", "text": "Kamenjak\n\nMys Kamenjak (chorvatsky \"Rt Kamenjak\") je nejjižnější bod poloostrova Istrie.\n\nMys Kamenjak se nachází na stejnojmenném poloostrově dlouhém 9,5 km, šířka se pohybuje od 400 do 1600 m. Jeho velmi členité pobřeží je dlouhé okolo 30 km. Nejbližším sídlem je Premantura.\n\nPoloostrov je od roku 1966 chráněnou krajinnou oblastí. V oblasti žije více než 550 různých druhů rostlin, z nichž vynikají zvláště orchideje, mezi nimiž je i pět endemických druhů.\n\nDo oblasti je povolen vstup, za poplatek je povolen vjezd automobilem.\n\n"}
{"id": "575186", "url": "https://cs.wikipedia.org/wiki?curid=575186", "title": "Johann Friedrich Böhmer", "text": "Johann Friedrich Böhmer\n\nJohann Friedrich Böhmer (22. dubna 1795 ve Frankfurtu nad Mohanem – 22. října 1863 tamtéž) byl německý historik.\n\nStudoval právo v Heidelbergu a Göttingenu, odkud odešel v roce 1813 aniž by studium dokončil. Po smrti otce cestoval do Itálie, kde se seznámil s nazarenisty a pod jejichž vlivem studoval staré umění. 1822 se vrátil do Frankfurtu a získal zaměstnání v Städelu. V roce 1823 se seznámil s Karlem vom Stein, který ho přiměl vstoupit do projektu okolo edice Monumenta Germaniae Historica. Od roku 1825 pracoval jako archivář a od roku 1830 jako knihovník ve Frankfurtu. Z jeho edičního díla zaměřující se na diplomatickou produkci se vedle Monument vyprofilovala vlastně samostatná edice Regesta imperii.\n\n\n"}
{"id": "575189", "url": "https://cs.wikipedia.org/wiki?curid=575189", "title": "Gulf News", "text": "Gulf News\n\nGulf News (v překladu \"Zprávy (perského) zálivu\") jsou noviny v angličtině vydávané v Dubaji ve Spojených arabských emirátech. Byly založeny 30. září 1978 a koncem roku 2009 si své čtenáře nacházelo denně zhruba 117 tisíc výtisků.\n\nDeník je dnes distribuován také v dalších zemích Rady pro spolupráci arabských států v Zálivu, v Bahrajnu od září 1987, v Ománu od dubna 1989, v Saúdské Arábii od března 1989 a v Kataru od dubna 1989. Od srpna 1988 jsou distribuovány také v Pákistánu.\n\n"}
{"id": "575191", "url": "https://cs.wikipedia.org/wiki?curid=575191", "title": "Rezoluce Rady bezpečnosti OSN č. 1929", "text": "Rezoluce Rady bezpečnosti OSN č. 1929\n\nRezoluce Rady bezpečnosti OSN č. 1929 byla přijata 9. června 2010 a jejím tématem je Írán a nešíření jaderných zbraní. Rada bezpečnosti vzala na vědomí, že Írán nesplnil podmínky předchozích rezolucí ohledně svého jaderného programu, a rozhodla se na něj uvalit další sankce.\n\nPro přijetí rezoluce hlasovalo 12 členů, z toho pět stálých Čínská lidová republika, Francie, Rusko, Spojené státy americké a Spojené království a sedm nestálých Rakousko, Bosna a Hercegovina, Gabon, Japonsko, Mexiko, Nigérie a Uganda, proti byla Brazílie a Turecko; Libanon se zdržel.\n"}
{"id": "575192", "url": "https://cs.wikipedia.org/wiki?curid=575192", "title": "SWLABR", "text": "SWLABR\n\n„SWLABR“ je skladba britské skupiny Cream z alba \"Disraeli Gears\" vydaného v prosinci roku 1967. Později byla tato skladba vydána na B straně singlu „Sunshine of Your Love“ a na mnoha dalších kompilacích. Text písně napsal Pete Brown a hudbu složil Jack Bruce.\n\nNázev písně „SWLABR“ je v podstatě zkratkou slov \"She Was Like A Bearded Rainbow\".\n"}
{"id": "575197", "url": "https://cs.wikipedia.org/wiki?curid=575197", "title": "Boll (jednotka)", "text": "Boll (jednotka)\n\nBoll je stará univerzální jednotka hmotnosti, objemu a délky pro přízi používaná ve Velké Británii a některých dalších zemích. Nazývala se též bole či bundle.\n\npro délku:\n\npro hmotnost:\n\npro objem:\n\n"}
{"id": "575199", "url": "https://cs.wikipedia.org/wiki?curid=575199", "title": "Bolt (jednotka)", "text": "Bolt (jednotka)\n\nBolt je stará jednotka délky používaná ve Švédsku a Finsku. Nazývala se též lärft.\n\n\n"}
{"id": "575208", "url": "https://cs.wikipedia.org/wiki?curid=575208", "title": "E-40", "text": "E-40\n\nEarl Stevens (* 15. listopad 1967, Vallejo, Kalifornie), spíše známý jako E-40, je americký rapper a zakladatel hudebního labelu \"Sick Wid It Records\". Také je členem skupiny \"The Click\". Svou hudbou reprezentuje oblast kolem San Francisca, zvanou \"Bay Area\", kde je považován za průkopníka hip-hopu. Také je považován za průkopníka hip-hopového slangu, který rozepsal ve svém slovníku \"Book of Slang \". Jeho nejúspěšnějšími alby jsou \"In a Major Way\" (1995) a \"My Ghetto Report Card\" (2006). Největšími hity pak písně \"Things'll Never Change (ft. Bo-Roc)\" a \"U and Dat (ft. T-Pain a Kandi Girl)\".\n\nNarodil se v Kalifornii v roce 1967. Po úspěchu v hudební soutěži na černošské univerzitě v Louisianě se vrátil do \"Bay Area\", aby zde založil hudební skupinu \"MVP\" (Most Valuable Players), kterou s ním tvořili jeho bratranec \"B-Legit\" a bratr \"D-Shot\". Později se k nim přidala i jeho sestra \"Suga T\", a tak vznikla skupina \"The Click\".\n\nRoku 1991 vydal svůj debut - EP - \"Mr. Flamboyant\", na svém nezávislém labelu \"Sick Wid It Records\". První plnohodnotné album vydal o rok později a neslo název \"Federal\". Dalšího roku se připomenul s novým EP nazvaným \"The Mail Man\", po jehož úspěchu získal smlouvu u \"Jive Records\". Tam v roce 1995 debutoval svým, co do prodeje nejúspěšnějším, albem \"In a Major Way\", které se stalo platinovým. U \"Jive Records\" následně vydal dalších šest alb, než roku 2004 odešel z labelu.\n\nRoku 2005 získal smlouvu u \"Warner Bros. / BME Records\", kde následně vydal dvě alba - úspěšné \"My Ghetto Report Card\" (2006) a méně úspěšné \"The Ball Street Journal\" (2008). Druhým albem mu skončila smlouva u \"Warner Bros.\".\n\nV roce 2010 vydal na nezávislém labelu \"Heavy on the Grind Ent.\" dvojalbum \"Revenue Retrievin': Day/Night Shift\", tento zatím jeho poslední počin příliš úspěchu nezaznamenal.\n\nVlastní značku likéru \"Cognac Landy\". Také investoval do jednoho obchodu řetězce \"Fatburger\" a do nočního klubu \"Ambassador's Lounge\", oba podniky jsou však již uzavřeny. Nyní zvažuje investování do restaurace řetězce \"Wingstop Restaurants Inc.\".\n\n\n\n\n\n\n"}
{"id": "575210", "url": "https://cs.wikipedia.org/wiki?curid=575210", "title": "Volby do Senátu Parlamentu České republiky 2010", "text": "Volby do Senátu Parlamentu České republiky 2010\n\nŘádné volby do Senátu Parlamentu České republiky v roce 2010 (do 27 z 81 volebních obvodů) se uskutečnily v říjnu v termínu, který vyhlásil prezident republiky. První kolo se konalo 15. a 16. října spolu s obecními volbami, účast v něm byla 44,59 %. Žádný z kandidátů nebyl zvolen v prvním kole, tedy nezískal nadpoloviční většinu hlasů. Druhé kolo proběhlo o týden později 22. a 23. října.\n\nO 27 mandátů se ucházelo 227 kandidátů. Kandidátní listiny podalo 20 volebních stran, z toho pouze 3 ve všech 27 obvodech.\n\nVolí se ve volebních obvodech s čísly 3n+1, tedy ve volebních obvodech:\n\n"}
{"id": "575217", "url": "https://cs.wikipedia.org/wiki?curid=575217", "title": "Torquato Accetto", "text": "Torquato Accetto\n\nTorquato Accetto (1590/98 – 1640) byl italský básník, spisovatel a politický filosof 17. století.\n\nPravděpodobně se narodil v Trani a patřil do okruhu neapolského mecenáše markýzaGiovanniho Battisty Mansa, prvního životopisce Torquata Tassa a zakladatele \"Akademie zahálčivých\" (\"Accademia degli Oziosi\"). Je autorem různých moralistních poesií, ale především traktátu \"„O počestné přetvářce“\" (1641), v němž přetvářku staví do vztahu k počestnému životu jako umění zachovat pravdu ve svém nitru. \n\n\n\n"}
{"id": "575219", "url": "https://cs.wikipedia.org/wiki?curid=575219", "title": "Luisa Hannoverská", "text": "Luisa Hannoverská\n\nLuisa Hannoverská (: \"Louise of Great Britain\"; 7. prosince 1724, Londýn – 19. prosince 1751, Kodaň) byla britská princezna a jako manželka dánského krále Frederika V. v letech 1746–1751 dánská a norská královna.\n\nLuisa se narodila 7. prosince 1724 v Leicester House v Londýně jako nejmladší z osmi dětí budoucího krále Jiřího II. a jeho manželky Karoliny z Ansbachu, v té době prince a princezny z Walesu. Pokřtěná byla 22. prosince. Když jí bylo dva a půl roku, nastoupil její otec na britský trůn.\n\n10. listopadu roku 1743 se Luisa v Hannoveru provdala za dánského korunního prince Frederika (1723–1766), pozdějšího krále Frederika V. Oficiální obřad se uskutečnil o měsíc později v Altoně (11. prosince). Společně se svým manželem nastoupila 6. srpna 1746 na dánský a norský trůn.\n\nInteligentní a laskavá královna měla na svého muže dobrý vliv a velmi pozitivně ho inspirovala i ve věcech vlády, což se silně projevilo především ve vztahu k vědě a umění. Zajímala se o hudbu, tanec a divadlo; královský dvůr získal zcela jinou, volnější a lehkomyslnější podobu na rozdíl od striktně náboženského charakteru za vlády jejího tchána Kristiána VI. V roce 1747 např. angažovala pro divadlo královského dvora soubor italské opery Pietra Mignotiho.\n\nNa rozdíl od své předchůdkyně (Žofie Magdaleny Braniborské) se Luisa učila dánštině a zveřejnila rozhodnutí vychovávat své děti v tomto jazyku; to i její pozitivní vlastnosti jí získaly velkou popularitu mezi jejími poddanými.\n\nTrpěla nicméně prostopášným charakterem a chováním svého manžela, uchýlila se k péči o své děti a k charitativní činnosti. Po její předčasné smrti byla její památka stále jasná a oslavovaná (to byl posléze velký hendikep pro další dánskou královnu z hannoverské dynastie, Karolinu Matyldu Hannoverskou).\n\nZ manželství vzešlo pět potomků, z nichž čtyři se dožili dospělosti.\n\nDánskou královnou byla Luisa pouhých pět let. 19. prosince 1751, nedlouho po svých 27. narozeninách, v průběhu svého šestého těhotenství nečekaně v paláci Christiansborg v Kodani zemřela (příčinou smrti byly komplikace po potratu) a byla pochována v katedrále v Roskilde, místě posledního odpočinku dánských králů. Její malé děti zůstaly v péči její starší sestry Marie Hannoverské, provdané lankraběnky Hesensko-kasselské, jež se přestěhovala z Hessenska do Dánska.\n\n"}
{"id": "575223", "url": "https://cs.wikipedia.org/wiki?curid=575223", "title": "Rychlostní silnice ve Slovinsku", "text": "Rychlostní silnice ve Slovinsku\n\nRychlostní silnice ve Slovinsku jsou označovány písmenem H, což souvisí se slovinským pojmenováním – \"\". Maximální povolená rychlost na rychlostních silnicích je 100 km/hod. V roce 1994 byla síť převedena na \"Společnost pro dálnice v Republice Slovinsko\" (, DARS), která dnes spravuje 592 kilometrů dálnic a 160 kilometrů rychlostních silnic.\n\nRychlostní silnice jsou zpoplatněné stejně jako dálnice (dálniční známka, elektronické mýto).\n\n\n"}
{"id": "575226", "url": "https://cs.wikipedia.org/wiki?curid=575226", "title": "Kerem be-Javne", "text": "Kerem be-Javne\n\nKerem be-Javne ( כרם ביבנה, doslova „\"Vinice Javne\"“, v oficiálním přepisu do angličtiny Kerem Yavne (Yeshiva)) je obec a školský komplex v Izraeli, v Centrálním distriktu, v Oblastní radě Chevel Javne.\n\nLeží v nadmořské výšce 50 metrů v hustě osídlené a zemědělsky intenzivně využívané pobřežní nížině.\n\nObec se nachází 7 kilometrů od břehu Středozemního moře, cca 29 kilometrů jihojihozápadně od centra Tel Avivu, cca 48 kilometrů západně od historického jádra Jeruzalému a 5 kilometrů severovýchodně od přístavního města Ašdod. Kerem be-Javne obývají Židé, přičemž osídlení v tomto regionu je etnicky převážně židovské. Obec tvoří souvislý urbanistický celek se sousedním kibucem Kvucat Javne.\n\nKerem be-Javne je na dopravní síť napojen pomocí dálnicí číslo 41, která se západně od obce kříží s dálnicí číslo 42 a dálnicí číslo 4. Paralelně s dálnicí číslo 4 vede i železniční trať z Javne směrem do Ašdodu a Aškelonu.\n\nKerem be-Javne byl jako samostatná obec ustaven v roce 1963. O založení vzdělávacího komplexu zaměřeného na náboženskou výuku v intencích hnutí Mizrachi uvažovali jeho předáci jako Abraham Isaac Kook již před vznikem státu Izrael. Roku 1941 došlo k dohodě mezi hnutím Mizrachi a Židovským národním fondem o předání 500 dunamů (50 hektarů) pozemků pro zamýšlenou školu souběžně se vznikajícím kibucem Kvucat Javne. V roce 1948 již stála hrubá stavba, která byla během tehdy probíhající války za nezávislost používána coby nejvyšší objekt v okolí vojenským velitelem Jigalem Alonem jako pozorovatelna. Škola byla otevřena roku 1954 pod vedením Chajima Ja'akova Goldviče. První studenty tvořila skupina dvanácti absolventů středních škol hnutí Bnej Akiva.\n\nCentrem komplexu je ješiva s 400 studenty. Studuje tu také 100 zahraničních žáků. Výuka kombinuje náboženské studie a službu v armádě (typ hesder ješiva). Rekrutovalo se odtud mnoho členů vojensko-osadnických jednotek Nachal. V izraelských válkách padlo 27 studentů a absolventů ješivy. Kerem be-Javne se rovněž zaměřuje na výuku učitelů, kteří potom působí na jiných ješivách inspirovaných zdejším modelem výuky. Roku 1991 obdržela škola Kerem be-Javne Izraelskou cenu.\n\nPodle údajů z roku 2014 tvořili naprostou většinu obyvatel v Kerem be-Javne Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec s dlouhodobě kolísající populací. K 31. prosinci 2014 zde žilo 514 lidí. Během roku 2014 populace klesla o 0,7 %.\n\n\n"}
{"id": "575233", "url": "https://cs.wikipedia.org/wiki?curid=575233", "title": "Neve Herzog", "text": "Neve Herzog\n\nNeve Herzog (: נווה הרצוג, doslova „\"Herzogova oáza\"“) je školský komplex v Izraeli, v Centrálním distriktu, v Oblastní radě Chevel Javne. Leží v nadmořské výšce cca 30 metrů v hustě osídlené a zemědělsky intenzivně využívané pobřežní nížině, mezi vesnicemi Nir Galim a Bnej Darom.\n\nNachází se 3 kilometry od břehu Středozemního moře, cca 29 kilometrů jihojihozápadně od centra Tel Avivu, cca 52 kilometrů západně od historického jádra Jeruzalému a 3 kilometry severovýchodně od přístavního města Ašdod. Neve Herzog obývají Židé, přičemž osídlení v tomto regionu je etnicky převážně židovské.\n\nNeve Herzog je na dopravní síť napojen pomocí dálnicí číslo 41, která se severovýchodně odtud kříží s dálnicí číslo 42 a dálnicí číslo 4. Paralelně s dálnicí číslo 4 vede i železniční trať z Javne směrem do Ašdodu a Aškelonu.\n\nNeve Herzog byl založen v roce 1964 a pojmenován podle rabína Jicchaka ha-Levi Herzoga. Jde o školský komplex soustředěný okolo zdejší ješivy s cca 400 žáky. Slouží nábožensky orientované mládeži z okolního regionu, zejména z města Ašdod, napojené na hnutí Bnej Akiva.\n\n\n"}
{"id": "575236", "url": "https://cs.wikipedia.org/wiki?curid=575236", "title": "Šestanovac", "text": "Šestanovac\n\nŠestanovac je vesnice a opčina v Chorvatsku, ve Splitsko-dalmatské župě. V roce 2011 žilo v Šestanovaci 426 obyvatel, v celé opčině pak 1 958 obyvatel. Šestanovac se nachází u dálnice A1 a je z něj pohled na pohoří Biokovo a kaňon řeky Cetina.\n\nOpčina kromě Šestanovace zahrnuje další čtyři vesnice, a to Grabovac, Katuni, Kreševo a Žeževica.\n"}
{"id": "575240", "url": "https://cs.wikipedia.org/wiki?curid=575240", "title": "Ravča", "text": "Ravča\n\nRavča je vesnice v Chorvatsku se 184 obyvateli, která spadá pod opčinu města Vrgorac. Zajímavostí je to, že asi 30 km od Ravče směrem k bosenským hranicím se nachází soubor unikátních propastí u města Imotski. Nejzajímavější je propast s Červeným jezerem. Horní okraj propasti je ve výšce 522 m n. m., hladina jezera leží v nadmořské výšce 281 metrů a jeho dno je 6 metrů nad hladinou moře.\n"}
{"id": "575245", "url": "https://cs.wikipedia.org/wiki?curid=575245", "title": "Baltasar Gracián", "text": "Baltasar Gracián\n\nBaltazar Gracián y Morales (8. ledna 1601 Belmonte de Gracián – 6. prosince 1658 Tarazona) byl španělský jezuita, spisovatel a filosof 17. století.\n\n\n\n\n"}
{"id": "575247", "url": "https://cs.wikipedia.org/wiki?curid=575247", "title": "Oblastní rada Gederot", "text": "Oblastní rada Gederot\n\nOblastní rada Gederot nebo Oblastní rada Gderot ( מועצה אזורית גדרות, \"Mo'aca azorit Gederot\") je oblastní rada v Centrálním distriktu v Izraeli.\n\nRozkládá se v pásu poblíž břehu Středozemního moře v hustě osídlené a zemědělsky intenzivně využívané pobřežní nížině. Prostor oblastní rady je zhruba vymezen městy Gedera a Ašdod (ta ovšem pod jurisdikci rady nespadají).\n\nJméno oblastní rady je odvozeno od biblického města \"Gederót\" připomínaného v tomto regionu v Knize Jozue 15,41 Novověké židovské osídlení v této oblasti začalo vznikat až po válce za nezávislost v roce 1948, kdy zdejší region dobyly izraelské síly a zároveň jej zcela opustila arabská populace. Počátkem 50. let 20. století tu pak proběhla výstavba sítě židovských zemědělských vesnic. Oblastní rada Gederot vznikla roku 1953.\n\nÚřady Oblastní rady Gederot sídlí ve vesnici Aseret. Starostou rady je יוסי קנדלשיין - Josi Kandelšajn. Oblastní rada má velké pravomoci zejména v provozování škol, územním plánování a stavebním řízení nebo v ekologických otázkách.\n\nOblastní rada Gederot sdružuje celkem sedm sídel. Z toho je šest mošavů a jedna společná osada (\"jišuv kehilati\").\n\nK 31. prosinci 2014 žilo v Oblastní radě Gederot 5000 obyvatel. Z celkové populace bylo 5000 Židů. Včetně statistické kategorie \"ostatní\" tedy nearabští obyvatelé židovského původu, ale bez formální příslušnosti k židovskému náboženství jich bylo 5000. Obyvatelstvo je tedy zcela židovské.\n\n"}
{"id": "575254", "url": "https://cs.wikipedia.org/wiki?curid=575254", "title": "Gan ha-Darom", "text": "Gan ha-Darom\n\nGan ha-Darom ( גַּן הַדָּרוֹם, doslova „\"Zahrada jihu\"“, v oficiálním přepisu do angličtiny Gan HaDarom) je vesnice typu mošav v Izraeli, v Centrálním distriktu, v Oblastní radě Gederot.\n\nLeží v nadmořské výšce 41 metrů v hustě osídlené a zemědělsky intenzivně využívané pobřežní nížině.\n\nObec se nachází 6 kilometrů od břehu Středozemního moře, cca 30 kilometrů jihojihozápadně od centra Tel Avivu, cca 50 kilometrů západně od historického jádra Jeruzalému a 4 kilometry východně od přístavního města Ašdod. Leží na severozápadním okraji města Gan Javne. Gan ha-Darom obývají Židé, přičemž osídlení v tomto regionu je etnicky převážně židovské.\n\nGan ha-Darom je na dopravní síť napojen pomocí dálnice číslo 42, která se severně od mošavu kříží s dálnicí číslo 4, podél níž vede i železniční trať z Javne směrem do Ašdodu a Aškelonu.\n\nGan ha-Darom byl založen v roce 1953. Zakladateli mošavu byla skupina židovských imigrantů z Iráku, kteří se do Izraele dostali v rámci Operace Ezdráš a Nehemjáš a zpočátku pobývali v přistěhovaleckém táboře v nedalekém Gan Javne. Původně se uvažovalo pojmenovat novou osadu Mešulam (משולם), ale obyvatelé si zvolili název Gan ha-Darom.\n\nMístní ekonomika byla založena na zemědělství. V současnosti se ovšem zemědělstvím zabývá jen menšina obyvatel.\n\nPodle údajů z roku 2014 tvořili naprostou většinu obyvatel v Gan ha-Darom Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 557 lidí. Během roku 2014 populace stoupla o 1,6 %.\n\n\n"}
{"id": "575262", "url": "https://cs.wikipedia.org/wiki?curid=575262", "title": "Kfar Aviv", "text": "Kfar Aviv\n\nKfar Aviv ( כְּפַר אָבִיב, doslova „\"Vesnice jara\"“, v oficiálním přepisu do angličtiny Kefar Aviv) je vesnice typu mošav v Izraeli, v Centrálním distriktu, v Oblastní radě Gederot.\n\nLeží v nadmořské výšce 43 metrů v hustě osídlené a zemědělsky intenzivně využívané pobřežní nížině.\n\nObec se nachází 6 kilometrů od břehu Středozemního moře, cca 27 kilometrů jižně od centra Tel Avivu, cca 48 kilometrů západně od historického jádra Jeruzalému a 7 kilometrů severovýchodně od přístavního města Ašdod. Kfar Aviv obývají Židé, přičemž osídlení v tomto regionu je etnicky převážně židovské.\n\nKfar Aviv je na dopravní síť napojen pomocí místní silnice číslo 4102, která jižně od vesnice ústí do dálnice číslo 41. Podél západního okraje mošavu zároveň probíhá dálnice číslo 42, podél níž vede i železniční trať z Javne směrem do Ašdodu a Aškelonu, a o něco dále k západu paralelně s ní i dálnice číslo 4.\n\nKfar Aviv byl založen v roce 1951. Zakladateli mošavu byla skupina židovských imigrantů z Egypta. Vznik vesnice iniciovala Židovská agentura. Původně se osada nazývala Kfar ha-Je'or (\"Je'or\" je starozákonní hebrejský výraz pro řeku Nil). Později populaci mošavu posílili i Židé z východní Evropy (zejména Židé z Polska kteří přišli roku 1956), Afriky a Asie.\n\nVesnice sestává ze 72 rodinných farem a 80 rodin nezemědělských rezidentů, kteří pracují mimo obec. Hospodářsky obdělávané pozemky dosahují výměry cca 2600 dunamů (2,6 kilometru čtverečního).\n\nPodle údajů z roku 2014 tvořili naprostou většinu obyvatel v Kfar Aviv Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 771 lidí. Během roku 2014 populace stoupla o 1,6 %.\n\n\n"}
{"id": "575266", "url": "https://cs.wikipedia.org/wiki?curid=575266", "title": "Misgav Dov", "text": "Misgav Dov\n\nMisgav Dov ( מִשְׂגַּב דֹּב‎, doslova „\"Dovova pevnost\"“, v oficiálním přepisu do angličtiny Misgav Dov) je vesnice typu mošav v Izraeli, v Centrálním distriktu, v Oblastní radě Gederot.\n\nLeží v nadmořské výšce 59 metrů v hustě osídlené a zemědělsky intenzivně využívané pobřežní nížině.\n\nObec se nachází 8 kilometrů od břehu Středozemního moře, cca 28 kilometrů jižně od centra Tel Avivu, cca 47 kilometrů západně od historického jádra Jeruzalému a 8 kilometrů severovýchodně od přístavního města Ašdod. Je součástí jednotně koncipovaného bloku zemědělských osad Misgav Dov, Šdema, Kfar Mordechaj a Mejšar, které jsou situovány do kruhu okolo centrální vesnice Aseret. Misgav Dov obývají Židé, přičemž osídlení v tomto regionu je etnicky převážně židovské.\n\nMisgav Dov je na dopravní síť napojen pomocí místní silnice číslo 4101 a 4102, která jihozápadně od vesnice ústí do dálnice číslo 41.\n\nMisgav Dov byl založen v roce 1950. Zakladateli mošavu byli členové hnutí Cherut, ke kterým se později přidali židovští imigranti z Polska, SSSR a Iráku. Osada je pojmenována podle Dova Grunera, člena vojenských jednotek Irgun, který byl v roce 1947 popraven britskými mandátními úřady. Na zřízení vesnice se podílela osadnická organizace Miškej Cherut Betar.\n\nPodle údajů z roku 2014 tvořili naprostou většinu obyvatel v Misgav Dov Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 680 lidí. Během roku 2014 populace klesla o 2,2 %.\n\n\n"}
{"id": "575277", "url": "https://cs.wikipedia.org/wiki?curid=575277", "title": "Šdema", "text": "Šdema\n\nMisgav Dov ( שְׁדֵמָה‎, v oficiálním přepisu do angličtiny Shedema, přepisováno též Shdema) je vesnice typu mošav v Izraeli, v Centrálním distriktu, v Oblastní radě Gederot.\n\nLeží v nadmořské výšce 49 metrů v hustě osídlené a zemědělsky intenzivně využívané pobřežní nížině.\n\nObec se nachází 8 kilometrů od břehu Středozemního moře, cca 27 kilometrů jižně od centra Tel Avivu, cca 47 kilometrů západně od historického jádra Jeruzalému a 8 kilometrů severovýchodně od přístavního města Ašdod. Je součástí jednotně koncipovaného bloku zemědělských osad Misgav Dov, Šdema, Kfar Mordechaj a Mejšar, které jsou situovány do kruhu okolo centrální vesnice Aseret. Mošav Šdema obývají Židé, přičemž osídlení v tomto regionu je etnicky převážně židovské.\n\nŠdema je na dopravní síť napojena pomocí místní silnice číslo 4101 a 4102, která jižně od vesnice ústí do dálnice číslo 41.\n\nŠdema byla založena v roce 1954. Zakladateli mošavu měli být Židé z Íránu. Ti zde ale nakonec odmítli bydlet a vesnice tak byla osídlena obyvateli měst, kteří sem přišli v rámci hnutí me-ha-Ir le-kfar (מהעיר לכפר) – „\"Z města na vesnici\"“. Původně se mošav nazýval Jafe Nof (יפה נוף, „\"Krásná vyhlídka\"“), současné jméno je odvozeno z Bible a znamená „\"Obilné pole\"“.\n\nMístní ekonomika se zaměřovala na zemědělství, zejména pěstování květin na vývoz.\n\nPodle údajů z roku 2014 tvořili naprostou většinu obyvatel v Šdema Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 593 lidí. Během roku 2014 populace stoupla o 0,0 %.\n\n\n"}
{"id": "575281", "url": "https://cs.wikipedia.org/wiki?curid=575281", "title": "Rychlostní silnice H5 (Slovinsko)", "text": "Rychlostní silnice H5 (Slovinsko)\n\nRychlostní silnice H5 ve Slovinsku (slovinsky \"Hitra cesta H5\") je zčásti dokončená rychlostní silnice.\n\nZhruba podél pobřeží Jaderského moře má rychlostní silnice H5 spojit slovinské hranice s Itálií a s Chorvatskem. V Chorvatsku bude přímo navazovat na Istrijský ypsilon, neboť jejím pokračováním bude po svém dokončení dálnice A9.\n\nSilnice začíná na hranicích s Itálií u Škofije, vede kolem přístavu Koper a má dále směřovat na hranice s Chorvatskem u Dragonji.\n\nPo dokončení budou na trase rychlostní silnice dvě mimoúrovňové křižovatky:\n\nV současnosti je v provozu úsek od italských hranic ke Koperu, tedy asi polovina z plánované trasy. Zbylé úseky jsou ve výstavbě nebo plánované.\n\n"}
{"id": "575286", "url": "https://cs.wikipedia.org/wiki?curid=575286", "title": "Kfar Mordechaj", "text": "Kfar Mordechaj\n\nKfar Mordechaj ( כְּפַר מָרְדְּכַי, doslova „\"Mordechajova vesnice\"“, v oficiálním přepisu do angličtiny Kefar Mordekhay, přepisováno též Kfar Mordechai) je vesnice typu mošav v Izraeli, v Centrálním distriktu, v Oblastní radě Gederot.\n\nLeží v nadmořské výšce 45 metrů v hustě osídlené a zemědělsky intenzivně využívané pobřežní nížině.\n\nObec se nachází 10 kilometrů od břehu Středozemního moře, cca 26 kilometrů jižně od centra Tel Avivu, cca 45 kilometrů západně od historického jádra Jeruzalému a 10 kilometrů severovýchodně od přístavního města Ašdod. Je součástí jednotně koncipovaného bloku zemědělských osad Misgav Dov, Šdema, Kfar Mordechaj a Mejšar, které jsou situovány do kruhu okolo centrální vesnice Aseret. Kfar Mordechaj obývají Židé, přičemž osídlení v tomto regionu je etnicky převážně židovské.\n\nKfar Mordechaj je na dopravní síť napojen pomocí místní silnice číslo 4101 a 4102, která jižně od zdejšího komplexu vesnic ústí do dálnice číslo 41.\n\nKfar Mordechaj byl založen v roce 1950. Zakladateli byli Židé z Velké Británie a Jihoafrické republiky. Vesnice je pojmenována podle Mordechaje Eliaše – prvního velvyslance Izraele ve Velké Británii.\n\nMístní ekonomika byla založena na zemědělství. Roku 1959 byl v obci zprovozněn plavecký bazén – první v zdejším regionu. Obec sestává z 56 rodinných farem a 60 rodin nezemědělských rezidentů. Většina obyvatel pracuje mimo obec.\n\nPodle údajů z roku 2014 tvořili naprostou většinu obyvatel v Kfar Mordechaj Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 624 lidí. Během roku 2014 populace stoupla o 2,0 %.\n\n\n"}
{"id": "575292", "url": "https://cs.wikipedia.org/wiki?curid=575292", "title": "Mejšar", "text": "Mejšar\n\nMejšar ( מֵישָׁר, doslova „\"Srovnaný\"“, v oficiálním přepisu do angličtiny Meshar, přepisováno též Meishar) je vesnice typu mošav v Izraeli, v Centrálním distriktu, v Oblastní radě Gederot.\n\nLeží v nadmořské výšce 49 metrů v hustě osídlené a zemědělsky intenzivně využívané pobřežní nížině.\n\nObec se nachází 10 kilometrů od břehu Středozemního moře, cca 28 kilometrů jižně od centra Tel Avivu, cca 45 kilometrů západně od historického jádra Jeruzalému a 9 kilometrů severovýchodně od přístavního města Ašdod. Je součástí jednotně koncipovaného bloku zemědělských osad Misgav Dov, Šdema, Kfar Mordechaj a Mejšar, které jsou situovány do kruhu okolo centrální vesnice Aseret. Mejšar obývají Židé, přičemž osídlení v tomto regionu je etnicky převážně židovské.\n\nMejšar je na dopravní síť napojen pomocí místní silnice číslo 4101 a 4102, která jižně od zdejšího komplexu vesnic ústí do dálnice číslo 41. Další místní komunikace vede k východu, do sousedního města Gedera.\n\nMejšar byl založen v roce 1950. Zakladateli mošavu byli Židé z Polska a Německa, kteří předtím tři měsíce pobývali v nedalekém přistěhovaleckém táboře. Někteří z nich se za druhé světové války skrývali v lesích na západě SSSR. V první fázi osadníci pobývali v nové vesnici v provizorních stanech.\n\nPůvodně šlo o zemědělské sídlo. V současnosti již většina obyvatel pracuje mimo obec.\n\nPodle údajů z roku 2014 tvořili naprostou většinu obyvatel v Mejšar Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 804 lidí. Během roku 2014 populace stoupla o 3,5 %.\n\n\n"}
{"id": "575296", "url": "https://cs.wikipedia.org/wiki?curid=575296", "title": "Brian Sutherby", "text": "Brian Sutherby\n\nBrian Sutherby (* 1. březenna 1982 v Edmonton, Alberta) je bývalý Kanadský hokejový útočník. Momentálně pracuje jako skaut pro klub Washington Capitals.\n\nV roce 2000 byl draftován týmem Washington Capitals v 1. kole, 26. celkově. Předtím než byl draftován působil v juniorském klubu Moose Jaw Warriors hrající v lize WHL. Za Capitals nastoupil poprvé na začátku sezóny 2001/02, po sedmi odehraných zápasech byl poslán zpět do klubu Moose Jaw Warriors. Po juniorské štaci definitivně přešel k seniorskému hokeji. Do týmu Capitals se zařadil mezi stále hráče na soupisce, pět zápasů odehrál na farmě v Portland Pirates. V roce 2003 byl vybrán do YoungStars Game. Během výluky v NHL 2004/2005 hrál celou sezónu na farmě v Portland Pirates. Po výluce se již nevrátil na farmu a stal se stálým hráčem Capitals. V sezóně 2007/08 byl zvolen alternativním hráčem klubu. 19. listopadu 2007 byl vyměněn do klubu Anaheim Ducks za druhé kolo draftu v roce 2009. Za Anaheim hrával do 14. prosince 2008, opět byl vyměněn, tentokrát do klubu Dallas Stars za David McIntyre a 6. kolo draftu. Během průběhu sezóny prodloužil s vedením smlouvu o následující dva roky. V Dallasu setrval do konce sezóny 2010/11. Jelikož se s vedení Stars nedohodl na prodloužení kontraktu, stal se 1. července 2011 volným hráčem. 21. října 2011 se dohodl na zkoušku s klubem San Antonio Rampage hrající v lize AHL. Po vypršeni zkušebního kontraktu se rozhodl neprodloužit smlouvu kvůli zranění zad. V následující sezóny 2011/12 ovlivnil jeho snažení o návrat do NHL výluka, rozhodl se zúčastnit výcvikového tábora v St. John's IceCaps na základě zkušebního kontraktu. Vedení klubu ho však propustilo. 4. ledna 2012 podepsal smlouvu do konce sezóny s klubem Lake Erie Monsters (AHL). Po pouhých devíti odehraných zápasech za klub, byl zvolen kapitánem mužstva. Lake Erie Monsters se stal pro něho poslední klub v aktivní kariéře.\n\n\n\n"}
{"id": "575297", "url": "https://cs.wikipedia.org/wiki?curid=575297", "title": "Synagoga Dona Isaaca Abravanela", "text": "Synagoga Dona Isaaca Abravanela\n\nSynagoga Dona Isaaca Abravanela (francouzsky \"Synagogue Don Isaac Abravanel\") též nazývaná Synagoga Roquette je synagoga v 11. obvodu v Paříži v ulici \"Rue de la Roquette\" č. 84-86, po které nese své původní jméno. Byla postavena v roce 1962 a zasvěcena sefardskému ritu po nárůstu počtu židů repatriovaných ze severní Afriky. Synagogu nyní ponejvíce vyžívají židé pocházející z Maroka. Synagoga nese jméno filozofa a vykladače Bible Isaaca Abravanela (1437-1508).\n\nNa počátku 20. století se mnoho židů, především z Turecka a Soluně, ale také z Egypta usadilo ve čtvrti La Roquette, především kolem ulic \"Rue Popincourt\" a \"Rue Sedaine\". V roce 1909 si zřídili modlitebnu v zadní místnosti kavárny \"Le Bosphorev\" v \"Rue Sedaine\". Když kapacita přestala dostačovat kvůli přílivu nových imigrantů, postavili si židé v roce 1913 synagogu \"Al Syete\" v \"Rue Popincourt\" č. 7 na místě bývalého kina. Tato synagoga fungovala až do poloviny 60. let.\n\nPo vypuknutí první světové války se mnoho zdejších židů rozhodlo vstoupit francouzské armády. V červnu 1935 prezident Albert Lebrun odhalil památník na pozemku židovské obce v \"Rue de la Roquette\" židovským dobrovolníkům, kteří zemřeli pro Francii. Za druhé světové války mnoho zdejších židů zahynulo v nacistických vyhlazovacích táborech.\nV 60. letech byla zdejší komunita posílena přílivem židů ze severní Afriky. Centrální konzistoř rozhodla vybudovat větší synagogu na stejném pozemku jako je památník.\n\nSynagoga byla otevřena v roce 1962 za přítomnosti Edgarda Abravanela, potomka Dona Isaaca Abravanela.\n\nSdružení španělských židů \"Aki Estamos\" se rozhodlo přeměnit starou synagogu \"Al Syete\" na společenské centrum. Ovšem po žhářském útoku 28. srpna 2004, bylo centrum uzavřeno a konzistoř jej plánuje prodat. Proti tomu byla podána petice, kterou podepsalo přes 1300 osob, mezi nimi i bývalý izraelský prezident Jicchak Navon.\n\nSynagoga je moderní stavba v kombinaci skla a betonu a je z obou stran obklopena vysokými obytnými budovami. Fasádu pokrývá betonová mříž tvořená z Davidových hvězd, nad portálem jsou umístěny desky s desaterem z černého mramoru.\n\nDo synagogy se vstupuje přes malý dvorek, který je od ulice oddělen vysokou mříží, a kde jsou pamětní desky na památku židovských dobrovolníků, kteří zemřeli v boji za Francii během dvou světových válek, a těch, kteří se stali obětí deportací.\n\nInteriér synagogy je zařízen podle sefardského způsobu, tj. bima je umístěna uprostřed synagogy.\n\n"}
{"id": "575300", "url": "https://cs.wikipedia.org/wiki?curid=575300", "title": "Synagoga Michkenot Israël", "text": "Synagoga Michkenot Israël\n\nSynagoga Michkenot Israël je synagoga v 19. obvodu v Paříži v ulici \"Rue Jean-Nohain\" č. 6. Byla postavena v roce 1993 a je zasvěcena aškenázskému ritu. Její název znamená \"Izraelské příbytky\".\n\nNa počátku 20. století se v 19. obvodu a okolí usadilo mnoho židů z Alsaska a střední Evropy. Ve 30. letech se obvykle scházeli k modlitbám v tělocvičně židovské školy poblíž parku Buttes Chaumont. S příchodem židů ze severní Afriky v 50. a 60. letech vznikla sefardská modlitebna.\n\nProtože počet aškenázských židů rostl od počátku 90. let, rozhodli se vybudovat vlastní synagogu. Synagoga byla slavnostně otevřena v roce 1993.\n\nŽidé vyznávající sfaradim zase koupili starou továrnu a přeměnili ji na synagogu Ohalev Yaacov, což znamená \"Jákobovy stany\".\n\nNázvy obou synagog symbolizují, že se jedná o dvě synagogy stejné obce, ale s různými obřady. Výrazy \"Michkenot Izraël\" i \"Ohalev Yaacov\" se nacházejí ve stejném verši ve 4. knize Mojžíšově: „\"Jak skvělé jsou tvé stany, Jákobe, tvé příbytky, Izraeli!\"“ \n\nAutory synagogy jsou architekti Eric Dubosc a Marc Landowski. Oba jsou specialisty na kovové konstrukce. Synagoga je moderní stavba ocelové konstrukce.\n\nBudova synagogy má rozlohu 2000 m, obdélníkové průčelí je zakončené půlkruhovým štítem, jedinou dekoraci fasády tvoří střídání světlých a tmavých pásů. Obdélníková část fasády je prolomená úzkými obdélníkovými okny a štít kulatým oknem. Na pravé straně navazuje na synagogu budova se dvěma nižšími půlkruhovými štíty opatřenými rovněž kulatým oknem. Zvenčí nejsou na budově žádné známky toho, že se jedná o synagogu.\n\nDo synagogy se vstupuje dvojitými dveřmi, odkud se ze vstupní hale pokračuje do hlavní lodě a schodištěm na galerii pro ženy a do kanceláří.\n\nV přízemí je prostor vyhrazený pro muže, zatímco galerie s kovovou konstrukcí je vyhrazena pro ženy.\n\nVenkovní světlo vstupuje do synagogy z obdélníkového a kulatého okna na přední straně do ulice, ale také světlíkem umístěným nad aron ha-kodeš a okny v zadní části v přízemí i v úrovni galerie.\n\nAron ha-kodeš (schrána na Tóru) z vyřezávaného dřeva má moderní trojúhelníkovitý tvar.\n\n"}
{"id": "575307", "url": "https://cs.wikipedia.org/wiki?curid=575307", "title": "Nemesis (román, Star Trek)", "text": "Nemesis (román, Star Trek)\n\nNemesis je název knihy, která patří k literatuře žánru science-fiction z fiktivního světa Star Trek. Svými postavami i dějem náleží volně k televiznímu seriálu a je přepisem filmu . Originál knihy, z něhož byl pořízen český překlad, má anglický název Nemesis a pochází z roku 2002. Napsala ji americká autorka pod pseudonymem J. M. Dillard.\n\nPo názvem Poděkování je v knize úvodní kapitola, která je poděkováním autorky těm, kteří ji pomohli. Scenáristovi filmu ST Nemesis Johnu Loganovi, redaktorce Margaret Vladkové, dále Michaelu Loudovi, Paule Blockové. Kapitola je datována v dubnu 2002.\n\nDruhou kapitolou před vlastním románem je rozsáhlý úvod psaný Johnem Lohanem, který popisuje svůj vztah k úvodnímu seriálu ST, zapojení k hnutí Trekkies i tvorbě filmu Nemesis.\n\nObecně ve všech příbězích Star Trek – Nová generace je kosmická loď Enterprise NCC 1701-E, cestující vesmírem v 24.století. Na její palubě žije tisíc lidí. Kapitánem lodi je Jean-Luc Picard, pomáhají mu na velitelském můstku první důstojník William Riker, android Dat, lodní poradkyně Deanna Troi, slepý poručík šéfinženýr Georgi La Forge, šéf bezpečnosti Worf z Klingonu.\n\nPříběh začíná krátce po svatbě Rikera s Deannou Troi, které Picard chce dopravit na Zem k jejich líbánkám. Let má být jejich posledním na Enterprise, protože Riker dostal jmenování velet jiné lodi a loučí se s lodí i další stálí členové posádky – Deanna či Beverly Crusherová se synem. Poslední let však naruší naléhavý příkaz ze Země, aby se loď se svou posádku dostala do centra Romulanského impéria, která projevila zájem o dohodu, vedoucí ke zrušení nepřátelských vztahů s Federací.\n\nNabídka nebyla míněna upřímně, čeká je klon kapitána Picarda jménem Shinzon, který se stal vůdcem Rémanů i Romulanů a rozhodl se úskokem Zemi zničit. Je mocným telepatem, což prokáže na loži Deanny Troi, je však postižen při klonování velmi rychlým procesem stárnutí.\nJe podporován na své remanské lodi Scimitaru hrozivým remanským místokrálem.\n\nDochází k souboji Enterprise s daleko silnějším Scimitarem. Neočekávaně se na stranu Enterprise přidají romulanské válečné lodě, protože Romulus pochopil, že skutečnou pohnutkou Shinzona je zničit jak lidstvo, tak i Romulus. Scimitar je však likviduje a postupně ničí i Enterprise. Picard se rozhodne Zemi zachránit sebeobětováním, svou lodí narazí do Scimitaru, dochází k sérii osobních soubojů mezi členy posádek a nakonec situaci vyřeší sebeobětováním a zničením Scimitaru android Dat.\n\nPředtím se v příběhu objeví na pouštní planetě nalezený Datův daleko méně vyvinutý dvojník B-4, který byl naprogramován Rémany, pak jej Dat přeprogramoval, aby neškodil a možná jednou převzal jeho roli.\n\nPo tomto souboji odchází definitivně Riker a Deanna Troi z Enterprise, loď je opravena a Pikard s ní odlétá za novými úkoly. Mezi lidstvem (Hvězdnou federací) a Romulusem začínají usmiřující jednání.\nPod názvem První pohled na Star Trek Nemesis je zde celá řada statí, týkajících se natáčení a produkce filmu, doplněná řadou fotografií herců a záběrů z filmu.\n\nDo češtiny knihu přeložil Radim Rouče a vydalo ji roku 2003 nakladatelství Laser-books z Plzně . Oproti knižní řadě Star Trek Nová generace kniha vyšla jako brožovaná ve větším formátu s tmavou obálkou, na titulní straně mimo titulek doplněná siluetou a portrétem Picarda. V edici SF Laseru je svazkem č.136.\n\n\n"}
{"id": "575309", "url": "https://cs.wikipedia.org/wiki?curid=575309", "title": "Juan de Grijalva", "text": "Juan de Grijalva\n\nJuan de Grijalva (1489 Cuéllar, Španělsko - 21. ledna 1527 Nicaragua) byl španělský conquistador. Patřil mezi první kdo objevil pobřeží dnešního Mexika a setkal se s vyslanci Aztéku, od kterých získal hojnost zlata.\n\nV roce 1518 podnikl s Antónem de Alaminosem plavbu se 4 loděmi a 240 muži z Kuby k Yucatánu. Zprvu byl zanesen k ostrovu \"Cozumel\", poté se vrátil k západnímu pobřeží Yucatánu, kde byl raněn při přistání. Při další plavbě se na pobřeží setkal s vyslanci Aztéku, od kterých získal velké množství zlata. Doplul až k zátoce nazvané \"San Juan de Ulloa\" a k ústí řeky \"Papuco\", odtud se vrátil na Kubu. Grijalva objevil přibližně 1000 km pobřeží Střední Ameriky, hlavně Mexika. Jeho zprávy o bohatství byly přímou příčinou výpravy Hernána Cortése. V roce 1527 byl zabit Indiány v Nicaragui.\n\nDeník z jeho výpravy vydal Icazbalecta v \"\"Collección de docum. para la historia de Mexico.\"\" sv I. Mexico\n\n\n"}
{"id": "575312", "url": "https://cs.wikipedia.org/wiki?curid=575312", "title": "Mezinárodní bezpečnostní podpůrné síly", "text": "Mezinárodní bezpečnostní podpůrné síly\n\nMezinárodní bezpečnostní podpůrné síly ( , zkráceně ISAF) byly vojenskou misí v Afghánistánu pod vedením Severoatlantické aliance ustavenou Radou bezpečnosti Organizace spojených národů 20. prosince 2001 v návaznosti na Bonnskou dohodu.\n\nPůvodním úkolem ISAF bylo zajistit Kábul s okolím proti Tálibánu, Al-Káidě i místním bojůvkám, aby mohla fungovat vláda Hámida Karzaje. V říjnu 2003 Rada bezpečnosti autorizovalo rozšíření mise na celý Afghánistán.\n\nV lednu 2009 bylo součástí mise přes 55 tisíc vojáků z 38 zemí (z toho 26 členů Severoatlantické aliance).\n\n\n\n\nČeská republika, která je od roku 1999 členem Severoatlantické aliance, deklarovala ochotu splnit své alianční závazky a podpořit mezinárodní operaci ISAF v Afghánistánu (NATO), resp. operaci Trvalá svoboda (USA). Jednotky Armády České republiky v zemi působí od května 2002, kdy zde byla nasazena 6. polní nemocnice. V následujících letech pak došlo k vyslání dalších jednotek. V březnu 2008 dochází ke vzniku Provinčního rekonstrukčního týmu (PRT) ve východoafghánské provincii Lógar.\n\nDůležitou událostí v historii české mise v rámci ISAF bylo zformování tzv. Úkolového uskupení Armády České republiky ISAF. Díky vzniku tohoto uskupení došlo ke sjednocení veškerého personálu a jednotek českých ozbrojených sil nasazených v operaci ISAF. Ke vzniku úkolového uskupení došlo v červnu roku 2010, kdy byla zároveň vytvořena nová struktura velení a řízení a ustanovena funkce velitele ÚU AČR ISAF.\n\nV květnu 2013 působilo na území Afghánistánu již 5. úkolové uskupení AČR ISAF (doba působnosti jednotlivých ÚU je omezena na šest měsíců). Pod jednotným velením je soustředěna celá řada útvarů se specifickou vnitřní strukturou. Mezi hlavní jednotky 5. ÚU tak v době jeho vzniku patřily například:\n\n\n"}
{"id": "575316", "url": "https://cs.wikipedia.org/wiki?curid=575316", "title": "Aguri Suzuki", "text": "Aguri Suzuki\n\nAguri Suzuki (鈴木 亜久里, Suzuki Aguri), (8. září 1960, Tokio) je bývalý japonský automobilový závodník. Zúčastnil se 88 grand prix Formule 1 a v Grand Prix Japonska 1990 obsadil třetí místo. Po ukončení aktivní kariéry vlastnil svůj závodní tým, se kterým jezdil v japonské sérii Formule Nippon a poté ve spolupráci s mexickým závodníkem Adrianem Fernandezem provozoval tým v IRL. Založil Super Aguri F1 team, který v letech 2006-2008 působil ve formuli 1.\n\nVe formuli 1 získal jedno pódiové umístění a celkových 8 bodů. Ve své době byl druhým nejúspěšnějším japonským pilotem ve F1 hned za Satoru Nakadžimou, ovšem později je oba předčil Takuma Sato.\n\nV roce 1972 začal závodit na motokárách. Roku 1978 získal titul mistra Japonska v motokárách. O rok později debutoval v japonské Formuli 3.V závodech motokár pokračoval do roku 1981, kdy se opět stal japonským šampionem. Roku 1983 skončil na druhém místě v japonské F3. Poté přešel do cestovních vozů. S továrním týmem Nissan vyhrál v roce 1986 titul mistra Japonska. Ve stejném roce debutoval v japonské F2 a poprvé se zúčastnil závodu 24 hodin Le Mans. Roku 1987 pilotoval japonskou Formuli 3000 a v prvním roce vyhrál závod v Suzuce. O rok později zde získal titul díky třem výhrám.Roku 1988 se účastnil závodů evropské F3000 s týmem Footwork.\n\n30. října 1988 debutoval ve formuli 1, kde u týmu Larrousse nahradil nemocného Yannicka Dalmase při domácí grand prix.\n\nNásledující sezonu strávil v týmu Zakspeed, který jej angažoval především proto, aby mohl používat motory Yamaha. Sužuji v této sezoně vytvořil rekord v počtu vypadnutí již v předkvalifikaci, když se nedokázal kvalifikovat ani do hlavní kvalifikace jediné velké ceny. V té době o účast v závodě usilovalo 39 vozů, ovšem na start jich mohlo vjet pouze 26, v předkvalifikaci v pátek ráno bylo vyřazeno 9 monopostů.\n\nPro sezony 1990 a 1991 se vrátil do týmu Larrousse, pro který vyjel tři šestá místa a dosáhl zde svého největšího úspěchu, když v domácí grand prix získal třetí místo, což znamenalo první pódiové umístění pro asijského pilota v historii.\n\nV letech 1992 a 1993 závodil v týmu Footwork po boku Michele Alboreta a poté Dereka Warwicka, kteří jej většinou předčili.\n\nRoku 1994 absolvoval jeden závod za Jordan Grand Prix jako náhradník za Eddieho Irvinea. V sezoně 1995 pilotoval monopost stáje Ligier s Martinem Brundlem. Získal jediný bod. V Grand Prix Japonska 1995 se jeho kariéra ve formuli 1 uzavřela, když zde těžce havaroval.\n\nPo odchodu z královské třídy závodil v cestovních vozech.\n\nV roce 2000 založil ARTA (Autobacs Racing Team Aguri), který získal titul v GT300 v roce 2002, mohl se účastnil DTM, ovšem po spojení s Adrianem Fernandezem dal přednost americké IRL.\n\nOd sezony 2006 závodil Suzikyho tým Super Aguri F1 ve formuli 1 za podpory Hondy. 6. května 2008 musel tým ukončit činnost kvůli finančním problémům.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "575320", "url": "https://cs.wikipedia.org/wiki?curid=575320", "title": "Karl Wendlinger", "text": "Karl Wendlinger\n\nKarl Wendlinger (20. listopadu 1968, Kufstein) je rakouský automobilový závodník a bývalý pilot formule 1. Je ženatý a má dvě děti.\n\nZačal závodit v motokárách, poté přešel přes formuli Ford do německé Formule 3, kde debutoval v roce 1988 desátým místem a titulem mistra Rakouska. V roce 1989 získal titul, což mu dopomohlo k místo továrního pilota Mercedes-Benz pro rok 1990. Zde závodil v týmu Sauber spolu s Michaelem Schumacherem, Heinz-Haraldem Frentzenem, Maurem Baldim či Jean-Louisem Schlesserem. V mistrovství světa sportovních vozů 1990 získal celkové páté místo.\n\nV roce 1991 pokračoval s Mercedesem ve sportovních vozech a zároveň jezdil Formuli 3000 v týmu Helmuta Marka.\n\nNa konci sezony 1991 mu Mercedes sehnal sedačku závodního pilota F1 v týmu Leyton House Racing, za který odjel poslední dvě velké ceny této sezony, které ovšem nedokončil. Debutoval v Grand Prix Japonska 1991, do které se kvalifikoval 22. místem ze 26 startujících. Ovšem hned v první zatáčce způsobil hromadnou havárii a ze závodu odstoupil.\n\nV roce 1992 přestoupil do týmu March Engineering, jeho týmovým kolegou se stal Paul Belmondo. Největšího úspěchu dosáhl v Grand Prix Kanady 1992, kde obsadil 4. místo. Tým však sezonu kvůli finančním problémům nedokončil. Wendlinger v Poháru jezdců získal 12. příčku.\n\nV roce 1993 spojil svoji kariéru opět s Peterem Sauberem, jehož tým v této sezoně debutoval. Wendlinger v Grand Prix Itálie 1993 vyjel 4. místo a celkově obdržel 7 bodů a celkově opět dvanáctý. O dva body a jednu pozici tak předstihl mnohem zkušenějšího týmového kolegu JJ Lehta. V kvalifikacích stabilně vůz obsazoval příčky v první osmičce pilotů.\n\nSezonu 1994 zahájil v Grand Prix Brazílie 1994 jedním bodem za šesté místo. V Grand Prix San Marina 1994 skončil čtvrtý, ovšem v této velké ceně přišli o život Wendlingerův krajan Roland Ratzenberger a brazilská legenda Ayrton Senna. Poté této strašné události se šokovaný svět formule 1 přesunul do Monaka. V prvním pátečním tréninku Rakušan ztratil kontrolu nad vozem a v blízkosti slavného tunelu narazil do bariéry, měl těžká zranění hlavy a zlomené obě nohy. Lékař FIA na místě stabilizoval jeho životní funkce. Wendlinger se z kómatu probral po týdnu. Do konce sezony probíhala jeho rekonvalescence. Tým Sauber mu dal příležitost vrátit se v roce 1995, ovšem jeho výsledky byly špatné a ještě před osudovou velkou cenou Monaka Rakušana vystřídal Jean-Christophe Boullion, kterého Wendlinger opět vystřídal na poslední dvě grand prix.\n\nPo odchodu z královské disciplíny sbíral úspěchy ve sportovních a cestovních vozech. V roce 1999 vyhrál s Olivierem Berettou Mistrovství FIA GT. V roce 2002 závodil v týmu Abt-Audi v DTM. Ovšem poté se vrátil do šampionátu FIA GT, kde řídil s Andreou Bertolinim Maserati MC12. Od roku 2007 závodí v týmu Jetalliance Racing po boku s Ryanem Sharpem, hned v první sezoně skončili se třemi výhrami na celkovém druhém místě. Za tento výkon byl zvolen nejlepším rakouským automobilovým závodníkem roku 2007. I roku 2008 pokračoval v týmu Jetalliance Racing, který ovšem ke konci roku musel z finančních problémů ze soutěže odstoupit. V roce 2009 s Sharpem závodil za český tým KplusK Motorsport. S tímto týmem vyhrál 2 podniky z prvních čtyřech A dále se umísťoval s R. Sharpem na prvních příčkách. Avšak ke konci sezony se Tým K plus K motorsport, kvůli neshodám s vedením šampionátu FIA GT1, posledních třech podniků nezúčastnil. V roce 2010 závodí ve stejné sérii v týmu Swiss Racing.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n\n"}
{"id": "575322", "url": "https://cs.wikipedia.org/wiki?curid=575322", "title": "Alois Grebeníček", "text": "Alois Grebeníček\n\nAlois Grebeníček (5. ledna 1922 – 27. července 2003) byl československý vyšetřovatel Státní bezpečnosti a dlouholetý předseda Jednotného zemědělského družstva ve Starém Městě u Uherského Hradiště, otec bývalého předsedy Komunistické strany Čech a Moravy Miroslava Grebeníčka. Byl obviněn z mučení vězňů na přelomu čtyřicátých a padesátých let 20. století, kvůli průtahům a špatnému zdravotnímu stavu obžalovaného ale soud nerozhodl.\n\nNarodil se v Jalubí (okres Uherské Hradiště), kde absolvoval osm let školní docházky. Vyučil se řezníkem a tuto profesi také před válkou a po jejím počátku vykonával. V roce 1942 byl zatčen gestapem pro ilegální činnost, poté byl nacisty vězněn v koncentračních táborech Osvětim a Buchenwald. Po válce mu byl udělen Československý válečný kříž 1939 za osvobození Československé republiky.\n\nV letech 1945 až 1951 pracoval Alois Grebeníček jako vyšetřovatel Státní bezpečnosti na Krajském velitelství StB v Uherském Hradišti. Postupně se vypracoval z řadového vyšetřujícího příslušníka až do hodnosti podporučíka, na pozici zástupce velitele vyšetřovacího oddělení. Po určitých neshodách s nadřízenými však Alois Grebeníček 31. ledna 1952 z řad Státní bezpečnosti na vlastní žádost odešel. V roce 1954 podal žádost o znovupřijetí do řad StB, ta však byla zamítnuta.\n\nAlois Grebeníček měl jako vyšetřovatel podle svědectví některých politických vězňů během výslechů krutě týrat a mučit vyšetřované. Podle jiných svědků ale naopak patřil k vyšetřovatelům, kteří neužívali násilí.\n\nPo odchodu z řad StB pracoval Grebeníček krátce jako dělník ve slévárně, potom v letech 1952 – 1954 jako kontrolor krajské pobočky ministerstva státní kontroly, mezi léty 1954 a 1956 jako tajemník místního národního výboru. Od roku 1956 pracoval Alois Grebeníček v zemědělství, stal se předsedou Jednotného zemědělského družstva ve Starém Městě u Uherského Hradiště. V roce 1979 odešel do důchodu.\n\nPo roce 1989 šetřil činnost Aloise Grebeníčka coby vyšetřovatele uherskohradišťské StB Úřad dokumentace a vyšetřování zločinů komunismu. ÚDV nakonec v roce 1996 navrhl podat na Aloise Grebeníčka žalobu pro trestný čin ublížení na zdraví. Návrh byl podán také na další dva bývalé příslušníky StB v Uherském Hradišti, a to na Vladimíra Zavadilíka a Ludvíka Hlavačku.\n\nStátní zastupitelství v Uherském Hradišti podalo na všechny tři zmíněné osoby žalobu v únoru 1997. Soudní líčení s Aloisem Grebeníčkem se mělo konat v dubnu 2002. Bylo však několikrát odročeno, jednou pro nemoc obhájce obžalovaného, jinak pro špatný zdravotní stav Aloise Grebeníčka. Soudní stíhání bylo nakonec zastaveno v červenci 2003 z důvodu úmrtí obžalovaného, aniž by tak bylo údajné mučení soudně potvrzeno či vyvráceno.\n\n"}
{"id": "575327", "url": "https://cs.wikipedia.org/wiki?curid=575327", "title": "Zdeněk Vojíř", "text": "Zdeněk Vojíř\n\nZdeněk Vojíř (10. června 1937 – 20. února 2007) byl český politik a stavební inženýr, bývalý senátor za obvod č. 18 – Příbram a člen ČSSD.\n\nVystudoval stavební fakultu ČVUT v Praze, poté pracoval jako stavební inženýr. Před zvolením do senátu působil jako zástupce přednosty okresního úřadu v Příbrami. Byl ženatý, měl syna. Zemřel ve věku 69 let po dlouhé a vážné nemoci.\n\nV letech 1994–1998 a 2006-2007 zasedal v zastupitelstvu města Příbram. Ve volbách 1996 se stal členem horní komory českého parlamentu, přestože v prvním kole nad ním měl převahu občanský demokrat Andrej Gjurič v poměru 29,74 % ku 21,71 % hlasů. Ve druhém kole se ovšem přízeň voličů přiklonila na stranu sociálního demokrata, který obdržel 52,85 % hlasů. V senátu v letech 1996–2000 předsedal senátorskému klubu ČSSD, v letech 2000–2002 vykonával post místopředsedy Senátu Parlamentu České republiky. Ve volbách svůj mandát obhajoval, ovšem již v prvním kole prohrával s občanským demokratem Jaromírem Volným v poměru 35,46 % ku 24,65 % hlasů. Ve druhém kole již situaci nedokázal zvrátit a prohrál se ziskem 44,32 % hlasů.\n\n"}
{"id": "575328", "url": "https://cs.wikipedia.org/wiki?curid=575328", "title": "Mafia Wars", "text": "Mafia Wars\n\nMafia Wars byla populární sociální hra od společnosti Zynga. V roce 2009 získala 1. místo Webby Awards People's Voice Winner v kategorii Hry. Hra měla v září 2009 měsíční návštěvnost 15 miliónů lidí.\n\nKaždý hráč se stal mafiánem. Náplní hry bylo například hledání nových členů do osobní mafie, práce, loupení, kupování nemovitostí či boj s ostatními hráči.\n\nMafia Wars bylo možno hrát například na Facebooku, MySpace nebo na \"www.mafiawars.com\".\n\nSpolečnost Zynga hru ukončila dne 6.6.2016.\n\n"}
{"id": "575329", "url": "https://cs.wikipedia.org/wiki?curid=575329", "title": "Ezinne Okparaebová", "text": "Ezinne Okparaebová\n\nEzinne Okparaebová (* 3. března 1988, Imo, Nigérie) je původem nigerijská atletka, sprinterka, která reprezentuje Norsko.\n\nV roce 2007 se stala v nizozemském Hengelu juniorskou mistryní Evropy v běhu na 100 metrů. O rok později na letních olympijských hrách v Pekingu skončila ve čtvrtfinálovém běhu. Na halovém ME v italském Turíně 2009 získala v běhu na 60 metrů stříbrnou medaili v čase 7,21 s. O tři setiny byla rychlejší jen Ruska Jevgenija Poljakovová a o jednu setinu pomalejší Verena Sailerová z Německa, která vybojovala bronz.\n\n"}
{"id": "575330", "url": "https://cs.wikipedia.org/wiki?curid=575330", "title": "Zloději času (film, 2002)", "text": "Zloději času (film, 2002)\n\nZloději času ( Clockstoppers) je americký dobrodružný sci-fi film z roku 2002 režírovaný Jonathanem Frakesem.\n\nZak Gibbs objeví v hodinkách svého otce, doktora Gibbse, zařízení, které umí zastavit čas. O hodinky ale stojí ještě jiný vědec. Zak zjistí, že jeho otec byl unesen a s pomocí kamarádky Francesky mu pomohou.\n"}
{"id": "575331", "url": "https://cs.wikipedia.org/wiki?curid=575331", "title": "Berenika Kohoutová", "text": "Berenika Kohoutová\n\nBerenika Kohoutová, dříve vdaná Čecháková (* 15. února 1991 Praha), je česká herečka, zpěvačka, blogerka a spisovatelka.\n\nNarodila se v Praze spisovatelce Ireně Obermannové a hudebníku Danielu Kohoutovi jako jejich druhá dcera po o 8 let starší sestře Rozálii, která je českou režisérkou a dokumentaristkou. Její babička, spisovatelka Anna Žídková má židovské předky. Její rodiče jsou rozvedení.\n\nPo vystudování Gymnázia Jana Nerudy s hudebním zaměřením, kde byla na oboru klasický zpěv, studovala herectví na Pražské konzervatoři.\n\nOd pěti let byla členkou Bambini di Praga, v sedmi letech přešla do Dismanova rozhlasového souboru, odkud její kroky vedly k umělecké skupině OLDstars. Od dětských let hraje v divadle, v roce 2007 debutovala před kamerou v televizní pohádce \"Tři srdce\" jako princezna Jasna. Ve stejném roce také vyhrála soutěž v klasickém zpěvu Jarmily Novotné.\n\n1. května 2016 se provdala za filmového producenta Pavla Čecháka, který je o 16 let starší a je bývalým manželem herečky Tatiany Vilhelmové. Kohoutová přijala i jeho příjmení a starala se s ním o dva syny z předchozího manželství. Pár se ale po roce a půl na podzim 2017 rozvedl. V září 2019 oznámila, že čeká s přítelem dítě. \n\nNa valentýna 2020 se jí narodila dcera Lola.\n\nV letech 2008 až 2010 zpívala ve skupině DiscoBalls, s tou zabodovala hlavně v roce 2009, kdy byla skupina nominovaná na ceny Anděl. V roce 2011 se zaměřila na svůj vlastní hudební projekt nazvaný \"Femme Plastique\", na kterém se podílel mimo jiné i Emil Viklický. V roce 2013 pak vydala právě s Viklickým a dalšími hosty desku \"Berenika Meets Jazz\".\n\nČeským divákům se do paměti vryla hlavně díky epizodě \"Tatínkova holčička\" ze seriálu \"Soukromé pasti\", kde si v roce 2008 zahrála hlavní roli znásilněné Veroniky po boku Miroslava Etzlera. Na filmové plátno se poprvé dostala v roce 2011 v komedii \"Muži v naději\" a o rok později znovu ve snímku \"Můj vysvlečenej deník\".\n\nSe svou kamarádkou a herečkou Marikou Šoposkou píše od roku 2014 blog \"Sedmilhářky\" vycházející na webové stránce \"www.sedmilharky.cz/\" \"V\" roce 2016 jim zápisky z blogu vyšly i knižně v nakladatelství Grada pod stejnojmenným názvem.\n\nV roce 2015 se stala jednou z tváří \"Jsme v tom společně\", kampaně iniciativy HateFree Culture, za kterou stojí její matka.\n\nOd roku 2017 hraje v lékařském seriálu Primy \"Modrý kód\" jednu z hlavních roli, a to MUDr. Zoju Višněvskou. Ve stejném roce ji také Česká televize obsadila do jedné z hlavních rolích v sitcomu \"Trapný padesátky\".\n\nV srpnu 2017 bylo odtajněno, že Berenika je mezi 8 soutěžícími ve 4. řadě úspěšné televizní soutěže \"Tvoje tvář má známý hlas.\" Soutěž běžela od září až do listopadu téhož roku. Za celý průběh soutěže Kohoutová vyhrála během 4 ze 12 večerů a nakonec se stala celkovou vítězkou této série. Ze známých celebrit během této řady ztvárnila například Stevieho Wondera, Katy Perry, Fergie či Charlieho Chaplina. V rozhovorech po skončení soutěže prozradila, že pro ni byla psychicky náročná kvůli probíhajícímu rozvodu.\n\n\n\n\n"}
{"id": "575333", "url": "https://cs.wikipedia.org/wiki?curid=575333", "title": "Nevěsta s velkýma nohama", "text": "Nevěsta s velkýma nohama\n\nNevěsta s velkýma nohama je česká pohádka z roku 2002 režírovaná Viktorem Polesným. Byla natočena podle starofrancouzské \"chanson de geste\" \"Berta s velkýma nohama\" (asi 1275, \"Berthe aux grands pieds\")\n\nPipin, král Francie, je udatný, ale pro svůj malý vzrůst nemůže najít ženu. Jeden z jeho rytířů mu navrhne, aby požádal o ruku uherskou princeznu Bertu, kterou Pipin už jako chlapec obdivoval. Princezna má jednu vadu na kráse, příliš velké nohy. Pošle na námluvy vévodu Akilona, který s sebou vezme svoji nemanželskou dceru Alistu jako doprovod pro princeznu. Princezna Berta se sňatkem souhlasí a vydá se s vévodou Akilonem do Francie. Vévoda Akilon cestou vysadí Bertu uprostřed lesa a přesvědčí Alistu, aby se za Bertu vydávala. Při tom je vidí Renaud, který je rozzlobený na krále. Vévoda Akilon plánuje, že Bertu roztrhají vlci, ale zachrání ji dřevorubec Simon a vezme ji do své chýše. Když se Berta probere, vydává se za komornou na hradě krále Pipina.\n\nMezitím se na zámku konají oslavy příjezdu uherské princezny. Vévodovi Akilonovi se donese, že v chýši dřevorubce Simona se objevila neznámá dívka. Vévoda se vydá k chýši. Simonova žena se vydá pro vodu v princezniných šatech. Díky tomu si ji vévoda Akilon splete a zabije ji místo princezny. Berta se Simonovi přizná, kdo doopravdy je a Simon ji odvede na Pipinův hrad.\n\nV té době se král už těší na svatební den a zkouší své nastávající její svatební střevíce. Střevíce jsou ale příliš velké a Alista Pipinovi vše přizná. Pipin uspořádá souboj mezi Renaudem a vévodou Akilonem, který v tomto souboji přijde o život. Alistě jsou ostříhány vlasy a je poslána do kláštera. Pipin Renaudovi zlomí meč a pošle ho prosit za odpuštění do Svaté země.\n\nKrál se vrací na hrad, kde na něho čeká Simon a princezna Berta. Během svatby Pipin pasuje Simona na rytíře.\n\n"}
{"id": "575334", "url": "https://cs.wikipedia.org/wiki?curid=575334", "title": "Б", "text": "Б\n\nБ (minuskule б) je písmeno cyrilice. Ve slovanských azbukách a ve většině neslovanských azbuk se jedná o druhé písmeno v pořadí, v čuvašské, tatarské, kazašské azbuce je Б písmenem třetím, v chantyjské azbuce dokonce písmenem čtvrtým. Původně se písmeno nazývalo \"buky\", ze kterého, společně s názvem písmena А (\"az\"), je odvozen název obvyklého řazení písmen cyrilice - azbuka.\n\nV latince písmenu Б odpovídá písmeno B, v řeckém písmu v moderní řečtině mu odpovídá spřežka \"Μπ\", v gruzínském písmu písmeno ბ a v arménském písmu písmeno Բ (բ).\n\nV hlaholici písmenu Б odpovídá písmeno Ⰱ.\n"}
{"id": "575335", "url": "https://cs.wikipedia.org/wiki?curid=575335", "title": "T-St-S 80a U kanceláře", "text": "T-St-S 80a U kanceláře\n\nSrub T-St-S 80a s krycím názvem U kanceláře měl být tvrzový vchodový srub do tvrze Stachelberg na Trutnovsku. Charakter objektu nebyl bojový, ale týlový pro zásobování tvrze municí, proviantem, technickými prostředky a vstup posádky.\n\nUmístění srubu bylo voleno v týlové straně tvrze nad obcí Babí, v jihozápadním svahu Hřebínku. Toto umístění bylo voleno z důvodu přírodního krytí před ostřelováním a pozorováním nepřítelem.\n\nI při týlovém umístění měl být objekt vybaven střílnami a výzbrojí pro vlastní obranu. Ve dvou zvonech pod pancířem byly projektovány lehké kulomety, pod betonem pak dva kanóny z levé a pravé strany, které byly spřaženy s těžkým kulometem. Levá střílna pod betonem nejen přímo pokrývala přístupovou silnici ale i 1.800 m vzdálenou izolovanou dělostřeleckou pozorovatelnu T-S 76a na kótě 673 m Baba. Pravá střílna pokrývala silnici II/300 z Trutnova do Žacléře přes vrchol Stachelbergu. Krytí vchodového prostoru pro vozidla bylo zajištěno lehkým kulometem umístěným v zadní části vstupu za mříží před svisle posuvnými vraty. Vchodový prostor pro osoby byl jištěn ze střílny pro ruční zbraň.\n\nK 1. říjnu 1938 byly provedeny pouze výkopové práce a výlom štoly do podzemí tvrze.\n\n\n"}
{"id": "575339", "url": "https://cs.wikipedia.org/wiki?curid=575339", "title": "Zloději času", "text": "Zloději času\n\nZloději času může znamenat:\n\n\n"}
{"id": "575341", "url": "https://cs.wikipedia.org/wiki?curid=575341", "title": "John Tavares", "text": "John Tavares\n\nJohn Tavares (* 20. září 1990, Mississauga, Ontario, Kanada) je kanadský hokejový útočník a kapitán týmu Toronto Maple Leafs ve Východní konferenci NHL.\n\nTavares se narodil 20. září 1990 Barbaře a Joe Tavaresovým, kteří mají portugalské a polské předky. Johnovi prarodiče z matčiny strany (Bolesław a Josephine Kowalovi) se přistěhovali z Polska do Sudbury a prarodiče z otcovy strany (Manuel a Dorotea Tavaresovi) se přistěhovali z Portugalska do Toronta. V mládí se John Tavares stěhoval do Oakville v Ontariu a tam začal hrát malou hokejovou ligu MOHA (Minor Oaks Hockey Association). Tavares hrál současně také fotbal a lakros. Kvůli své bojovné povaze měl často problémy s jinými hráči. V Oakville Tavares navštěvoval Akvinskou střední školu Sv. Tomáše a bydlel pět minut od bydliště Sama Gagnera, který později hrál mimo jiné za Edmonton Oilers v NHL. Tavares se se Samem Gagnerem rychle spřátelil. Otec Sama – bývalý hráč NHL – Dave Gagner vytvořil klukům na dvorku kluziště, kde se mohli zdokonalovat.\n\nTavares hrál mládežnický hokej za tým Oakville Rangers v lize Ontario Minor Hockey Association. Ukázal se být slibným hokejistou a ve svých sedmi letech hrál se staršími dětmi. Odtamtud se přesunul do týmu Mississauga Braves, který hrál ligu Greater Toronto Hockey League. V sezóně 1998–99 byl vyhlášen nejlepším nováčkem týmu. V následující sezóně hrál v dalším týmu ligy GTHL – Mississauga Senators a nakonec se v této lize stěhoval do týmu Toronto Marlboros. V třinácti letech odehrál 16 zápasů za tým Milton Icehawks z juniorské ligy Ontario Provincial A Hockey League a stal se tak jedním z nejmladších hokejistů, kteří kdy nastoupili v juniorské lize.\n\nTavares podal žádost, aby mohl hrát v kanadské hlavní juniorské lize Ontario Hockey League, která neumožňovala start hokejistům mladším 15 let. Kvůli němu byla přijata klauzule, která umožňovala výjimečným hokejistům nastoupit o rok dříve a tak se Tavares ve svých 14 letech stal nejmladším hokejistou, který kdy v OHL podepsal smlouvu. Tým Oshawa Generals si jej vybral na prvním místě draftu OHL. Tavares odehrál svůj první zápas v OHL 23. září 2005 a hned skóroval a to pouhé tři dny po svých 15. narozeninách. Tavares za svojí první sezónu v OHL získal Emms Family Award, CHL Rookie of the Year a byl jmenován do OHL All-Rookie Teamu.\n\nV sezóně 2006–07 byl ve svých 16 letech vybrán, aby reprezentoval výběr ligy OHL v tradičním dvouzápasovém turnaji zvaném ADT Kanada-Rusko Chellenge. Jeden z těchto zápasů se hrál v Oshawě. 25. ledna 2007 dal Tavares v jednom zápase 4 góly a připsal si 7 kanadských bodů a přespěl tak k vítězství 9:6 nad Windsorem Spitfires. Na konci sezóny překonal 71 vstřelenými góly rekord Wayna Gretzkyho. Po sezóně obdržel Red Tilson Trophy a CHL Player of the Year pro nejlepšího juniorského hráče v Kanadě.\n\nV sezóně 2007–08 vstřelil 40 gólů v 59 zápasech a připsal si 118 kanadských bodů, čímž se umístil na třetím místě v bodování OHL. Tavares v první polovině sezóny vedl bodování OHL, ale poté se účastnil Mistrovství světa juniorů 2008 a kvůli tomu musel vynechat několik zápasů v lize. Když se účastnil Mistrovství světa juniorů 2009, tak se spekulovalo o jeho přestupu k London Knights, kteří také hráli OHL a na rozdíl od Oshawy měli reálné šance na ligové vítězství. Nakonec byl 8. ledna 2009 opravdu vyměněn společně s Michaelem Del Zottem a Darrylem Bordenem do Londonu za Scotta Valentina, Christiana Thomase, Michaela Zadora a šest výběrů v draftu.\n\nTavares debutoval v týmu London Knights 11. ledna 2009 proti týmu Mississauga St. Michael's Majors. Účastnil se CHL Top Prospects Game jako kapitán Orrova týmu při vítězství 6:1 nad Cherryho týmem, ale v zápase si zranil rameno po čistém zákroku Zacka Kassiana. 8. března 2009 Tavares překonal rekord OHL v počtu celkově nastřílených gólů, když svým 214. gólem překonal Petera Leeho.\n\nAčkoliv se narodil 5 dní po 15. září což byl mezní datum pro přijetí hráčů pro Vstupní draft NHL 2008, tak bylo vyvinuto značné úsilí, aby se jej Tavares mohl účastnit. Po Tavaresově 72 gólové sezóně 2006–07 tlačili Tavaresovi agenti na vedení NHL a hráčskou asociaci NHLPA, aby Tavaresovi byla udělena výjimka, podobná té, která mu umožnila startovat dříve i v lize OHL. Ovšem pokus byl neúspěšný a Tavares si na draft NHL musel počkat do roku 2009. Přesto v říjnu 2007 nabídl John Ferguson Jr. (generální manažer Toronta Maple Leafs) Tavaresovi účast v jejich farmářském týmu Toronto Marlies v nižší profesionální lize American Hockey League, ale vedení AHL bylo stejně jako NHL proti. V draftu NHL 2009 byl vybrán na prvním místě celkově týmem New York Islanders.\n\n15. července 2009 podepsal Tavares s Islanders tříletý nováčkovský kontrakt a první přátelský zápas za ně sehrál před sezónou 2009–10 s Edmontonem Oilers a při porážce 2:3 strávil na ledě 22 minut a 50 sekund a hrál v útoku s Dougem Weightem a Seanem Bergenheimem. 3. října 2009 hrál ve svém prvním zápase NHL a hned skóroval proti brankáři Marcu-André Fleurymu z Pittsburghu Penguins. Většinu sezóny vedl Tavares bodování nováčků. V prosinci 2009 vstřeli 5 gólů ve 4 zápasech a vyrovnal klubový rekord v po sobě jdoucích zápasech se vstřeleným gólem. Sezónu dokončil na druhém místě v bodování nováčků za Mattem Duchenem z Colorada Avalanche. Při prvním zápase sezóny 2010-11 utrpěl Tavares na konci první třetiny lehký otřes mozku po nárazu Adama Burishe. Svůj první hattrick v NHL skóroval 23. října 2010 při porážce s Floridou Panthers a druhý přidal 15. ledna 2011 při vítězném zápase proti Buffalu Sabres.\n\n14. září 2011 Tavares podepsal s Islanders nový šestiletý kontrakt na 33 miliónů dolarů, tzn. do července 2018. Poté, co v sezóně 2011/12 bodoval ve 12 utkáních po sobě, ve kterých si připsal 21 kanadských bodů, byl vybrán do utkání hvězd NHL 2012. V tomto svém prvním utkání hvězd zaznamenal gól a asistenci. Během této sezóny byl také poprvé asistentem kapitána.\n\nBěhem výluky v sezóně 2012/13 hrál Tavares společně s Markem Streitem ve Švýcarsku za SC Bern. Díky tomu se mohl za výběr Kanady zúčastnit Spenglerova poháru 2012, který se jim podařilo vyhrát. Tavares ve 4 utkáních vstřelil 3 góly a přidal jednu asistenci. Během zkrácené sezóny NHL se mu dařilo a v lize skončil na 3. místě mezi střelci. 10. května 2013 vstřelil svůj první gól v play-off brankáři Marcu-André Fleurymu z Pittsburghu Penguins, který Islanders nakonec vyřadil.\n\n10. září 2013 byl Tavares jmenován 14. kapitánem v historii Islanders. 19. února 2014 se během zápasu na zimních olympijských hrách zranil a musel vynechat zbytek sezóny. V době zranění byl přitom třetí v produktivitě celé ligy.\n\nBěhem své první sezóny v OHL hrál Tavares za Ontario na Mistrovství světa do 17 let 2006 v Saskatchewanu, ale medaili nezískali. Na konci sezóny 2005–06 se zúčastnil za kanadskou reprezentaci osmnáctiletých na Mistrovství světa do 18 let 2006 ve Švédsku, ale opět nezískali žádnou medaili, když prohráli v zápase o třetí místo s Českou republikou. Po sezóně byl pozván do kanadské juniorské reprezentace na Memoriál Ivana Hlinky 2006 v České republice a na Slovensku, ale kvůli zranění se jej nezúčastnil.\n\nBěhem následující sezóny 2006–07 byl nominován do širšího výběru pro Mistrovství světa juniorů 2007, ale do užšího výběru se nedostal. Po sezóně byl nominován do kanadské juniorské reprezentace pro sérii zápasů Super Series 2007 proti Rusku. Tavares pomohl sérii vyhrát v poměru 7 vítězství – 1 remíza – 0 porážek – 4 góly a 1 asistencí. I díky těmto výkonům byl nominován na Mistrovství světa juniorů 2008, kde pomohl 4 vstřelenými góly k zisku zlatých medailí. Znovu byl nominován i pro Mistrovství světa juniorů 2009 v Ottawě a při vítězném zápase 8:1 nad Českou republikou byl jmenován hráčem zápasu a proti týmu USA vstřelil hattrick. Poté co na juniorských šampionátech vstřelil 12 gólů, vyrovnal kanadský rekord Erica Lindrose a Jeffa Cartera. S týmem Kanady nakonec opět získal zlatou medaili a byl vyhlášen nejlepším útočníkem a hráčem šampionátu. Současně byl jmenován do All-Star Teamu turnaje. V dubnu 2010 byl nominován do kanadské reprezentace dospělých pro Mistrovství světa 2010 v Německu. Kanada skončila na 7. místě a Tavares dal na šampionátu 7 gólů a 1 asistenci. Na konci sezóny 2010–11 byl nominován do reprezentace pro Mistrovství světa 2011 na Slovensku a zde s týmem Kanady skončili po prohře 1:2 ve čtvrtfinále s Ruskem na 5. místě. Tavares si v 7 zápasech připsal 9 bodů za 5 gólů a 4 asistence.\n\nTavares byl nominován do kanadské reprezentace pro zimní olympijské hry 2014 v Soči. Nedopadly pro něj dobře a ve čtvrtfinálovém utkání s Lotyšskem zranil a musel vynechat nejen zbytek turnaje, ale i celé sezóny. Kanada však nakonec zvítězila a získala zlaté medaile.\n\n\n\n"}
{"id": "575342", "url": "https://cs.wikipedia.org/wiki?curid=575342", "title": "Acta sanctorum", "text": "Acta sanctorum\n\nActa sanctorum (činy svatých) je kritická edice hagiografických textů vydávaná od roku 1643, v které vyšlo 68 foliových dílů (poslední v roce 1940). Za vznikem této edice stál belgický jezuita Jean Bolland (1596–1665). Na Bollanda navázali Godefridus Henschenius a poté Daniel Papebroch. Tito a další pokračovatelé Bollandova díla jsou označování jako bollandisté (Société des Bollandistes). \n\nTexty byly vydávány chronologicky podle kalendáře svatých katolické církve. Spolu s vlastními životopisy svatých a kritickým aparátem byly v edici publikovány i teoretické statě, mezi nejznámější patří Papebrochovo \"Propyleum\" z druhého dílu.\n\n\n"}
{"id": "575344", "url": "https://cs.wikipedia.org/wiki?curid=575344", "title": "Ergo Proxy", "text": "Ergo Proxy\n\nErgo Proxy ( エルゴプラクシー, \"Erugo Purakuší\") je japonský animovaný sci-fi seriál, který v roce 2006 vyrobilo studio Manglobe. K seriálu později vznikl spin-off v podobě mangy \"Centzon Hitchers & Undertaker\" (センツォン・ヒッチャーズ&アンダーテイカー). V \"Ergo Proxy\" je kladen značný důraz na psychologii a mentalitu hlavních postav. Je zde použita kombinace 2D digitální animace, 3D počítačového modelování, a digitálních efektů.\n\nLidé žijí ve velkých městech, schovaných po bílými kopulemi a s robotickými pomocníky, tzv. Autoravy po boku. Městem Romdeau se začne šířit virus Kogito, který dává autoravům, lidské myšlení. Lil Meyerová, která se stará o likvidaci Autoravů nakažených Kogitem, je jednoho dne napadena tajemnou postavou, jejíž existenci se snaží úřady zatajit. Tato postava je nazývána Proxy. Lil se rozhodne vypátrat, co je Proxy zač. Setkává se také s ruským imigrantem Vincentem Lawem, který má s Proxy něco společného.\n\nVincent je imigrant z města Mosque (nejspíše současná Moskva). Nemá vzpomínky na dobu než přišel do Romdeau, a tak se vydá, brzy poté co je napaden Proxym a pronásledován bezpečnostními jednotkami zpátky. Cestou zjišťuje že existuje asi 300 Proxy a on je jedním z nich. Jeho pravé jméno je Ergo Proxy, prostředník smrti.\n\nRe-l vyšetřuje případy spojené s virem Kogitoa a je vnučkou Donova Meyera. Je velmi namyšlená. Pomáhá jí její vlastní autorav Iggy, bez kterého by měla značné potíže s každodenní potřebou a jinými věcmi. Po svém prvním setkání s Proxym po něm začne pátrat. Brzy začíná dospívat názoru že s ním má Vincent něco společného.\n\nPino je autorav nakažený kogitem. Původně patřila Raulu Creedovi a Samanthě Rossové, kteří ji měli místo dítěte (Pino vypadá jako malá holčička). Později mají syna, ale Samantha Rossová i se synem je zabita Proxym. Brzy poté je Pino nakažena kogitem a dává se dohromady s Vincentem, kterému dělá doprovod.\n\nJde o hlavní zápornou postavu seriálu. Vincenta nazývá svým stínem. Byl poprvé zmíněn v epizodě 15. Proxy 1 zničil město Mosque a zabil Amnesia, který měl uschované Vincentovy vzpomínky. V předposlední epizodě zabil Donova Mayera. Nakonec umírá na sluneční záření (Sluneční záření ničí buňky z nichž jsou Proxy tvořena) a zranění utrpěná v souboji s Vincentem.\n"}
{"id": "575347", "url": "https://cs.wikipedia.org/wiki?curid=575347", "title": "Jacquerie", "text": "Jacquerie\n\nJacquerie [žakrí] je název rozsáhlého povstání sedláků proti šlechtě v severní a střední Francii (Île-de-France, Pikardie, Champagne, Artois a Normandie), které proběhlo v květnu a červnu roku 1358 během stoleté války.\n\nVálka s Angličany, bída a morové epidemie znamenaly pokles obyvatelstva. Vrchnost měla potíže s obděláváním půdy bez poddaných. Následovaly opatření o zákazu pohybu, maximální mzdy zemědělských dělníků, výkupní ceny apod. V první části stoleté války (1337-1360) vítězili Angličané. Po bitvě u Poitiers v roce 1356 francouzský král Jan II. dokonce padl do zajetí. S ním bylo zajato i mnoho francouzských šlechticů, za které bylo žádáno výkupné. Jejich rodiny proto uvalily na poddané novou daň z dobytka. Další ranou pro poddané byli angličtí, španělští a další žoldáci, kteří pustošili a loupili na venkově a rovněž vojáci Karla II. Zlého, který zpustošil okolí Paříže. Tím vším byli postiženi především sedláci a výsledkem těchto restrikcí byla selská povstání.\n\nV únoru 1358 vyvolal pařížský prévôt des marchands Étienne Marcel povstání proti šlechtě, dauphin Karel dokonce musel uprchnout z Paříže. Tento úspěch povzbudil sedláky, aby se spojili proti svým utiskovatelům, ať už to byla francouzská šlechta nebo angličtí vojáci.\n\n21. května 1358 vypuklo selské povstání ve městě Compiègne v Pikardii a rozšířilo se i na další území severovýchodní Francie. Útoky sedláků vedly především proti šlechtickým sídlům, která vypalovali a zabíjeli jejich obyvatele. Do čela povstalců se postavil Guillaume Caillet. Podařilo se mu navázat styky s povstáním Étienna Marcela v Paříži a získat podporu i obyvatel měst Compiègne nebo Senlis. Étienne Marcel jim poslal na pomoc 300 ozbrojenců, avšak odvolal je, když sedláci neustali ve svém řádění.\n\nBěhem několika týdnů napadené strany vytáhly proti povstalcům. Společně se spojila šlechta, budoucí král Karel V. i Karel Zlý. Ten vylákal lstí vůdce Cailleta a nechal jej popravit. Sedláci byli definitivně poraženi 9. června 1358 v bitvě u Meaux. Představitelé a účastníci byli potrestáni smrtí. Zabito bylo až 20 000 povstalců.\n\nKvůli povstání zůstala oblast severovýchodně od Paříže ještě po mnoho desetiletí zničená a také šlechta žila dlouho ve strachu z opakování těchto událostí. Jacquerie bylo první rozsáhlé selské povstání vrcholného středověku, po kterém následovala povstání Watta Tylera v Anglii roku 1381, či husitství v Čechách.\n\nVýraz \"jacquerie\" je nejspíš odvozen od posměšné přezdívky, kterou šlechta sedlákům dávala - \"Jacques Bonhomme\" (Kuba Prosťáček). Podle jiné verze měl tuto přezdívku pouze jejich vůdce Caillet, která pak přešla na všechny sedláky. Ve francouzské historiografii se tímto termínem označují obecně všechna selská povstání, jen toto konkrétní pro odlišení názvem \"Grande jacquerie\" (Velká jacquerie).\n\n"}
{"id": "575348", "url": "https://cs.wikipedia.org/wiki?curid=575348", "title": "Německé volby do říšského sněmu 1932 (listopad)", "text": "Německé volby do říšského sněmu 1932 (listopad)\n\nNěmecké federální volby se konaly 6. listopadu 1932. NSDAP oslabila na úkor DNVP a KPD posílila na úkor SPD.\n\n"}
{"id": "575349", "url": "https://cs.wikipedia.org/wiki?curid=575349", "title": "Bryan Muir", "text": "Bryan Muir\n\nBryan Muir (* 8. června 1973 ve Winnipeg, Manitoba) je bývalý kanadský hokejový obránce.\n\nMuir nebyl draftován a začínal svou kariéru v junior University of New Hampshire a podepsal svou první profesionální smlouvu podepsal s Edmonton Oilers. Muir je považován za tovaryše.\n\nJeho nejvýznamnější rok přišel v sezóně 2005/06 za Capitals, kde hrál 72 zápasů dal 8 branek, 18 asistencí a 26 bodů.Za Washington Capitals nosil dres s číslem 47.\n\nDne 5. srpna 2008 podepsal smlouvu s běloruským klubem HC Dynamo Minsk k účasti v nově vytvořené KHL. Za HC Dynamo Minsk zahrál 23 zápasů v KHL, a na začátku ledna roku 2009 podepsal smlouvu s německým klubem Frankfurt Lions po zbytek sezóny DEL. Frankfurt Lions mu odmítlo prodloužil smlouvu a tak se stal volným hráčem.\n\n\n\n\n"}
{"id": "575350", "url": "https://cs.wikipedia.org/wiki?curid=575350", "title": "8. návštěvní expedice (ISS)", "text": "8. návštěvní expedice (ISS)\n\n8. návštěvní expedice ( ) na Mezinárodní vesmírnou stanici (ISS) byla krátkodobá výprava italského astronauta ESA Roberta Vittori na stanici. Po týdenním pobytu na stanici a splnění vědeckého programu se Vittori vrátil na Zem.\n\n\n\nMezinárodní vesmírná stanice (ISS) byla od začátku listopadu 2000 trvale osídlena lidmi. Základní posádky stanice byly do havárie Columbie střídány raketoplány, jako záchranné čluny jim sloužily lodě Sojuz. Po přerušení letů raketoplánů v důsledku havárie byla velikost základních posádek stanice snížena na dva kosmonauty, jejichž dopravu zajišťovaly Sojuzy. Třetí místo v Sojuzech obsazovali členové návštěvních posádek, po týdnu se vracející na Zem starým Sojuzem.\n\nV květnu 2001 se ESA dohodla s Roskosmosem na pravidelné účasti evropských astronautů v návštěvních expedicích. K letu v dubnu 2005 v Sojuzu TMA-6 byl určen italský astronaut ESA Roberto Vittori, dohoda o letu byla podepsána v říjnu 2004 mezi Roskosmosem, ESA a oblastí Lazio. Mise byla v prosinci 2004 pojmenována „Eneide“. Název připomínal dlouhé putování Aineia, hrdiny Vergiliova eposu Aeneis. Vittori zahájil výcvik ve Středisku přípravy kosmonautů (CPK) v Hvězdném městečku už v srpnu 2004.\n\nSergej Krikaljov a John Phillips z Expedice 11 společně s Vittorim odstartovali 15. dubna 2005 v 0:46 UTC z kosmodromu Bajkonur v lodi Sojuz TMA-6; po dvou dnech samostatného letu se 17. dubna ve 2:20 UTC spojili se stanicí.\n\nPo spojení se kosmonauti uvítali se stálou posádkou ISS, vyložili náklad pro stanici a zahájili pokusy programu Eneide (některé experimenty probíhaly už od počátku března, kdy zásobovací Progress M-52 přivezl na ISS potřebné přístroje, nebo v průběhu přibližování Sojuzu TMA-6 k ISS). Část vybavení nezbytného pro experimenty (31,1 z 68,3 kg přístrojů a materiálů) si přivezli kosmonauti sami, zbytek dopravil na stanici zmíněný Progress.\n\nMezi lékařsko-biologické experimenty programu Eneide patřilo studium vývoje neuronů ve stavu beztíže u hmyzu (CRISP-2); studium vlivu beztíže na vyšší rostliny (AES): růst fazolí v beztíži (Beans); klíčení vyšších rostlin v beztíži (Seedlings); růst řízků vinné révy a chování jejich úponků v beztíži (Vino). Dále studium vlivu radiace a beztíže na vývoj buněčné kultury thyroidních buněk u krys (FRTL5); studium vlivu podmínek kosmického letu na lyofilizované kultury mikroorganismů a spor (MIS); studium vlivu beztíže na práceschopnost horních končetin člověka (HPA);\nsledování role neurotrofinů na fyziopatologické projevy stresu a ovlivnění nervového a imunitního systému člověka v podmínkách kosmického letu (NGF); sledování subjektivního vjemu svislé polohy těla v podmínkách mikrogravitace (VSV); sledování souhry vjemů pohybu těla ortostatickým a zrakovým ústrojím člověka (ETD-I); degustace vzorků pokrmů z oblasti Lacio v Itálii (FTS); sledování adaptace vestibulárního aparátu člověka k podmínkám mikrogravitace (MOP-I) a konečně testování nových inteligentních snímačů pro sledování fyziologických funkcí těla člověka (HBM).\nTechnologickými experimenty byly Eneide, registrace navigačních údajů ze systému GPS a EGNOS (\"European Geostationary Navigation Overlay System\") během autonomního letu Sojuzu TMA-6 a během jejího letu v sestavě ISS; Lazio, registrující kosmické záření a studující souvislostí jeho intenzity se záblesky ve sklivci očí a vliv různých stínících materiálů a rovněž studující magnetického prostředí (program ); EST, vyhodnocující funkčnost různých komerčně dostupných elektronických součástek v podmínkách kosmického letu; E-Nose, zkoušející prototyp elektronického zařízení pro detekci pachů; SPQR, testující laserové zařízení k lokalizaci a zobrazení ISS ze Země a ASIA sledující vliv podmínek kosmického letu na desku s elektronickými obvody.\n\nVittori se věnoval i vzdělávacím aktivitám. Bylo to studium molekulárních mechanismů regulujících fyziologii osteoblastů v buněčné kultuře lidské tkáně MG-63 v podmínkách mikrogravitace v experimentu BOP; pořízení videozáznamu s demonstrací elektrostatického přitahování makroskopických krystalových nebo molekulárních struktur v programu ESD a radioamatérská spojení se žáky a studenty na Zemi v programu ARISS-4.\n\nCelkem se Vittori věnoval vědeckému programu Eneide 39 hodin a 0 minut, s pokusy pomohli i Sergej Krikaljov (6 hodin a 50 minut) a Saližan Šaripov (3 hodiny a 40 minut). Na Zem Vittori přivezl 15,1 kg materiálů s výsledky experimentů.\nPo týdenním pobytu na ISS se 24. dubna 2005 v 18:42 UTC Vittori s vracející se posádkou Expedice 10 v Sojuzu TMA-5 odpoutali od stanice a téhož dne v 22:07 UTC přistáli v severním Kazachstánu, nedaleko od Arkalyku.\n"}
{"id": "575351", "url": "https://cs.wikipedia.org/wiki?curid=575351", "title": "Karl Heinrich Alberti", "text": "Karl Heinrich Alberti\n\nKarl Heinrich Alberti (15. prosince 1856 Aš – 1953) byl učitelem ve Vídni a později vyučoval na ašské veřejné škole. Byl též ašský historik, vedoucí místní kroniku.\n\nKarl Alberti byl synem ašského faráře, Gottloba Traugotta Albertiho, jehož celoživotní dílo, kresby a poznámky jsou dnes jedním z nejdůležitějších děl mapujících historii Ašska.\n\nNavštěvoval College of Education ve slezském Bielsku. Přestěhoval se kvůli školní praxi do Opavy. Ve Vídni získal jmenování ekonomie. Již v té době působil jako spisovatel. Zejména pro Bayreuther Blätter. Byl ženatý s Laurou Jäger (1863–1932).\n\nV roce 1893 byl Alberti ředitel základní a střední první dívčí školy v Aši. Od roku 1921 vedl městskou kroniku města Aše. Jeho dlouhodobý výzkum je shrnut ve čtyřech dílech \"\"Beiträge zur Geschichte von Asch und des Ascher Bezirks\"\" (Články historie Aše a Ašského okresu), publikovaných v letech 1934 až 1940.\n\n\n"}
{"id": "575352", "url": "https://cs.wikipedia.org/wiki?curid=575352", "title": "Karel Kuča", "text": "Karel Kuča\n\nKarel Kuča (* 13. dubna 1961 Chlumec nad Cidlinou) je český architekt, historik urbanismu, výtvarník a publicista. \n\nVystudoval fakultu architektury Vysokého učení technického v Brně, mezi lety 1986 a 1991 pracoval v pobočkách Státního ústavu památkové péče (dnes Národní památkový ústav) v Brně a Českých Budějovicích. Od roku 1991 působí ve vlastním ateliéru R2 COMP. Kuča je autorem mnoha knih z oblasti památkové péče, architektury a urbanismu. Je místostarostou Společnosti přátel starožitností.\n\n\n\n\n"}
{"id": "575353", "url": "https://cs.wikipedia.org/wiki?curid=575353", "title": "Piercing stydkých pysků", "text": "Piercing stydkých pysků\n\nPiercing stydkých pysků (: \"Labia piercing\") je druhem ženského genitálního piercingu. Může být umístěn jak v malých, tak velkých stydkých pyscích a je používán z estetických a sexuálních důvodů. První věrohodné informace o provádění tohoto druhu genitálního piercingu pochází z Německa po druhé světové válce. Doba hojení se u genitálních piercingů pohybuje kolem půl roku, v případě předčasného pohlavního styku (tj. dříve než dojde k plnému zahojení) se však může tato doba prodloužit.\n\n"}
{"id": "575360", "url": "https://cs.wikipedia.org/wiki?curid=575360", "title": "Západní Nusa Tenggara", "text": "Západní Nusa Tenggara\n\nZápadní Nusa Tenggara () je jedna z provincií Indonésie. Zahrnuje řadu ostrovů v západní části Malých Sund, zdaleka největšími z nich jsou Sumbawa a Lombok. „Nusa Tenggara“ je označení pro indonéskou část souostroví Malé Sundy, tedy bez Východního Timoru; doslovný překlad je „jihovýchodní ostrovy“.\nNa ploše 20 153 km² zde žijí více než 4 miliony lidí, větší část (asi 3 miliony) na Lomboku, kde je soustředěna většina Sasaků, nejpočetnějšího etnika provincie. Většina obyvatelstva vyznává islám, výraznější náboženskou menšinou jsou hinduisté (náboženství typické pro Balijce, kteří v rámci provincie obývají zejména Lombok). Obyvatelstvo Sumbawy se skládá hlavně ze Sumbawanů a etnika Bima. Průměrná hustota zalidnění je kolem 200 obyvatel na km², což je méně než na sousedním Bali a Jávě, ale více než na ostrovech ležících východněji. Na Lomboku je hustota osídlení 800 lidí/km², na Sumbawě 100 lidí/km².\n\nHlavním a největším městem (360 000 obyvatel) je Mataram ležící na Lomboku blízko západního pobřeží. Nejvyšším bodem provincie je vrchol sopky Rinjani na Lomboku (3726 m), významným vrcholem na Sumbawě je sopka Tambora (2850 m), která se v roce 1815 zapsala do dějin mimořádně silnou erupcí.\n\nNejbližšími sousedními provinciemi jsou Bali na západě a Východní Nusa Tenggara na východě.\n\n \n"}
{"id": "575366", "url": "https://cs.wikipedia.org/wiki?curid=575366", "title": "Kostel Neposkvrněného početí Panny Marie (Brno-Soběšice)", "text": "Kostel Neposkvrněného početí Panny Marie (Brno-Soběšice)\n\nKostel Neposkvrněného početí Panny Marie je chrám postavený při klášteře klarisek v brněnské čtvrti Soběšice. Byl vybudován společně s první etapou výstavby konventu v letech 1996–1997, vysvěcen byl brněnským biskupem Vojtěchem Cikrlem společně s klášterem 1. listopadu 1997. Kostel slouží jak řádovým sestrám, tak i veřejnosti. Je filiálním kostelem ve farnosti Brno-Lesná.\n\nKostel, který předstupuje před klášterní areál, tvoří dvě na sebe kolmé lodě (jedna pro klarisky, druhá pro veřejnost), v jejichž průsečíku se nachází kněžiště. Lodě jsou kryty nízkými stanovými střechami, v interiéru s otevřeným krovem. Interiér je prostý.\n\n"}
{"id": "575371", "url": "https://cs.wikipedia.org/wiki?curid=575371", "title": "Bondoa Adiaba", "text": "Bondoa Adiaba\n\nClovis Guy Adiaba Bondoa (* 2. ledna 1987, Douala, Kamerun) je kamerunský fotbalový obránce.\n\nBondoa Adiaba začal svoji kariéru v týmu Vogt AC ve kterém sbíral cenné zkušenosti. V roce 2006 se přesunul do týmu Dreams de Douala, kde strávil jednu sezónu. Poté zkoušel štěstí v týmu Cetef de Bonabéri a posléze v íránském klubu Steel Azin. Příliš se neprosadil a tak odešel do týmu DAC 1904 Dunajská Streda, kde zažil zatím nejlepší část své kariéry. V roce 2010 šel na hostování do českého klubu AC Sparta Praha.\n\nBondoa Adiaba je členem kamerunské reprezentace do 23 let, ve které odehrál zatím čtyři zápasy. Byl kapitánem kamerunské reprezentace na mistrovství Afriky juniorů 2007. Zúčastnil se olympijských her v Pekingu 2008.\n\n"}
{"id": "575373", "url": "https://cs.wikipedia.org/wiki?curid=575373", "title": "Železniční trať Grünstädtel–Oberrittersgrün", "text": "Železniční trať Grünstädtel–Oberrittersgrün\n\nŽelezniční trať Grünstädtel - Oberrittersgrün neboli Pöhlatalbahn byla saská úzkorozchodná dráha v Krušných horách. Vedla ze stanice Grünstädtel na normálněrozchodné trati Annaberg-Buchholz - Schwarzenberg údolím potoka Pöhlwasser do Oberrittersgrünu nedaleko českých hranic.\n\nPravidelný provoz započal v roce 1889, trať byla nejprve využívána především pro přepravu dřeva a potřeby místních papíren. V padesátých letech 20. století provoz krátce vzrostl v souvislosti s těžbou uranu. V roce 1971 byl provoz ukončen.\n\nVe stanici Oberrittersgrün bylo zřízeno \"Muzeum saských úzkorozchodných železnic\" (Sächsisches Schmalspurbahnmuseum Rittersgrün).\n\n"}
{"id": "575377", "url": "https://cs.wikipedia.org/wiki?curid=575377", "title": "Mezinárodní koloniální výstava 1931", "text": "Mezinárodní koloniální výstava 1931\n\nMezinárodní koloniální výstava (francouzsky: \"Exposition coloniale internationale\") byla koloniální výstava s mezinárodní účastí věnovaná kolonialismu, která se uskutečnila v Paříži. Výstava představovala francouzskou koloniální říši a její bohatství. Byla otevřena 6. května 1931 v Bois de Vincennes v jihovýchodní části Paříže na ploše 100 ha a trvala šest měsíců. Výstavu navštívilo 33 miliónů návštěvníků z celého světa. \n\nFrancouzská vláda převezla lidi z kolonií do Paříže, aby zde předvedli svá umění a řemesla a tradiční architekturu obydlí i chrámů. Výstavy se zúčastnily i jiné státy jako Belgie, Dánsko, Nizozemsko, Itálie, Japonsko, Portugalsko, Velká Británie a Spojené státy americké. Pavilony jednotlivých kolonií většinou představovaly kopie významných chrámů. Součástí výstavy byla i např. senegalská vesnice nebo zoologická zahrada.\n\nFrancie doufala, že výstavou získá její koloniální říše pozitivní obraz o oboustranné kulturní výměně mezi Francií a zámořím. Výstava vyzdvihla roli domorodých kultur v koloniích a zdůrazňovala pozitivní vliv při šíření francouzského jazyka a kultury. Koloniální výstava poskytla fórum pro diskusi o kolonialismu všeobecně a zejména o francouzských koloniích. Francouzští odborníci zveřejnili během šestiměsíční akce více než 3.000 článků a zorganizovali přes 100 konferencí.\n\nV Paříži vznikl trh pro exotické kuchyně cizích zemí, zejména ze severní Afriky a Vietnamu. O koloniích bylo natočeno několik filmů. Bylo otevřeno stálé Koloniální muzeum (v roce 1960 přejmenováno na \"Musée des Arts Africains et Océaniens\" a od roku 2003 již nepoužívané jako muzeum). Výstava měla podpořit i rozvoj koloniálního obchodu.\n\nU levicově zaměřených osobností se výstava setkala s nesouhlasem. Surrealisté protestovali pamfletem proti koloniální výstavě, odsoudili masakry v koloniích. Komunistická strana zorganizovala reciproční výstavu pod názvem \"Pravda o koloniích\", na které mimo jiné Albert Londres a André Gide kriticky představili život v koloniích, např. nucené práce.\n\n"}
{"id": "575380", "url": "https://cs.wikipedia.org/wiki?curid=575380", "title": "Alexandra Hrouzková", "text": "Alexandra Hrouzková\n\nAlexandra Schneider Hrouzková (* 14. září 1984, Havířov) je pražská psycholožka, spisovatelka a publicistka. \n\nNarodila se 14. září 1984 v Havířově. Vystudovala magisterský obor psychologie na Filozofické fakultě Univerzity Karlovy v Praze, doktorský titul získala následně tamtéž. Dlouhodobě se výzkumně zabývala problematikou sexuality uživatelů marihuany. Je spoluzakladatelkou terapeutického centra My Life Studio v Praze. V psychologické praxi se specializuje na poradenství v oblasti partnerských vztahů, koučink v oblasti osobního rozvoje a hypnoterapii. Působí také jako lektor v oblasti firemního vzdělávání, hojně vystupuje v médiích a je autorkou dvou beletristických knih Expanze na Mars (2009), Dva roky spolu (2011).\n\nJejím manželem byl novinář Jiří X. Doležal, s nímž se v roce 2012 rozvedla. Druhým manželem se stal Filip Schneider, se kterým má jedno dítě.\n\n\nVěnovala se jako první v České republice výzkumu sexuality a sexuálního chování starších chronických uživatelů marihuany. Výzkum byl realizován jako součást diplomové práce na katedře psychologie Filozofické fakulty Univerzity Karlovy. Vedoucím diplomové i disertační práce byl Petr Weiss. \n\nJejí literární prvotina \"Expanze na Mars\", otevřeně líčící dozrávání děvčete v mladou ženu v postmoderní realitě České republiky začátku 21. století.\nKniha napsaná spolu s bývalým manželem Alexandry Doležalové popisuje první dva roky jejich manželství – tutéž realitu střídavě z ženského a mužského úhlu pohledu.\n\n"}
{"id": "575386", "url": "https://cs.wikipedia.org/wiki?curid=575386", "title": "Mosty Farø", "text": "Mosty Farø\n\nMosty Farø (dánsky: \"Farøbroerne\") jsou dva silniční mosty v Dánsku, které spojují ostrovy Falster a Sjælland. Postaveny byly v letech 1980 až 1985. Mezi těmito mosty se nachází malý ostrov Farø, jehož rozloha je 0,93 km a populace v roce 2010 byla 5. Na mostech probíhají evropské silnice E47 a E55. Mosty Farø, architektované E. Villefrancem, byly otevřeny 4. června 1985 královnou Markétou II.\n\n\n\n"}
{"id": "575392", "url": "https://cs.wikipedia.org/wiki?curid=575392", "title": "Den státnosti (Slovinsko)", "text": "Den státnosti (Slovinsko)\n\nDen státnosti (: ') je slovinský státní svátek, který připadá na 25. červen. Toho dne vyhlásila v roce 1991 slovinská skupščina nezávislost na Jugoslávii, když přijala Deklaraci o nezávislosti ('), Základní ústavní listinu o samostatnosti a nezávislosti Republiky Slovinsko (\"\") a několik dalších pro samostatný stát významných ústavních dodatků. Z důvodu obav ze zákroku federálních orgánů byl akt vyhlášení nezávislosti uskutečněn již o den dříve, než se původně plánovalo. Každý rok se v předvečer svátku konají na náměstí Republiky v Lublani oslavy.\n\nTéhož dne vyhlásilo nezávislost na Jugoslávii také Chorvatsko.\n\n"}
{"id": "575394", "url": "https://cs.wikipedia.org/wiki?curid=575394", "title": "Den státnosti", "text": "Den státnosti\n\nDen státnosti může být:\n\n"}
{"id": "575398", "url": "https://cs.wikipedia.org/wiki?curid=575398", "title": "Antón de Alaminos", "text": "Antón de Alaminos\n\nAntón de Alaminos (1482 Palos de la Frontera, Huelva, Andalusie - 1520) byl španělský mořeplavec, účastník čtvrté plavby Kryštofa Kolumba do Ameriky. Je pokládán za objevitele Golfského proudu.\n\nPo návratu z Kolumbovi výpravy se Alaminos v roce 1512 vydává znovu do Ameriky jako hlavní lodivod při výpravě Juana Ponce de Leóna k Floridě. Objevil Floridský proud a vyjasnil jeho směr, později navrhl, aby jej bylo využito pro plavby ze Západní Indie do Evropy. V roce 1517 vedl loďstvo Francisca Córdoby k Yucatánu a jako první využil Golfského proudu na zpáteční cestě. V roce 1518 byl kormidelníkem na výpravě Juana de Grijalvy a v roce 1519 dovedl k mexickému pobřeží výpravu Hernána Cortése.\n\n\n"}
{"id": "575402", "url": "https://cs.wikipedia.org/wiki?curid=575402", "title": "Světlana Kljuková", "text": "Světlana Kljuková\n\nSvětlana Vasiljevna Kljuková ( , * 27. prosince 1978) je ruská atletka, běžkyně, jejíž specializací je běh na 800 metrů.\n\nV roce 2005 získala zlatou medaili na světové letní univerziádě v tureckém İzmiru. O rok později uspěla na mistrovství Evropy v Göteborgu, kde půlku zaběhla v čase 1:57,48 a získala stříbrnou medaili, když o deset setin prohrála jen s krajankou Olgou Kotljarovovou. Na světovém šampionátu v Ósace 2007 skončila na sedmém místě.\n\nV roce 2008 reprezentovala na letních olympijských hrách v Pekingu, kde ve finále doběhla těsně pod stupni vítězů, na čtvrtém místě jako nejlepší z Evropanek. Bronz vybojovala marocká běžkyně Hasna Benhassiová, která byla o jednadvacet setin rychlejší než Ruska.\n\nNa mistrovství světa v atletice 2009 v Berlíně skončila v semifinále na celkovém devátém místě a do finále se nekvalifikovala, když ve svém rozběhu obsadila páté místo.\n\n"}
{"id": "575404", "url": "https://cs.wikipedia.org/wiki?curid=575404", "title": "Radegast (album)", "text": "Radegast (album)\n\nRadegast je třetí album ostravské skupiny Citron. Toto album bylo vydáno v roce 1988 vydavatelstvím Supraphon. V roce 1988 Citron zvítězil v anketě Zlatý Slavík v kategorii \"Skupina roku\". V roce 1989 vychází v nakladatelství Lava records i anglická verze téhož titulu. Deska byla nahrána ve složení: Ladislav Křížek (zpěv), Jaroslav Bartoň a Jindřich Kvita (kytary), Václav Vlasák (baskytara), Radim Pařízek (bicí, klávesy).\n\nHlavním nosným motivem alba je slovanská mytologie, např. \"Radegast I.\" a \"II.\", \"Hon na bluda\", \"Setkání s Radochem\", \"Moravská děvčátka\", \"Valašský rok\". Album také obsahuje dvě romantické rockové balady – \"Už couvám\" a \"Už zase mi scházíš\". Z trochu ponurého scénáře celého alba se vymyká veleúspěšná speed-metalová skladba \"Zase dál.\" V úvodní kompozici zaznívá citace ze světoznámého orchestrálního díla Leoše Janáčka Sinfonietta.\n\n\nOficiální stránky skupiny Citron\n"}
{"id": "575406", "url": "https://cs.wikipedia.org/wiki?curid=575406", "title": "Rosol", "text": "Rosol\n\nRosol může být:\n\n\n"}
{"id": "575408", "url": "https://cs.wikipedia.org/wiki?curid=575408", "title": "Den české státnosti", "text": "Den české státnosti\n\nDen české státnosti je český státní svátek, který připadá na 28. září. Toto datum je zároveň svátkem sv. Václava, přemyslovského knížete, patrona Čech a Moravy a jednoho z tradičních symbolů českého státu. Svátek připadá na den jeho zavraždění asi v roce 935 za účasti Václavova bratra Boleslava. Někdy se k tomuto datu také připomíná rok 995, kdy byla za Boleslava II. dobyta Libice a vyvražděna většina Slavníkovců, což v důsledku vedlo k upevnění raného českého státu.\n\nSvátek sv. Václava byl do 31. prosince 1951 památným dnem. V roce 1929 vyvrcholily v tento den oslavy Svatováclavského milénia za účasti prezidenta T. G. Masaryka. Tomáš Garrigue Masaryk byl hlavním řečníkem v předvečer svátku 27. září 1929 na Václavském náměstí v Praze, kde předal čestnou standartu Svatováclavskému jezdeckému pluku.\n\nVyhlášení dne státním svátkem bylo navrženo na základě usnesení výboru pro vědu, vzdělání, kulturu, mládež a tělovýchovu Poslanecké sněmovny Parlamentu České republiky z 24. března 2000. Výbor zvolil pro státní svátek označení „\"Den české státnosti – Svatý Václav\"“. Při druhém čtení návrhu zákona se k tomuto dni vyjádřil nejprve tehdejší premiér Miloš Zeman, který svátek s ohledem na historický kontext nepřímo označil za symbol servility a kolaborace. Poslanec Vojtěch Filip poté navrhl vypuštění tohoto dne ze seznamu státních svátků uvedených v návrhu zákona. Nakonec navrhl poslanec Vlastimil Tlustý, aby svátek nesl označení „\"Den české státnosti\"“.\n\nVelkou událostí konanou v den státního svátku je pravidelná Národní svatováclavská pouť ve Staré Boleslavi. Jejím vyvrcholením je poutní bohoslužba sloužená českými biskupy na tamějším Mariánském náměstí (do roku 1990 nesoucím název Václavské náměstí). Na václavské proboštské louce sloužil v tento den v jubilejním roce 2009 mši papež Benedikt XVI.\n\n"}
{"id": "575410", "url": "https://cs.wikipedia.org/wiki?curid=575410", "title": "Flavoprotein", "text": "Flavoprotein\n\nFlavoprotein (FP) je bílkovina, která obsahuje flavinnukleotid (FAD nebo FMN) ve formě koenzymu či prostetické skupiny. Flavoproteiny jsou často enzymy, typicky oxidoreduktázy nebo přenašeče elektronů v elektronových transportních řetězcích.\n\nMezi flavoproteiny patří například oxidáza L-aminokyselin, xantinoxidáza či jaterní aldehyddehydrogenáza.\n"}
{"id": "575412", "url": "https://cs.wikipedia.org/wiki?curid=575412", "title": "Juan Ponce de León", "text": "Juan Ponce de León\n\nJuan Ponce de León (1474 Španělsko – červenec 1521 Havana, Kuba) byl španělský conquistador. Objevitel Floridy a Bahamských ostrovů. Poetickou charakteristiku Ponce de Leóna napsal Heinrich Heine ve známe básni \"\"Bimini\"\". Celý svůj život zasvětil hledání elixíru mládí. Jeho hledání se stalo symbolem nemožného snu.\n\nV roce 1493 doprovázel Kryštofa Kolumba na jeho druhé plavbě do Ameriky. Později se usadil jako kolonista na Hispaniole dnes Haiti, odtud si v letech 1508 - 1511 podmanil Puerto Rico, kde objevil výskyt zlata a stal se zde guvernérem. V roce 1512 se vydal na výzkumnou plavbu, aby nalezl legendární zemi \"Bimini\" s prameny věčného mládí. Jeho lodivodem byl Antón de Alaminos. Při plavbě objevil několik Bahamských ostrovů a rovněž Floridu, kterou nazval podle Květné neděle \"Pascua Florida\". Prozkoumal východní pobřeží a také část západního pobřeží, pokládal ji však za ostrov. V roce 1520 byl jmenován jejím guvernérem a tam se také při pokusu o zřízení španělské kolonie dostal do boje s Indiány, byl raněn a nucen ustoupit na Kubu, kde krátce na to zemřel. V jeho pokusech o kolonizaci pokračoval Pánfilo de Narváez.\nJeho postavou a objevitelským snem se nechali inspirovat tvůrci a scenáristé filmu . Hrdinové filmu hledají v jeho lodi dva stříbrné kalichy, které se měly použít u pramenů věčného mládí.\n\n\n"}
{"id": "575414", "url": "https://cs.wikipedia.org/wiki?curid=575414", "title": "Seznam zápasů české fotbalové reprezentace 1999", "text": "Seznam zápasů české fotbalové reprezentace 1999\n\nV roce 1999 odehrála česká fotbalová reprezentace 11 mezistátních zápasů, z toho 7 kvalifikačních o ME 2000 a 4 přátelské. Celková bilance byla 9 výher, 1 remíza a 1 porážka. Hlavním trenérem ve všech zápasech byl Jozef Chovanec.\n"}
{"id": "575416", "url": "https://cs.wikipedia.org/wiki?curid=575416", "title": "Tina Fey", "text": "Tina Fey\n\nElisabeth Stamatina „Tina“ Fey (* 18. května 1970, Upper Darby, Pensylvánie, USA) je americká herečka, scenáristka a režisérka. Získala sedm cen Emmy, dva Zlaté glóby a jiné ceny.\n\nNarodila se nedaleko od Filadelfie v rodině Řekyně a Němce.\n\nNavštěvovala Cardingtonskou základní školu. Již na střední škole se zajímala o herectví, dokonce v osmé třídě vytvořila nezávislé školní divadelní představení. V roce 1988 se zapsala na Virginskou univerzitu, kde vystudovala herectví, promovala zde v roce 1992.\n\nV současnosti je známa díky televiznímu seriálu \"Studio 30 Rock\", který je aktuálně vysílán na Prima Cool. Pro svoji fyzickou podobu někdy zaměňována s neúspěšnou kandidátkou na viceprezidenta USA Sarah Palinovou.\n"}
{"id": "575417", "url": "https://cs.wikipedia.org/wiki?curid=575417", "title": "Ladislav Synovec", "text": "Ladislav Synovec\n\nLadislav Synovec (* 16. června 1934, Praha) byl československý volejbalový reprezentant, mistr světa a dvojnásobný mistr Evropy, zasloužilý mistr sportu.\nBěhem své kariéry hrál za několik pražských oddílů. Dvakrát se mu podařilo získat titul mistra republiky (1955 v ÚDA Praha a 1962 v Lokomotivě Praha).\nČlenem širší reprezentace se stal již v 17 letech. Během reprezentační kariéry získal na vrcholných soutěžích tři zlaté medaile. Patřil vždy k nejpozitivněji naladěným hráčům a šiřitelům dobré nálady.\n\n\n\n"}
{"id": "575422", "url": "https://cs.wikipedia.org/wiki?curid=575422", "title": "Volby do zastupitelstev obcí v Česku 2010", "text": "Volby do zastupitelstev obcí v Česku 2010\n\nVolby do zastupitelstev obcí se v České republice roku 2010 \"(\"tzv. \"obecní volby)\" uskutečnily 15. a 16. října 2010, současně s prvním kolem senátních voleb.\n\nVolby probíhaly na základě volebního zákona č. 491/2001 Sb. v aktuálním znění. Stávající obecní zastupitelstvo rozhoduje před volbami o počtu volebních obvodů a počtu členů příštího zastupitelstva, s přihlédnutím k počtu obyvatel a velikosti územního obvodu. Jakmile je zastupitelstvo zvoleno, volí jeho členové ze svého středu starostu, místostarosty a radu obce. V členěných statutárních městech a hlavním městě Praze se současně konaly volby do zastupitelstev samosprávných městských obvodů a městských částí.\n\nDo zastupitelstev obcí, městysů a měst bylo celkově voleno ve 14 765 okrscích a do zastupitelstev městských části a městských obvodů bylo celkem voleno ve 2 183 okrscích. Voleb se v roce 2010 zúčastnilo celkem 48,5 % obyvatel, nejvyšší krajská volební účast byla v kraji Vysočina (55 %) a nejnižší krajská volební účast byla v Karlovarském kraji (41,79 %).\n\nPodle Mladé fronty DNES volby nedopadly dobře pro ODS ani pro Věci veřejné, ODS poprvé v historii prohrála komunální volby v Praze. Naopak ČSSD získala nejvyšší počet hlasů v mnoha větších městech a TOP 09 vyhrála volby v Praze, získala celkem 26 mandátů.\n\nOpakované volby se konaly ve 4 obcích 8. ledna 2011, v jedné obci (Libhošť) se konaly i volby první, protože se k 1. lednu téhož roku osamostatnila od Nového Jičína. Volby se konaly pouze jeden den, volební místnosti byly otevřeny od 7 do 22 hodin.\n\nV mnoha velkých obcích výrazně klesla podpora voličů politikům kandidujícím za ODS, zejména ve spojitosti s rozšířenými podezřeními z nekalých praktik a zneužívání postavení v předchozím funkčním období. V Praze tak poprvé po mnoha letech ve volbách zvítězila TOP 09. Navzdory tomu se v řadě velkých měst (Brno, Ostrava, Plzeň, Jihlava) ODS opět dostala do zastupitelstev, když po volbách vznikly velké koalice ODS s ČSSD.. V Praze k tomu přispělo i rozdělení města na sedm menších volebních obvodů, které iniciovala sama pražská ODS, a v jejímž důsledku propadly menší strany (Strana Zelených aj.).\n\n\n"}
{"id": "575429", "url": "https://cs.wikipedia.org/wiki?curid=575429", "title": "UHC Alligator Malans", "text": "UHC Alligator Malans\n\nUHC Alligator Malans je východošvýcarský florbalový klub. Založen byl v roce 1986.\n\nKlub má mužské zastoupení v nejvyšší švýcarské florbalové soutěži SML a reprezentují ho:\n\n\n"}
{"id": "575431", "url": "https://cs.wikipedia.org/wiki?curid=575431", "title": "Miroslav Kemel (volejbalista)", "text": "Miroslav Kemel (volejbalista)\n\nMiroslav Kemel (21. října 1934, Košice – 25. června 2014) byl československý volejbalový reprezentant, mistr Evropy, mistr sportu, hydrolog.\nNarodil se na Slovensku v české rodině, jeho otec byl vojákem z povolání, měl dva bratry a jednu sestru. Bratr Jiří hrál volejbal za Slavoj Praha, druhý bratr Tomáš byl známý boxer střední váhy (Sparta Praha, Dukla Olomouc), pětinásobný mistr republiky a Mistr sportu.\n\nAbsolvoval reálné gymnázium Andreje Sládkoviče v Banské Bystrici a Fakultu inženýrského stavitelství ČVUT v Praze. Po absolvování školy pracoval na Ředitelství vodohospodářského rozvoje. Po skončení sportovní kariéry od roku 1962 vyučoval téměř 40 let na Katedře hydrauliky a hydrologie Stavební fakulty ČVUT, získal titul kandidáta věd a později docenta. V letech 1972–1997 externě pracoval pro Hydroprojekt Praha a jako hydrolog absolvoval několik krátkodobých pracovních pobytů v zahraničí (Tanzanie, Libérie, Kuba, Vietnam, Filipíny). V roce 1985 obdržel od Československého výboru pro hydrologii čestné uznání za zásluhy o rozvoj hydrologie. \n\nS manželkou Janou má syna Miroslava, známého humoristického kreslíře, který rovněž absolovoal Stavební fakultu ČVUT a býval druholigovým basketbalistou Tesly Žižkov. \n\nNa ligové úrovni dosáhl největších úspěchů ve Slavii VŠ Praha, kde získal čtyřikrát titul mistra republiky. Byl také akademickým reprezentantem ČSR, získal titul akademického mistra světa v roce 1959 na universiádě v Turíně.\nNejvětšího úspěchu dosáhl na mistrovství Evropy 1958 v Praze, na kterém získal zlatou medaili.\n\n"}
{"id": "575436", "url": "https://cs.wikipedia.org/wiki?curid=575436", "title": "1968 v loďstvech", "text": "1968 v loďstvech\n\nTento článek obsahuje významné události v oblasti loďstev v roce 1968.\n\n\n\n"}
{"id": "575437", "url": "https://cs.wikipedia.org/wiki?curid=575437", "title": "1967 v loďstvech", "text": "1967 v loďstvech\n\nTento článek obsahuje významné události v oblasti loďstev v roce 1967.\n\n\n\n\n\n\n\n\n\n\n\n\n"}
{"id": "575438", "url": "https://cs.wikipedia.org/wiki?curid=575438", "title": "1966 v loďstvech", "text": "1966 v loďstvech\n\nTento článek obsahuje významné události v oblasti loďstev v roce 1966.\n\n\n\n\n\n\n\n\n\n\n\n\n\n\n"}
{"id": "575442", "url": "https://cs.wikipedia.org/wiki?curid=575442", "title": "Schwarzburgové", "text": "Schwarzburgové\n\nSchwarzburgové nebo Schwarzburkové ( ) byl starobylý německý šlechtický rod, původem z Durynska. První zmínky o rodu jsou z 11. století z roku Za zakladatele rodu je považován hrabě Sizzo I. (†1160), první hrabě ze Schwarzburgu. Své jméno nese rod podle hradu Schwarzburg, který byl jejích sídlem.\n\nSyn hraběte Jindřicha VII., Günther Schwarzburský byl německým vzdorokrálem, v době vlády Karla IV..\n\nNa začátku 16. století se rod rozdělil na 2 větve a to Schwarzburg-Rudolstadt a Schwarzburg-Sondershausen. Stalo se tak po smrti hraběte Günthera XLI. v roce 1583. Jeho mladší bratři si rozdělili území a toto rozdělení bylo potvrzeno v roce 1599.\n\nV roce 1697 byly schwarzburské země povýšeny na říšská knížectví. Schwarzburgové vládli oběma svým knížectvím až do roku 1918, kdy byly svrženy všechny německé monarchie. V roce 1920 se obě země (Schwarzburg-Rudolstadt a Schwarzburg-Sondershausen) staly doučástí nové spolkové země Durynsko.\n\nV roce 1909 vymřela knížetem Karlem Güntherem Sondershausenská větev rodu a území přešlo na větev Rudolstadtskou.\n\nRod vymřel po meči v roce 1971 smrtí knížete Fridrichem Güntherem. Po jeho smrti připadly veškeré nároky a post hlavy rodu jeho sestře Marii Antoinettě. Když i ona zemřela, vymřel v roce 1984 rod definitivně. Nárok na schwarzburské trůny poté zdědil její syn Fridrich Magnus.\n\n\n\n\n\n"}
{"id": "575443", "url": "https://cs.wikipedia.org/wiki?curid=575443", "title": "1964 v loďstvech", "text": "1964 v loďstvech\n\nTento článek obsahuje významné události v oblasti loďstev v roce 1964.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "575444", "url": "https://cs.wikipedia.org/wiki?curid=575444", "title": "1963 v loďstvech", "text": "1963 v loďstvech\n\nTento článek obsahuje významné události v oblasti loďstev v roce 1963.\n\n\n\n"}
{"id": "575445", "url": "https://cs.wikipedia.org/wiki?curid=575445", "title": "1962 v loďstvech", "text": "1962 v loďstvech\n\nTento článek obsahuje významné události v oblasti loďstev v roce 1962.\n\n\n\n\n\n\n\n\n"}
{"id": "575446", "url": "https://cs.wikipedia.org/wiki?curid=575446", "title": "1961 v loďstvech", "text": "1961 v loďstvech\n\nTento článek obsahuje významné události v oblasti loďstev v roce 1961.\n\n\n\n\n\n\n\n\n\n\n\n\n\n\n\n\n\n\n\n"}
{"id": "575449", "url": "https://cs.wikipedia.org/wiki?curid=575449", "title": "Krajští kmotři", "text": "Krajští kmotři\n\nKrajští kmotři, jen kmotři nebo také zákulisní hráči (čímž se mohou myslet i jiní lobbisté); někdy též \"gubernátoři\" je pojem, který v roce 2009 vnesl do české politiky a českých médií tehdejší předseda ODS Mirek Topolánek. Používá se jako přezdívka pro osoby spojující byznys s politikou, které ať už zpovzdálí nebo z pozic v čele některých orgánů, firem nebo institucí řídí dění v určitých krajích. \n\nO gubernátorech či kmotrech Topolánek hovořil před a na 20. kongresu ODS, který se konal 21.-22. listopadu 2009 v pražských Vysočanech. Ačkoli se vyjádřil obecně, toto označení se okamžitě uchytilo a novináři si pak udělali svůj vlastní seznam kmotrů. \n\nO rok později se nové vedení od používání tohoto pojmu distancovalo a nově zvolený předseda ODS Petr Nečas označil toto slovo za velmi zlovolné a jeho používání vůči ODS přirovnal k sebemrzačení. Sám však na volebním kongresu ODS ve svém nominačním projevu uvedl, že ODS musí „\"omezit vliv tzv. šedých eminencí.\"“ V září 2011 se tehdejší předseda ODS Petr Nečas pokoušel prosadit snížení členů Výkonné rady ODS z 50 na 20 a kongres by je volil bez ohledu na to, z kterého regionu pocházejí. Tyto návrhy byly médii hodnoceny jako neúspěšná snaha oslabit vliv krajských kmotrů.\n\nKrajští kmotři ODS podle iHNed.cz a Lidovky.cz:\n\nKrajští kmotři – ostatní strany\n\n\n"}
{"id": "575450", "url": "https://cs.wikipedia.org/wiki?curid=575450", "title": "1960 v loďstvech", "text": "1960 v loďstvech\n\nTento článek obsahuje významné události v oblasti loďstev v roce 1960.\n\n\n\n\n\n\n\n\n\n\n"}
{"id": "575451", "url": "https://cs.wikipedia.org/wiki?curid=575451", "title": "1959 v loďstvech", "text": "1959 v loďstvech\n\nTento článek obsahuje významné události v oblasti loďstev v roce 1959.\n\n\n\n\n\n\n\n\n\n\n"}
{"id": "575452", "url": "https://cs.wikipedia.org/wiki?curid=575452", "title": "1958 v loďstvech", "text": "1958 v loďstvech\n\nTento článek obsahuje významné události v oblasti loďstev v roce 1958.\n\n\n\n\n\n\n\n\n\n\n\n\n"}
{"id": "575453", "url": "https://cs.wikipedia.org/wiki?curid=575453", "title": "1957 v loďstvech", "text": "1957 v loďstvech\n\nTento článek obsahuje významné události v oblasti loďstev v roce 1957.\n\n\n\n\n\n\n\n\n\n\n\n\n\n\n\n\n\n\n"}
{"id": "575454", "url": "https://cs.wikipedia.org/wiki?curid=575454", "title": "1954 v loďstvech", "text": "1954 v loďstvech\n\nTento článek obsahuje významné události v oblasti loďstev v roce 1954.\n\n\n"}
{"id": "575455", "url": "https://cs.wikipedia.org/wiki?curid=575455", "title": "Strana evropských konzervativců a reformistů", "text": "Strana evropských konzervativců a reformistů\n\nStrana evropských konzervativců a reformistů (ECR Party) je středo-pravicová anti-federalistická evropská strana, která je členem evropské politické skupiny Evropští konzervativci a reformisté (ECR). Dříve se nazývala Aliance evropských konzervativců a reformistů (AECR, 2009–2016) a Aliance konzervativců a reformistů v Evropě (ACRE, 2016–2019). Navazuje na Hnutí za evropskou reformu. ECR Party vládne ve Velké Británii, Polsku a v několika zemích se na vládě podílí. Prezidenta v žádné zemi nemá.\n\n\n\n"}
{"id": "575459", "url": "https://cs.wikipedia.org/wiki?curid=575459", "title": "Béla Kiss", "text": "Béla Kiss\n\nBéla Kiss (1877-?) byl maďarský sériový vrah který zabil 18 mladých žen (včetně manželky). Těla po vraždě nakládal do sudů za domem.\n\nVyučil se klempířem. Žil v Cinkotě, kam se roku 1900 přistěhoval se svou ženou Marií. Lidé z vesnice je měli rádi a chodili k nim na večírky, kde je Kiss bavil obdivuhodnými znalostmi dějepisu.\n\nRoku 1912 zjistil, že mu byla žena nevěrná. Ve svém domě v noci ji napadl, svázal a poté ji odtáhl na dvorek za domem, kde ji zavřel do sudu s methanolem. Druhý den oznámil, že se s ním žena rozvedla. Vlastníkovi domu namluvil, že v sudu je benzín. Kiss si poté začal vybírat nové partnerky, které však záhadně mizely. Ani jeho hospodyně Jakubcová je nikdy neviděla.\n\nKdyž vypukla první světová válka, přihlásil se do armády. Lidé o něho údajně měli strach a každý den se prý modlili, aby se vrátil. Roku 1916 mu vypršela nájemní smlouva. Vlastník domu chtěl \"sudy s benzínem\" předat armádě. Když však jeden ze sudů otevřel, objevila se v něm mrtvola Marie Kissové. Správce zavolal policii, s níž otevřel ještě 18 sudů. V každém byla mrtvola mladé ženy.\n\nVyšetřovatel Károly Nagy se domníval, že hospodyně Jakubcová o vraždách věděla. Ta však přísahala, že o nich vůbec nevěděla a že jí Kiss nařídil, že se sudy nesmí otevírat.\n\nDne 4. října 1916 dostal Nagy dopis ze Srbska, v němž stálo, že Kiss leží v Bělehradském lazaretu. Když tam Nagy dorazil, ležel v Kissově posteli mrtvý voják, který se mu však vůbec nepodobal.\n\nOd té doby je jeho osud neznámý. Údajně však měl pod jménem Hoffman působit ve francouzské cizinecké legii a několikrát se objevit v Budapešti. Roku 1932 prý viděl policista Henry Oswald Kisse, jak vystupuje z newyorského metra.\n\nNebyl nikdy nalezen.\n"}
{"id": "575461", "url": "https://cs.wikipedia.org/wiki?curid=575461", "title": "Sasko-lauenburské vévodství", "text": "Sasko-lauenburské vévodství\n\nSasko-lauenburské vévodství ( \"Herzogtum Sachsen-Lauenburg\"), Sasko-Lauenbursko ( ), běžně také jen Lauenbursko, bylo říšské vévodství existující v letech 1296–1803 a 1814–1876. Jeho tehdejší území je prakticky totožné s dnešním územím okresu Vévodství lauenburské.\n\nVedle územní jádro v moderním zemském okrese Vévodství lauenburské, náležela v různých dobách k vévodství i jiná území, nacházející se převážně jižně od řeky Labe:\n\n\nRoku 1180 poráží Jindřicha Lva císař Fridrich I. Barbarossa, který mu většinu držav zabavil a saské vévodství bylo rozděleno, čímž také de facto zaniklo. Bernhard, hrabě askánský, získal titul vévody a rodové državy, k nimž ještě získal Wittenbersko a Lauenbursko; arcibiskup kolínský pak Vestfálsko (jako vévodství); pomořanská knížata byla v roce 1181 povýšena na vévody; lankrabě durynský Heřman I. obdržel Saskou Falc (Saské falckrabství, založené Jindřichem I. Ptáčníkem); Lübeck byl v roce 1182 povýšen na říšské město; a Jindřichu Lvu zůstaly pouze část Engern a Ostfálsko (z těchto zemí pak vzniklo roku 1235 Brunšvicko)\nV roce 1260 zdědili Bernhardovi vnuci Johann I. a Albrecht II. jeho území, kterému vládli společně v nedílu. Roku 1296 si však území Albrecht II. a jeho tři synovci (synové zesnulého Johanna I.) rozdělili. Albrecht II. získal Sasko-Wittenbersko a synovci: Johann II., Erich I. a Albrecht III. Sasko-Lauenbursko jako nedíl (primogenitura, tedy vláda nejstaršího syna byla v Lauenbursku prosazena teprve r. 1619). Obě linie spolu soupeřily o zisk kurfiřtského hlasu, který byl v roce 1356 přiřčen císařem Karlem IV. Rudolfu I. (1297-1356), vévodovi sasko-wittenberskému.\n\nZatímco území Saska-Wittenberska se v průběhu staletí drasticky změnilo, vévodství Lauenburg zůstalo téměř beze změny až do ztráty nezávislosti v roce 1689, kdy bylo zděděno (a okupováno) knížaty brunšvicko-lüneburskými (od r. 1705 pak kurfiřty hannoverskými), kteří se později stali britskými králi. Vídeňským kongresem v roce 1815 bylo Lauenbursko uděleno nejprve králi pruskému a vzápětí vévodovi holštýnskému jako kompenzace za ztrátu Norska a ztrátu nároků na bývalé Švédské Pomořany s ostrovem Rujánou, které kongres dodatečně přiznal Prusku. Vévoda holštýnský byl zároveň králem dánským, takže v letech 1815 až 1864 bylo Lauenbursko pod dánskou nadvládou.\n\nV německo-dánské válce roku 1864 Prusko s Rakouskem a ostatními německými státy bojovaly proti Dánsku, které chtělo oddělit jím ovládané Holštýnsko a Lauenbursko od Německého spolku a začlenit do Dánska (dánský král byl v rámci personální unie také vévodou Šlesvicka a Holštýnska (a Lauenburska), ale Holštýnsko bylo spolu s Lauenburskem na rozdíl od severnějšího Šlesvicka členem Německého spolku). V této válce bylo Dánsko poraženo, Šlesvicko se stalo prusko-rakouským kondominiem, Holštýnsko získalo Rakousko a Lauenbursko s titulem vévodství Prusko (vévodou se stal pruský král Vilém I.).\n\nPo krátké období bylo vévodství v rámci pruské koruny ještě nezávislým subjektem, ale v roce 1876 bylo začleněno jako Okres Vévodství Lauenburské do pruské provincie Šlesvicka Holštýnska.\n\n\"Askánci\" (lauenburská větev)\n\n\n\"Hannoverská dynastie\" (linie Welfů)\n\n\n\"Oldenburkové\"\n\n\n\"Glücksburkové\" (linie Oldeburků)\n\n\n\"Hohenzollernové\"\n\n\n"}
{"id": "575474", "url": "https://cs.wikipedia.org/wiki?curid=575474", "title": "Gymnázium Jana Pivečky Slavičín", "text": "Gymnázium Jana Pivečky Slavičín\n\nGymnázium Jana Pivečky Slavičín je školské zařízení ve Slavičíně, jehož zřizovatelem je Zlínský kraj. Výuka ve škole byla zahájena 3. září 1992. Od září 2005 je v názvu školy jméno místního podnikatele a mecenáše Jana Pivečky, který v lednu 2004 zemřel.\n\nBudova disponuje pěti patry, konkrétně:\n\n\nPodle satelitní mapy školy je spojena tzv. \"krčkem\" se Základní Školou Vlára - Slavičín. Kvůli absenci jídelny přímo v gymnáziu se žáci stravují na základní škole.\n\nPrvní dva roky od založení gymnázia škola působila v areálu tehdejšího Středního Odborného Učení strojírenského Slavičín. V roce 1994 se sídlo přesunulo. Prvotně do tzv. \"dřevěného pavilonu\" a v roce 1995 do současné budovy.\n\nV roce 2010 byla budova významně rekonstruována v rámci projektu „Zelené gymnázium ve Slavičíně\", který byl podpořen Zlínským krajem a fondy EU. Byly vyměněny všechny prosklené části budovy a také byl celkově zateplen obvodový plášť. Finanční náklady této rekonstrukce byly stanoveny na téměř 8,5 mil Kč.\n\nDruhá rekonstrukce byla započata v červnu roku 2017. Spočívala v revitalizaci stávajících podlaží – konkrétně oprava elektroinstalace, topení, rozvodů vody a vzduchotechniky. Na konci září téhož roku byla akce úspěšně dokončena.Podle školního zpravodaje se cena této rekonstrukce odhaduje na 12 mil Kč.\n\nV roce 2018 byla realizována půdní vestavba. Byla finančně podpořena projektem „IROP Půdní vestavba“. Celkové finanční náklady akce činily 19,472 milionu korun (z toho dotace činila 15,829 milionu korun). Úspěšně byli vestavěny nové odborné učebny, konkrétně učebna automatizace a robotizace, přírodovědná učebna, technické experimentárium a poradenské centrum. Vzniklo tak 4. a 5. patro v budově gymnázia. Stavební práce byly dokončeny ještě před 1. zářím 2018. 4. a 5. patro bylo 12. října 2018 slavnostně otevřeno za účasti hejtmana zlínského kraje Jiřího Čunka, radního pro oblast školství Petra Gazdíka, starosty města Slavičín Jaroslava Končického, stavebních firem, sociálních partnerů a veřejnosti. Nové prostory jsou vybaveny nejmodernějšími technologiemi a zařízeními usnadňující výuku jazyků a práci s digitálními technologiemi. Učebny jsou tedy určené zejména k využívání žáky technických oborů a přírodovědných předmětů.\n\nŠkola má ŠVP zpracovaný zvlášť pro nižší a zvlášť pro vyšší gymnázium.\nAngličtina je povinně vyučována ve všech ročnících gymnázia jako první cizí jazyk. Na nižším stupni gymnázia je hodinová dotace 3 vyučovací hodiny týdně, na vyšším stupni v 1. a 2. ročníku (kvintě a sextě) 4 hodiny týdně a ve 3. a 4. ročníku (septimě a oktávě) opět 3 hodiny týdně. Ve 3. a 4. ročníku (septimě a oktávě) žáci navštěvují hodiny konverzace v anglickém jazyce s hodinou dotací 2 hodiny týdně ve 3. ročníku a 3 hodiny týdně ve 4. ročníku.\nDruhý cizí jazyk je vyučován od sekundy na nižším gymnáziu a od 1. ročníku na vyšším gymnáziu. Hodinová dotace výuky na nižším gymnáziu jsou 2 hodiny týdně a na vyšším gymnáziu 3 hodiny týdně. Žáci si mou vybrat mezi francouzštinou, němčinou a ruštinou. V tercii a kvartě je možné si jako volitelný předmět konverzaci v jazyce anglickém s hodinovou dotací 2 hodiny týdně. V rámci jazykového bloku výuky je možné od 3. ročníku (septimy) navštěvovat také hodiny konverzace v těchto jazycích, v 3. ročníku jsou vyučovány 2 hodiny konverzace týdně, ve 4. ročníku 4 hodiny týdně.\nV sekundě či 1. ročnících si žáci volí druhý cizí jazyk (francouzštinu, němčinu nebo ruštinu).\nOd kvinty a 1. ročníku si žáci vybírají mezi hudební a výtvarnou výchovou. Ve studiu vybrané výchovy pokračují i ve 2. ročníku, od 3. ročníku již estetická výchova není vyučována.\nV tercii si žáci volí jeden z těchto předmětů: konverzace v jazyce anglickém, seminář a cvičení z matematiky, seminář a cvičení z přírodopisu, seminář z IVT (informatika a výpočetní technika). Ve zvoleném předmětu pokračují také v kvartě. Hodinová dotace jsou 2 vyučovací hodiny týdně.\nVe 3. ročníku (septimě) si žáci volí 3 předměty vždy z jednoho bloku, v jejichž studiu pokračují i ve 4. ročníku. Jedná se o následující předměty: blok A matematicko-informační: seminář z matematiky, informatika, základy ekonomie, společenskovědní seminář, dějiny umění; blok B společenskovědní: společenskovědní seminář, seminář z dějepisu, religionistika, seminář ze zeměpisu; blok C přírodovědný: seminář z chemie, seminář z biologie, seminář z matematiky, seminář z fyziky; blok D jazykový: konverzace v jazyce německém, konverzace v jazyce francouzském, konverzace v jazyce ruském, latina, literární seminář.\nJako nepovinný předmět je možné navštěvovat Náboženství. Tento předmět je realizován farností Slavičín.\n\nGymnázium je zaměřeno k přípravě na VŠ a to na oblast cizích jazyků (příprava na státní jazykové zkoušky angličtiny, němčiny, francoužštiny, ruštiny a latiny), přírodních věd (ekologie, astrofyziky, chemie, biologie, lékařských oborů), ICT technologií, matematiky, technických oborů a společenských věd. SOŠ připravuje mládež jižního Valašska po stránce teoretické i praktické pro výkon zvoleného povolání ve strojírenských oborech, učebních oborech, podnikání bez větších nároků na dojíždění. Po komplexní rekonstrukci areálu SOŠ se výrazné se zlepšilo materiální vybavení, které odpovídá nejnovějším trendům v oblasti CNC techniky, PC pro modelování a programování CNC strojů, moderní strojírenské technologie – laser, 3D tisk, programování FANUC, HEIDENHAIN. Významným faktorem je spolupráce školy je zapojení firem do finanční podpory žáků.\n\nUchazeči gymnázia jsou připravováni pro studium na VŠ a dlouhodobě je přijetí absolventů gymnázia bezproblémové (100%) na všechny typy fakult. Ve srovnání s jinými gymnázii dosahuje obor nadprůměrných výsledků ve vědomostních soutěžích, maturitních zkouškách a srovnávacích SCIO testech v rámci ČR. Absolventi se neobjevují mezi uchazeči o zaměstnání na úřadech práce. Absolventi tříletých učebních oborů mohou na naší škole dále studovat denní nebo dálkovou formou obor Podnikání a následně na vysokých školách, jejich uplatnění na trhu práce je bezproblémové, neboť škola velmi podporuje propojení odborného výcviku v regionálních firmách – TVD Rokytnice, NTS Prometal, TRYON Brumov, CEBES, KOWAG, ZEKA.\n\nŠkola je autorizovanou osobou pro udělení dílčích i úplné kvalifikace oboru obráběč kovů a elektrikář.Škola nabízí kurzy v cizích jazycích (němčina, angličtina, francouzština, španělština, ruština), kurzy ICT, přípravné kurzy na přijímací řízení na SŠ a VŠ v matematice a OSP, prostory ICT a výstavní galerie. Kroužky – divadelní, hudební, výtvarný, sportovní, přírodovědný, programování, jazykové, fyzika, astrofyzika, chemie, biologie.\n\nZahraniční partnerské školy se stážemi v Anglii, Francii, Itálii, Německu, Řecku, Slovensku. Zájezd do Prahy, přednášky EVVO, Evropský týden mládeže,Barevný den, zájezd do Vídně, taneční, zdravý životní styl -R-EGO, drogová problematik, přijímačky nanenčisto, mikulášská nadílka, fin. sbírky pro neziskové organizace, profesní testy, diskuzní fórum, exkurze na VŠ,v muzeích, spolupráce s nemocnicí v Olomouci. K dispozici\nmají všichni žáci sportovní komplex – fotbalový stadion, tenisové kurty, sportovní hala, jídelna, odborné a jazykové učebny, rozvrh hodin je podřízen odjezdu autobusů nejpozději 14.45 hodin a to včetně zájmových aktivit\nRoku 2018 odstupuje Mgr. Maryáš Josef z čistě personálních a zdravotních důvodů (rakovina). V současné době je zaměstnán na zkrácený úvazek a vede IKT v Accessu a kroužek z názvem ,vysitíme<nowiki>\"</nowiki>. Na jeho post nastupuje Mgr. Libuše Pavelková, učitelka jazyka francouzského.\n\n13.2. 2019 v 10:54 město Slavičín na své oficiální stránce Facebook uvedlo, že 12.2. 2019 obdrželo zprávu o rezignaci ředitele Josefa Maryáše. K tomuto kroku ho údajně vedly osobní a zdravotní důvody. Příspěvek byl zakončen následovně: \"Na slavičínském gymnáziu působil více než čtvrtstoletí, a proto mu jménem našeho města děkujeme za veškerou vykonanou práci i nasazení. Zároveň přejeme panu řediteli vše dobré...\". Žádné informace o nástupci zatím nejsou k dispozici.\n\nUčitelský sbor Gymnázia Jana Pivečky ve Slavičíně tvoří 28 kantorů a 1 americká lektorka. \n\n"}
{"id": "575475", "url": "https://cs.wikipedia.org/wiki?curid=575475", "title": "Gymnázium Otrokovice", "text": "Gymnázium Otrokovice\n\nGymnázium Otrokovice je školské zařízení v Otrokovicích, jehož zřizovatelem je Zlínský kraj. Škola vznikla v září 1953 jako jedenáctiletá střední škola. V roce 1961 došlo ke změně na střední všeobecně vzdělávací školu a v důsledku školské reformy v roce 1969 pak na gymnázium.\n\n"}
{"id": "575476", "url": "https://cs.wikipedia.org/wiki?curid=575476", "title": "T-S 70", "text": "T-S 70\n\nT-S 70 je izolovaný pěchotní srub těžkého opevnění na Trutnovsku umístěný na pravém křídle tvrze Stachelberg. Srub byl vybudován jako součást opevnění Československa před 2. světovou válkou.\n\nPoloha umístění izolovaného srubu byla jižně od tvrze Stachelberg na jejím pravém křídle. Umístění srubu bylo výjimečně posunuto o 520 m za obranou linii na severozápadním svahu vrcholu Baba, výškově pod srubem izolované dělostřelecké pozorovatelny T-St-S 76a.\n\nToto umístění bylo zvoleno z důvodu palebného pokrytí terénního zářezu, který nebylo možno pokrýt palbou z tvrzového srubu T-St-S 71.\n\nZe strategického důvodu palebného pokrytí terénu byl palebný vějíř hlavní výzbroje rozšířen na 85° (úhlové stupně). Srub byl projektován jako palebně levostranný, tedy směrem ke srubům T-St-S 71 a T-St-S 76 dělostřelecké tvrze. Srub byl osazen dvěma lehkými kulomety pro krytí vstupu, jedním lehkým kulometem v kopuli, pod betonem pak kanónem se spřaženým kulometem a těžkým kulometným dvojčetem a těžkým kulometným dvojčetem umístěným v kopuli.\n\nK 1. říjnu 1938 provedena betonáž v obsahu 1.104 m, osazena vstupní mříž, vyzděny vnitřní příčky, omítky, objekt z části vybaven kulomety. Venkovní úpravy provedeny jen částečně. Nebyly osazeny protiplynové uzávěry, bez zvonů a kopule, bez elektroinstalace, vzduchotechniky a vodoinstalace.\n\n\n"}
{"id": "575479", "url": "https://cs.wikipedia.org/wiki?curid=575479", "title": "Mistrovství světa v inline hokeji žen 2010", "text": "Mistrovství světa v inline hokeji žen 2010\n\nMistrovství světa v inline hokeji žen 2010 je ženská inline hokejová akce roku 2010, která spadá pod federaci FIRS.\n\nVe skupině A hráli týmy Francie, Španělsko, USA a Slovensko.\n\nZápasy\n\nTabulka\nVe skupině B hráli týmy Kanada, Finsko, Česko a Čína.\n\nZápasy\n\nTabulka\n\n"}
{"id": "575480", "url": "https://cs.wikipedia.org/wiki?curid=575480", "title": "9. návštěvní expedice (ISS)", "text": "9. návštěvní expedice (ISS)\n\n9. návštěvní expedice (zkráceně EP-9; ) na Mezinárodní vesmírnou stanici (ISS) byla krátkodobá výprava amerického podnikatele Gregory Olsena na stanici. Po týdenním pobytu na ISS a splnění plánovaného programu se Olsen vrátil na Zem.\n\n\n\nMezinárodní vesmírná stanice (ISS) byla od začátku listopadu 2000 trvale osídlena lidmi. Základní posádky stanice byly do havárie Columbie střídány raketoplány, jako záchranné čluny jim sloužily lodě Sojuz. Po přerušení letů raketoplánů v důsledku havárie byla velikost základních posádek stanice snížena na dva kosmonauty, jejichž dopravu zajišťovaly Sojuzy. Třetí místo v lodích obsazovali členové návštěvních posádek, po týdnu se vracející na Zem starým Sojuzem.\n\nMísto v Sojuzu TMA-7 v říjnu 2005 obsadil americký podnikatel Gregory Olsen. Olsenovi zprostředkovala společnost Space Adventures výcvik ve Středisku přípravy kosmonautů (CPK) v Hvězdném městečku už od dubna 2004, s tím, že poletí na jaře 2005. Později se mluvilo o možnosti posunutí jeho cesty do vesmíru na podzim 2004. V červnu 2004 ale Olsena lékaři prohlásili za nevhodného k letu (špatně snášel přetížení). Američan se nevzdal, na jaře 2005 úspěšně prošel lékařskými testy a od května 2005 obnovil přípravu s plánem letu v říjnu 2005.\n\nNáhradníkem Olsena byl už v dubnu 2004 určen Sergej Kostěnko, vedoucí ruské pobočky firmy Space Adventures. Výcvikem procházel společně s Američanem, letěl by ovšem pouze v případě, že by Olsen byl vyřazen z posádky v závěrečné etapě přípravy.\nValerij Tokarev a William McArthur z Expedice 12 společně s Olsenem odstartovali 1. října 2005 ve 3:55 UTC z kosmodromu Bajkonur v lodi Sojuz TMA-7; po dvou dnech samostatného letu se 3. října ve 5:27 UTC spojili se stanicí.\nPo spojení se kosmonauti uvítali se stálou posádkou ISS, vyložili náklad pro stanici a zahájili plánovanou činnost. Olsen provedl několik experimentů pro ESA, a sice studium adaptace vestibulárního aparátu člověka na stav beztíže a sledování prostorových vjemů v experimentu MOP; studium atrofie vnitřních svalů lidského těla ve stavu beztíže a jejich reakce nazvané Back Pain/Muscle a odběr vzorků a studium mikroorganismů na palubě stanice a jejich přizpůsobení podmínkám kosmického letu v pokusu Sample. Dále Olsen uskutečnil telemost CUP-M – ISS – CUP-M v reálném čase; pohovořil s radioamatéry; pořídil snímky povrchu Země vysokorozlišující kamerou; pořídil fotografie a videozáznamy dění na palubě stanice a orazítkoval dovezené poštovní známky. Olsen se věnoval výše uvedenému programu 30 hodin, pomohl i Valerij Tokarev. Z 15 kg materiálu a osobních věcí, které měl Olsen právo vyvést na ISS, si mohl přivést zpět třetinu.\nPo týdenním pobytu na ISS se 10. října 2005 ve 21:49 UTC Olsen a vracející se posádka Expedice 11 v Sojuzu TMA-6 odpoutali od stanice a na druhý den v 1:09 UTC přistáli v severním Kazachstánu, nedaleko od Arkalyku.\n"}
{"id": "575481", "url": "https://cs.wikipedia.org/wiki?curid=575481", "title": "František Příhoda", "text": "František Příhoda\n\nFrantišek Příhoda (* 16. září 1947) je český politik a drobný podnikatel, bývalý senátor za obvod č. 20 – Praha 4 a člen ODS.\n\nAbsolvoval SPŠ grafickou. Poté pracoval v tiskárně. V roce 1991 založil firmu Repas spol. s r. o., kde působí jako jednatel a společník. Je rozvedený, má dceru Radku a syna Karla.\n\nV letech 2002-2006 zasedal v zastupitelstvu městské části Praha 4.\nV mimořádných volbách 2004 se stal členem horní komory českého parlamentu, když v prvním kole měl převahu nad filozofem a sociálním demokratem Erazimem Kohákem v poměru 37,82 % ku 20,13 % hlasů. Ve druhém kole obdržel 60,12 % všech platných hlasů a získal funkci senátora za Prahu 4. Věnoval se činnosti v Organizačním a Ústavně-právním výboru. V řádných volbách 2006 svůj mandát neobhajoval.\n\n"}
{"id": "575482", "url": "https://cs.wikipedia.org/wiki?curid=575482", "title": "Mistrovství Evropy ve volejbale mužů 1955", "text": "Mistrovství Evropy ve volejbale mužů 1955\n\n4. mistrovství Evropy ve volejbale mužů proběhlo v dnech 15. – 26. 6. v Bukurešti v Rumunsku.\n\nTurnaje se zúčastnilo 14 družstev, rozdělených do dvou čtyřčlenných a dvou tříčlenných skupin. První dva celky postoupily do finálové skupiny, týmy na třetím a čtvrtém místě hrály o 9. - 14. místo. Mistrem Evropy se stalo družstvo Československa.\n\n1. Československo\n\n2. Rumunsko\n3. Bulharsko\n\n"}
{"id": "575484", "url": "https://cs.wikipedia.org/wiki?curid=575484", "title": "Čop (rozcestník)", "text": "Čop (rozcestník)\n\nSlovo čop má více významů:\n\n\n\n"}
{"id": "575485", "url": "https://cs.wikipedia.org/wiki?curid=575485", "title": "Kostel svatého Jana Nepomuckého (Brno)", "text": "Kostel svatého Jana Nepomuckého (Brno)\n\nKostel svatého Jana Nepomuckého je římskokatolický farní kostel postavený v brněnské čtvrti Starý Lískovec v letech 1925–1926.\n\nChrám v jednoduchém moderním stylu se štíhlou hranolovou věží navrhl architekt Vladimír Fischer, stavitelem se stal Leopold Čupr. Přípravné práce byly zahájeny v dubnu 1923, se stavbou se začalo o dva roky později a k vysvěcení kostela brněnským biskupem Kupkou došlo 3. října 1926. Samostatná farnost zahrnující Starý Lískovec a Bohunice byla zřízena 1. ledna 1930.\n\n\n"}
{"id": "575487", "url": "https://cs.wikipedia.org/wiki?curid=575487", "title": "Projekt 1164 Atlant", "text": "Projekt 1164 Atlant\n\nProjekt 1164 Atlant (v kódu NATO třída Slava) je třída konvenčních raketových křižníků sovětského námořnictva z doby studené války. Křižníky této třídy jsou určeny především k boji proti hladinovým cílům. Do rozpadu SSSR byly postaveny tři jednotky této třídy, které přešly do výzbroje námořnictva Ruské federace. Nedokončené čtvrté plavidlo získala Ukrajina. Stavba dalších křižníků vylepšeného projektu 1164.1 byla zrušena.\n\nVšechny jednotky postavila sovětská loděnice v černomořském Nikolajevu. Ve stejné loděnici byly postaveny také křižníky předchozího Projektu 1134B (\"Kara\"), z jejichž trupu se při konstrukci třídy \"Slava\" vycházelo. V letech 1976–1989 byly postaveny tři jednotky této třídy, pojmenované \"Slava\", \"Admiral Flota Lobov\" a \"Červona Ukrajina\".\n\nRoku 1984 rozestavěný křižník \"Komsomolec\" byl roku 1990 spuštěn na vodu, po rozpadu SSSR jej roku 1993 převzala Ukrajina, byl přejmenován na \"Ukrajina\", jeho dokončení však bylo nad síly země. Stavba dalších plánovaných křižníků této třídy byla po rozpadu SSSR zrušena pro nedostatek financí. V roce 2010 Rusko souhlasilo s tím, že Ukrajině pomůže s dostavbou křižníku \"Ukrajina\". Po ruské anexi Krymu to však není možné. V roce 2016 rezavějící rozestavěné plavidlo stále kotvilo u přístavního mola.\n\nJednotky projektu 1164:\n\nHlavňovou výzbroj tvoří dva 130mm kanóny ve dvoudělové věži komplexu AK-130 na přídi. Blízkou obranu zajišťuje šest systémů AK-630M s 30mm rotačním kanónem. Hlavní údernou výzbroj představuje 16 nadzvukových protilodních střel P-500 Bazalt (v kódu NATO SS-N-12 Sandbox) umístěných na přídi po obou stranách nástavby. V osmi vertikálních vypouštěcích silech dále nesou 64 protiletadlových řízených střel dlouhého doletu Fort (SA-N-6 Grumble), které doplňují dvě dvojitá odpalovací zařízení protiletadlových střel OSA-M (v kódu NATO SA-N-4 Gecko). Na palubě jsou též dva pětinásobné 533mm torpédomety a dva raketové vrhače hlubinných pum RBU-6000 Smerč-2. Křižníky jsou vybaveny přistávací plošinou a hangárem pro provoz vrtulníku Ka-25T.\n\nPohonný systém tvoří dvě plynové turbíny M-21 (každou tvoří plynová turbína pro cestovní rychlost M-70 a výkonnější turbína M-8KF). Lodní šrouby jsou dva. Tyto křižníky dosahují rychlosti 32,5 uzlu. Dosah je 8070 námořních mil při ekonomické rychlosti 18 uzlů.\n\nBěhem služby byly křižníky \"Moskva\" a \"Maršal Ustinov\" přezbrojeny protilodními střelami P-1000 Vulkan (v kódu SS-N-12 Mod 2 Sandbox).\n\nNedostavěné křižníky vylepšeného projektu měly nést 16 protilodních střel P-1000 Vulkan, protiletadlový raketový komplet Fort (64 střel), pět hybridních systémů blízké obrany Kortik (v kódu NATO CADS-N-1 Kashtan), dva pětihlavňové 533mm torpédomety Vodopad-NK (SS-N-16 Stallion), dva 130mm kanóny AK-130 a dva vrhače RBU-6000. Palubní vrtulník měl být typu Ka-27T. Modernizována měla být také elektronika.\n\n"}
{"id": "575489", "url": "https://cs.wikipedia.org/wiki?curid=575489", "title": "Malý Šišák", "text": "Malý Šišák\n\nMalý Šišák ( , německy \"Kl. Sturmhaube\") je hora nacházející se na Slezském hřbetu v Krkonoších, na česko-polské hranici, 1 km východně od Slezského sedla. S vrcholem v nadmořské výšce 1440 metrů patří mezi nejvyšší hory Krkonoš.\n\nJedná se o horu kupovitého tvaru ležící zhruba 4 km severovýchodně od Špindlerova Mlýna na české straně hor a 6 km jižně od města Przesieka na polské straně hor. Polský název \"Mały Szyszak\" respektive německý \"Kl. Sturmhaube\" souvisí s nápadnou podobností s horou Vysoké Kolo, která se polsky nazývá \"Wielki Szyszak\" a německy \"Gr. Sturmhaube\". Tato podobnost je nejnápadnější při pohledu od východu. Jihovýchodní lavinový svah spadá do Čertova dolu.\nVýstup na samotný vrchol není oficiálně povolen, neboť leží v I. zóně KRNAP a nevede na něj značená turistická stezka. Na polské straně obchází vrchol červeně značená Cesta česko-polského přátelství.\n\n"}
{"id": "575492", "url": "https://cs.wikipedia.org/wiki?curid=575492", "title": "Vincenz Liechtenstein", "text": "Vincenz Liechtenstein\n\nVincenz Liechtenstein (30. července 1950, Štýrský Hradec - 14. ledna 2008, Waldstein, obec Deutschfeistritz v rakouské spolkové zemi Štýrsku) byl rakouský politik za Rakouskou lidovou stranu.\n\nVincenz Liechtenstein, vnuk Karla I. (1887-1922), posledního rakouského císaře (1916-1918), navštěvoval v letech 1960-1969 Spolkové reálné gymnázium ve Štýrském Hradci, potom absolvoval studium práv na univerzitě ve Štýrském Hradci (Dr. Iur. 1969–1975). Pracoval aktivně ve vedení lesního závodu.\n\nZ jeho prvního manželství (1981-1991) s Hélene de Cossé-Brissac (* 1960) měl dvě dcery, Adelheidu (* 1981) a Hedwigu (* 1982). Druhou manželkou (1999) byla Roberta Valeri Manera (* 1953).\n\nRoku 1974 byl spoluzakladatelem studentské iniciativy Panevropského hnutí Rakouska (JES)-. Byl členem představenstva Katolického rodinného spolku a Sudetoněmeckého krajanského sdružení. Jako student byl v Katolickém krajanském spolku Josephina v akademickém svazu (KÖL).\n\nLiechtenstein byl členem Spolkové rady (1988–1996, 1997–2004). V letech 2004 až 2006 byl poslancem Národní rady (Rakouska). V roce 2005 se dostal krátce do problémů, když Nejvyšší kontrolní úřad Národní rady šetřil jeho údajnou opilost na základě podnětu poslance za „Zelené“ Petra Pilze (* 1954).\n\nVincenz Liechtenstein zemřel 14. ledna 2008 zcela nečekaně ve svém zámku Waldstein u Štýrského Hradce.\n\n"}
{"id": "575493", "url": "https://cs.wikipedia.org/wiki?curid=575493", "title": "Zdeněk Klausner", "text": "Zdeněk Klausner\n\nZdeněk Klausner (* 16. listopadu 1947, Praha) je český politik, bývalý senátor za obvod č. 20 – Praha 4 a člen ODS.\n\nV senátních volbách 1996 se stal členem horní komory českého parlamentu, když v prvním kole vyhrával nad kandidátkou KDU-ČSL Dagmar Burešovou v poměru 48,63 % ku 21,44 % hlasů. Ve druhém kole obdržel 53,80 % všech platných hlasů a získal post senátora. Volby poznamenalo šíření pornografických fotomontáží, které se Klausnera snažily diskreditovat tím, že budily zdání autenticity. Věnoval se činnosti ve Výboru pro územní rozvoj, veřejnou správu a životní prostředí. Svůj mandát obhajoval ve 2000, ovšem již v prvním kole jej porazil bývalý ministr zahraničí Josef Zieleniec a Klausner získal pouze 26,05 % hlasů.\n\nDo roku 2002 zasedal v zastupitelstvu Prahy 4, kde do roku 1998 působil jako starosta, poté již o tento post neusiloval\n\nPři zřizování senátorské kanceláře si jako tehdejší starosta pronajal nebytové prostory své městské části i s vybavením.\n\nJako starosta vešel ve známost hlavně v roce 1997, když chtěl vystěhovat Romy mimo hranice své městské části.\n\n"}
{"id": "575497", "url": "https://cs.wikipedia.org/wiki?curid=575497", "title": "Kostel svatého Jana Křtitele a svatého Jana Evangelisty (Brno-město)", "text": "Kostel svatého Jana Křtitele a svatého Jana Evangelisty (Brno-město)\n\nKostel svatého Jana Křtitele a Jana Evangelisty, běžně zvaný jako kostel svatých Janů, je římskokatolický chrám postavený ve 13. století při minoritském klášteře v historickém centru Brna. Areál kláštera s kostelem a loretánskou kaplí je od roku 1964 chráněn jako kulturní památka.\n\nMinoritský řád přišel do Brna někdy mezi lety 1227 a 1239. Společně se vznikem klášterního provizoria byl postaven i provizorní kostelík svatého Jana Křtitele, jehož pozůstatky byly údajně nalezeny při stavebních pracích v roce 1722. V polovině 13. století vznikl definitivní chrám, který byl roku 1257 vysvěcen olomouckým biskupem Brunem ze Schauenburku. O pět let později byl celý areál kláštera postižen požárem. Donátorem obnovy stavby se stal Mikuláš Opavský, jenž také společně s chotí Anežkou našel v kostele místo posledního odpočinku. Původně se měl stát rodovým pohřebištěm opavských Přemyslovců.\n\nPo klášterní novostavbě a opravách kostela existoval na začátku 14. století minoritský chrám, jenž je v obvodových zdech zachován dodnes. V severním rohu mezi lodí a kněžištěm stála štíhlá věž. V této gotické trojlodní podobě zůstal chrám až do 17. století, kdy byla roku 1678 věž zbořena.\n\nK výrazným úpravám došlo v první polovině 18. století: v sousedství kostela byla postavena loretánská kaple, konvent byl rozšířen a klášterní kostel byl zbarokizován ve dvou etapách Mořicem Grimmem. Nejprve byl v roce 1722 upraven presbytář, který dostal novou klenbu a nová okna, následně v letech 1729–1733 byla přestavěna hlavní loď. Grimm nechal strhnout sloupy trojlodí (chrám je nyní jednolodní) a původní klenbu, kterou nechal nahradit novou barokní, zesílil obvodové zdi, prodloužil loď o jedno pole a vystavěl nové průčelí v duchu dynamického baroka. V této podobě existuje kostel svatého Jana Křtitele a Jana Evangelisty dodnes.\n\nDne 1. září 1784 se minoritský chrám při reorganizaci farní správy nově stal farním kostelem pro jednu třetinu tehdejšího Brna (tedy třetinu dnešního historického centra). Farnost byla později rozšířena do oblasti Cejlu.\n\n\n"}
{"id": "575498", "url": "https://cs.wikipedia.org/wiki?curid=575498", "title": "The Darkness", "text": "The Darkness\n\nThe Darkness je britská glam rocková a glam metalová skupina, která působila v letech 2000 až 2007. Vydala dvě úspěšná alba, několik singlů a vrátila do hry zapomenutý glam rock. V roce 2011 oznámila comeback doprovázený novým albem a turné.\n\nZáklad tvořili bratři Justin a Dan Hawkinsové. Oba jsou vynikající kytaristé, Justin navíc i pianista a klávesista. Po střední škole Dan odjel do Londýna, kde potkal Frankieho Poullaina, a Justin nastoupil na vysokou školu. Oboje mělo na vznik skupiny velký vliv.\n\nNápad založit skupinu vznikl v hlavě Dana Hawkinse, když jeho starší bratr na jednom novoročním večírku zpíval karaoke písně „Bohemian Rhapsody“ od skupiny Queen. Svým výkonem zcela ohromil všechny přítomné a byl tudíž jasný i směr, jímž se bude skupina ubírat. Oba bratři přizvali své známé a nakonec vznikla skupina The Darkness v podání Dana Hawkinse s kytarou, Eda Grahama u bicích, kamaráda Justina a Dana ze střední školy, Frankieho Poullaina – jediného zkušeného hudebníka – s basovou kytarou a samozřejmě Justina Hawkinse, nejvýraznější osobností skupiny, s kytarou, klávesami, piánem a charakteristickým hlasem a kostýmy.\n\nThe Darkness začali okamžitě dohromady dávat první materiál a rozesílali ho po nahrávacích společnostech. Nikde o ně ale nestáli. Účastnili se tedy různých konkurzů a soutěží, ale ani tak neuspěli. Nakonec za vlastní peníze vydali v roce 2002 EP „I Believe In A Thing Called Love“, které poměrně uspělo. Skupina také uspořádala několik promo koncertů a pomalu, ale jistě si začala budovat základnu fanoušků.\n\nNakonec se dohodli s nahrávací společností a vydali album \"Permission To Land\" (Povolení přistát). Název vystihuje jejich image v prvních letech, protože v jejich videoklipech i promo fotkách se často objevoval motiv vesmírné lodi. Dojem původu z jiné planety je jedna z věcí, kterou skupina „ukradla“ rockovým velikánům 70. a 80. let. Další byly pestré kostýmy či pózy, v nichž se vyžíval Justin Hawkins.\n\nAlbum se stalo velmi úspěšným a z The Darkness se stala především ve Velké Británii obrovská rocková senzace. Dobyli ale rovněž téměř celý svět. Získali mimo jiné za toto album tři ceny BRIT Awards. Albu předcházel singl „Get Your Hands Off My Woman“, který se stal nejméně úspěšný v historii The Darkness, přesto si vedl poměrně dobře. Další „Growing On Me“, „I Believe In A Thing Called Love“ a „Love Is Only A Feeling“ se staly na ostrovním království hity. Mimo ně The Darkness vydali ještě v prosinci 2003 vánoční singl „Christmas Time (Don't Let The Bells End)“, s nímž chtěli dobýt vánoční hitparádu. Nakonec ale skončili až druzí.\n\nHned první album rozdělilo posluchače na dvě skupiny – jedni The Darkness milovali, jedni nenáviděli.\n\nPo celosvětovém turné začali připravovat další album, které vyšlo na podzim 2005 s názvem \"One Way Ticket To Hell... And Back\". Nastaly ovšem problémy a to, když skupinu opustil basák Frankie Poullain. Dodnes se neví, kvůli čemu přesně. Nahradil ho kytarový technik The Darkness Richie Edwards.\n\nAlbum neuspělo ovšem tolik jako první. Ani singly „One Way Ticket“, „Is It Just Me?“ a „Girlfriend“ prodej nezvedly. To velice těžce nesl zpěvák Justin Hawkins, který začal ještě intenzivněji brát drogy. S tím začal v roce 2003, kdy skupina prvně výrazně zabodovala s písní I Believe In A Thing Called Love. Své dávky zvýšil do té míry, že to už nebylo únosné ani pro něj, ani pro jeho okolí. V létě 2006 tedy odešel do léčebny. Skupina zatím připravovala další album. Po svém návratu Justin ještě přibližně měsíc strávil ve skupině, nakonec ale odešel. Řekl k tomu, že je mu to líto, ale nemůže v The Darkness dále skládat, hrát a zpívat bez drog. Přiznal také, že v průběhu necelých tří let utratil téměř 5 milionů korun za kokain.\n\nSkupina přijala dalšího člena Tobyho MacFarlainea a zpěvákem se stal basák Richie Edwards. Na začátku roku 2007 ale skupina oznámila, že končí pod názvem The Darkness. Naplnila se tak slova hudebních odborníků, že bez Justina Hawkinse skupina The Darkness skončila. Dodnes se konec kapely datuje na podzim 2006, kdy Justin skupinu opustil, nikoli až na rok 2007.\n\nZe sestavy Dan Hawkins, Ed Graham, Richie Edwards a Toby MacFarlaine se stala metalová a hardrocková skupina Stone Gods, která do dnešního dne vydala jedno, poměrně neúspěšné album.\n\nJustin Hawkins již v roce 2005 oznámil, že pracuje na sólovém albu pod pseudonymem British Whale. Vydal ovšem pouze coververzi písně „This Town Ain't Big Enough For Both Of Us“ od Sparks v roce 2005 a poté v roce 2007 fotbalovou hymnu „England“. V tomtéž roce se zúčastnil konkurzu do soutěže Eurovision Song Contest. Zpíval duet vlastní písně „They Don't Make 'Em Like They Used To“ se svou kamarádkou Beverlei Browin. Nevyhráli ovšem ani národní výběr, když diváci zvolili skupinu The Scooch, která ovšem ve finálním kole soutěže naprosto propadla. Zúčastnil se také charitativní akce Comic Relief. V roce 2008 založil novou skupinu Hot Leg, která vydala jedno poměrně neúspěšné album.\n\nV roce 2010 se objevily zprávy, že Dan a Justin Hawkinsové dávají dohromady nový materiál. V červenci 2010 ale Justin na svém profilu na Twitteru oznámil, že žádná reforma se nekoná. V prosinci 2010 ovšem jak Hot Leg, tak Stone Gods oznámili pauzu, což vyústilo v další spekulace o návratu The Darkness. Dan Hawkins to údajně potvrdil.\n\nOficiální oznámení návratu The Darkness proběhlo 15. března 2011. Skupina začala znovu fungovat a to se všemi originálními členy – Justinem Hawkinsem, Danem Hawkinsem, Frankie Poullainem a Edem Grahamem. Skupina následně naplánovala comebackové koncerty po evropských festivalech a v Japonsku, v listopadu proběhlo turné po Velké Británii.\n\nNové, v pořadí třetí album vyšlo 20. srpna 2012 pod názvem \"Hot Cakes\". Hudebně mělo podle slov Justina Hawkinse jít o návrat k první desce \"Permission To Land\". Prvním singlem má být skladba „Every Inch Of You“. Několik písní z alba skupina představila na koncertech a vydali zdarma ke stažení promo singl „Nothing's Gonna Stop Us“. V roce 2012 se The Darkness také měli objevit jako předskokani na evropské části turné The Born This Way Ball Tour zpěvačky Lady GaGa.\n\n\n\n\nV roce 2004 The Darkness získali 4 nominace na ceny BRIT Awards, tři z nich vyhráli (Nejlepší skupina, Nejlepší rocková skupina, Nejlepší album).\n"}
{"id": "575500", "url": "https://cs.wikipedia.org/wiki?curid=575500", "title": "Nudelman-Richtěr NR-23", "text": "Nudelman-Richtěr NR-23\n\nNudeľman-Richter NR-23 ( ) je letecký kanón sovětské výroby, který se používal ve vojenských letounech sovětského svazu a dalších zemí Varšavské smlouvy. Byl navržen Alexandrem Nudelmanem a Aronem Richtěrem jako náhrada za kanón Nudelman-Suranov NS-23 a Volkov-Jarcev VJa-23, používán od roku 1949.\n\nNR-23 je jednohlavňový automatický kanón ráže 23 mm. Byl podobný typu NS-23, ale mechanická vylepšení umožnila zvýšení kadence o více než 50 %. Teoretická kadence střelby byla 850 ran za minutu, ale během testů USAF na ukořistěných zbraních se dosáhlo jen 650 ran za minutu. Hmotnost zbraně je 39 kg a celková délka dosahuje 1 980 mm. Úsťová rychlost 200 gramového náboje je 690 m/s.\n\nKanón NR-23 později nahradila verze AM-23, která měla vyšší kadenci střelby (1200 - 1300 ran za minutu).\n\nČLR vyrábí kopie obou kanónů jako Norinco Typ 23-1 (NR-23) a Norinco Typ 23-2 (AM-23)\n\nKanón NR-23 se používal na stíhačkách jako MiG-15, Lavočkin La-15, MiG-17 a některých MiG-19. Také byl použit jako obranná zbraň na letounech Antonov An-12, Iljušin Il-28, Mjasiščev M-4, Tupolev Tu-14, Tupolev Tu-16, Tupolev Tu-22 či Tupolev Tu-95.\n\nPo zastavení výroby v polovině 60. let ho nahradil kanón Grjazev-Šipunov GŠ-23L.\nMechanizmus NR-23 byl použit i při návrhu a výrobě účinnější verze NR-30 ráže 30 mm, která byla použita na MiGu-19 a některých MiG-21.\n\nDále byl také použit na ruských vesmírných stanicích Almaz.\n"}
{"id": "575508", "url": "https://cs.wikipedia.org/wiki?curid=575508", "title": "Projekt 1144.2", "text": "Projekt 1144.2\n\nProjekt 1144 (jinak též třída Kirov) je třída sovětských raketových křižníků s jaderným pohonem z doby studené války. Jsou to největší raketové křižníky na světě. Proto jsou někdy označovány jako křižníky bitevní. Celkem byly postaveny čtyři jednotky této třídy. Poslední z nich byla dokončena ve vylepšené verzi Projekt 1144.2. Po rozpadu SSSR je převzalo ruské námořnictvo. Jeden křížník byl po něhodě vyřazen ze služby a dva byly převedeny do rezervy. Rusko plánuje sešrotování dvou nejstarších křižníků a modernizaci druhého páru.\n\nStejný trup a pohonný systém byl použit též u velitelské lodě \"Ural\" (SSV-33).\n\nVšechny jednotky postavila loděnice v Leningradu. Postaveny byly celkem čtyři jednotky této třídy. \"Admiral Ušakov\" (ex \"Kirov\") byl dokončen v roce 1980. Ze služby ho v roce 1990 vyřadila havárie reaktoru, po které již nebyl opraven. Jednotky \"Admiral Lazarev\" (ex \"Frunze\") z roku 1984 a \"Admiral Nachimov\" (ex \"Kalinin\") z roku 1988 byly odstavené ze služby roku 1999, spekuluje se o jejich možné opravě a modernizaci. V 90. letech byl dokončen ještě křižník \"Pjotr Velikij\" (ex \"Jurij Andropov\").\n\nJednotky projektu 1144:\n\nVybavení každé jednotky se liší. Hlavňovou výzbroj tvoří dva 130mm kanóny AK-130 ve dvoudělové věži (\"Kirov\" nesl ráži 100 mm). Hlavní výzbrojí je 20 nadzvukových protilodních střel P-700 Granit (v kódu NATO SS-N-19 Shipwreck) umístěných ve vertikálních silech na přídi lodi. Protiletadlovou výzbroj tvoří 96 protiletadlových řízených střel dlouhého doletu S-300F Fort (SA-N-6 Grumble), umístěných ve 12 osminásobných vertikálních vypouštěcích silech. Ty doplňují dvě dvojitá odpalovací zařízení protiletadlových řízených střel Osa-MA (SA-N-4 Gecko) s kapacitou 40 střel. Blízkou obranu jednotek \"Admiral Nachimov\" a \"Pjotr Velikij\" zajišťuje šest hybridních kompletů 3K87 Kortik a osm starších systémů AK-630 s 30mm rotačním kanónem. Na palubě je také deset 533mm odpalovacích zařízení pro protiponorkové střely Vodopad-NK (SS-N-16), dva raketové vrhače hlubinných pum RBU-1000 Smerč-3 a dva raketové vrhače RBU-12000. Křižníky jsou vybaveny přistávací plošinou a hangárem pro provoz až tří vrtulníků Kamov Ka-25 či Kamov Ka-27.\n\nPohonný systém tvoří dva jaderné reaktory KN-3, dva kotle KVG-2 a dvě parní turbíny GTZA-653. Lodní šrouby jsou dva. Celkový výkon pohonného systému dosahuje 140 000 hp. Nejvyšší rychlost dosahuje 31 uzlů.\n\nKřižník \"Pjotr Velikij\" byl v listopadu 1996 převeden do Severního loďstva. V srpnu roku 2000 se účastnil námořního cvičení v Severním ledovém oceánu, při kterém došlo k havárii a následnému potopení ruské atomové ponorky \"Kursk\". V listopadu roku 2008 byl součástí flotily, která podnikla cestu do Karibiku, aby ve spolupráci s námořnictvem Venezuely uskutečnila námořní cvičení. Křižník přitom doprovázel torpédoborec \"Admiral Čabaněnko\" třídy \"Udaloj\", záchranná loď a tanker. Bylo to po 20 letech první cvičení, které Rusko provedlo v takové blízkosti USA. \"Pjotr Velikij\" se spolu s letadlovou lodí \"Admiral Kuzněcov\" a dalšími pěti plavidly přiblížily k Velké Británii při návratu do Severomorsku z mise ve Středozemním moři, na které byly od prosince do května 2014.\n\n"}
{"id": "575511", "url": "https://cs.wikipedia.org/wiki?curid=575511", "title": "Děkanát Brno", "text": "Děkanát Brno\n\nDěkanát Brno nebo děkanství brněnské je územní část brněnské diecéze. V současné době zahrnuje 24 římskokatolických farností a 4 duchovní správy. Funkcí děkana vykonává od listopadu 1999 R. D. ThLic. Václav Slouk, až do července 2019 farář farnosti Brno-sv. Jakub. S platností od 1. 1. 2020 do 30. 9. 2020 byl jmenován místoděkanem děkanství brněnského R. D. Mgr. Jan Pacner.\n\nNa území děkanátu se také nachází exemptní farnost Brno-dóm se dvěma duchovními správami.\n\n"}
{"id": "575513", "url": "https://cs.wikipedia.org/wiki?curid=575513", "title": "Heřmanského–Pudlákův syndrom", "text": "Heřmanského–Pudlákův syndrom\n\nHeřmanského-Pudlákův syndrom (HPS) je vzácná genetická choroba. Je pojmenována po Františku Heřmanském a Pavlu Pudlákovi, kteří ji popsali v roce 1959.\n\nJe při ní narušené skladování granul v krevních destičkách. Projevuje se sníženou pigmentací kůže (albinismem) a poruchou srážlivosti krve, která způsobuje protahované krvácení, zvláště pak při menstruaci. Někdy vede také k poruchám zraku, plicní fibróze a nadměrnému ukládání lipofuscinu.\n\nHeřmanského-Pudlákův syndrom je způsoben mutacemi genů HPS1, AP3B1, HPS3, HPS4, HPS5, HPS6, DTNBP1, BLOC1S3, a PLDN; podle toho se rozpoznává devět typů HPS (ve zde uvedeném pořadí). Od každého z těchto genů existují normální a poškozená varianta; dítě rodičů, kteří jsou oba nositelé poškozené varianty, tak má u daného genu šanci 75 %, že bude také nositelem. Pro rozvinutí příznaků je ale potřeba, aby osoba zdědila poškozenou variantu genu od obou rodičů, u dvou třetin nositelů se tak HPS zpravidla nijak neprojevuje.\n\nChoroba postihuje obě pohlaví stejně pravidelně. Odhaduje se, že Heřmanského-Pudlákovým syndromem trpí asi jedna z 500 tisíc osob, v Portoriku je ale tento poměr jen 1:1800.. Každý 21. ze severozápadního Portorika je nositelem poškozené varianty genu HPS1.\n"}
{"id": "575524", "url": "https://cs.wikipedia.org/wiki?curid=575524", "title": "Kontakt (film, 1997)", "text": "Kontakt (film, 1997)\n\nKontakt (anglicky \"Contact\") je vědecko-fantastický film z roku 1997. Jde o adaptaci knihy \"Kontakt\" amerického astronoma a vědeckého popularizátora Carla Sagana, režie se ujal Robert Zemeckis (režíroval mj. film \"Forrest Gump\"). Scénář k filmu napsali Sagan a jeho žena Ann Druyan. Hlavní roli Dr. Eleanor „Ellie“ Arroway, vědce SETI hledající mimozemský život hraje Jodie Fosterová.\n\nTheodore Arroway žije sám s malou dcerou Elleanorou (Ellie), manželka zemřela při porodu. Podporuje ji v jejím koníčku - radioamatérství. Otec Ellie umírá, když je jí devět let. Elleanor přetavila svůj zájem o tento obor až do profese vědce programu SETI - vyhledávání mimozemských inteligencí (Search for Extraterrestrial Intelligence) a pracuje na observatoři Arecibo v Portoriku. Naslouchá rádiovým signálům a doufá, že zachytí vysílání mimozemské civilizace. Vládní vědecký pracovník David Drumlin utne projektu SETI finanční podporu, je přesvědčen o jeho zbytečnosti. Arrowayová se nehodlá vzdát, po mnoha pokusech přesvědčí jistého multimiliardáře S. R. Haddena, jenž poskytne projektu finanční grand. Eleanor se přesune do Nového Mexika na observatoř Very Large Array (VLA).\nO 4 roky později se Drumlin chystá definitivně ukončit projekt SETI, naštěstí pro Arrowayouvou se jí podaří zachytit silný signál ze souhvězdí Lyry (z hvězdy Vega), jenž nese mimo sérii prvočísel i vedlejší televizní signál - projev Adolfa Hitlera během ceremoniálu Letních olympijských her v roce 1936 v Německu. Ellie a její tým soudí, že šlo o první silný televizní signál, který se dostal za hranice zemské atmosféry a byl zachycen na Veze (vzdálené 25 světelných let) a přeposlán zpět. O objev se okamžitě začne zajímat kromě Drumlina (který se bude nadále snažit převést veškeré zásluhy na svou osobu) i národní bezpečnostní poradce Michael Kitz.\n\nObjev je potvrzen ostatními radioobservatořemi a stane se celosvětovým tématem číslo jedna. Zjistí se, že depeše obsahuje přes 60 000 stran zakódovaného textu, který není schopen nikdo rozluštit. Podaří se to až Haddenovi, jenž Ellie vysvětlí, že je třeba na text uplatnit třetí rozměr. Zašifrovaná zpráva obsahuje technický popis složitého dopravního prostředku, brány na způsob teleportu, jenž vytváří elektromagnetické pole uvnitř tří rotujících prstenců.\n\nVznikne světový fond na pokrytí nákladů na výstavbu zařízení podle mimozemských plánů. Veřejnost je rozdělena, jedni výstavbu podporují, druzí (zejména věřící) ji odsuzují. Někteří náboženští fanatikové se domnívají, že výstavbou brány člověk překračuje své místo, které mu bylo určeno bohem. A právě jeden z fanatiků nakonec překazí start lidského vyslance do vesmíru, když se v přestrojení dostane k zařízení a odpálí bombu, při níž je brána zcela zničena a zahyne několik lidí včetně Drumlina, který byl vybrán pro let. Drumlin totiž vytěžil ze situace, kdy křesťanský filozof Palmer zhatil šanci Eleanor Arrowayové, která byla do té doby žhavou kandidátkou. Palmer se jí před komisí záměrně zeptal, zda věří v boha, i když předem věděl odpověď. Arrowayovou to hluboce zasáhne. Nemůže uvěřit, že ji zradil člověk, který jí tvrdil, že mu na ní záleží (navíc k němu cítila náklonnost). Zachovala si však tvář a před komisí uvedla, že v boha nevěří, neboť jako vědec potřebuje důkazy. Komise zastupující majoritu věřících volila jinak, z odstavení Arrowayové sobecky profitoval její nadřízený Drumlin, který měl od počátku tendence přivlastňovat si veškeré zásluhy.\nPo nehodě se Ellie dozví od Haddena (pobývajícího tou dobou na ruské kosmické stanici Mir), že není ještě všem nadějím konec. Na japonském ostrově Hokkaidó bylo souběžně postaveno druhé zařízení. Ellie má být tím člověkem, který se vydá k sousedům z nedaleké hvězdy Vega. Když nadejde po několika zkouškách pravá chvíle, sedí Arrowayová v kapsli visící na jeřábu, která bude vhozena do generovaného pole mezi rotujícími prstenci. Všechny systémy fungují a Eleanor hlásí z kapsle své dojmy. Vibrace stoupají a stěny kapsle se zprůhledňují. Vedoucí projektu spustí kapsli a Ellie se ocitne mimo známý prostor v červí díře. Vnímá neuvěřitelné věci a nakonec doputuje na neznámou planetu se známkami vyspělé civilizace. Prostředí je velmi podobné pláži v Pensacole na Floridě, krajině, která jí v dětství imponovala. Blíží se k ní nezřetelná postava, ve které pozná svého mrtvého otce. Je to člen mimozemské civilizace, jenž na sebe vzal podobu zesnulého Theodora Arrowaye. Ellie má spoustu otázek, ale cizinec se jim vyhne a vysvětlí jen, že jde o první krok lidí k cestám vesmírem, čímž se lidstvo připojí k ostatním rasám, které takto cestují již dlouho.\n\nArrowayová přemýšlí o jeho odpovědi a upadne do bezvědomí. Později procitne na podlaze kapsle. Z řídícího střediska se zdálo, že kapsle nikam neodcestovala, pouze propadla polem do bezpečnostní sítě. Ellie tvrdí, že byla pryč přibližně 18 hodin, ale její nahrávací přístroje nic nezachytily, pouze šum. Michael Kitz rezignuje na funkci národního bezpečnostního poradce, aby se stal vedoucím komise zřízené k vyšetřování projektu. Kitz obviňuje Ellie ze spoluúčasti na podvodu, jímž má celý projekt být, v zákulisí všeho má stát multimiliardář Hadden. Eleanor se hájí, že všechno, co se jí událo, skutečně vnímala. Byla od počátku otevřená myšlence, že neznámá civilizace kontaktovala lidstvo s dobrými úmysly, nikoli proto, aby mu uškodila či dokonce zničila, jak se domnívali někteří skeptikové (zejména Kitz). Vedoucí kanceláře prezidenta USA Billa Clintona Rachel Constantine se baví s Kitzem o zaznamenaném šumu z kapsle, poukazuje na fakt, že je nahrávka dlouhá 18 hodin, což je ve shodě s tím, co tvrdí Arrowayová. Ta se po svém návratu dá opět dohromady s Palmerem Jossem a dostane se jí finanční podpory pro další výzkum SETI na Very Large Array.\nFilmová scéna, kde vědci NASA dávají Arrowayové kyanidovou pilulku, způsobila jistou kontroverzi během produkce a po odvysílání filmu. Gerald D. Griffin, poradce NASA pro film tvrdil, že Národní úřad pro letectví a kosmonautiku nikdy astronautům nedával žádnou kyanidovou pilulku „pro všechny případy“ a pokud některý z nich hodlal ve vesmíru spáchat sebevraždu, musel by to udělat tak, že by si odřízl přívod kyslíku. Naproti tomu Carl Sagan trvá na svém stanovisku, že NASA tímto jedem vybavuje astronauty během každé kosmické mise. Režisér snímku Robert Zemeckis scénku s kyanidem ve filmu ponechal přes obě zcela odlišná tvrzení, dle něj vystihuje lépe Saganovu vizi o filmu a dotváří jej.\n\n\n"}
{"id": "575525", "url": "https://cs.wikipedia.org/wiki?curid=575525", "title": "Patrik Martinec", "text": "Patrik Martinec\n\nPatrik Martinec (* 4. září 1971 v Jilemnici, Československo) je bývalý profesionální český hokejový útočník. V současnosti působí v týmu Anyang Halla jako hlavní trenér.\n\nMartinec začínal svoji kariéru v HC Stadion Hradec Králové. V sezoně 1990/1991 zkusil Extraligu za tým HC Pardubice a tam zůstal až do sezony 1992/1993. V sezoně 1993/1994 se povedlo týmu HC Stadion Hradec Králové postoupit do nejvyšší hokejové soutěže. Extraliga tak se vrátila do Hradce Králové. Avšak po sezoně tým Hradce Králové sestupuje do nižší ligy a Martinec, nejlepší hráč Hradce Králové přestupuje do HC Sparta Praha, kde hrál 6 sezon a pomohl týmu se stát mistrem České extraligy. Po sezoně 2000/2001 přestoupil do ruské ligy za tým Ak Bars Kazaň. Po další sezoně se vrátil zpět do České hokejové ligy do Sparty. Po další sezoně (2002/2003) přestoupil do dalšího pražského klubu HC Slavia Praha, kde odehrál 1 sezónu. V sezoně (2004/2005), kdy byla výluka z NHL a nenašel uplatnění v týmu, přestoupil do týmu HC BENZINA Litvínov. Na další sezónu 2005/2006 přestoupil do asijské hokejové ligy do týmu Anyang Halla. V týmu zůstal 6 sezon a ve svých 38 letech ukončil profesionální hráčskou hokejovou kariéru.\n\n18. června 2010 byl oficiálně přijat jako asistent trenéra na zkušební dobu 1 roku v Anyang Halla. V sezoně 2011/2012 byl jedním z asistentů Josefa Jandače u týmu HC Sparta Praha a současně mu vypomáhal s funkcí sportovního manažera. Po Jandočově odchodu do HC Lev se pak právě Martinec stal sportovním manažerem. V současnosti trénuje jihokorejský celek Anyang Halla.\n\n\n"}
{"id": "575528", "url": "https://cs.wikipedia.org/wiki?curid=575528", "title": "Aftraipšár", "text": "Aftraipšár\n\nAftraipšár (též šoršal či roztočka) se ve sklářství používá na roztáčení džbánků či volejky resp. vytahování skla do délky. Aftraipšár je v podstatě velká železná spona do ruky, tvořená na konci jehlanovitými packami.\n"}
{"id": "575543", "url": "https://cs.wikipedia.org/wiki?curid=575543", "title": "Šibenice Montfaucon", "text": "Šibenice Montfaucon\n\nŠibenice Montfaucon (francouzsky \"Gibet de Montfaucon\") byla hlavní královská šibenice ve Francii. Stála na kopci severovýchodně od středověké Paříže za městskými hradbami v prostoru vymezeném dnešním kanálem Saint-Martin a ulicemi \"Rue des Écluses-Saint-Martin\", \"Rue Louis-Blanc\" a \"Rue de la Grange-aux-Belles\", která byla tehdy cestou do Meaux. Dnes tudy probíhá hranice 10. a 19. obvodu. Šibenice Montfaucon byla vyhrazena pro pachatele, kteří byli odsouzeni za zločiny proti králi a státu. Běžní zločinci byli věšeni na šibenici Montigny. Jednalo se o třípatrovou kamennou stavbu, kde bylo možno oběsit až 50 osob najednou. Horní patra byla vyhrazena pro osoby šlechtického původu. Šibenice získala svůj název podle návrší, na kterém byla postavena. Kopec (fr. Mont) kdysi patřil hraběti jménem Faucon a tím vzniklo místní jméno \"Montfaucon\".\n\nNa tomto místě stála pravděpodobně šibenice starší, dřevěná již ve 13. století. Šibenice byla postavena v roce 1315 u příležitosti popravy královského pokladníka Enguerranda de Marigny. Základy samotné šibenice tvořila kamenná stavba dlouhá 12-14 metrů, široká 10-12 m a vysoká 4-6 m, na kterou se vstupovalo po rampě. Na této základně stálo 16 kamenných pilířů vysokých asi 10 metrů, které byly vzájemně spojeny dřevěnými trámy s oprátkami, na které se zavěšovali odsouzení. Najednou mohlo být popraveno až 50 osob. V základech šibenice byl sklepní prostor, kam byly otvorem vhazovány pozůstatky popravených. Sem byly sváženy i pozůstatky odsouzenců z jiných šibenic v Paříži.\n\nPoslední popravy se zde konaly kolem roku 1629 a poté byla šibenice Montfaucon opuštěna. Její okolí bylo postupně integrováno do rozrůstajícího se města. V roce 1760 byla zbořena a přestavěna jako jednoduchý symbol. Už se zde sice žádné popravy nekonaly, ale byly zde stále pohřbíváni odsouzenci z jiných pařížských popravišť. 21. ledna 1790 byly strženy i zbývající pilíře a dnes se zde již žádné pozůstatky šibenice nenacházejí.\n\nMezi nejvýznamnější osoby popravené na této šibenici patřilo i několik předchůdců francouzských ministrů financí:\n"}
{"id": "575546", "url": "https://cs.wikipedia.org/wiki?curid=575546", "title": "Lucija", "text": "Lucija\n\nLucija (italsky \"Lucia\") je sídlo ve Slovinsku na pobřeží Jaderského moře. S počtem obyvatel blízkým číslu 5800 je největším slovinským sídlem, které není samostatnou obcí – je administrativní součástí občiny Piran.\n\nV minulosti stál na tomto místě jen kostel sv. Lucie a několik domů. Osadu postavili lidé pracující v někdejších místních solinách.Větší rozvoj zaznamenala Lucija až ve druhé polovině 20. století v souvislosti s rozvojem turistiky v sousední Portoroži.\n\nV Luciji nikdy nebyl ve větší míře průmysl, hlavním zdrojem příjmů je cestovní ruch a s ním související služby a obchod. Dalším zdrojem obživy je zemědělství.Místo je oficiálně dvojjazyčné – slovinsko-italské.\n\n"}
{"id": "575557", "url": "https://cs.wikipedia.org/wiki?curid=575557", "title": "Volby do Evropského parlamentu 2004", "text": "Volby do Evropského parlamentu 2004\n\nVolby do Evropského parlamentu se konaly od 10. června 2004 do 13. června 2004 v 25 členských státech Evropské unie\n\nVýsledky ukázaly porážku vládních stran a zvýšení počtu zástupců euroskeptických stran. Rovnováha sil v parlamentu zůstala stejná (největší skupinou zůstalo EPP-ED a druhou největší skupinou zůstal PES). Oproti minulým volbám z roku 1999 přibylo přes 10 nových členských států.\n\nCelkem bylo zaregistrováno 342 milionů oprávněných voličů.\n\n\n"}
{"id": "575559", "url": "https://cs.wikipedia.org/wiki?curid=575559", "title": "Kalová laguna", "text": "Kalová laguna\n\nKalová laguna je nádrž, která slouží k odkalování vody, tedy k čištění vody sedimentací kalů. Ty se mohou po určité době vytěžit a dále zpracovávat.\n\nTímto způsobem se například čistí propírací vody odželezovny v úpravně vod Káraný, které do sebe nachytají vysrážené železo. To poté sedimentuje v kalové laguně na dno, zatímco čistá voda odtéká přepadem do řeky Jizery.\n"}
{"id": "575560", "url": "https://cs.wikipedia.org/wiki?curid=575560", "title": "Husův sbor (Brno-Královo Pole)", "text": "Husův sbor (Brno-Královo Pole)\n\nHusův sbor v brněnské čtvrti Královo Pole se nachází na nároží ulic Svatopluka Čecha a Charvatské. Byl postaven v roce 1925 podle projektu architekta Josefa Nováka.\n\nO výstavbě sboru nově založené husitské církve v Brně uvažovaly náboženské obce v Králově Poli a v Tuřanech. Jako první vznikl Husův sbor v nově stavěné části Králova Pole, o jehož stavbě bylo rozhodnuto v roce 1924. Ještě téhož roku na podzim byla uspořádána architektonická soutěž a v lednu 1925 byl přijat návrh architekta Josefa Nováka. Konstruktivistická stavba vyrostla rychle (stavěla jej firma Grüm a Dejmek), ke slavnostnímu otevření Husova sboru došlo 25. října 1925, přítomni byli i patriarcha Karel Farský a olomoucký biskup Josef Rostislav Stejskal.\n\nV nároží budovy se nachází mohutná věž se schodištěm. Sbor má dva sály, v přízemí sál divadelní, v prvním patře potom prostý bohoslužebný sál bez kněžiště pouze s oltářem, který je vyvýšen na několika stupních.\n\nPrůčelí sboru je zapsáno na seznam kulturních památek České republiky.\n\nTento chrám využívá ke svým bohoslužbám též brněnský církevní sbor evangelické církve augsburského vyznání. V přízemí budovy sídlí od roku 1994 bezbariérové divadlo Barka.\n\n"}
{"id": "575564", "url": "https://cs.wikipedia.org/wiki?curid=575564", "title": "Ochranná pásma vodních zdrojů", "text": "Ochranná pásma vodních zdrojů\n\nOchranná pásma vodních zdrojů jsou státem definovaná pásma hygienické ochrany zdrojů vod používaných nejčastěji k přípravě pitné vody. Každý stát má pro tato pásma svoji vlastní legislativu, která se v průběhu času mění.\n\nČeská legislativa definuje pásma hygienické ochrany v zákoně v č. 254/2001 Sb. §30 (tzv. \"vodní zákon\").\n\nLegislativa definuje dvě pásma hygienické ochrany podzemních a povrchových vodních zdrojů. První pásmo hygienické ochrany je často oploceno a přístup je umožněn pouze zplnomocněným osobám. V ostatních případech, jako jsou velké vodní zdroje či nepřístupný terén, se hospodaření v tomto pásmu řídí příslušným zákonem. Zákon zakazuje intenzivní hospodaření v takovém zdroji, používání hnojiv, přejíždění či parkování motorových vozidel. V druhém stupni hygienické ochrany jsou již možnosti hospodaření volnější, avšak stále omezené.\n"}
{"id": "575570", "url": "https://cs.wikipedia.org/wiki?curid=575570", "title": "Odželezovna", "text": "Odželezovna\n\nOdželezovna je vodárenské zařízení sloužící k odželeznění vody. Odželezovna se skládá z aeračních místností, pískových filtrů a armaturních částí pro přívod vody a vhánění vzduchu.\n\nOdželezování je prováděno v aeračních místnostech, kdy je voda provzdušňována prudkým přívodem vzduchu. Dochází tak k uvolnění železa ze solí a jeho vyvločkování v dvoumocné podobě. Následně je tato voda transportována na pískové rychlofiltry, kde dojde k zachycení železných vloček. \n\nOdželezování se provádí jak u odpadních průmyslových vod, tak při přípravě vod pitných.\n"}
{"id": "575582", "url": "https://cs.wikipedia.org/wiki?curid=575582", "title": "Mezopotámské tažení", "text": "Mezopotámské tažení\n\nMezopotámské tažení byla válečná kampaň vedená v průběhu první světové války na blízkovýchodním válčišti, při níž bojovala na jedné straně vojska Trojdohody, především indické jednotky Britského impéria, a na druhé straně vojska Centrálních mocností představovaná zejména armádou Osmanské říše.\n\nOsmanská říše si mezopotámskou oblast sice podmanila počátkem 16. století, neměla však nad ní nikdy plnou kontrolu. Vzhledem k tomu, že karavany potřebovaly až čtyři měsíce, než se dostaly do hlavního města říše Istanbulu, neprojevovali Osmané ani snahu vybudovat účinný správní systém. Tuto situaci měla vyřešit řada reforem vyhlášených v roce 1839. V roce 1888 byly zahájeny práce na železničním spojení Berlín– Bagdád. V roce 1915 byla již trať téměř hotova a cesta z Istanbulu do Bagdádu se zkrátila na 21 dnů.\nVýhradní práva k využívání ropných ložisek v celé perské říši s výjimkou provincií Ázerbájdžán, Ghilan, Mazendaran, Asdrabad a Chorásán vlastnila Anglo-perská naftařská společnost. V roce 1914, před započetím války uzavřela britská vláda se společností smlouvu na dodávky nafty pro námořnictvo.\n\nOsmanská říše neočekávala v tomto regionu žádné velké vojenské akce.\nOperační prostor Mezopotamské kampaně byl omezen na oblast mezi řekami Eufrat a Tigris. Hlavním problémem byly přesuny zásob a vojáků přes močály a pouště, jež tento prostor obklopují.\nKrátce po vypuknutí války v Evropě vyslali Britové vojenské jednotky na ochranu Ábádánu, kde byla jedna z nejstarších ropných rafinérií na světě. Britské operační plánování zahrnovalo i pozemní jednotky umístěné v oblasti Šatt al-Arab. K obraně oblasti byla z Britské indické armády vyčleněna posílená 6. indická pěší divize (Poona) jako Indický expediční sbor.\nOsmanská říše měla v regionu umístěnu 4. armádu tvořenou dvěma sbory: XII. sbor skládající se z 35. a 36. divize v Mosulu a XIII. sbor tvořený 37. a 38. divizí v Bagdádu.\n\nDne 29. října 1914, po úniku bitevních křižníků \"Goeben\" a \"Breslau\", ostřeloval lehký křižník \"Breslau\" ruský přístav Theodosii v Černém moři. Následujícího dne změnilo vrchní velení v Istanbulu názor na rozložení sil a 2. listopadu vyjádřil velkovezír Saíd Halim paša spojencům lítost nad operacemi námořnictva. Ruský ministr zahraničních věcí Sergej Sazonov však prohlásil, že je příliš pozdě a Rusko považuje tento čin za válečný akt. Turecký kabinet se snažil vysvětlit, že nepřátelský akt provedli bez svolení němečtí důstojníci sloužící u námořnictva. Spojenci však trvali na reparacích pro Rusko, propuštění německých důstojníků z křižníků \"Goeben\" a \"Breslau\", a internaci německých válečných lodí až do konce války. Ale dříve než stačila osmanská vláda zareagovat, vyhlásily Velká Británie a Francie 5. listopadu Osmanské říši válku. Oficiální vyhlášení války přišlo dne 14. listopadu.\nKdyž Bergmannovou ofenzivou započala ruská Kavkazká kampaň, poslal Enver Paša na Kavkaz na podporu 3. armády 37. divizi a velení XIII. sboru. Celý XII. sbor byl vyslán na Sinajsko-palestinské bojiště. Velitelství 4. armády bylo přesunuto do Sýrie místo velitelství 2. armády, jež se přemístilo do Istanbulu. Velení íránské oblasti tak zbyla místo 4. armády pouze 38. divize.\nMezopotámie měla u osmanského velení nízkou prioritu. Pluky XII. a XIII. sboru byly udržovány na nízkých mírových stavech. Velitelem se stal podplukovník Süleyman Askeri bej, který přesunul části 38. divize k Šatt al-Arabu. Zbytek obranných sil byl umístěn v Basře. Osmanský generální štáb dokonce ani nevlastnil pořádné mapy Mezopotámie. Jelikož snahy nakreslit mapu za pomoci lidí, kteří v Iráku před válkou pracovali, selhaly, byl Enver Paša nucen zakoupit dvě německé mapy v měřítku 1:1 500 000.\n\nBritská ofenziva začala 6. listopadu 1914 ostřelováním staré irácké pevnosti Fao (Al Faw), jež ležela v místech, kde se Šatt al-Arab vlévá do Perského zálivu, z děl britského námořnictva. Vyloďování britského Indického expedičního sboru tvořeného 6. indickou pěší divizí, jemuž velel generálplukovník Arthur Barrett a jehož politickým komisařem byl sir Percy Cox, bránilo 350 osmanských vojáků se čtyřmi děly. Během jednoho dne se celá divize vylodila a její jednotky vyrazily k Basře.\n22. listopadu dobyly britské jednotky po krátké bitvě Basru, kterou bránily necelé 3000 arabských odvedenců spadajících pod irácké oblastní velitelství. Velel jim Sufi paša, kterého krátce po dobytí Basry Britové zadrželi a spolu s 1200 dalšími zajatými vojáky uvěznili. Hlavní část osmanské armády pod velením Halil paši se nacházela 450 km severněji v okolí Bagdádu. Jejich pokusy o vytlačení britských jednotek byly chabé a neúčinné.\n\n2. ledna 1915 převzal velení irácké oblasti Süleyman Askeri bej. Osmanská armáda neměla v té době k dispozici žádné síly, jež by do této oblasti mohla přesunout, protože oblasti jako Gallipoli, Kavkaz či Palestina měly u velení vyšší prioritu. Süleyman Askeri bej proto napsal arabským šejkům ve snaze sjednotit je k boji proti britským vojskům a znovu, a za každou cenu dobýt zpět Šatt al-Arab.\n12. dubna časně zrána napadl Süleyman Askeri bej s 3800 muži britský tábor u Šaiby (Shaiba). Síly, jež mu poskytli šejkové, nepředvedly žádné zvláštní výsledky, zato turecká pěchota provedla během dvou dnů řadu odhodlaných útoků na opevněné britské ležení. Poté co britské jezdectvo provedlo protiútok, Süleyman Askeri bej zavelel k ústupu, jenž skončil až 120 km proti proudu řeky u Hamisiye. Osmanské síly ztratily při této akci 1400 mužů, z čehož 1000 bylo zabito či zraněno a 400 padlo do zajetí. Nepřítel se zmocnil i dvou polních děl. Sám Süleyman Askeri bej byl u Šaiby zraněn. Zdrcen porážkou a osobním neúspěchem se v bagdádské nemocnici zastřelil. Ve funkci velitele íránské oblasti jej nahradil Nureddin paša, jenž byl do této hodnosti jmenován 20. dubna 1915. Nureddin paša byl jedním z nemnoha důstojníků, kteří dosáhli vysoké vojenské hodnosti, aniž vystudovali vojenskou školu. Měl však bohaté bojové zkušenosti.\nVzhledem k neočekávanému úspěchu přehodnotilo britské velení svůj plán a v dubnu 1915 vyslalo generála Johna Nixona, aby se ujal velení kampaně. Nixon nařídil generálu to Charlesi Vere Ferrers Townshendovi, aby postupoval ke Kut-al-Amaře, případně, bude-li to možné, až k Bagdádu. Townshend a jeho malá armáda postupovali proti proudu Tigridu a přitom odráželi osmanské útoky, které je měly zastavit.\n\nEnver paša se obával případného pádu Bagdádu. Uvědomil si chybu, jíž bylo podcenění významu Mezopotámského tažení. Nařídil proto 35. divizi pod velením Mehmet Fazıl paši, aby se navrátila do svého starého působiště, tedy do Mosulu. 38. divize byla reorganizována. 5. října 1915 vznikla 6. armáda, jejímž velitelem se stal 76letý německý polní maršál Colmar von der Goltz, známý vojenský historik, který napsal několik klasických knih o válečných operacích a který po řadu let působil v osmanské říši jako vojenský poradce. Von der Goltz však dlel v Trácii, kde velel 1. armádě, a trvalo mu nějaký čas, než se dostal na mezopotámské bojiště. Irácké oblasti tak mezitím velel bývalý velitel Nureddin paša.\n22. listopadu se Townshend a Nureddin střetli v bitvě u Ktésifónu, jenž leží 40 km od Bagdádu. Boje trvaly pět dní a skončily nerozhodně, když se v nastalé patové situaci vojska obou stran stáhla z bojiště. Townshend došel k názoru, že je třeba stáhnout veškeré síly. Nicméně když Nureddin zjistil, že se Britové stahují, zastavil ústup svých jednotek a vydal se po stopách Britů. Townshend ustoupil se svým vojskem spořádaně až ke Kut-al-Amaře, kde velel zastavit a opevnit pozice. Nureddin pokračoval se svým XVIII. sborem, složeným z 45. a 51. divize a z 2. kmenové jízdní brigády dál ve snaze Brity obklíčit. Vyčerpané a prořídlé britské vojsko dokončilo stahování do obranných pozic u Kut-al-Amary 3. prosince. Nureddin obklíčil britské pozice a poslal zbytek svých sil dál po řece, aby obklíčené jednotky odřízl od případné britské pomoci.\n\n7. prosince započalo obléhání Kut-al-Amary. Z osmanského pohledu zabránilo obléhání Kut-al-Amary 6. armádě v dalších operacích. Z britského pohledu byla obrana Kut-al-Amary chybou a vojska se měla stáhnout do Basry. Kut-al-Amara byla izolovaná, šlo ji sice bránit, nikoli však zásobovat. Von der Goltz pomohl osmanským silám vybudovat kolem Kut-al-Amary obranné pozice. 6. armáda byla reorganizována do dvou sborů, XIII. a XVIII., a Nureddin paša předal velení von der Goltzovi. Reorganizovaná 6. armáda oblehla britské pozice. Nová opevnění zřízená níže po řece zabránila všem pokusům vysvobodit Townshendova vojska z obklíčení. Townshendovy návrhy na průlom byly zpočátku Nixonem zamítnuty, posléze však polevil. Na příkaz generálporučíka Fentona Aylmera sestavil Nixon záchranný sbor, s nímž se třikrát pokusil prolomit obklíčení. Všechny tři pokusy však ztroskotaly.\n\n20. ledna nahradil Enver paša Nureddina pašu plukovníkem Halil Kut pašou. Nureddin paša totiž odmítal spolupracovat s německým velitelem. Poslal ministerstvu války telegram, v němž stálo: „Irácká armáda již prokázala, že nepotřebuje Goltz pašovy vojenské znalosti...“\nPo prvních neúspěších nahradil Nixona generál Percy Lake. Obleženým britským jednotkám bylo z letadel shozeno menší množství zásob, jež však rozhodně nepostačovalo k nasycení celé posádky. Halil Kut paša tlačil Brity, aby si vybrali mezi strádáním a kapitulací. Britské jednotky se však i přesto pokoušely prolomit obležení.\nV období leden-březen 1916 podnikli jak Townshend, tak Aylmer několik pokusů o proražení blokády. Byly to: bitva u Šejch Sa’adu, bitva o vádí, bitva u průsmyku Hanna a bitva o pevnost Dudžajla. Tyto pokusy však nebyly úspěšné ve smyslu dosažení cíle a vyžádaly si značné oběti. Obě strany utrpěly citelné ztráty.\nV únoru byl osmanský XIII. sbor posílen 2. pěší divizí. Townshendovým jednotkám v Kut-al-Amaře docházely potraviny i naděje. Mezi vojáky se rychle šířily nemoci, jež nebylo možné na místě léčit.\n19. dubna zemřel polní maršál von der Goltz na choleru.\n24. dubna se kolesový parník \"Julnar\" pokusil prorazit do Kut-al-Amary po vodě, ale neuspěl.\n29. dubna 1916 se Townshend spolu s 8000 vojáky vzdal Turkům. Byla to kapitulace do té doby největšího počtu britských vojáků v historii. \nBritové pohlíželi na ztrátu Kut-al-Amary jako na ostudnou porážku. O to spíš, že k ní došlo pouhé čtyři měsíce po porážce v bitvě o Gallipoli. Téměř všichni velitelé, kteří neuspěli ve snaze pomoci Townshendovi, byli zbaveni velení. Turci dokázali, že umí udržet obranné pozice i proti přesile.\n\nBritové odmítli ponechat tuto porážku bez odezvy, a tak nový velitel generálporučík Frederick Stanley Maude obdržel dodatečné lidské i materiální posily. Během následujících šesti měsíců cvičil a organizoval svoji armádu. Turecká 6. armáda ve stejném období naopak zeslábla. Halil Kut paša totiž obdržel tak málo posil, že byl nucen rozpustit zesláblou 38. divizi a jejími vojáky posílil 35., 46., 51. a 52. divizi.\nMaudeova ofenziva začala 13. prosince 1916. Britské jednotky postupovaly po obou březích Tigridu a cestou vytlačovaly turecké síly z řady opevněných pozic. Ofenziva generála Maudea byla metodická, organizovaná a úspěšná. Halil Kut paša soustředil většinu svých sil v oblasti Kut-al-Amary. Maude však přesunul své postupující jednotky na druhý břeh Tigridu, a tak většinu tureckých sil prostě obešel. Turecký XVIII. sbor unikl úplnému zničení jen za cenu zoufalých bojů s britským zadním vojem.\nPočátkem března stanuly britské síly na okraji Bagdádu. Bagdádská posádka, jež byla pod přímým velením velitele bagdádské provincie Halil Kut paši, se snažila britský postup zastavit na řece Dijale, ale generálu Maudeovi se podařilo turecké síly přelstít, zničit osmanský pluk a obsadit osmanské obranné pozice. Halil Kut paša se svými jednotkami opustil ve zmatku město. 11. března 1917 vstoupily britské jednotky do Bagdádu, kde byly vítány jako osvoboditelé.\nPři osvobozování Bagdádu sehrála významnou roli Britská Indická armáda. Ve zmatku při tureckém ústupu byla zajata značná část (na 15 000 vojáků) osmanské armády. Týden po pádu města vydal generál Maude často citovanou Bagdádskou proklamaci (en), jež obsahovala známou větu: \"„Naši vojáci nepřicházejí do vašich měst a zemí jako dobyvatelé, ale jako osvoboditelé.“\"\nHalil Kut paša odvedl svoji pošramocenou 6. armádu proti proudu Tigridu a svůj hlavní stan zřídil v Mosulu. Měl k dispozici 30 000 mužů, s nimiž se měl bránit Maudeovi. V dubnu obdržel ještě 2. pěší divizi, ale turecká strategická pozice byla na jaře 1917 celkově špatná. Po dobytí Bagdádu Maude zastavil svůj postup. Cítil, že jeho zásobovací trasy jsou příliš dlouhé, letní podmínky v oblasti činily tažení obtížné, a navíc neobdržel posily, o něž žádal.\nGenerál Maude zemřel na choleru 18. listopadu. Nahradil jej generál William Marshall, který až do zimy zastavil veškeré operace.\nBritové pokračovali ve své ofenzivě v únoru 1918 zabráním města Hítu a bitvou u Chan al Bagdádi na Eufratu v březnu a dobytím města Kifri v dubnu. Po zbytek roku 1918 přesouvali Britové své síly na podporu bitvy u Megida v rámci Sinajsko-palestinské kampaně. Generál Marshall přesunul část svých jednotek na východ, aby podpořil letní operace generála Lionela Dunstervilla v rámci Perského tažení. Boje v Mezopotámii již nebyly na pořadu dne.\n\nNa přelomu října začalo mezi Spojenci a osmanskou říší vyjednávání o příměří. Generál Marshall se držel instrukcí britského ministerstva války, jež zněly \"„maximálně se snažit, aby byl na Tigridu zaznamenán co největší úspěch, než zazní hvizd píšťalky“\". Proto nařídil poslední ofenzivu tažení. Generál Alexander Cobbe vyrazil se svými jednotkami z Bagdádu 23. října 1918 a během dvou dní překonal 120kilometrovou vzdálenost k řece Malý Zab, kde očekával, že narazí na jednotky turecké 6. armády, jimž velel Ismail Hakki bej, a střetne se s nimi. Vybojoval s nimi bitvu u Šarkatu. při níž se mu vzdala téměř celá turecká armáda.\n\n30. října 1918 bylo v Mudrosu na řeckém ostrově Lémnos podepsáno mezi Spojenci a osmanskou říší příměří, jež na Blízkém východě ukončilo válečné akce 1. světové války. Obě válčící strany uznaly své stávající pozice. Generál Marshall přijal téhož dne kapitulaci Halila Kuta paši a osmanské 6. armády, Nicméně generál Cobbe se nezastavil na své pozici a pokračoval přes turecké protesty dál směrem na Mosul. Britské jednotky vstoupily bez odporu do Mosulu 14. listopadu 1918. Vlastnictví Mosulské provincie a jejích bohatých ropných polí se tak stalo mezinárodním problémem.\n\nVálka v Mezopotámii skončila 14. listopadu 1918. Bylo to 15 dní po uzavření Příměří z Mudrosu a den po obsazení Istanbulu.\n\n"}
{"id": "575588", "url": "https://cs.wikipedia.org/wiki?curid=575588", "title": "Rychlostní silnice H7 (Slovinsko)", "text": "Rychlostní silnice H7 (Slovinsko)\n\nSlovinská rychlostní silnice H7 (slovinsky \"Hitra cesta H7\") spojuje dálnici A5 se slovinsko-maďarskou státní hranicí.\n\nNa trase rychlostní silnice H7 je jedna mimoúrovňová křižovatka:\n\nNa rychlostní silnici H7 v Maďarsku nenavazuje čtyřproudová komunikace. Jejím pokračováním je evropská silnice E65 směřující na město Lenti.\n\n"}
{"id": "575596", "url": "https://cs.wikipedia.org/wiki?curid=575596", "title": "Mistrovství Evropy v basketbalu mužů 1946", "text": "Mistrovství Evropy v basketbalu mužů 1946\n\n4. mistrovství Evropy v basketbale proběhlo v dnech 30. dubna – 4. května v Ženevě ve Švýcarsku.\n\nTurnaje se zúčastnilo 10 týmů, rozdělených do jedné čtyřčlenné a dvou tříčlenných skupin. Vítězové skupin B a C a první dva týmy ze skupiny A postoupily do play off, týmy na druhém místě v tříčlenných skupinách hrály o 5. místo a týmy na třetím a čtvrtém místě hrály o 7. - 10. místo. Mistrem Evropy se stalo družstvo Československa.\n\n1. Československo\n\n\n2. Itálie\n\n\n3. Maďarsko\n\n\n4. Francie\n\n\n5. Švýcarsko\n6. Nizozemsko\n\n\n7. Belgie\n\n\n8. Lucembursko\n\n\n9. Polsko\n\n\n10. Anglie\n\n\n\n"}
{"id": "575600", "url": "https://cs.wikipedia.org/wiki?curid=575600", "title": "10. návštěvní expedice (ISS)", "text": "10. návštěvní expedice (ISS)\n\n10. návštěvní expedice (zkráceně EP-10; ) na Mezinárodní vesmírnou stanici (ISS) byla krátkodobá výprava brazilského kosmonauta Marcose Pontese na stanici. Po týdenním pobytu na ISS a splnění plánovaného programu se Pontes vrátil na Zem.\n\n\n\nMezinárodní vesmírná stanice (ISS) byla od začátku listopadu 2000 trvale osídlena lidmi. Základní posádky stanice byly do havárie Columbie střídány raketoplány, jako záchranné čluny jim sloužily lodě Sojuz. Po přerušení letů raketoplánů v důsledku havárie byla velikost základních posádek stanice snížena na dva kosmonauty, jejichž dopravu zajišťovaly Sojuzy. Třetí místo v lodích obsazovali členové návštěvních posádek, po týdnu se vracející na Zem starým Sojuzem.\n\nO místo v Sojuzu TMA-8 startujícím v březnu 2006 projevila zájem brazilská kosmická agentura INPE. V září 2005 se zástupci INPE a Roskosmosu dohodli na podmínkách letu (smlouvu podepsali 18. října 2005) a od 13. října zahájil brazilský kosmonaut Marcos Pontes přípravu ve Středisku přípravy kosmonautů (CPK) v Hvězdném městečku. Pontesova mise dostala název „Centenario“ (Století).\n\nPontes měl původně letět roku 2004 v americkém raketoplánu, v letech 1998–2000 absolvoval výcvik letového specialisty, ale v únoru 2003 po zkáze Columbie byly lety raketoplánů přerušeny.\n\nJako náhradník Pontese se od února 2006 připravoval Sergej Volkov z oddílu kosmonautů CPK.\n\nPavel Vinogradov a Jeffrey Williams z Expedice 13 společně s Pontesem odstartovali 30. března 2006 ve 2:30 UTC z kosmodromu Bajkonur v lodi Sojuz TMA-8; po dvou dnech samostatného letu se 1. dubna ve 4:19 UTC spojili se stanicí.\n\nPo spojení se kosmonauti uvítali se stálou posádkou ISS, vyložili náklad pro stanici a zahájili plánovanou činnost. Pontes se věnoval sledování klíčení semen rostliny \"Astronium fraxinifolium\" v mikrogravitaci v biologickém pokusu GOSUM. Dále biotechnologickým experimentům DNARM (studium procesů reparace molekul DNA poškozených ultrafialovým zářením v mikrogravitaci), SMEK (studium vlivu mikrogravitace na kinetiku enzymatických reakcí) a NIP (studium luminiscenčního chování roztoku luciferinu a luciferázy za přítomnosti ATP v mikrogravitaci). Provedl i dva technické pokusy: sledování termodynamických vlastností kapilátorního výparníku v experimentu CEMEX a zkoumání dynamiky kapalin (vody) v úzkých tepelných trubicích v mikrogravitaci v experimentu WMHP. Pedagogickým experimentem (nazvaným Seeds) bylo sledování gravitropismu u semenáčků fazole \"Phaseolus vulgaris\" v mikrogravitaci. S experimenty GOSUM a Seeds pomohl Pontesovi Valerij Tokarev.\nPo týdenním pobytu na ISS se 8. dubna 2006 ve 20:28 UTC Pontes a vracející se posádka Expedice 12 v Sojuzu TMA-7 odpoutali od stanice a týž den v 23:47 UTC přistáli v severním Kazachstánu, nedaleko od Arkalyku.\n"}
{"id": "575601", "url": "https://cs.wikipedia.org/wiki?curid=575601", "title": "Bateau-mouche", "text": "Bateau-mouche\n\nBateau-mouche (česky doslovně \"loď-moucha\") je ochranná známka a název výletní lodi umožňující turistickou projížďku po Seině v Paříži. Lodě provozuje společnost \"Compagnie des Bateaux Mouches\".\n\n\"Bateau Mouche\" je registrovaná ochranná známka zapsaná roku 1950 společností \"Compagnie des Bateaux Mouches\" pro turistické vyjížďky na lodích.\n\nSamotný termín bateau-mouche (v množném čísle bateaux-mouches) existoval již v 19. století a označoval loď, určenou převážně k dopravě zboží na řekách a kanálech. Tyto lodě se nikdy nepoužívaly jako výletní parníky.\nPo druhé světové válce, zatímco říční doprava cestujících zmizela ve prospěch silniční dopravy a metra, Jean Bruel (1917-2003) , zakladatel \"Compagnie des Bateaux Mouches\", získal jednu z posledních lodí postavenou pro světovou výstavu v roce 1867 a začal nabízet turistické výlety po Seině. Lodě pro světovou výstavu postavil lyonský konstruktér Michel Félizat. Jeho ateliér se nacházel ve čtvrti Mouche (odtud název lodí) na jihu Lyonu. Jean Bruel nicméně z reklamních důvodů vymyslel osobu jménem Jean-Sébastien Mouche, který měl být tvůrcem těchto lodí. 1. dubna 1953 zorganizoval zprovoznění své nové lodi a při té příležitosti odhalil bustu údajného konstruktéra za přítomnosti ministra dopravy, prefekta Paříže a dalších významných osob.\n\nČluny mají velkou kapacitu, mají buď zcela otevřenou horní palubu nebo jsou s prosklenou střechou a klimatizovaným interiérem. Lodě jsou vybaveny silnými reflektory k osvětlení nábřeží při projížďkách po setmění.\n"}
{"id": "575602", "url": "https://cs.wikipedia.org/wiki?curid=575602", "title": "Broumovsko", "text": "Broumovsko\n\nBroumovsko je region v severovýchodních Čechách na česko-polském pomezí. Centrem regionu je město Broumov. Historii Broumovska jako regionu můžeme položit do roku 1260, kdy bylo vyčleněno z Kladska a svěřeno do správy benediktinského řádu.\n\nBroumovsko může být název:\n\n\n\n"}
{"id": "575603", "url": "https://cs.wikipedia.org/wiki?curid=575603", "title": "Isidor Zahradník", "text": "Isidor Zahradník\n\nIsidor Zahradník, občanským jménem Theodor Zahradník, užíval též jméno Bohdan Zahradník (25. června 1864 Hostačov (Skryje) – 19. února 1926 Vídeň) byl český katolický kněz (později přijal pravoslaví), politik, diplomat a knihovník.\n\nPo vstupu do premonstrátského řádu přijal jméno \"Isidor\". V letech 1890–1899 byl knězem v Jihlavě. Roku 1919 však z katolické církve vystoupil a přihlásil se k pravoslaví, u kterého nesetrval, ale pomáhal vytvořit církev Československou.\n\nPoliticky aktivní byl již za Rakouska-Uherska. Ve volbách do Říšské rady roku 1907 se stal za Českou agrární stranu poslancem Říšské rady (celostátní parlament), kam byl zvolen za okrsek Čechy 055. Usedl do poslanecké frakce Klub českých agrárníků. Opětovně byl zvolen za týž obvod i ve volbách do Říšské rady roku 1911 a ve vídeňském parlamentu setrval do zániku monarchie.\n\nZa 1. světové války se účastnil domácího odboje. Roku 1918 se stal členem Národního výboru Československého.\n\nByl jedním z organizátorů převratu 28. 10. 1918 v Praze . Stalo se tak kolem 11. hodiny dopoledne na Václavském náměstí u sochy sv. Václava, kdy Zahradník vystoupil spontánně z davu a pronesl větu, která je považována za vyhlášení československého státu: „\"Jsme svobodní. Zde u stupňů pomníku českého knížete svatého Václava přísaháme, že chceme této svobody se státi hodnými, že ji chceme hájiti i svými životy\".“ Jásající dav ho následně doprovázel až na nádraží císaře Františka Josefa (nyní Hlavní, v době příjezdu T. G. Masaryka do Prahy 21. prosince 1918, který Dr. Zahradník jako ministr železnic organizoval, již Wilsonovo). Odtud byla zpráva o ustavení Československa vyslána telegrafem do světa. Zhruba o hodinu později opakoval tento Zahradníkův akt u sochy sv. Václava i pražský Národní výbor již v podání mužů 28. října.\n\nV letech 1918–1919 byl členem Revolučního národního shromáždění za agrární stranu. Ve vládě Karla Kramáře (14. listopadu 1918 – 8. července 1919) zastával funkci ministra železnic, stal se tak prvním ministrem v této funkci od vzniku Československa. V období 1920–1921 působil jako československý zplnomocněný ministr u mezinárodní reparační komise ve Vídni. Od roku 1924 působil ve funkci ředitele Hypoteční banky v Praze.\n\nJe mu jako ministru železnic přisuzována klíčová zásluha na tom, že byla v roce 1919 povolena dočasná přeprava cestujících z Podolí do Braníka a zpět vlaky ČSD po tovární vlečce k vápenkám branického lomu a k cementárně po dobu, než byla do Braníka prodloužena tramvajová trať. Podle ministrova řeholního jména byla vlečka přezdívána „Izidorka“.\n\n"}
{"id": "575605", "url": "https://cs.wikipedia.org/wiki?curid=575605", "title": "Třináctka (Dr. House)", "text": "Třináctka (Dr. House)\n\nRemy Hadley (přezdívaná Dr. Housem Třináctka, jednou si přidělila fiktivní prostřední jméno Beauregard) je fiktivní postava z amerického seriálu z produkce televizní stanice Fox \"Dr. House\". Postavu doktorky Hadleyové (dále jen Třináctka) ztvárňuje americká herečka Olivia Wilde. Je jednou z členů nového diagnostického týmu Dr. House poté, co se jeho starý tým tvořený Dr. Foremanem, Dr. Cameronovou a Dr. Chasem rozpadl v závěru třetí série seriálu. Přezdívka postavy je odvozena od čísla, které obdržela při konkurzu na nový Houseův tým v epizodě ze čtvrté série s názvem \"The Right Stuff\" (\"Správná věc\").\n\nTřináctka se od počátku jeví jako záhadná postava, která o sobě neříká nic víc než osobní údaje nezbytné pro práci. Její příjmení se například dozvídáme až na konci čtvrté série seriálu v epizodě \"House’s Head\" (Houseova hlava a Wilsonovo srdce). Dozvídáme se však zajímavé věci o jejím osobním životě – v epizodě čtvrté série jménem \"You Don’t Want to Know\" (česky \"Kdo to ví, nepoví\") Třináctka Houseovi prozradí, že její matka zemřela na Huntingtonovu chorobu, kterou ona sama, jak zjistí z genových testů, bude brzy trpět také kvůli genové zátěži od své matky, kterou nenávidí za to, že měla děti přesto, že věděla o genetickém potenciálu nemoci. Také se ukáže, že je bisexuální orientace. Tuto informaci potvrdí Foreman v epizodě \"Don’t Ever Change\" (česky \"Nikdo se nemění\").\n"}
{"id": "575617", "url": "https://cs.wikipedia.org/wiki?curid=575617", "title": "Jure uxoris", "text": "Jure uxoris\n\nJure uxoris je latinský termín znamenající „z práva manželky“, odkazuje se tak na panovníka, který získal dotyčný panovnický titul manželstvím se svou ženou, která titul zdědila (většinou po otci).\n\nVe středověku se manžel dědičky trůnu vždy stával po boku manželky např. králem z práva manželky. Postupem času bylo od této praxe upuštěno a v současnosti jsou manželé vládnoucích panovnic většinou tzv. \"princové-manželové\" nebo \"princové-regenti\". \n\nFerdinand Sasko-Cobursko-Gothajský byl až druhým manželem královny Marie II. Podle portugalských zákonů se může manžel vládnoucí královny stát králem až po porodu dědice (to byl důvod, proč královnin první manžel – Auguste vévoda de Beauharnais – neměl titul krále). Po narození dědice Petra V. byl Ferdinand prohlášen králem Ferdinandem II. jako spoluvládce své ženy.\n\nAčkoli to byla Marie, jíž vládnoucí moc patřila, společně tvořili dobrý „tým“ a společně řešili mnoho problémů. Král hrál v portugalských politických dějinách velmi důležitou roli, např. vládl sám v průběhu těhotenství své ženy.\n\n"}
{"id": "575619", "url": "https://cs.wikipedia.org/wiki?curid=575619", "title": "Matt Duchene", "text": "Matt Duchene\n\nMatthew Duchene (* 16. ledna 1991, Haliburton, Ontario, Kanada) je kanadský hokejový útočník hrající v týmu Nashville Predators v severoamerické lize NHL.\n\nDuchene začínal v nižší ontarijské lize OMHA v týmu Central Ontario Wolves. V dětství hrál také ve svém rodném městě Haliburtonu za Haliburton Huskies. V sezóně 2007-08 začal hrát v juniorské lize Ontario Hockey League za tým Windsor Spitfires a ve své první sezóně OHL zaznamenal 30 gólů a 50 kanadských bodů a s týmem se dostali až do finále Memorial Cupu. Během Vstupního draftu NHL byl vybrán týmem Colorado Avalanche na třetím místě za Johnem Tavaresem a Victorem Hedmanem. Duchene byl přirovnáván k Joe Sakicovi, Stevemu Yzermanovi a Miku Richardsovi.\n\nDuchene si připsal svůj první kanadský bod v NHL hned při svém debutu v zápase proti San Jose Sharks 1. října 2009, když asistoval v přesilové hře na gól Johnu-Michaelu Lilesovi. Svůj první gól v NHL vstřelil o pár dní později 17. října 2009 v zápase proti Detroitu Red Wings, když vstřelil gól brankáři Chrisu Osgoodovi a pomohl Avalanche k vítězství 4:3 v samostatných nájezdech. 30. listopadu 2009 vstřelil poprvé v NHL 2 góly v jednom zápase proti Tampě Bay Lightning. 2. prosince 2009 sehrál svůj druhý dvougólový zápas a současně první tříbodový zápas NHL proti Floridě Panthers, když vstřelil dva góly Scottu Clemmensenovi a přihrál na gól Chrisu Stewartovi. Následně byl Duchene vyhlášen nejlepším nováčkem NHL prosince 2009. Duchene skončil po své první sezóně NHL na třetím místě v kanadském bodování mužstva s 55 body a na druhém místě v počtu vstřelených branek s 24 trefami. Mezi nováčky NHL byl nejlepší v kanadském bodování před Johnem Tavaresem a v tabulce střelců byl společně s Tavaresem také nejlepší mezi nováčky. V playoff přidal další tři asistence v šesti zápasech, ale Avalanche byli vyřazeni v prvním kole týmem San Jose Sharks. Po skončení sezóny byl vybrán do NHL All-Rookie Teamu a byl třetí v hlasování trofeje Calder Trophy.\n\nV následující sezóně 2010-11 obdržel 15. listopadu 2010 svůj první pětiminutový trest za bitku s Vladimírem Sobotkou ze St. Louis Blues. O několik měsíců později byl vybrán k účasti v NHL All-Star Game a v průběhu této exhibice se stal prvním hokejistou historie, který jel trestné střílení v utkání hvězd NHL. Gól, ale Henriku Lundqvistovi nedal. 26. ledna 2011 zaznamenal svůj celkově 100. bod v NHL při vstřelení gólu Iljovi Bryzgalovi z Phoenixu Coyotes. Duchene si připsal 67 bodů a stal se nejmladším hráčem Colorada Avalanche v týmové historii, který vyhrál kanadské bodování týmu.\n\n4. listopadu 2011 vstřelil Duchene svůj první hattrick kariéry do sítě Dallasu Stars. Sezónu dohrával se zraněným kotníkem v touze po kvalifikaci do play-off, která však nakonec nevyšla. Během výluky v sezóně 2012/13 odešel hrát do Švédska, kde nastupoval za Frölundu. Poté, co z týmu odcházel, tak se dočkal bouřlivých ovací z hlediště. Na 4 utkání ještě vyzkoušel švýcarskou Nationalligu A, kde nastoupil za Ambri-Piottu. Během té sezóny vyhrál s kanadským výběrem Spenglerův pohár. 18. července 2013 se s Coloradem dohodl na pětiletém prodloužení smlouvy na 30 miliónů dolarů.\n\nV sezóně 2013/14 patřil Duchene k tahounům týmu Avalanche a ten v základní části získal divizní titul. Na konci sezóny 2013/14 se Duchene zranil po srážce se spoluhráčem Jamie McGinnem a musel vynechat i prvních 5 utkání play-off a vrátil se až na 6. a 7. zápas s Minnesotou Wild, která je nakonec vyřadila.\n\nDuchene v reprezentaci debutoval na šampionátu do 17 let v roce 2008, kde si připsal deset bodů v šesti zápasech a pomohl Ontariu k vítězství. Ve stejném roce byl vybrán do reprezentace Kanady pro Mistrovství světa do 18 let 2008 a také pro Memoriál Ivana Hlinky 2008 a na těchto akcích získal další dvě zlaté medaile. Na konci své premiérové sezóny NHL byl vybrán do kanadské reprezentace na Mistrovství světa 2010 v Německu a zaznamenal gól a asistenci při vítězství 5:1 proti Itálii a poté co byli s kanadským týmem vyřazeni ve čtvrtfinále Ruskem, tak měl na kontě 4 góly a 7 bodů v 7 zápasech. Na konci sezóny 2010-11 byl nominován do kanadské reprezentace na Mistrovství světa 2011 na Slovensku. V roce 2014 byl nominován do kanadské reprezentace pro jeho první olympijské hry, které se konaly v ruském Soči. Díky tomu s Kanadou mohl oslavit zlatou medaili.\n\n\n\n"}
{"id": "575623", "url": "https://cs.wikipedia.org/wiki?curid=575623", "title": "Olivia Wilde", "text": "Olivia Wilde\n\nOlivia Wilde, rodným jménem Olivia Jane Cockburn (10. března 1984 New York) je irsko - americká herečka a modelka. Hrát začala v roce 2000, ale do širšího povědomí veřejnosti se dostala až v roce 2003, když se objevila v mnoha filmových a seriálových rolích. Zahrála si v americkém seriálu \"O.C.California\" nebo \"The Black Donnellys\". Nejvíce se však proslavila rolí Dr. Remy Hadleyové alias Třináctky v seriálu \"Dr. House\".\n\nOlivia se narodila 10. března 1984 v New Yorku, ale vyrůstala ve Washingtonu. Jejími rodiči jsou Leslie Cockburn (rodným jménem Corkhill Redlich) a Andrew Cockburn, rodák z Londýna irského původu. Oba rodiče jsou známými novináři. Narodila se do novinářské rodiny, její strýčkové Alexander Cockburn a Patrick Cockburn jsou také novináři. Jejími příbuznými jsou i spisovatelka Sarah Caudwell a spisovatel a novinář Claud Cockburn. Wildeová sama přiznala, že její kariéra se mohla odvíjet zcela jinak, kdyby se nerozhodla jít proti rodinné tradici v novinařině. Oba její rodiče byli velice známí především ve Washingtonu, kde byli zváni do nejvyšších kruhů.\n\nV roce 2003 se provdala za Taa Ruspoliho, amerického filmaře a hudebníka.\n\nZpočátku navštěvovala Georgetown Day School ve Washingtonu, později Phillips Academy v Andoveru v Massachusetts. Krátce studovala také v Irsku (The Gaiety School of Acting v Dublinu), odkud pochází její otec.\n\nOd roku 2003 se objevovala ve snímcích jako jsou \"Sexbomba od vedle\", \"Alpha Dog\", nebo \"Mezi mužem a ženou\". Známou se stala ztvárněním role Alex Kelly v seriálu \"O.C. California\", který je z produkce americké televizní stanice Fox. V roce 2007 byla obsazena do seriálu \"The Black Donellys\". V této televizní sérii ztvárnila roli samotářské Jenny Reily, která se pohybovala v gangsterském prostředí. Ačkoliv byl seriál u diváků velmi oblíben, stáhla jej televizní stanice NBC po čtvrté epizodě z vysílání a zbytek odvysílala online na internetu. Největší úspěch ji přinesla až role Dr. Remy Hadleyové alias Třináctky z televizního seriálového dramatu \"Dr. House\". V tomto seriálu z lékařského prostředí se objevila v roce 2007 až ve čtvrté sérii.\n\nV roce 2009 byla Wildeová hodnocena jako #1 Hot 100 známého lifestylového magazínu Maxim. Již dříve, v roce 2005, byla hodnocena jako #95 ankety 100 nejsvůdnějších žen roku 2005 mezinárodního magazínu HFM. Působí také jako modelka.\n\nKdyž jí bylo 19 let, provdala se za italského filmaře Taa Ruspoliho. V roce 2011 se rozvedli. V listopadu 2011 začala chodit s hercem Jasonem Sudeikisem. Dvojice se zasnoubila v lednu 2013. V roce 2014 se jim narodil syn Otis a v říjnu roku 2016 dcera Daisy Josephine.\n\n"}
{"id": "575624", "url": "https://cs.wikipedia.org/wiki?curid=575624", "title": "František Staněk", "text": "František Staněk\n\nFrantišek Staněk (14. listopadu 1867 Strmilov – 19. června 1936 Praha) byl český politik agrární strany, předlitavský i československý poslanec, v prvních letech existence republiky ministr několika vlád.\n\nPocházel ze zemědělské rodiny. Vystudoval reálku v Telči. Po několik semestrů navštěvoval Vysokou školu technickou v Praze a obchodní akademii ve Vídni.\n\nRoku 1892 převzal správu rodinného statku. Roku 1905 zdědil statek s lihovarem v Želetavě. Působil jako organizátor družstevnictví na Jindřichohradecku a poté na jihozápadní Moravě. Podílel se na vzniku zájmových organizací jako \"Svaz lnářů a bramborářů\" v Jihlavě nebo \"Národohospodářský svaz pro západní Moravu\". Byl aktivní v České agrární straně, jejímž členem byl od jejího založení roku 1899. Od roku 1905 byl předsedou moravské organizace agrární strany a podílel se na jejím zapojení do širšího antiklerikálního bloku. Roku 1910 se stal předsedou moravských agrárníků a zároveň místořpedsedou celostátní České agrární strany.\n\nAngažoval se v zákonodárných a samosprávných sborech. V roce 1900 byl zvolen starostou obce Strmilov. Od roku 1906 zasedal v české zemské zemědělské radě. V letech 1901–1907 byl poslancem Českého zemského sněmu. Byl sem zvolen v zemských volbách roku 1901 za kurii venkovských obcí, obvod Jindřichův Hradec. V letech 1906–1918 byl i poslancem Moravského zemského sněmu. Přechod do moravské zemské politiky souvisel s jeho nabytím statku v Želetavě. Uspěl v zemských volbách roku 1906, kdy usedl na Moravský zemský sněm za českou kurii venkovských obcí, obvod Telč. Mandát zde obhájil i ve zemských volbách v roce 1913.\n\nRoku 1904 se stal i poslancem Říšské rady za Českou agrární stranu. Zvolen byl za kurii venkovských obcí, obvod Německý Brod, Polná atd. Nastoupil 8. března 1904 místo Eduarda Brzoráda. Mandát poslance Říšské rady obhájil v řádných volbách roku 1907, konaných již podle rovného volebního práva, tedy bez kurií. Zvolen byl za český obvod Morava 27. Za stejný obvod uspěl i ve volbách roku 1911. Ve vídeňském parlamentu setrval až do zániku monarchie.\n\nV květnu 1906 se uvádí coby jeden ze čtyř členů poslaneckého Klubu českých agrárníků (\"Klub der böhmischen Agrarier\") na Říšské radě. I po volbách roku 1907 v parlamentu usedl do poslaneckého Klubu českých agrárníků. Od roku 1910 byl předsedou agrárnického poslaneckého klubu na Moravském zemském sněmu a od roku 1913 byl předsedou frakce českých agrárníků na Říšské radě a od roku 1912 také předsedou volného střechového Jednotného klubu českého.\n\nPatřil mezi nejvýznamnější české parlamentní politiky. V letech 1907–1910 byl coby říšský poslanec členem rakousko-uherských delegací (sbor zástupců obou částí dualistické monarchie pravidelně dojednávající vzájemné transakce).\n\nZa první světové války hrál významnou roli v agrárnické politice ve Vídni, kde se výrazněji neangažoval předseda strany Antonín Švehla a tak role předáka agrární strany v hlavním městě monarchie připadla právě Staňkovi.\n\nV letech 1916–1918 byl předsedou zpočátku prorakouského a aktivistického \"Českého svazu\". Ten vznikl jako střechová platforma sdružující všechny české poslance Říšské rady kromě státoprávních pokrokářů a realistů. Zpočátku se Český svaz profiloval loajálně. V lednu 1917 spolu s předákem sociálních demokratů Bohumírem Šmeralem publikoval prohlášení o tom, že čeští poslanci „\"vidí svou budoucnost jedině pod žezlem habsburským\".“ Změněná mezinárodněpolitická situace ho v květnu 1917 (když byla po několikaleté pauze obnovena činnost Říšské rady) přiměla k přednesu \"Státoprávního prohlášení\" za Český svaz. V něm již se hovořilo o přetvoření dualistické monarchie na spolkový stát a o právo na sebeurčení pro \"československý národ\". Historik Otto Urban při hodnocení politiky agrární strany za války používá v případě Františka Staňka slovo \"oportunismus\" (být u všeho, ale v ničem si nevázat jednou provždy ruce). Staněk se tak udržel v čele Českého svazu i v době, kdy česká politika v závěrečných měsících války procházela dramatickými změnami. V prosinci 1917 Staněk jménem českých poslanců kritizoval vládu Ernsta Seidlera, že při informování o mírové nabídce od ruských revolucionářů potlačila pasáž týkající se sebeurčení národů a dodal: „\"náš národní vývoj může být zaručen jen tenkráte, když bude právo našich národů na sebeurčení v plné míře a jasně všestranně uznáno\".“\n\nV polovině září 1918 se stal předsedou nově ustavené Zemské hospodářské rady pro Moravu, která byla prostředkem české kontroly nad zásobováním obyvatelstva v krizových měsících konce války. Spolupracoval s odbojovou organizací Maffie. 2. října 1918 pronesl v Říšské radě projev, který jménem českého národa zpřetrhal všechny dosavadní styky s Rakouskem-Uherskem a přihlásil se tak k zahraničnímu odboji a k mezinárodnímu řešení české otázky, mimo stávající státní uspořádání. Historik Otto Urban nazývá jeho projev faktickým českým rozloučením s Rakouskem-Uherskem na parlamentní půdě. Ještě 12. října byl za českou stranu členem parlamentní delegace, se kterou se setkal císař Karel I., ale schůzka nepřinesla jasné závěry (Karlovy projekty federalizace Rakouska na národním základě již nebyly pro české a další neněmecké představitele nosné).\n\n28. října 1918 se nenacházel v Praze, protože se účastnil jednání mezi domácími a exilovými českými politiky v Ženevě. Tam podepsal spolu s Karlem Kramářem, Edvardem Benešem, Štefanem Osuským, Václavem J. Klofáčem, Gustavem Habrmanem a dalšími politiky \"prohlášení souhlasu s Masarykovou zahraniční akcí\" v plném rozsahu.\n\nPo následujících patnáct let se udržel na vrcholu československé politiky. Dlouhodobě zasedal v nejvyšším zákonodárném sboru. V letech 1918-1920 byl poslancem Revolučního národního shromáždění. V parlamentních volbách v roce 1920 se stal poslancem Národního shromáždění a mandát obhájil v následujících volbách, tedy v parlamentních volbách v roce 1925, parlamentních volbách v roce 1929 i parlamentních volbách v roce 1935. Od roku 1929 vykonával funkci předsedy poslaneckého klubu agrárníků. V letech 1932–1935 vykonával funkci předsedy poslanecké sněmovny Národního shromáždění ČSR.\n\nOpakovaně se objevoval v československých vládách. V letech 1918–1919 působil jako ministr veřejných prací ve vládě Karla Kramáře v období let 1919–1920 jako ministr pošt a telegrafů v první vládě Vlastimila Tusara a druhé vládě Vlastimila Tusara. V letech 1921-1922 pak ve vládě Edvarda Beneše působil jako ministr zemědělství.\n\nPo vzniku Československa zastával významné funkce v agrární straně, od roku 1919 držel funkci jejího místopředsedy. V době prohlubující se nemoci Antonína Švehly působil jako faktický předseda agrární strany. Ve straně patřil ke křídlu Rudolfa Berana. V roce 1932 se otevřeně postavil proti „prohradní“ politice stranického kolegy a předsedy vlády Františka Udržala, na jehož odstavení měl též významný podíl.\n\nOd roku 1922 působil na postu vrchního ředitele \"Hypoteční banky Moravské\". V roce 1928 získal čestný doktorát na Vysoké škole technické v Brně.\n\nKe konci života trpěl duševní chorobou a pravidelně docházel na léčení do podolského sanatoria.\n\nRozhlasový záznam ze 24. května 1934, kdy v Praze řídil čtvrtou volbu T.G. Masaryka prezidentem Československé republiky se zachoval, včetně Masarykovy přísahy, až do dnešní doby.\n\nZemřel v roce 1936. V rakouském biografickém slovníku se uvádí, že spáchal sebevraždu, v české literatuře o tom zmínka není.\n\nPo jeho úmrtí kondoloval synovi i tehdejší prezident Edvard Beneš. Ostatky byly převezeny do Želetavy, kde mimo jiné promluvil předseda vlády Milan Hodža. František Staněk byl uložen do hrobu v rodném Strmilově.\n\nDne 6. listopadu 1918 mu byl udělen titul čestného občana města Železnice\n\nV roce 1935 mu byl udělen titul čestného občana města Třebíče.\n\nV roce 1919 byla na Staňkově rodném domě v Strmilově odhalena pamětní deska, která byla v době německé okupace zakryta prkny, v květnu 1945 opětovně odkryta a v 50. letech 20. století úmyslně rozbita tajemníkem MNV, přičemž na domě zůstal jen prázdný rám. Novou pamětní desku s původním textem nechalo zhotovit Občanské fórum a byla odhalena 27. října 1990. V roce 2000 byla u příležitosti 100 let od zvolení Staňka starostou Strmilova odhalena v parku na Masarykově náměstí i jeho busta.\n\n"}
{"id": "575627", "url": "https://cs.wikipedia.org/wiki?curid=575627", "title": "Bezoár", "text": "Bezoár\n\nBezoár je těleso vytvořené v zažívacím traktu ze spolykaného nestravitelného materiálu. Slovo bezoár pochází z perského \"pád zahr\" což znamená \"protijed\". V Indii a Tibetu, kde je dosud využíván v tradiční medicíně, se označují jako \"góröčana\", což znamená \"býčí kámen\".\n\nBezoár vzniká u přežvýkavců a vzácněji i u jiných živočichů, včetně opic a lidí, postupným hromaděním a stlačováním nestrávených zbytků potravin nebo materiálů spolykaných společně s potravou.\n\nJe to v podstatě konkrement, patologicky vytvořený pevný útvar v dutých orgánech. Největší se nacházejí ve vnitřnostech kozy bezoárové, gazely nebo velblouda. (Koza bezoárová je pojmenována podle bezoáru.) Po objevení Ameriky se získával i z lamy alpaky.\n\nPůvodně jsou to neuspořádané vláknité smotky, které se časem pohybem žaludečních stěn zakulatí nebo získají mírně podlouhlý tvar. Na nich se usazují další organické i anorganické látky, např. vápník, jež na povrchu bezoáru vytvářejí hladkou vrstvu. \n\nPojmenování bezoár pochází z perštiny a znamená „ochrana před jedem“. Bezoár, nebo také bezoárový kámen, se již v prvém tisíciletí používal v Orientu, kde se mu přisuzovala magická moc. Věřilo se, že roztlučený na prášek nebo ponořený do kapaliny účinkuje jako lék při otravách všeho druhu, proti nevolnosti, bolestem, poruchám trávení, epilepsii, a dokonce proti zlým duchům.\n\nBezoárový kámen se ve středověku stával předmětem zájmu nejbohatších osob, byl zasazován do zlatých, umně zdobených šperků nebo i předmětů denní spotřeby, které jsou vystaveny v některých muzeích. Říšský císař a český král Rudolf II. si nechal zhotovit z bezoárového kamene pohár a věřil, že pití z něj ho ochrání před otravou jedem i před morovou nákazou, každý jed se měl stykem s kamenem neutralizovat. Do zlata zasazený bezoár je také na soupisu korunovačních klenotů Alžběty II. z roku 1962.\n\nV tradiční čínské medicíně se dodnes používají pod názvem „Calculus macacae mulattae“ bezoáry ze žaludku opice makaka rhesus. Užívají se také dosud k léčbě rozličných neduhů v Africe.\n\nVe střední Evropě byly nejdostupnější bezoáry ze žaludku nebo střev kamzíka a proto se jim začalo říkat kamzičí koule, mívají velikost čočky až holubího vejce.\n\nVe většině případů vznikají bezoárové kameny u lidí s predisponujícími faktory: porucha motility žaludku, tj. snížená pohyblivost realizována hladkým svalstvem zapříčiněná např. diabetickou neuropatii při diabetes mellitus, snížené množství žaludeční šťávy, nedokonalé rozmělňování potravy nebo chirurgické odstranění části žaludku. Bezoár obvykle bývá nalezen v žaludku, ale obecně to může být kdekoliv mezi jícnem a konečníkem.\n\nBezoár se většinou zjistí endoskopii, ultrazvukovým vyšetřením nebo tomografii po klinických příznacích jako pocit plnosti, nevolnost, zvracení, bolest břicha nebo zvracení krve. Je riziko, že se může posunout do tenkého střeva a zcela ho zneprůchodnit.\n\nVýskyt bezoáru je v dnešní době v civilizovaném světě pouze občasnou medicínskou kuriozitou. Jeho indikace je raritou, vyvolá vždy pozornost. Je totiž často spojen s psychiatrickým nebo psychologickým problémem postižené osoby.\n\nPodle materiálu ze kterých vznikly je současná lékařská věda rozděluje do několika typů:\n\n\n\n\n\n\nNejjednodušší léčebnou metodou, mnohdy úspěšnou u fytobezoárů a diospyrobezoárů, jsou žaludeční výplachy a podpora pohybu žaludečních stěn prokinetickými léky, nebo rozrušení endoskopickým rozbitím při současném podávání léku usnadňující vyprázdnění střev. Nejsou-li tyto způsoby dostačující, nastupuje chirurgické odstranění.\n\n"}
{"id": "575628", "url": "https://cs.wikipedia.org/wiki?curid=575628", "title": "Laurent Blanc", "text": "Laurent Blanc\n\nLaurent Robert Blanc (* 19. listopadu 1965, Alès, Francie) je bývalý francouzský fotbalový obránce a reprezentant a později trenér. V současnosti je bez angažmá.\n\nMimo Francie hrál na klubové úrovni v Itálii, Španělsku a Anglii.\n\nSvou aktivní kariéru ukončil v roce 2003 po vítězství v anglické lize s Manchesterem United. Před tím působil v několika předních evropských klubech, především v FC Barcelona a milánském Interu. V soutěžních utkáních vstřelil z postu obránce 129 branek, když za každý klub vsítil alespoň jeden gól.\n\nV reprezentačním dresu nastoupil celkem v 97 mezistátních zápasech, v nichž vstřelil šestnáct gólů. Nejdůležitější z nich do sítě Paraguaye v prodloužení osmifinále MS 1998 ve Francii. Jako kapitán nakonec dovedl Francii až do vítězného finále, ve kterém však chyběl kvůli červené kartě ze semifinále proti Chorvatsku, kdy Slaven Bilić po strkanici s ním simuloval zranění.\n\nS francouzským národním týmem vyhrál EURO 2000 v Nizozemsku a Belgii.\n\nDne 8. června 2007 byl Blanc jmenován trenérem FC Girondins de Bordeaux a hned ve své první sezoně skončil jeho tým druhý za suverénním Olympiquem Lyon. Blanc byl vyhlášen trenérem roku. V následujícím roce už slavil s Bordeaux francouzský titul, který jeho svěřenci vybojovali především v závěru sezony, kdy sérií jedenácti výher v řadě vytvořili nový rekord ligy a nakonec předstihli druhý Olympique de Marseille o tři body.\n\nDne 26. června 2010 byl po nevydařeném mistrovství světa v roce 2010 jmenován nástupcem Raymonda Domenecha ve funkci hlavního trenéra francouzské fotbalové reprezentace, kterou vedl až do roku 2012.\n\nV červnu 2013 se stal novým trenérem Paris Saint-Germain po Carlo Ancelottim, který odešel do Realu Madrid. Jeho prvním soutěžním utkáním v PSG bylo Trophée des champions 2013, v němž dovedl své mužstvo k výhře 2:1 nad FC Girondins de Bordeaux, svým bývalým klubem. V sezoně 2013/14 dovedl PSG k triumfu v Coupe de la Ligue (tj. francouzský ligový pohár), finále proti Olympique Lyon skončilo poměrem 2:1. V únoru 2016 s klubem prodloužil smlouvu do roku 2018. 27. června 2016 bylo ovšem oznámeno, že Laurent Blanc v klubu končí. Během tří let, kdy působil jako hlavní trenér, vyhrál s klubem jedenáct trofejí, z toho dvakrát získal francouzský quadruple.\n\n\n"}
{"id": "575653", "url": "https://cs.wikipedia.org/wiki?curid=575653", "title": "Simplexový algoritmus (rozcestník)", "text": "Simplexový algoritmus (rozcestník)\n\nSimplexový algoritmus neboli také simplexová metoda má mnoho modifikací, může se jednat o:\n\n"}
{"id": "575661", "url": "https://cs.wikipedia.org/wiki?curid=575661", "title": "Zimbabwská africká národní unie – Vlastenecká fronta", "text": "Zimbabwská africká národní unie – Vlastenecká fronta\n\nZimbabwská africká národní unie – Vlastenecká fronta (zkratka ZANU-PF) je politická strana v Zimbabwe, která zde vládne od získání samostatnosti v roce 1980. Jejím vůdce je bývalý premiér Zimbabwe a současný prezident Robert Mugabe, který funkci premiéra zastával. Mezi lety 1980 a 1987 se strana jmenovala Zimbabwská africká národní unie (ZANU). Po krvavé občanské válce se v roce 1987 sloučila s Zimbabwskou africkou lidovou unií (ZAPU) a přejmenovala na současný název. Zimbabwe mezi 18. a 23. prosincem jako soubor státních svátků slaví takzvanný týden jednoty, jedná se o dny, v průběhu kterých se dohodlo příměří mezi ZANU a ZAPU a později jejich sloučení. Poté se Robert Mugabe ujal funkce prezidenta. ZANU-PF je kritizována za autoritářské metody, přestože jsou v zemi teoreticky svobodné volby. Někteří analytici poukazují na to, že ZANU-PF občanům Zimbabwe defakto zatajuje smysl voleb. První volby, ve kterých ZANU-PF prohrála se konaly v roce 2008, po nich nechal Robert Mugabe zbourat domovy stovek tisíc příznivců opozičního Hnutí za demokratickou změnu (MDC) a bezpečnostní složky státu a na ZANU-PF navázané milice začaly otevřeně napadat členy a významné příznivce MDC, kterých zabily minimálně 85, další stovky byly pohřešovány a tisíce zraněny. Po třech měsících teroru se konalo druhé kolo prezidentských, ve kterých Robert Mugabe obdržel přes 80 % hlasů, tím si však stále nezajistil většinu v parlamentu a politická krize se protáhla až do roku 2009, kdy ZANU-PF podepsala spojenectví s MDC a Morgan Tsvangirai, předseda MDC obdržel pozici premiéra. Další volby se mají konat v roce 2013. Ministr vnitra za stranu ZANU-PF prohlásil, že jestliže ZANU-PF volby prohraje, tak provede státní převrat, za což byl Mugabem, opozičními politiky a žurnalisty zkritizován.\n\n42letý vůdce strany Robert Mugabe zemře 6. září 2019 ve věku 95 let.\n"}
{"id": "575664", "url": "https://cs.wikipedia.org/wiki?curid=575664", "title": "James Bagian", "text": "James Bagian\n\nJames Philip Bagian (* 22. února 1952, Filadelfie, stát Pensylvánie, USA) je americký lékař a astronaut arménského původu, který absolvoval v raketoplánu dva lety do vesmíru. U NASA byl od 7. července 1980 do srpna 1995 a stal se 214 člověkem letícím do vesmíru. Ve vesmíru strávil ze svého života 14 dní.\n\nVysokoškolské vzdělání získal na universitách Drexel (strojírenství) a Thomas Jefferson, kde roku 1977 získal titul doktora medicíny. Roku 1976 nastoupil do služeb armády Spojených států, kde absolvoval leteckou školu USAF Flight Surgeons School v San Antoniu. Oženil se.\nV roce 1978 nastoupil do NASA v Houstonu, pak byl 2 roky na univerzitě v Pensylvánii. V roce 1980 se do Houstonu k NASA vrátil a absolvoval zde výcvik astronautů. V letech 1981 až 1995 byl veden v NASA jako astronaut.\n\nV roce 1989 absolvoval pětidenní let STS-29 (registrován v COSPAR jako 1989-021A). Letěl se zařazením letový specialista spolu s dalšími čtyřmi astronauty v raketoplánu Discovery, jejich mise začala startem na Mysu Canaveral (USA, stát Florida) a skončila úspěšně přistáním na základně Edwards v Kalifornii, ležící v Mohavské poušti).\n\nO dva roky později absolvoval devítidenní let STS-40 (1991-040A). Posádka byla sedmičlenná, letěli v raketoplánu Columbia, start i přistání byly na stejných základnách, jako předchozí let. \n\nV období let 1994 – 1995 byl lékařem – výzkumníkem na William Beaumont Hospital, Royal Oak., poté nastoupil u Environmental Protection Agency, National Vehicle and Fuel Emissions Lab. v Ann Arbor.\n\n"}
{"id": "575670", "url": "https://cs.wikipedia.org/wiki?curid=575670", "title": "Ritter", "text": "Ritter\n\nRitter má více významů:\n\n\n"}
{"id": "575671", "url": "https://cs.wikipedia.org/wiki?curid=575671", "title": "Tex Ritter", "text": "Tex Ritter\n\nTex Ritter, vlastním jménem Woodward Maurice Ritter (12. ledna 1905, Murvaul, Texas, USA – 2. ledna 1974, Nashville, Tennessee, USA) byl americký herec, countryový zpěvák a kytarista, člen Grand Ole Opry, otec herce Johna Rittera.\n\nJednalo se o jednu z průkopnických osobností žánru americké country music, který byl velmi populární již od 30. let až do druhé poloviny 60. let 20. století.\n\nSe zpěvem začínal již v roce 1928, od počátku 30. let působil v New Yorku také jako rozhlasový vypravěč a herec. V americkém filmu začal hrát v roce 1936, kde hrál až do počátku 70. let především různé postavy v tehdejších westernech.\n\nBěhem svého života nahrál celkm 21 gramofonových alb a vystupoval v bezmála 70 amerických filmech.\n\n\n"}
{"id": "575672", "url": "https://cs.wikipedia.org/wiki?curid=575672", "title": "Adrian Grenier", "text": "Adrian Grenier\n\nAdrian Grenier (* 10. července 1976, New Mexico, USA) je americký zpěvák, herec, producent a hudebník- multiinstrumentalista (bubeník, kytarista a klavírista).\n\nSvoji hereckou kariéru zahájil v roce 1997 ve snímku \"Na vlastní pěst\". Nejvíce je znám z televizního seriálu \"Vincentův svět\", objevil se i v e snímku \"Ďábel nosí Pradu\", kde hrál přítele hlavní postavy Andrey, kterou zde hrála Anne Hathawayová.\n\n"}
{"id": "575673", "url": "https://cs.wikipedia.org/wiki?curid=575673", "title": "Pískový filtr", "text": "Pískový filtr\n\nPískový filtr je zařízení sloužící k filtraci vody a zachycování hrubých rozpuštěných frakcí z vody. Principiálně voda přitéká na filtr, protéká skrz, kde dochází k zachycené větší částí a odtéká dále. Modifikací pískového filtru jsou biofiltry, kde se předpokládá na každém zrnku přítomnost biofilmu s mikroorganismy, které „vyjídají“ z vody určité látky.\n\nPískové rychlofiltry se používají například při čištění pitné vody. Zařízení obsahuje několik van se standardizovaným pískem (tedy stejnou velikostí zrn) a standardizovanou hloubkou. Písek je od dna oddělen deskou s malými póry. Rychlost průtoku je regulována odtokovými klapkami na dně. Jak se filtr postupně zanáší, jsou klapky postupně otvírány, aby docházelo, ke stejné rychlosti filtrace. Po nějakém čase se filtr zanese a je třeba ho vyprat.\n"}
{"id": "575675", "url": "https://cs.wikipedia.org/wiki?curid=575675", "title": "Umělá infiltrace", "text": "Umělá infiltrace\n\nUmělá infiltrace je způsob řízeného čištění vody. Využívá se hlavně při přípravě vody pitné z vody povrchové.\n\nPovrchová voda je načerpána z povrchového vodního zdroje (řeky, nádrže), přefiltrována na pískových rychlofiltrech a následně dopravena do velkých koryt. Zde je zadržena a postupně zasakuje do pískového podloží. V okolí žlabů jsou pak po několika metrech umístěny studny, kde se tato pročištěná voda podtlakem čerpá a dopravuje k dalšímu zpracování. Vsakovací žlab se jednou za sezónu čistí seškrabáním hustších nečistot z povrchové části.\n\nVodní zdroj, jeho okolí a místo umělé infiltrace by měly být relativně čisté, neznečištěné těžkými kovy ani ropnými látkami. Je také třeba, aby místo umělé infiltrace obsahovalo mocné písky na větším území.\n"}
{"id": "575676", "url": "https://cs.wikipedia.org/wiki?curid=575676", "title": "Vilém II. Württemberský", "text": "Vilém II. Württemberský\n\nVilém II. Württemberský ( , 25. ledna 1848–2. října 1921) byl v letech 1891–1918 posledním württemberským králem. Pocházel z dynastie Württemberků.\n\nVilém se narodil 25. ledna 1848 ve Stuttgartu jako syn württemberského prince Fridricha Württemberského (1808–1870, syn prince Pavla (bratr Viléma I.) a jeho ženy princezny Kateřiny Württemberské (1821–1898, dcera krále Viléma I.)\n\nPo smrti strýce, bezdětného krále Karla I. v roce 1891, se Vilém stal dalším a také posledním württemberským králem jako Vilém II.\n\nVilém II. byl oblíbeným panovníkem, ale na konci první světové války byl stejně jako ostatní němečtí monarchové svržen a 30. listopadu 1918 odstoupil z trůnu.\n\nPo smrti Viléma II. dne 2. října 1921, jelikož nezanechal mužské potomky, musel podle salického zákona přejít nárok na královský titul zpět až k potomkům vévody Fridricha II. Evžena. A to proto jelikož linie vévodů z Urachu a vévodů z Tecku byly vyloučeny z následnictví jelikož celé linie byly morganatické a následnictví připadlo mladší větvi vévodů z \"Württembergu-Altshausenu\" v čele s vévodou Albrechtem.\n\n15. ledna 1877 si v Bad Arolsenenu vzdal za ženu princeznu Marii Waldecko-Pyrmontskou. Měli spolu 3 děti:\n\n\nMarie zemřela při porodu 3. potomka.\n\n8. dubna 1886 se v Bückeburgu podruhé oženil s princeznou Šarlotou z Schaumburgu-Lippe. Pár spolu neměl žádné děti.\n"}
{"id": "575678", "url": "https://cs.wikipedia.org/wiki?curid=575678", "title": "František Vicena", "text": "František Vicena\n\nFrantišek Vicena (24. června 1933, Znojmo – 15. října 1984 Praha) byl český herec a divadelní pedagog, manžel herečky Nadi Vicenové-Prchalové.\n\nPocházel z umělecké rodiny, po ukončení středoškolských studií absolvoval v roce 1955 herectví na brněnské JAMU. Po absolutoriu hrál nejprve jednu sezónu v Divadle Vítězslava Nezvala v Karlových Varech, odkud přešel do brněnského Divadla Bratří Mrštíků (dnešní Městské divadlo Brno), kde působil pět let. V letech 1963–1965 hrál v Divadle Jiřího Wolkera, v letech 1966–1969 tři roky účinkoval v kladenském Divadle Jaroslava Průchy. Natrvalo pak nakonec zakotvil v Praze v Městských divadlech pražských, kde hrál v letech 1969–1984 .\n\nV českém filmu a v Československé televizi se uplatňoval spíše v menších rolích. Dvakrát, pokaždé v jiné roli, si zahrál v seriálu Třicet případů majora Zemana. Nejprve jako předseda Včelák v díle Vrah se skrývá v poli a poté v díle nazvaném Bílé linky, kde si zahrál polského vrátného Zbyška Broniewského. Zahrál si Adolfa Hitlera v komedii Zítra vstanu a opařím se čajem. Nejznámější je asi role starého mlynáře Máchala v pohádce S čerty nejsou žerty. Pohádka měla premíéru až po jeho smrti.\n\nJednalo se však o významného dabingového herce, recitátora i rozhlasového herce.\n\nOd sedmdesátých let vyučoval na pražské DAMU, kde byl vedoucím studentského Divadla DISK.\n\nByl velice politicky angažovaný (KSČ, Revoluční odborové hnutí, Svaz českých dramatických umělců).\n\nPostupem času měl čím dál větší problémy s alkoholem.\n\nDne 15. října 1984 se oběsil doma v koupelně.\n\nVe snímku \"Zítra vstanu a opařím se čajem\" si zahrál postavu nacistického diktátora Adolfa Hitlera.\n\n\n"}
{"id": "575685", "url": "https://cs.wikipedia.org/wiki?curid=575685", "title": "Břehová infiltrace", "text": "Břehová infiltrace\n\nBřehová, neboli přirozená infiltrace je přirozené zasakování vody do břehů v okolí povrchových vodních zdrojů (řeky, potoky, rybníky, nádrže). Rychlost a zvodnění závisí na vlastnostech okolního podloží.\n\nBřehové infiltrace se využívá i při výrobě pitné vody. V místech kde se za poslední tisíce let vytvořily na březích řek štěrkové a pískové usazeniny, se ve vzdálenosti 200–300 metrů budují řady načerpacích studní. Voda je zde podtlakem čerpána a dopravována k dalšímu zpracování. Vodní zdroj i okolí musí být samozřejmě relativně čisté. Takový způsob získávání vody k další úpravě na pitnou používá například úpravna vod Káraný. Mocnost zdejších štěrkopísků na březích Jizery je 8–12 m. Voda se čistí jak mechanicky, tak chemicky pomocí mikroorganismů.\n"}
{"id": "575691", "url": "https://cs.wikipedia.org/wiki?curid=575691", "title": "Pozorovatelka", "text": "Pozorovatelka\n\nPozorovatelka je kniha od autorů Petry Braunové a Leny Payerové. Vyšla v roce 2007 v nakladatelství Albatros.\n\nŠestnáctiletá Natálie prodělala mozkovou obrnu, proto je upoutaná na invalidní vozík. Její otec psychickou zátěž, kterou starost a péče o takové dítě představuje, nezvládl a záhy rodinu opustil. Natálie tedy vyrůstá s matkou, starším bratrem, malou sestřičkou a za pomoci asistentky navštěvuje integrovanou školu. I když je nadprůměrně inteligentní, její fyzická stránka a špatná výslovnost však budí v lidech dojem, že je mentálně postižená. Přesto studuje, píše na počítači a pohotově komunikuje se svým okolím. Statečná dívka se umí s životem prát, a díky osobitému humoru zvládá situace pro mnohého člověka nepřekonatelné.\n"}
{"id": "575692", "url": "https://cs.wikipedia.org/wiki?curid=575692", "title": "Stibor", "text": "Stibor\n\nPříjmení Stibor nosí více různých osobností:\n\n\n"}
{"id": "575696", "url": "https://cs.wikipedia.org/wiki?curid=575696", "title": "Okamžik co mění život", "text": "Okamžik co mění život\n\nOkamžik co mění život je kniha od autorky Jany Freyové, která vyšla roku 2003 v nakladatelství NAVA. Původní německý název zní \"Der verlone Blick\".\n\nKniha je o patnáctileté dívce Leně. Jednoho dne se stane strašná nehoda a Lena se probudí do nového světa v němž panuje temnota. Je slepá. Musí se vyrovnat se svým osudem. Lena stále více propadá do temnoty, její přátelé o ni bojují. Lena se namáhavě musí naučit znovu získat samostatnost a sebevědomí. \n"}
{"id": "575700", "url": "https://cs.wikipedia.org/wiki?curid=575700", "title": "Martinec", "text": "Martinec\n\nPříjmení Martinec a Martincová nosí více různých osobností:\n\n\n"}
{"id": "575708", "url": "https://cs.wikipedia.org/wiki?curid=575708", "title": "Stanislav Šesták", "text": "Stanislav Šesták\n\nStanislav Šesták (* 16. prosince 1982, Demjata) je slovenský fotbalový útočník a bývalý reprezentant, od ledna 2017 hráč klubu FK Poprad. Účastník Mistrovství světa 2010 v Jihoafrické republice a EURA 2016 ve Francii.\n\nMimo Slovensko působil na klubové úrovni v Německu, Turecku a Maďarsku.\n\nS fotbalem začínal v malém klubu FK Demjata v místě svého rodiště. Poté jej rodiče přihlásili do juniorky Tatranu Prešov, kde posléze započal svou profesionální fotbalovou kariéru. V prosinci 2001 přestoupil do Slovanu Bratislava, kde odehrál dvě sezóny.\n\nV prosinci 2003 odešel do MŠK Žilina. Během angažmá v Žilině v sezóně 2006/07 Corgoň ligy skončil v tabulce střelců s 15 brankami na druhém místě, za vítězným Tomášem Oravcem zaostal o jedinou trefu. Se Žilinou vyhrál dvakrát Corgoň ligu (2003/04 a 2006/07).\n\nDo německé Bochumi přestoupil v létě 2007 z MŠK Žilina za 0,75 miliónu eur a podepsal zde čtyřletý kontrakt jako náhrada za Theofanise Gekase, který odešel do německého klubu Bayer 04 Leverkusen.\n\nV létě 2010 odešel na jednoroční hostování do tureckého klubu MKE Ankaragücü, ve 24 zápasech Süper Lig vstřelil celkem 10 gólů (včetně hattricku do sítě Galatasaray SK). V červnu 2011 do Ankaragücü přestoupil za cca 2,9 milionu eur.\n\nTurecký klub měl však finanční problémy a tak částku nedokázal vyplatit celou a splácel ji.\n\nO tři měsíce později v září 2011 přestoupil do tureckého Bursasporu za cca 2,5 milionu eur.\n\nV domácím zápase předkola play-off Evropské ligy 2012/13 23. srpna 2012 svým gólem pomohl k vítězství 3:1 proti nizozemskému týmu FC Twente. Šesták v 53. minutě zvyšoval na průběžných 2:1. Odvetu 30. srpna Bursaspor prohrál 1:4 po prodloužení a do skupinové fáze Evropské ligy se nekvalifikoval.\n\nV prosinci 2013 skóroval ve dvou ligových zápasech po sobě, nejprve 16. prosince proti Trabzonsporu (remíza 2:2, jeho první ligový gól v sezoně 2013/14) a poté 23. prosince proti Erciyessporu (výhra 3:1).\n\nV květnu 2014 se dohodl na dvouletém angažmá ve druholigovém německém klubu VfL Bochum, kde již v minulosti působil. Do klubu přišel zadarmo jako volný hráč, neboť mu v Turecku skončila smlouva. V srpnu 2014 ve druhém ligovém kole se dvěma góly podílel na vítězství 5:1 nad FC Erzgebirge Aue. Smlouvu s Bochumí podepsal na dva roky, ale v květnu 2015 se dohodl na jejím předčasném ukončení.\n\nV červnu 2015 se dohodl na smlouvě s maďarským klubem Ferencváros z Budapešti. V ročníku 2015/16 získal s týmem double, tedy ligový titul i prvenství v maďarském poháru.\n\nV lednu 2017 podepsal smlouvu s klubem FK Poprad, jehož představitelé o něj jevili velký zájem.\n\nStanislav Šesták reprezentoval Slovensko již v mládežnických kategoriích.\n\nV A-týmu Slovenska debutoval 18. 8. 2004 v kvalifikačním utkání v Bratislavě proti Lucembursku (výhra 3:1).\n\n15. října 2008 v zápase 3. evropské kvalifikační skupiny o postup na Mistrovství světa ve fotbale 2010 vstřelil Polsku dva góly v průběhu dvou minut (85. a 86. minuta), čímž otočil výsledek z 0:1 na 2:1. Se šesti vstřelenými góly se stal nejlepším střelcem Slovenska v kvalifikaci na MS 2010. Zúčastnil se i samotného Mistrovství světa 2010 konaného v Jihoafrické republice.\n\n14. srpna 2013 se objevil v reprezentačním zápase po více než roce, když jej povolal trenér Ján Kozák. Svým gólem zařídil remízu 1:1 v přátelském střetnutí s domácím Rumunskem. Nastoupil v odvetném kvalifikačním zápase s Bosnou a Hercegovinou 10. září 2013 v Žilině, Slovensko podlehlo svému balkánskému soupeři 1:2 a ztratilo naději alespoň na baráž o Mistrovství světa 2014 v Brazílii. 19. listopadu 2013 dostal příležitost v přátelském utkání proti Gibraltaru, které mělo dějiště v portugalském Algarve ve městě Faro a bylo vůbec prvním oficiálním zápasem Gibraltaru po jeho přijetí za 54. člena UEFA v květnu 2013. V zápase se zrodila překvapivá remíza 0:0, za slovenský výběr nastoupili hráči z širšího reprezentačního výběru a také několik debutantů. Stanislav měl v zápase kapitánskou pásku.\n\nVe třetím kole kvalifikace na EURO 2016 proti Bělorusku vstřelil pojišťovací gól na konečných 3:1 pro Slovensko, které získalo ze tří úvodních zápasů plný počet devíti bodů. Šesták zakončil přímočarou akci, která vzešla od brankáře Matúše Kozáčika, jeho dlouhý výkop mu hlavou posunul Adam Nemec. Se slovenskou reprezentací slavil 12. října 2015 postup na EURO 2016 ve Francii (historicky první pro Slovensko od rozdělení Československa).\n\nNa světovém šampionátu 2010 v Jižní Africe se Slovensko dostalo do osmifinále, kde podlehlo pozdějšímu vicemistrovi Nizozemsku 1:2. V základní skupině F v prvním zápase proti Novému Zélandu (15. června 2010, remíza 1:1) hrál do 81. minuty, pak jej na hřišti vystřídal Filip Hološko. Nastoupil v základní sestavě i ve druhém utkání proti Paraguay (20. června 2010), které Slovensko prohrálo 0:2, a tentokrát jej Hološko nahradil v 70. minutě. Třetí zápas proti Itálii (24. června 2010) sledoval z lavičky, na hřiště se dostal až v nastaveném čase v 92. minutě. Mohl slavit cenné vítězství 3:2, které slovenskému mužstvu zaručilo účast v osmifinále na úkor Itálie a Nového Zélandu. V osmifinále do zápasu nezasáhl, Slovensko prohrálo 1:2 a s turnajem se rozloučilo.\n\nTrenér Ján Kozák jej vzal na EURO 2016 ve Francii, kam se Slovensko probojovalo poprvé v éře samostatnosti. Zde nastoupil v závěru osmifinálového duelu proti Německu (porážka 0:3). Byla to jeho reprezentační derniéra, poté ohlásil konec reprezentační kariéry. Celkem odehrál ve slovenském národním týmu 66 zápasů a vstřelil 13 gólů.\n\n\n"}
{"id": "575709", "url": "https://cs.wikipedia.org/wiki?curid=575709", "title": "Vladimír Weiss", "text": "Vladimír Weiss\n\nJméno a příjmení Vladimír Weiss nosí tyto osobnosti:\n\n"}
{"id": "575711", "url": "https://cs.wikipedia.org/wiki?curid=575711", "title": "Vladimír Weiss (1964)", "text": "Vladimír Weiss (1964)\n\nVladimír Weiss (* 22. září 1964, Bratislava) je slovenský fotbalový trenér a bývalý československý fotbalista, od března 2016 trenér gruzínského národního týmu. Reprezentoval Československo a po jeho rozpadu i samostatné Slovensko. Je historicky prvním střelcem gólu samostatné slovenské reprezentace.\n\nHrál za Inter Bratislava, Spartu Praha, Petru Drnovice, 1. FC Košice, DAC Dunajská Streda a Artmedii Petržalka.\n\nV A-mužstvu Československa debutoval 23. 3. 1988 v přátelském utkání v Sofii proti Bulharsku (prohra 0:2). Celkem za československý národní tým odehrál v letech 1988–1990 19 zápasů a vstřelil jednu branku (4. listopadu 1988 v přátelském zápase v Bratislavě proti Norsku – výhra 3:2). Zúčastnil se MS 1990 v Itálii.\n\nWeiss je prvním střelcem gólu samostatné slovenské reprezentace od rozdělení Československa v roce 1993. 2. února 1994 vstřelil vítězný gól v prvním utkání samostatného Slovenska proti domácí reprezentaci Spojených arabských emirátů (výhra 1:0). Celkem za slovenský národní tým odehrál v letech 1994–1995 12 zápasů a vstřelil jednu branku.\n\nDříve trénoval kluby FC Artmedia Petržalka, se kterým získal v sezónách 2004/05 a 2007/08 slovenský titul a v roce 2006 trénoval v ruské Superlize tým Saturn Ramenskoje. V letech 2008–2012 byl trenérem Slovenska.\n\nMezi jeho největší trenérské úspěchy patří postup do hlavní fáze Ligy mistrů UEFA v roce 2005 s mužstvem Artmedia Petržalka a se slovenským národním týmem osmifinále Mistrovství světa ve fotbale 2010 v Jihoafrické republice.\n\nV letech 2011–2012 trénoval ŠK Slovan Bratislava. V roce 2012 se stal hlavním trenérem kazašského klubu FK Kajrat Almaty. S Kajratem obsadil v sezóně 2013 3. místo v Premjer Ligasy, jež zaručovalo start v předkole Evropské lize 2014/15, kde jeho tým vypadl ve druhém předkole s dánským celkem Esbjerg fB.\nKonečné 3. místo v Premjer Ligasy zopakoval i v sezóně 2014, navíc jeho mužstvo vyhrálo kazašský fotbalový pohár. V roce 2015 se mu podařilo s týmem kazašský pohár obhájit (výhra 2:1 ve finále nad FC Astana). V listopadu 2015 po odehrané sezóně spolupráce s Kajratem skončila.\n\nV březnu 2016 se stal hlavním trenérem gruzínského národního týmu.\n\n\n \n"}
{"id": "575712", "url": "https://cs.wikipedia.org/wiki?curid=575712", "title": "Husův sbor (Brno-Tuřany)", "text": "Husův sbor (Brno-Tuřany)\n\nHusův sbor v brněnské čtvrti Tuřany je chrám církve československé husitské postavený v letech 1927–1928.\n\nBohoslužby nově založené husitské církve byly v provizorních prostorách v Tuřanech uspořádány již od přelomu let 1922 a 1923. Roku 1924 byla zahájena sbírka na výstavbu sboru, o rok později dodal plány stavby tuřanský rodák, architekt Jaroslav Kincl. Samotná stavba započala roku 1927, kdy byl 14. srpna položen základní kámen. Ke slavnostnímu otevření sboru došlo 1. července 1928 za účasti olomouckého biskupa.\n\nJedná se o jednoduchou sálovou stavbu se sedlovou střechou, před jejímž průčelím se nachází věž a přízemní arkádová chodba. Některá literatura uvádí, že sbor má kubistické prvky, i když to není zcela přesné.\n\nPrůčelí sboru je zapsáno v seznamu kulturních památek České republiky.\n\n"}
{"id": "575716", "url": "https://cs.wikipedia.org/wiki?curid=575716", "title": "Marilynne Robinsonová", "text": "Marilynne Robinsonová\n\nMarilynne Summers Robinsonová (* 26. listopadu 1943, Sandpoint, Idaho, USA) je americká spisovatelka a esejistka, členka Americké akademie umění a věd.\n\nNarodila se a vyrostla v Sandpoint v Idahu a studovala na Pembroke College, dřívější dívčí koleji Brownovy univerzity, kde v roce 1966 získala titul B.A.. V roce 1977 získala doktorát z anglického jazyka a literatury na University of Washington.\n\nNapsala tři vysoce ceněné romány \"Ztrácení\" (\"Housekeeping\", 1980), \"Gilead\" (2004) a \"Home\" (2008). Gilead získal Pulitzerovu cenu za literaturu a domácí britskou literární cenu Orange Prize for fiction. Román \"Home\" volně navazuje na \"Gilead\" a sleduje osudy rodiny reverenda Boughtona.\n\nJedná se také o autorku nebeletristických prací: Mother Country: Britain, the Welfare State, and Nuclear Pollution (1989), The Death of Adam: Essays on Modern Thought (1998) a Absence of Mind: The Dispelling of Inwardness from the Modern Myth of the Self (2010). Píše články, eseje a recenze pro Harper's, The Paris Review a The New York Times Review.\n\nJakožto profesorka hostovala na mnoha univerzitách, např. na University of Kent, Amherst College, Univerzity of Massachusetts nebo Yale University.\n\n19. dubna 2010 byla zvolena do Americké akademie umění a věd. V současnosti učí na Iowa Writers´ Workshop a žije v Iowa City.\n\n\n\n\n"}
{"id": "575717", "url": "https://cs.wikipedia.org/wiki?curid=575717", "title": "Drozd lesní", "text": "Drozd lesní\n\nDrozd lesní (\"Hylocichla mustelina\") je 19–21 cm velký druh pěvce z čeledi drozdovitých. Je široce rozšířený na značné části severoamerického kontinentu se zimovišti ve Střední Americe a v jižní Mexiku.\n\nNáleží mezi středně velké druhy drozdů. Svrchu je hnědý, spodinu těla má světlou, hnědě skvrnitou. Obě pohlaví se přitom zbarvením nijak neliší. Zpěv samců tohoto druhu je známý také jako jeden z nejkrásnějších v celé Severní Americe.\n\nDrozd lesní je všežravý, v jeho potravě se však přednostně objevují malí bezobratlí živočichové, zejména pak hmyz, a larvy, ale požírá také bobulovité plody. Mimo hnízdní období se zdržuje zpravidla samostatně. Samci během hnízdění obhajují teritorium velké 800-28000 m. Je monogamní, v jedné snůšce bývá 2-4 vajec.\n"}
{"id": "575731", "url": "https://cs.wikipedia.org/wiki?curid=575731", "title": "Chrám Spasitele (Brno)", "text": "Chrám Spasitele (Brno)\n\nChrám Spasitele je stavba církve československé husitské postavená v letech 1935 a 1936 v brněnské čtvrti Židenice.\nBohoslužby československé husitské církve založené roku 1920 se na území Židenic pořádaly již od roku 1921 na různých provizorních místech, jako byly náměstí, hasičské skladiště či hřbitov. Po vzniku samostatné židenické náboženské obce v roce 1927 se začalo uvažovat o stavbě vlastního sboru, pro který byl zakoupen pozemek v nově stavěné části čtvrti, na Karáskově náměstí. Kvůli nedostatku financí byla stavba zahájena položením základního kamene až 2. června 1935, přičemž samotná výstavba chrámu (stavitelem byla firma Stavební závod Židenice) podle projektu architekta Stanislava Kučery započala v říjnu téhož roku. Kvůli podmáčenému terénu musely být základy provedeny 1,6 m pod úrovní ulice, díky čemuž chrám získal sklepní prostory. Sbor byl slavnostně otevřen 5. července 1936 za účasti patriarchy Gustava Adolfa Procházky a biskupa Josefa Rostislava Stejskala. Za druhé světové války byl chrám poškozen bombardováním, zřícený železobetonový strop byl nahrazen současným dřevěným.\nChrám Spasitele je jednoduchá a prostá jednolodní stavba s výrazným kulisovým průčelím, které je obráceno do prostoru Karáskova náměstí.\n\nPrůčelí chrámu je zapsáno na seznam kulturních památek České republiky.\n\n"}
{"id": "575734", "url": "https://cs.wikipedia.org/wiki?curid=575734", "title": "Střízlík skalní", "text": "Střízlík skalní\n\nStřízlík skalní (\"Salpinctes obsoletus\") je malý druh pěvce z čeledi střízlíkovitých. Jedná se také o jediného představitele rodu \"Salpinctes\".\n\nDospělci dorůstají 14–16 cm, svrchu jsou tmavě hnědí s jemným tmavším skvrněním, boky jsou světlé, břicho tmavé a končetiny černé. Výrazným znakem je jeho dlouhý, mírně zahnutý zobák.\n\nHnízdí v suchých skalnatých terénech a v balvanitých svazích v rozmezí od jihozápadní Kanady až po Kostariku. Je částečně tažný, zatímco jižní populace na svých hnízdištích setrvávají po celý rok, severní migrují.\n\nStřízlík skalní se živí především hmyzem a pavouky. Pohárovité hnízdo buduje nejčastěji ve skalních trhlinách. Na ostrově San Benedicto v souostroví Revillagigedo u Mexika existoval poddruh S. o. exsul, který vymřel při sopečné erupci roku 1952.\n"}
{"id": "575738", "url": "https://cs.wikipedia.org/wiki?curid=575738", "title": "Rallye Hustopeče 2010", "text": "Rallye Hustopeče 2010\n\nRallye Hustopeče 2010 (Oficiálně 6. Agrotec rally Hustopeče) byla čtvrtou soutěží šampionátu Mezinárodní mistrovství České republiky v rallye 2010. Soutěž se konala ve dnech 11. a 12. června a zvítězil zde Václav Pech mladší na voze Mitsubishi Lancer EVO IX.\n\nVáclav Pech vedl už po úvodních zkouškách první etapy, ale postupně se před něj probojoval Roman Kresta na voze Peugeot 207 S2000. Noční pasáž etapy měla čtyři zkoušky, z nichž dvě vyhrál Pech a dvě Pavel Valoušek s voezm Škoda Fabia S2000. Pech se tak vrátil na první pozici. Kresta udělal několik jezdeckých chyb a nabral výraznější ztrátu a propadl se na třetí pozici. Na čtvrté se držel Jaromír Tarabus na voze Ford Fiesta S2000.\n\nVe druhé etapě Pech udržoval vedení před Valouškem a nakonec první pozici uhájil. Kresta celou etapu snižoval náskok prvních dvou jezdců ale nakonec soutěž dokončil na třetí pozici před Tarabusem. Za nimi se seřadili Daniel Běhálek, Václav Arazim a Vojtěch Štajf.\n\n\nVýsledky na ewrc\n"}
{"id": "575740", "url": "https://cs.wikipedia.org/wiki?curid=575740", "title": "Sarkoidóza", "text": "Sarkoidóza\n\nSarkoidóza, či též Besnier-Boeckova choroba, je multisystémové granulomatózní zánětlivé onemocnění nejasného původu (etiologie). Jedná se o autoimunitní onemocnění, projevující se hlavně u dospělých v mladém a středním věku (častěji u žen, nekuřaček). Nemoc se v počátku často projevuje postižením a zvětšením nitrohrudních uzlin (známé jako bilaterální hilová lymfadenopatie, BHL), plicní infiltrací a postižením dalších orgánů (hlavně kůže a očí, dále též postihuje kosti, játra, srdce, ledviny, slinivku, atd).\n\nRozlišujeme následující formy sarkoidózy:\n\n\n"}
{"id": "575744", "url": "https://cs.wikipedia.org/wiki?curid=575744", "title": "Olivovníkovité", "text": "Olivovníkovité\n\nOlivovníkovité (\"Oleaceae\") je čeleď vyšších dvouděložných rostlin z řádu hluchavkotvaré (\"Lamiales\"). Jsou to dřeviny se vstřícnými jednoduchými nebo složenými listy a čtyřčetnými květy. Čeleď je rozšířena téměř po celém světě. V české květeně je zastoupena rody jasan a ptačí zob. Některé druhy jsou hojně pěstovány jako okrasné dřeviny, v ČR zejména zlatice, šeříky a ptačí zoby. Patří sem i některé staré kulturní rostliny, např. olivovník a jasmín.\n\nOlivovníkovité jsou jednodomé nebo řidčeji dvoudomé keře, stromy a liány, výjimečně polokeře (\"Menodora\"). Větve mají na sobě často lenticely. Listy jsou vstřícné, u některých druhů jasmínu i střídavé, jednoduché, zpeřené nebo trojlisté, bez palistů. Čepel listů je celokrajná nebo zubatá, se zpeřenou žilnatinou, výjimečně je udávána i žilnatina dlanitá. Odění je nejčastěji ze štítnatých šupin.\n\nKvětenství jsou vrcholová nebo úžlabní, různých typů, někdy redukovaná na jediný květ. Květy jsou obvykle oboupohlavné, pravidelné, čtyřčetné, malé. Kalich je obvykle malý, srostlý, se 4 cípy, výjimečně chybí. Koruna je záhy opadavá, srostlá, u rodu \"Forestiera\" a některých jasanů chybí, nejčastěji čtyřčetná, vzácně vícečetná. Tyčinky jsou 2, řidčeji 4, přirostlé ke koruně. Semeník je svrchní, srostlý ze 2 plodolistů, se 2 pouzdry a jednou čnělkou s dvoulaločnou bliznou. Placentace je axilární, v každém plodolistu je 1 až několik vajíček. Plodem je nejčastěji peckovice, někdy nažka, bobule nebo dřevnatá tobolka.\n\nČeleď zahrnuje asi 615 druhů ve 27 rodech. Je rozšířena víceméně po celém světě, nejvíce druhů je ve východní Asii.\n\nV květeně ČR je čeleď zastoupena 3 původními druhy: jasan ztepilý (\"Fraxinus excelsior\"), ptačí zob obecný (\"Ligustrum vulgare\") a v úvalech jižní Moravy jasan úzkolistý podunajský (\"Fraxinus angustifolia\" subsp. \"danubialis\"). Některé pěstované druhy občas zplaňují, zejména šeřík obecný (\"Syringa vulgaris\").\n\nMimo naše domácí druhy roste v evropské květeně ještě 11 druhů olivovníkovitých. \"Picconia azorica\" a jasmín azorský (\"Jasminum azoricum\") jsou endemity Azorských ostrovů. Jasan zimnář (\"Fraxinus ornus\"), olivovník evropský (\"Olea europaea\"), jasmín křovitý (\"Jasminum fruticans\"), jamovec úzkolistý (\"Phillyrea angustifolia\") a jamovec širokolistý (\"Phillyrea latifolia\") jsou rozšířeny víceméně v celé jižní Evropě. Zlatice evropská (\"Forsythia europaea\"), jasan balkánský (\"Fraxinus pallisae\"), šeřík evropský (\"Syringa vulgaris\"), šeřík karpatský (\"Syringa josikaea\") a fontanézie \"Fontanesia philliraeoides\" jsou omezeny na východní Středomoří.\n\nCharakteristickými obsahovými látkami jsou zejména fenolické glykosidy a iridoidy.\n\nV minulosti byly olivovníkovité nejčastěji řazeny do řádu krtičníkotvaré (\"Scrophulariales\", např. Cronquist) nebo do samostatného řádu olivovníkotvaré (\"Oleales\", Dahlgren a\nTachtadžjan).\n\nOlivovníkovité tvoří jednu z bazálních větví řádu hluchavkotvaré (\"Lamiales\"). Vymykají se z něj především čtyřčetnými pravidelnými květy. Klasické dělení na dvě podčeledi, \"Jasminoideae\" a \"Oleoideae\" se ukázalo problematické, neboť podčeleď \"Jasminoideae\" je v tomto pojetí parafyletická.\n\nV dnešní taxonomii jsou olivovníkovité děleny celkem na 6 tribů:\n\n\nOlivovník evropský je jednou z nejstarších kulturních rostlin a dnes je pěstován v řadě subtropických zemí. Získává se z něj kvalitní stolní olej a plody jsou oblíbenou pochutinou.\n\nKvěty jasmínu pravého (\"Jasminum officinale\") a jasmínu arabského (\"J. sambac\") se používají k aromatizování čaje a získává se z nich silice, podobně jako z některých dalších druhů jasmínu. Podobně se v Číně používají tradičně k ovoňování čaje kvítky vonokvětky \"Osmanthus fragrans\".\n\nNemalý význam mají olivovníkovité jako okrasné keře. Pěstovány jsou zejména různé druhy a kultivary šeříku (\"Syringa\"), zlatice (\"Forsythia\") a ptačího zobu (\"Ligustrum\"), řidčeji bělas (\"Chionanthus\"), abéliovník (\"Abeliophyllum\"), fontanézie (\"Fontanesia\"), forestiera (\"Forestiera\"), jamovec (\"Phillyrea\") a jasmín (\"Jasminum\"). Ze stromovitých druhů jsou pěstovány různé jasany, zejména severoamerické a evropské.\n\nJasany také poskytují ceněné dřevo.\n\n"}
{"id": "575745", "url": "https://cs.wikipedia.org/wiki?curid=575745", "title": "Bart temnoty", "text": "Bart temnoty\n\nBart temnoty je název 104. dílu amerického animovaného seriálu Simpsonovi.\n\nSpringfield zachvátí vlna obrovského vedra. Homer se snaží ochladit tak, že připevní stan k otevřené lednici a vleze si do něj. Lednice se ovšem vzápětí přetíží a rodina opět musí snášet horko. K domu přijíždí Springfieldský pojízdný bazén, který má ovšem peníze na provoz jen na jeden letní den. Bart a Líza Homera přesvědčí, že nový bazén potřebují a ten jim ho koupí. Jejich bazén ovšem přitáhne všechny děti z okolí. Bart si při skoku do bazénu zlomí nohu a proto musí léto strávit se sádrou na noze. Líza se mezitím stává nejpopulárnějším dítětem ve Springfieldu. Bart tráví většinu času ve svém pokoji, kde hraje hry nebo kouká na televizi. Líza mu z festivalu optiky přinese vesmírný dalekohled, který Barta nebaví, protože vesmír je podle něj nudný a špehováním obyvatel Springfieldu se také nic zajímavého nedozví. Poté uslyší od Flandersů jekot a vidí Neda jak říká, že ji zabil a poté něco zakopává na zahradě. Domnívá se, že Ned zabil svoji ženu a hodlá zabít i své děti. Líza se vydává na průzkum, ovšem Ned se vrací předčasně a Bart se jí vydává zachránit. Nakonec se zjistí, že vše bylo jen nedorozumění, Ned přelil Maudinu oblíbenou květinu a v panice jí zakopal na zahradě.\n"}
{"id": "575747", "url": "https://cs.wikipedia.org/wiki?curid=575747", "title": "Sylvain Wiltord", "text": "Sylvain Wiltord\n\nSylvain Wiltord (* 10. května 1974, Neuilly-sur-Marne) je bývalý francouzský fotbalový útočník.\n\n\n"}
{"id": "575749", "url": "https://cs.wikipedia.org/wiki?curid=575749", "title": "Lízina rivalka", "text": "Lízina rivalka\n\nLízina rivalka je 105. díl amerického animovaného seriálu Simpsonovi.\n\nLíza byla vždy premiantem třídy, až do doby, kdy se v ní objevila nová žákyně Elison. Elison je ve všem lepší než Líza, má stejné zájmy jako ona a dokonce převezme její místo hlavního saxofonu ve školním orchestru. Homer mezitím najde nabouraný kamion s cukrem a část cukru si ukradne pro sebe, s cílem ho prodávat. Líza jde na návštěvu do Elisina domu, kde s hrůzou zjišťuje, že Elison už má hotový školní projekt. Bart se rozhodne Líze pomoct a vymyslí plán, jak Elison znemožnit. Na udílení cen školních projektů vymění její dílo za kravské srdce a všichni si myslí, že se jen chtěla předvést. Líza ovšem nevydrží lhát a Elisino dílo \"náhodou\" najde a vrátí. Ovšem nakonec nevyhraje ani Elison, ani Líza ale Ralph Wiggum. Homer může vydělat velké peníze, jelikož hora cukru přiláká včelí roj, avšak těsně před tím, než přebere platbu za vrácení roje od včelařů, se spustí déšť, cukr se rozpustí a včely odletí.\n"}
{"id": "575750", "url": "https://cs.wikipedia.org/wiki?curid=575750", "title": "T-St-S 71", "text": "T-St-S 71\n\nSrub T-St-S 71 byl projektován a částečně budován jako tvrzový pěchotní srub těžkého opevnění na Trutnovsku umístěný na pravém křídle tvrze Stachelberg. Srub byl vybudován jako součást tvrzového opevnění Československa před 2. světovou válkou.\n\nVýznam srubu byl obranný pro zajištění tvrze a jako pozorovatelna (pozorovací zvon s výhledem do údolí Ličné a na pevnostní linii) pro řízení palby z tvrzového minometného srubu T-St-S 80. Podle projektu měl mít pouze jednu střeleckou místnost pro kanón se spřaženým kulometem.\n\nSrub byl projekčně umístěn na pravém okraji tvrze ve výšce 613 m n. m. Jako tvrzový srub byl umístěn za protitankovými překážkami ze směru očekávaného postupu nepřítele a obvodovými, protipěchotními, překážkami.\n\nSrub byl řešen individuálně, na rozdíl od ostatních koncepcí srubů, a to je projekce dvou kopulí pro těžká kulometná dvojčata. Jeden palebný směr dvojčete je směrem k izolovanému pěchotnímu srubu T-S 69 na vzdáleném pravém křídle tvrze a druhý palebným směrem na tvrz, přesněji ke srubu T-St-S 72. Oba směry přitom kryjí obrannou linii tvrze. Pravé křídlo srubu (směr k T-S 69) mělo být osazeno pod betonem protitankovým kanónem se spřaženým kulometem. Pro zajištění obrany okolí srubu měly být instalovány lehké kulomety ve zvonech i pod betonem.\n\nK 1. říjnu 1938 provedena betonáž základové desky spolu se schodišťovou a výtahovou šachtou do podzemí tvrze.\n\n\n"}
{"id": "575759", "url": "https://cs.wikipedia.org/wiki?curid=575759", "title": "Audun Weltzien", "text": "Audun Weltzien\n\nAudun Weltzien (* 1983, Trondheim) je norský reprezentant v orientačním běhu, jenž v současnosti žije v Trondheimu. Jeho největším úspěchem je stříbrná medaile na Juniorském mistrovství Evropy z roku 2003 v Estonsku. V současnosti běhá za norský klub IL Tyrving.\n\n"}
{"id": "575770", "url": "https://cs.wikipedia.org/wiki?curid=575770", "title": "Marie Hesensko-Kasselská", "text": "Marie Hesensko-Kasselská\n\nMarie Hesensko-Kasselská (: \"Marie Sophie Friederike von Hessen-Kassel\", : \"Marie Sophie Frederikke af Hessen-Kassel\"; 28. října 1767, Hanau – 21. března 1852, zámek Frederiksberg, Kodaň) byla rodem německá princezna a sňatkem jako manželka dánského krále Frederika VI. v letech 1808–1839 dánská královna.\n\nMarie byla dcerou lankraběte Karla Hesensko-Kasselského a jeho manželky Luisy, dcery dánského krále Frederika V.\n\n31. července roku 1790 se provdala za svého bratrance, dánského korunního prince Frederika. Frederik byl v té době, v 22 letech, již šest let regentem svého otce Kristiána VII. nezpůsobilého vládnout a jako takový faktickým vládcem Dánska. Po smrti Kristiána VII. v roce 1808 pár usedl na dánský trůn, z něhož pak zemi panoval dvě desetiletí. V době, kdy se Frederik VI. účastnil Vídeňského kongresu (1814/1815), byla Marie sama regentkou.\n\nFrederikova volba Marie za manželku byla více než politickými důvody vedena snahou projevit nezávislost na královském dvoře. Veřejnost přijala manželství s velkým nadšením, neboť Marie byla považována za Dánku, nikoli za cizinku (její matka byla třetí – nejmladší dcerou krále Frederika V. a Marie sama vyrůstala v Dánsku, kde její otec zastával důležitou pozici guvernéra provincií) a byla při svém příjezdu do Kodaně nadšeně přivítána. Na královském dvoře byla Marie zastíněna královou sestrou Luisou Augustou, jež byla skutečnou první dámou dvora. V podstatě však žil pár měšťanským, občanským způsobem života a byl velmi oblíben.\n\nV době, kdy se její manžel účastnil Vídeňského kongresu (1814/1815), byla regentkou. Zabývala se politikou a genealogií a publikovala např. pojednání o politické situaci v Dánsku v letech 1804–1814 – \"Exposé de la situation politique du Danemarc in 1807–14\", nebo genealogickou studii dánského vládnoucího rodu (která později inspirovala krále Frederika VII. k tomu, že při řešení problému se svým nástupcem zvolil glückburského prince Kristiána, jenž se později skutečně stal dánským králem). Marie se věnovala i charitativní činnosti, od roku 1815 především organizaci \"Det Kvindelige Velgørende Selskab\".\n\nV roce 1839 královna Marie ovdověla. Po ovdovění se stáhla z veřejného života, stále však byla respektovaná jako symbol staré dynastie. Zemřela 13 let po svém manželovi ve věku 84 let, 21. března 1852 v paláci Frederiksborg v Kodani. Byla pochována po boku svého muže v katedrále v Roskilde, místě posledního odpočinku dánských králů.\n\nMarie byla pod silným tlakem požadavku dát králi syna a dědice. Z jejích osmi dětí byli dva chlapci, oba však zemřeli několik dní po narození, v útlém věku zemřela i čtyři děvčátka; pouze dvě dcery se dožily dospělosti.\n\nPoslední porod byl natolik těžký a komplikovaný, že jí způsobil trvalé následky, jež jí nejen znemožnily mít další dítě, ale nedovolily jí ani žít sexuálním životem. Za této situace byla nucena akceptovat mimomanželský vztah králův s \"Frederikkou Dannemand\".\n\nProtože tehdejší následnické právo neumožňovalo nastoupit na trůn ženě, stal se nástupcem Frederika VI. na dánském trůnu jeho bratranec Kristián VIII., syn Frederika Dánského, mladšího nevlastního bratra Frederikova otce.\n\n"}
{"id": "575777", "url": "https://cs.wikipedia.org/wiki?curid=575777", "title": "Evangelický kostel (Brno-Židenice)", "text": "Evangelický kostel (Brno-Židenice)\n\nKostel českobratrské církve evangelické v Brně-Židenicích byl postaven v letech 1934–1935.\n\nPočet českých evangelíků v Židenicích postupně narůstal, takže v roce 1921 zde byla založena kazatelská stanice, která konala bohoslužby v různých provizorních prostorách. V nově stavěné části Židenic získali evangelíci pozemek mezi dnešními ulicemi Jílkovou a Konečného, v jehož středu roku 1924 vystavěli vlastní modlitebnu. Již brzy ale tato stavba kapacitně nepostačovala, proto se objevily plány na stavbu kostela přiléhajícího k ulici Jílkově. Z kazatelské stanice se v roce 1929 stal farní sbor, na části pozemku přiléhající ke Konečného ulici vznikly dva činžovní domy s bytem pro budoucího faráře. Stavba kostela v Jílkově ulici podle funkcionalistického projektu architekta Miloslava Tejce byla zahájena v srpnu 1934, kostel byl slavnostně otevřen 2. července 1935 za přítomnosti synodního seniora Josefa Součka.\n\nKostel byl začleněn do zástavby rodinných domků v Jílkově ulici. Jeho osa je rovnoběžná s ulicí, presbytářem je obrácen k západu a jeho průčelí je funkcionalisticky strohé. Nejvýraznějším prvkem je nevysoká hranolová zvonice. Chrám byl těžce poškozen při bombardování Brna 25. srpna 1944, obnoven byl na jaře následujícího roku.\n\nČeskobratrský kostel je zapsán na seznam kulturních památek České republiky.\n\n"}
{"id": "575778", "url": "https://cs.wikipedia.org/wiki?curid=575778", "title": "Najbrt", "text": "Najbrt\n\nNajbrt je příjmení, pravděpodobně vzniklé z německého Neubert či Neuberth.\n\n\n"}
{"id": "575790", "url": "https://cs.wikipedia.org/wiki?curid=575790", "title": "SIGPIPE", "text": "SIGPIPE\n\nSIGPIPE (z anglických slov a , tedy \"signál\" a \"roura\") je signál v systémech kompatibilních se standardem POSIX. Proces tento signál obdrží, pokud se pokusí psát do roury, která není na druhém konci připojena. Jeho číselná hodnota je definována v hlavičkovém souboru \"signal.h\" a na různých platformách se může lišit.\n\nPřednastavenou reakcí pro proces je ukončení se, ale pomocí sigaction je možné reakci předefinovat. \n\nNasimulovat SIGPIPE je možné například pomocí\n\nps l | head\n\nVzhledem k tomu, že na běžném systému je více než deset procesů, dojde k situaci, kdy se ps snaží zapisovat do už uzavřené roury a obdrží signál SIGPIPE.\n\n"}
{"id": "575795", "url": "https://cs.wikipedia.org/wiki?curid=575795", "title": "Milan Kondr", "text": "Milan Kondr\n\nMilan Kondr (* 19. července 1950) je český politik, bývalý senátor za obvod č. 22 – Praha 10, bývalý primátor Prahy a člen ODS.\n\nPo maturitě nastoupil na Matematicko-fyzikální fakultu Univerzity Karlovy a Elektrotechnickou fakultu ČVUT v Praze.\n\nPracoval jako systémový inženýr a analytik ČKD Polovodiče. V současnosti soukromě podniká, jak na živnostenský list, tak se podílí na činnosti několika podniků, které se většinou zabývají obchodní činností.\n\nVe veřejném životě se začal angažovat po roce 1989. Ve známost vešel svým požadavkem na vyřazení KSČ z politického života a konfiskaci jejího majetku. S Václavem Klausem zakládal ODS.\n\nV letech 1991–1993 zastával funkci primátora hlavního města Prahy, z funkce byl odvolán zastupitelstvem. Později se objevila podezření, z napojení soukromých firem na vedení města, Kondr byl několikrát vyšetřován, ale nikdy nebyl obviněn.\n\nV roce 1996 se stal členem horní komory českého parlamentu, když již v prvním kole se ziskem 50,84 % hlasů porazil nestraníka kandidujícího za ČSSD Václava Kordače a další kandidáty. V senátu vedl senátní frakci strany a působil v Organizačním a Ústavně-právním výboru.\nPo prohraných volbách 1998, ve kterých jej v obou kolech porazila členka KDU-ČSL kandidující za Čtyřkoalici Zuzana Roithová, dostal spolu s bývalými senátory kartičku s titulem „emeritní senátor“, která jej opravňovala k volnému vstupu na jednání senátních výborů. Po kritice v médiích bylo toto zrušeno.\n\n"}
{"id": "575796", "url": "https://cs.wikipedia.org/wiki?curid=575796", "title": "Food Network", "text": "Food Network\n\nFood Network je původem americký televizní kanál, který se věnuje gastronomii. Orientuje se na vaření a požitky z dobrého jídla. Food Network začal v USA vysílat již v roce 1993. Britská verze, kterou provozují společnosti Chello Zone a Scripps Network Interactive začala vysílat v listopadu 2009. V České republice je tento kanál dostupný od května 2010. Mimo to je kanál dostupný i v Kanadě, Austrálii, Koreji, Thajsku, Monaku, Francii nebo Itálii. V Itálii v jako jediné evropské zemi je kanál neplacený a vysílá v tamním DVBT2 a TivùSat a to včetně HD. V některých zemích je nabízena i o hodinu zpožděná verze, či verze ve vysokém rozlišení obrazu.\n\nProgram diváky seznamuje s kulinářským a kuchařským uměním. Nejsou zde však ukazovány pouze přípravy jídel, ale i konzumace a požitky s ní spojené. Divák však také najde na tomto programu spoustu receptů.\n\nKanál nabízí programy o vaření, které většinou trvají 30 minut. Tento kanál přináší známé pořady jako Iron Chefs of America, a spoustu dalších.\n\n"}
{"id": "575797", "url": "https://cs.wikipedia.org/wiki?curid=575797", "title": "Deutschfeistritz", "text": "Deutschfeistritz\n\nDeutschfeistritz je městys v okrese Štýrský Hradec-okolí v rakouské spolkové zemi Štýrsko.\n\nLeží v severní části okresu na řece Muře.\n\nDeutschfeistritz leží asi 15 km severně od zemského hlavního města Štýrského Hradce v ústí Übelbachu do řeky Mur. Je domněnka, že se místo jmenuje podle řeky Feistritz. Městys je od sousední obce Peggau oddělený jen řekou.\n\nMěstys sestává z katastrálních území\n\nObec sousedí s obcemi (od severu ve směru hodinových ručiček):\n\nV Deutschfeistritzu je důlní závod na těžbu zejména olova a zinku. Rok 1765 byl úspěšným rokem při těžbě 116 kg stříbra, asi 22 tun olova a asi 104 tun „olovnatého glejtu“. Hornická činnost byla zastavena na počátku 20. století.\n\n\n\nDeutschfeistritz leží na „Pyhrnské dálnici (A9)“ a na „Bruckerské rychlostní silnici (S 35)“. Nejbližší připojené je v uzlu Peggau-Deutschfeistritz (165), 3 km vzdáleném. Pyhrnská dálnice je také dosažitelná v Übelbachu (157) vzdáleném 7 km. „Grazerská silnice (B 67)“, je souběžná s Pyhrnskou dálnicí přímo do Štýrského Hradce a je dosažitelná také na křižovatce Peggau-Deutschfeistritz.\n\nDeutschfeistritz má zastávku na místní dráze Peggau-Übelbach, provozované Štýrskou zemskou dráhou. Místní části Zitoll, čtvrtí Prenning, Prenning, Waldstein a Himberg mají také své zastávky.\n\nŽelezniční stanice Peggau-Deutschfeistritz na Jižní dráze s hodinovými intervaly rychlodráhy (S1) se nachází v sousední obci Peggau asi 1 kilometr vzdálené. V obecní části Kleinstübing má také svou železniční stanici.\n\nLetiště Štýrský Hradec je vzdálené asi 30 kilometrů.\n\nObecní zastupitelstvo má 19 křesel a podle posledních voleb v roce 2010 jsou podle získaných mandátů křesla rozdělena takto\n\nStarostou je od roku 1995 Ing. Hubert Platzer (ÖVP). 1. zástupce je Friedrich Hiebler (ÖVP) a 2. zástupkyní starosty je Sylvia Rinner (SPÖ).\n\n\n\n"}
{"id": "575798", "url": "https://cs.wikipedia.org/wiki?curid=575798", "title": "Voda života", "text": "Voda života\n\nVoda života byla nezávislá křesťanská církev, která vznikla na konci 80. let 20. století v Praze a působila pod jménem Voda života do roku 1994, kdy přijala nové označení Slovo života \n. Hlavní charakteristikou této církve byla rozsáhlá misijní a evangelizační činnost. V průběhu několika let oslovili členové a sympatizanti této církve zprávou o Ježíši Kristu podle některých odhadů řádově 100 000 lidí v Praze a některých dalších městech. Díky vysílání lidí do různých měst a evangelizačním aktivitám mezi studenty zasáhla tato církev i na různá další místa v České republice a na Slovensku.\n\nV roce 2010 získala křesťanská církev \"Slovo života\" státní registraci jako 32. z registrovaných církví a náboženských spolků v ČR.\n\nCírkev Voda života byla řazena mezi evangelikální nebo letniční církve s vlivem Hnutí víry. Charakteristickým rysem této církve byly různé způsoby veřejné evangelizace — kázání přímo na ulicích, pořádání velkých evangelizačních akcí, velké osobní nasazení členů církve a rozsáhlá kazatelská a vyučující činnost.\n\nMnozí odborníci z tradičních církví a některé známé osobnosti církev Vodu života označují za sektu. \nVoda života vznikla na konci 80. let 20. století z evangelikální skupiny mladých křesťanů v Praze. Tuto skupinu vedl Zambijec Henry Kalimotho Kashweka, který v Praze od roku 1985 studoval. Kolem něho se v Praze v únoru 1987 zformovala skupina mladých zájemců o křesťanství. Od září 1987 Kashwekova skupina působila v rámci neregistrované, ale státem tolerované letniční Apoštolské církve. V srpnu 1988 byl Kashweka komunistickými státními orgány vyhoštěn z ČSSR a Apoštolská církev přestávala být k této skupině vstřícná.\n\nNa podzim roku 1988 proběhla úspěšná misijní akce v Holešově, na níž se tato skupina setkala Michaelem Lundinem a Bengtem Wedemalmem ze sboru Livets Ord („Slovo života“) ve švédské Uppsale. Vliv uppsalského sboru Slova života na skupinu od té doby rostl.\n\nV roce 1988 se vůdčí postavou skupiny stal Alexandr Flek a v lednu 1989 se skupina vyhlásila jako nezávislá křesťanská církev a dále vystupovala pod názvem Voda života. Sbor Voda života vyrostl ze zakládajícího počtu 22 členů v roce 1989 na asi 400 členů v roce 1993.\n\nV roce 1994 přejala církev Voda života název švédské evangelikální církve Slovo života, jejíž vůdčí postavou byl Ulf Ekman. Po odjezdu Alexandra Fleka do Uppsaly v roce 1995 převzal vedení pražského sboru švédský misionář Tommy Adam, který vedl sbor do listopadu roku 1996. Od roku 1996 vede pražský sbor Slova života Martin Janda.\n\nBěhem veřejného působení vyslala Voda života do několika měst misionáře, kteří zakládali další církve. Již v roce 1989 vznikly zárodky nových církví v Brně (sbor Ježíš přijde) a Prachaticích (sbor Cesta života\n). Další činnost církve zasáhla České Budějovice, Pardubice, Kolín, Bratislavu a jiná místa.\n\nVoda života byla také jednou z prvních církví, které organizovaly velké evangelizační akce v ČSSR a později ČR: v březnu roku 1990 se konala první masová evangelizace s americkou misionářkou Mary Alice Islieb, v září 1990 Středoevropská konference Víry s Ulfem Ekmanem; evangelizace na letné s Peterem Youngreenem roku 1991 zasáhla okolo 20 tisíc návštěvníků.\n\nVe školním roce 1993/4 provozovala Voda života v Praze biblickou školu stejného jména, které vzdělávala 150 kazatelů i laických pracovníků v jednoletém kurzu praktické teologie. Biblická škola Slovo života pak pokračovala v letech 1994–1999 v Brně. \n\nV roce 1991 založila církev nakladatelství Dynamis, které bylo známé vydáním řady publikací s letničním zaměřením s nádechem Hnutí víry a především rozsáhlým souborem naživo nahraných kázání, který za krátkou dobu existence církve čítal přes 1000 záznamů. \n\nV letech 1991–1994 vydávala církev stejnojmenný časopis Voda života s podtitulem „revue pro Božský život“.\n\nCírkev Voda života pořádala velká shromáždění pro veřejnost v Paláci kultury, na Letné, Václavském náměstí a dalších místech v Praze. Při těchto akcích oslovovali členové církve přímo lidi na ulici, což zanechalo v mnoha oslovených nesmazatelný dojem. \nPro veřejná shromáždění používala církev Voda života úderná hesla typu „Slepí vidí, chromí chodí, hluší slyší“, „Ježíš je vítěz nad nemocí, hříchem a smrtí“, „Československo bude spasené“ a podobně. Členové církve se při kázání evangelia modlili za uzdravení nemocných, vymítali démony, prorokovali a používali další duchovní dary.\n\n"}
{"id": "575804", "url": "https://cs.wikipedia.org/wiki?curid=575804", "title": "Hurvínek na scéně", "text": "Hurvínek na scéně\n\nHurvínek na scéně je český loutkový film z roku 2010. Byl uveden k 90. výročí loutek Spejbla a Hurvínka. Poprvé v české kinematografii byla u filmu použita technologie 3D. \n\nHurvínek s Máničkou čekají na Mikuláše. Spejbl však na nadílku zapomněl. Hurvínek a Mánička se proto sami rozhodnou převléct za čerta s Mikulášem a Spejbla s bábinkou tak překvapit...\n\n\n"}
{"id": "575805", "url": "https://cs.wikipedia.org/wiki?curid=575805", "title": "Východní Nusa Tenggara", "text": "Východní Nusa Tenggara\n\nVýchodní Nusa Tenggara ( ) je jedna z provincií Indonésie. Rozkládá se na ostrovech ve východní části souostroví Malé Sundy. „Nusa Tenggara“ je označení pro indonéskou část souostroví Malé Sundy, tedy bez Východního Timoru; doslovný překlad je „jihovýchodní ostrovy“.\n\nNa ploše 47 351 km² zde žije asi 4,5 milionu lidí, hustota zalidnění je tedy asi 95 obyvatel na km², což je výrazně méně než v západněji ležících oblastech (Jáva, Bali, Lombok). Většinu plochy provincie tvoří ostrovy Flores, Sumba a západní část ostrova Timor. Dalšími většími ostrovy jsou například Alor, Lembata, Roti (téměř nejjižnější indonéský ostrov) či Pantar. Díky výskytu varana komodského je známý ostrov Komodo ležící západně od Floresu, plaz se však vyskytuje i na okolních ostrovech.\n\nProvincie má pevninskou hranici pouze se státem Východní Timor, ostrovy na západě patří provincii Západní Nusa Tenggara.\n\nHlavním městem je Kupang na západním pobřeží Timoru, žije zde zhruba 270 000 obyvatel. V oblasti není mnoho jiných velkých měst (Maumere na Floresu má 70 000 obyvatel, Ende na témže ostrově 60 000, Kalabahi na Aloru také 60 000 a největší město na Sumbě, Waingapu, má kolem 50 000 obyvatel).\n\nProvincii obývá pestrá směs etnik. Pro Indonésii netypické je náboženské složení, kdy převažují křesťané. Katolictví se zde ujalo zásluhou portugalských misionářů, protestanství zde později šířili Nizozemci. Muslimská menšina je tvořena převážně přistěhovalci z jiných regionů.\n"}
{"id": "575813", "url": "https://cs.wikipedia.org/wiki?curid=575813", "title": "Žluva", "text": "Žluva\n\nŽluva (\"Oriolus\") je rod pěvců čítající celkem 28 druhů. Jsou to barevní ptáci žijící většinou v tropických oblastech Starého světa, pouze žluva hajní hnízdí v oblasti mírného pásma včetně území Česka. Dosahují velikosti 20−30 cm, samice jsou větší než samci. Kladou průměrně 2−3, někdy až 6 vajec do hlubokého hnízda visícího na větvích.\n\n"}
{"id": "575822", "url": "https://cs.wikipedia.org/wiki?curid=575822", "title": "Vdovka rajská", "text": "Vdovka rajská\n\nVdovka rajská (\"Vidua paradisaea\") je malý druh pěvce z čeledi vdovkovitých (Viduidae) žijící v otevřených suchých krajinách ve východní Africe v rozmezí od Súdánu po jižní Angolu.\n\nSamice jsou hnědé, svrchu tmavě skvrnité, samci jsou v mimohnízdním období zbarvení podobně. Ve svatebním šatě však mají černou hlavu a hřbet, hnědou hruď, jasně žlutý zátylek, světlou spodinu těla a 4 až 36 cm dlouhá, tmavá ocasní pera, která jsou u tohoto druhu přibližně 4× delší než zbývající část těla.\n\nNáleží mezi hnízdní parazity, jeho hostitelem je astrild pestrý. Významný vztah k tomuto druhu dokazuje i fakt, že samci vdovky rajské dokáží věrně napodobit jeho zpěv. Vzhledem k tomu, že jsou mláďata vdovky rajské viditelně větší a hlasitější, než mláďata hostitele, jim věnují nevlastní rodiče více pozornosti než svým vlastním potomkům.\n\n"}
{"id": "575826", "url": "https://cs.wikipedia.org/wiki?curid=575826", "title": "Malá z rybárny", "text": "Malá z rybárny\n\nMalá z rybárny (2015) je loutkový film Jana Baleje. Zobrazuje pohádku \"Malá mořská víla\" zasazenou do současných kulis moderního velkoměsta.\n\nFilm získal desetimilionový grant od Státního fondu pro podporu a rozvoj české kinematografie, což je největší podpora loutkového filmu v historii fondu.\n\nPro film bylo vytvořeno přes 60 loutek, jedna z nich má podobu Jakuba Koháka. Animace jedné sekundy filmu trvá zhruba hodinu.\n\nOd dubna do srpna 2015 proběhla v Malostranské besedě interaktivní výstava filmových loutek a kulis.\n\nFilm byl nominován na Cenu české filmové kritiky v kategorii audiovizuální počin. V březnu 2016 získal zvláštní cenu poroty na mezinárodním festivalu animovaného filmu MONSTRA v Lisabonu.\n\n\n"}
{"id": "575827", "url": "https://cs.wikipedia.org/wiki?curid=575827", "title": "Museum für Naturkunde", "text": "Museum für Naturkunde\n\nMuseum für Naturkunde (Muzeum přírodní historie) je jedno z největších přírodovědeckých muzeí v současném Německu. Bylo založeno v roce 1810 a původní kolekce sestávala především z exponátů, shromážděných ještě v éře Pruska. Postupně se však významně rozrostlo a například počátkem 20. století přibyly dnes proslulé exponáty dinosaurů z východoafrické lokality Tendaguru. V současnosti obsahují muzejní sbírky asi 25-30 milionů katalogových položek fosílií, minerálů i jiných přírodnin (zejména hmyzu a vycpanin).\n\nBudova muzea sídlí v ulici Invalidenstrasse v Berlíně. Muzeum má zkratku MFN a ve svých sbírkách zahrnuje také známý (nejlépe zachovaný exemplář) \"praptáka\" archeopteryxe z bavorského Solnhofenu a nejvyšší smontovanou dinosauří kostru na světě (\"Giraffatitan brancai\", výška 13,26 metru). V roce 2007 prošla expozice některými změnami a celkovou modernizací. V roce 2015 byla v expozici muzea umístěna kostra dravého dinosaura druhu \"Tyrannosaurus rex\" z Montany, její přezdívka je \"Tristan\".\n\n"}
{"id": "575828", "url": "https://cs.wikipedia.org/wiki?curid=575828", "title": "Chevelle", "text": "Chevelle\n\nChevelle je americká alternative metalová kapela založená v roce 1995 v Grayslake ve státě Illinois. Původní sestavu tvořili tři bratři: Pete Loeffler (zpěv/kytara), Sam Loeffler (bicí) a Joe Loeffler (basa/vokály v pozadí). Joe opustil skupinu v roce 2005 a brzy ho nahradil švagr Dean Bernardini.\n\nChevelle prodali ve Spojených státech více než 2 miliony desek. První album od skupiny nese název \"Point No. 1\" a bylo vydáváno pod záštitou malé hudební společnosti Squint Entertainment. Druhé CD, \"Wonder What's Next\", debutovalo na 14. místě Billboard 200 a je certifikováno RIAA (Recording Industry Association of America) jako platinové (více než milion prodaných kusů). Třetí nahrávka s titulkem \"This Type of Thinking (Could Do Us In)\" obsadila 8. místo zmíněné hitparády a je prohlášena za zlatou (více než půl milionu prodaných kusů). Čtvrté album od Chevelle se jmenuje \"Vena Sera\" (12. místo Billboard 200), a zatím poslední počin dostal název \"Sci-Fi Crimes\" (6. místo Billboard 200). Kapela navíc vydala jedno živé album a jedno DVD.\n\nChevelle se zformovali v roce 1990 v Grayslakeu, Illinois, když se bratři Pete Loeffler a Sam Loeffler chtěli hudebně vyžít. Pete se začal učit zpívat a hrát na elektrickou kytaru, zatímco Sam si oblíbil hraní na bicí. Oba dva si své umění zkoušeli v garáži rodičů. Jejich nejmladší bratr Joe se ke kapele připojil v roce 1994. Název Chevelle má původ ve automobilové vášni mladých bratrů a je přímo odvozen z oblíbeného auta jejich otce, Chevrolet Chevelle. Skupina započala hrát na malých venkovních koncertech a klubech v okolí Chicaga, Illinois, přičemž Joeovi bylo pouhých 14 let.\n\nChevelle nahráli v roce 1996 demo známé jako \"The Blue album\" a pokračovali v hraní na malých vystoupeních po další tři roky, než podepsali smlouvu s vydavatelstvím Squint Entertainment ve vlastnictví Steva Taylora. Tato společnost zastupovala především křesťanské interprety, ale Chevelle s křesťanskou hudbou moc společného nemají (více v části \"křesťanská kontroverze\"). Své první album nahrávali ve studiích Electrical Audio a nahrávání trvalo pouhých 17 dní. Nahrávka dostala jméno \"Point No. 1\" a produkoval jí Steve Albini. Z desky pocházejí dva singly, „Point #1\" a „Mia\", oba mají oficiální videoklipy. Písně obdrželi ceny GMA Dove Awards za „Hard Music Song\" (v doslovném překladu „tvrdou píseň\") a to v roce 2000 („Mia\") a 2001 („Point #1\"). Samotné album získalo cenu za „Hard Music Album\" (opět od GMA Dove Awards). \"Point No. 1\" byl velmi kladně přijat křesťanským serverem The Phantom Tollbooth a magazínem \"HM\", ovšem byl kritizován za časté opakování námětů internetovým portálem Jesus Freak Hideout.\n\nPo dobu tří let Chevelle podnikali častá turné po boku kapel Sevendust, Machine Head, Filter a Powerman 5000, než se náhle Squin Entertainment rozpadlo. Skupině se ovšem podařilo navázat rychlé kontakty s Epic Records a v roce 2002 přešli pod křídla této společnosti. Ještě v tomtéž roce Chevelle vydali své druhé studiové album pod názvem \"Wonder What's Next\". První singl z desky, „The Red\", se umístil na 56. místě Billboard Hot 100 a videoklip k písni často vysílala televizní stanice MTV. CD \"Wonder What's Next\" dosáhlo 14. místa Billboard 200. Brian O'Neil z Allmusic popsal nahrávku takto: „\"Wonder What's Next\" je chytlavé album, nabízející unikátní hudbu, která není tak často ke slyšení.\" Chevelle poslali do rádií ještě dva další singly, „Closure\" a „Send the Pain Below\". Druhý z nich se probojoval na první místa hitparád mainstream rock/modern rock a dosáhl 65. místa Billboard Hot 100. \"Wonder What's Next\" bylo roku 2003 certifikováno ve Spojených státech jako 1x platinové, což značí prodeje vyšší než 1 milion kusů.\nV roce 2003 Chevelle vystupovali na legendárním Ozzfestu, kde nahráli své první (zatím jediné) živé album pod titulkem \"Live from the Road\" a DVD \"Live from the Norva\". Skupina vyrazila do Evropy ve společnosti rockerů Audioslave a ke konci roku hostovali na festivalu kapely Disturbed (Music as a Weapon tour). Na tomto turné bylo nahráno živé kompilační CD \"Music as a Weapon II\", přičemž Chevelle na něm přispěli písněmi „The Red\" a „Forfeit\".\n\nPráce na druhém studiovém albu se jménem \"This Type of Thinking (Could Do Us In)\" začala na počátku roku 2004 a deska se dostala do prodeje v září téhož roku. Nahrávka debutovala na 8. místě Billboard 200 s 89 000 prodanými kusy v prvním týdnu. \"This Type of Thinking (Could Do Us In)\" bylo za pouhých šest týdnů od svého vydání označeno ve Spojených státech za zlaté album (více jak půl milionu prodaných kusů). Johny Loftus z Allmusic vykreslil CD jako silně dynamické, ovšem kritizoval předem určený chod písní a přílišné pesimistické vyznění alba. Úvodní singl z \"This Type of Thinking (Could Do Us In)\" je „Vitamin R (Leading Us Along)\". Tento song prorazil do Billboard Hot 100 na 68. místě a umístil se na vrcholu hitparády Mainstream Rock. Druhým singlem se stal „The Clincher\", který obsadil třetí místo zmíněné Mainstream Rock chart a posledním songem určeným do rádií byl „Panic Prone\". Píseň „The Clincher\" navíc figurovala ve hře \"Madden NFL 2005\".\n\nPo vydání \"This Type of Thinking (Could Do Us In)\" z kapely zmizel nejmladší člen, basák Joe Loeffler. Protože všichni tři bratři vyprávěli o rozchodu rozdílné příběhy, je velmi těžké zjistit, jestli byl Joe ze skupiny vyhozen nebo odešel. Pete a Sam podali jasné vysvětlení na oficiálních stránkách Chevelle: „Po třech letech neustálého koncertování a tvorby CD se Joe rozhodl vzít si pauzu a odjet domů za rodinou. Bude nám na vystoupeních chybět, ale je to náš bratr a člen kapely, takže jeho rozhodnutí respektujeme a těšíme se, až zase zahrajeme na festivalu pro fanoušky. Uvidíme se na turné.\" Avšak, na serveru Ultimate Guitar mluvil Joe o svém odchodu úplně jinak:\n\nKe konci roku 2006 poskytl Pete o odchodu svého bratra další informace na MTV.com:\n\nChevelle pomáhali propagaci \"This Type of Thinking (Could Do Us In)\" na těch turné, kde dělali předskokany pro muzikanty Taproot a 30 Seconds to Mars, přičemž dokončovali vlastní koncertní šňůru s basákem skupiny Filter, Geno Lenardem. V roce 2006 Chevelle podporovali Nickelback na jejich vystoupeních po celých Spojených státech, ovšem nyní již s novým členem kapely. Místo basáka zaujal švagr a dlouholetý přítel Dean Bernardini.\n\nRoku 2006 odstartovala práce na čtvrtém studiovém albu s titulkem \"Vena Sera\". Na desce poprvé spolupracoval basák Dean Bernardini. CD \"Vena Sera\" spatřilo světlo světa v dubnu 2007 a okupovalo 12. místo Billboard 200 s více jak 62 000 prodanými kopiemi v otevíracím týdnu. Jméno nahrávky pochází z latiny a může se volně přeložit jako „žilní tekutina\", což má představovat krev, kterou Chevelle vložili do tvorby \"Vena Sera\".\n\nCorey Apar z Allmusic o albu napsal: „\"Vena Sera\" fanoušky nejspíše nezklame, opravdu ne, v podstatě to je další deska od Chevelle, ale kdo bude hledat něco jiného, nenajde to. CD je sice dost dobré, ale zní jako přepsaný materiál z předešlých nahrávek.\" Úvodní singl z \"Vena Sera\", „Well Enough Alone\", začíná neobvyklým vřískotem a text písně je inspirován odchodem bratra Joea Loefflera. Singl se umístil na čtvrtém místě hitparády Mainstream Rock. Videoklip k „Well Enough Alone\" je poměrně netradiční a vyhrál soutěž „battle of the bands\", čímž si vysloužil dlouhé vysílání stanicí MTV2. Chevelle podnikli od března do dubna turné po boku Evanescence, Finger Eleven, Strata a v létě realizovali svůj vlastní festival, kde jim předskakovali zmínění Finger Eleven a Strata. Druhý singl z alba nese jméno „I Get It\" a do rádií zamířil 12. června 2007, videoklip k písní se 27. listopadu objevil na MTV. V červenci (2007) Chevelle odletěli do Austrálie, protože se rozhodli podpořit vystoupení tamější skupiny The Butterfly Effect. Během turné zemřel manažer Chevelle.\n\n9. května 2007 byl během show ve městě Fort Worth v Texasu ukraden z hotelu přívěs Chevelle, kde měla kapela všechno své vybavení a nezbytné nástroje. Skupina vydala výzvu, aby jim lidé dávali vědět, objeví-li se některé z jejich věcí v prodeji, a následně je pak odkupovala zpět, neboť její členové nechtěli přijít o věci, s nimiž nahrávali většinu svých desek.\n\nChevelle začali psát nové písně pro páté studiové album již na sklonku roku 2008. V roce 2009 skupina vstoupila do studia v Nashvillu (Tennessee) a společnost jim dělal producent Brian Virtue. Sam Loeffler prohlásil: „Strávili jsme hodně času při práci na nových písní pro desku a domnívám se, že jsou rozdílné od minulé tvorby, ovšem neztratili náš osobitý styl. Jsme hard rocková, melodická kapela a to nás jako muzikanty řídí.\" Chevelle zveřejňovali na svém MySpace profilu všechny novinky a videa týkající se práci ve studiu. Poté se na chvíli vzdálili a 9. dubna 2009 koncertovali v Atlantě v Georgii, kde představili zbrusu nové songy: „Letter from a Thief\" a „Sleep Apnea\". Bubeník Sam později uvedl jméno nové nahrávky \"Sci-Fi Crimes\".\n\nAlba se prodalo v prvním týdnu 46 000 kusů, čímž obsadilo 6. místo Billboard 200, tj. zatím nejvyšší pozici, které Chevelle dosáhli. Kritik Allmusic, Jared Johnson, popsal album takto: „Tohle jsou ti správní Chevelle s drtícími kytarami a nezapomenutelným zpěvem Peta Loefflera.\" Úvodní singl ze \"Sci-Fi Crimes\" je píseň „Jars\", která se umístila na třetím místě Mainstream rock hitparády. Následujícím singlem je „Letter from a Thief\", jehož text odkazuje na zmíněnou krádež přívesu. Třetí píseň vyslaná do rádií nese jméno „Shameful Metaphors\".\n\nKe konci roku 2009 odstartovali Chevelle velké turné po Spojených státech. Pro kapelu tu předskakovali interpreti Halestorm a Adelitas Way. Chevelle se také společně s rockery Shinedown, Puddle of Mudd, Sevendust a 10 Years připojili ke \"Carnival of Madness Tour\".\n\nChevelle si vysloužili nevraživost mezi křesťanskými kapelami, protože jejich album \"Point No. 1\", vydával křesťanský label. Chevelle tak byli chybně označeni za křesťanskou skupinu. Brzy se stali terčem mnoha kritik (např. Keith Miller z EvangelSociety.org), hlavně kvůli vystupování na Ozzfestu, kde hráli i satanistické (anti-křesťanské) kapely typu Cradle of Filth. Sam Loeffler prohlásil: „Je to věc, která se s námi potáhne nejspíše navždy. Je to velice jednoduché. Původně jsme podepsali smlouvu s nahrávací společností pod vlastnictvím křesťanské společnosti Word (sdružující umělce Johna Teshe a Amy Grant), a tak byla deska [\"Point #1\"] k dostání v prodejnách s křesťanskou hudbou. Byla to opravdu nešťastná náhoda.\"\n\nChevelle se snažili zbavit nálepky „křesťanská kapela\". Sam v jednom z rozhovorů vtipně poznamenal: „Jsme znovuzískaní katolíci\". Také názor skupiny dále rozvedl: „Naše víra je pro nás extrémně důležitá, ovšem je to čistě osobní. Nikdo z nás si nemyslí, že by rocková kapela měla být vyzdvihována za nějaké kázání.\"\n\nFrontman Pete Loeffler řekl v interview z roku 2009 toto: „Pro nás to nikdy nebyl velký problém. Náš hudební vydavatel byl vlastněn distributorem křesťanských nahrávek a mnoha dalších věcí. V žádném případě nás netrápí zaškatulkování mezi křesťanské muzikanty, ačkoliv jsme udělali rozhodnutí, že naše víra nebude figurovat v naší hudbě a našich vystoupeních. Každý má právo dělat a myslet si co chce. Každý máme svou individuální víru a podobné věci, takže je přece nebudeme kázat všem lidem okolo. My a náš vydavatel jsme na tuto věc nikdy nepohlíželi nějak kriticky.\"\n\nPodle členů skupiny měli na hudbu Chevelle hlavní vliv kapely Helmet, Tool a The Cure. Chevelle byli mnohdy přirovnávani k zmíněným Tool, především poté, co vytvořili videoklip k písni „Mia\", který se až nápadně podobá snímkům známých hitům od Tool („Sober\" nebo „Prison Sex\"). Zpěv Peta Loefflera je často srovnáván s projevem Maynarda Jamese Keenana (zpěvák Tool). Celkově je hudba Chevelle označována jako „temný\" styl Tool.\n\nI když je hudební styl kapely tak často ztotožňován s Tool, mnoho kritiků (Andree Farias a Andy Argyrakis z \"Christianity Today\" nebo Robert Rich z \"The Daily Texan\") považuje tvorbu Chevelle za unikátní. Server \"The Daily Texan\" popisuje hudbu skupiny jako „druh kontrolovaného chaosu, překrásně temnou, mírně zuřivou a tónově rychlou.\" Také naprosto odmítá podobnost Tool s tvrzením, že „Tool byli vždycky sevřeni ve svém experimentalismu a vydávali břitké společenské zápisky plné kritiky, zatímco Chevelle píší komerčně úspěšné písně s hlubokým smyslem, ale srozumitelné každému posluchači.\" Andree Farias z \"Christianity Today\" zhodnotil první tři alba kapely a chválil je za „imponující zpěv, cloumající kytary a do hrudi bušící basové linie.\"\n\n\n"}
{"id": "575830", "url": "https://cs.wikipedia.org/wiki?curid=575830", "title": "Rahiolisaurus", "text": "Rahiolisaurus\n\nRahiolisaurus („ještěr od vesnice Rahioli“) byl poměrně velký teropodní dinosaurus z čeledi abelisauridů. Žil v období pozdní svrchní křídy (geologický stupeň maastricht, souvrství Lameta – asi před 72 až 66 miliony let) na území dnešní Indie (stát Gudžarát). Dosahoval délky kolem 6,3 metru (nebo dokonce 8 metrů při hmotnosti 2000 kg) a žil ve stejném prostředí, jako příbuzný druh \"Rajasaurus narmadensis\". Objevené exempláře v různých stádiích ontogenetického vývoje jsou poměrně kompletní a přinášejí nové informace o čeledi abelisauridů, zejména o morfologii jejich dolní končetiny. Typový druh \"R. gujaratensis\" byl popsán v roce 2010 mezinárodním týmem paleontologů.\n\n"}
{"id": "575831", "url": "https://cs.wikipedia.org/wiki?curid=575831", "title": "Alexander Frei", "text": "Alexander Frei\n\nAlexander Frei (* 15. července 1979) je bývalý švýcarský fotbalový útočník a reprezentant, který v současnosti působí v klubu FC Basilej.\n\nVe švýcarském národním týmu byl kapitánem a k roku 2013 byl se 42 góly jeho nejlepším střelcem.\n\n"}
{"id": "575832", "url": "https://cs.wikipedia.org/wiki?curid=575832", "title": "Bulbul rudooký", "text": "Bulbul rudooký\n\nBulbul rudooký (\"Pycnonotus nigricans\") je asi 20 cm velký druh zpěvného ptáka z čeledi bulbulovitých (Pycnonotidae). Má černou hlavu a zobák, tmavě hnědý hřbet, světle hnědou hruď a boky a světlé břicho. Výrazným znakem je jeho rudě červený kroužek kolem očí. Areál rozšíření tohoto druhu zahrnuje Angolu, Botswanu, Lesotho, Namibii, Jihoafrickou republiku, Svazijsko, Zambii a Zimbabwe. Jeho biotopem jsou pak suché savany a subtropické nebo tropické suché křovinaté lokality.\n\n"}
{"id": "575835", "url": "https://cs.wikipedia.org/wiki?curid=575835", "title": "Jan Balej", "text": "Jan Balej\n\nJan Balej (* 30. května 1958 Praha) je český režisér loutkových filmů. V roce 1988 absolvoval UMPRUM.\n\n\n\n"}
{"id": "575843", "url": "https://cs.wikipedia.org/wiki?curid=575843", "title": "Tramvajová smyčka Červený Vrch", "text": "Tramvajová smyčka Červený Vrch\n\nTramvajová smyčka Červený Vrch je obratiště tramvají v Praze 6, Vokovicích. V červnu roku 2010 byla kvůli výstavbě metra A odpojena od tramvajové sítě a během podzimu a zimy 2010 kompletně snesena. Obnovená smyčka byla uvedena do provozu v roce 2015.\n\nPůvodní smyčka Červený Vrch byla v části své délky dvojkolejná, se dvěma nástupními pozicemi ve stejném směru. Kolejově byla smyčka připojena pouze do směru k Vítěznému náměstí (výjezd směrem k Vozovně Vokovice a smyčce Divoká Šárka. Spojení tratě se smyčkou bylo umožněno radiově ovládanou výhybkou mezi zastávkami Červený Vrch z centra a do centra. Výstupní zastávka pro vlaky jedoucí do smyčky se nachází na trati, dvojice nástupních zastávek leží v prostoru smyčky. Při vjezdu do smyčky musí tramvaj překonat dva pruhy Evropské třídy. Dělení koleje vjíždějící do smyčky na vnitřní a vnější je řešeno ručně ovládanou výhybkou. Uprostřed smyčky se nachází sociální zařízení pro řidiče. Nedaleko smyčky také leží tramvajová měnírna Červený Vrch.\n\nObnovená smyčka je kolejově přístupná z obou směrů, tedy i ve směru od Divoké Šárky.\n\nSmyčka byla vybudována a uvedena do provozu 7. listopadu 1967, spolu s celou přeložkou trati vedoucí Evropskou (tehdy Leninovou) ulicí. Několik let od vybudování sloužilo obratiště lince číslo 30, později jako obratiště pro zkrácená pořadí linek ukončovaných v hlavové smyčce Divoká Šárka.\nV době povodní v roce 2002 a při jiných mimořádnostech v provozu linky metra A byla smyčka využívána jako obratiště pro náhradní tramvajovou dopravu X-A.\n\nPoslední linkou, která v pravidelném provozu využívala obratiště byla linka číslo 2. Poslední její obrat se uskutečnil v pondělí 31. května 2010. Následujícího dne byla linka dočasně zrušena z důvodu budování přeložky trati v oblasti mostu přes dejvické nádraží ve Svatovítské ulici a křižovatky Prašný most, kde se buduje výjezd z tunelu Blanka. Během večera a noci ze dne 22. června na 23. června 2010 byla během krátkodobé výluky odříznuta od pražské tramvajové sítě. Po zprovoznění úseku Vozovna Střešovice – Prašný most došlo ke znovuobnovení linky 2 ve výlukové trase Petřiny – Vítězné náměstí – Podbaba. K odpojení obratiště Červený Vrch došlo snesením vjezdové a výjezdové výhybky, která připojovala smyčku k trati Prašný most - Divoká Šárka; výhybka byla nahrazena rovnou kolejí, takže vjezd do smyčky již není možný. Smyčka byla odříznuta z důvodu začátku stavebních prací na prodloužení linky metra A do Motola, konkrétně pak výstavby stanice Červený Vrch, která má vyrůst v blízkosti smyčky. Během podzimu a zimy bylo celé obratiště postupně sneseno. Po dokončení stavby došlo ke znovuobnovení obratiště včetně malého terminálu městské a příměstské dopravy.\n\n\n"}
{"id": "575855", "url": "https://cs.wikipedia.org/wiki?curid=575855", "title": "Can't Be Tamed", "text": "Can't Be Tamed\n\nCan't Be Tamed je třetí studiové album od americké zpěvačky Miley Cyrusové, které se dostalo do prodeje 18. června 2010. Deska se začala tvořit již během roku 2009 v rámci Wonder World Tour. Po jejím vydání se \"Can't Be Tamed\" probojovalo do čela světových hitparád, přičemž v \"Billboard 200\" debutovala na třetím místě s více jak 100tisíci prodanými kusy v prvním týdnu.\n\nHudebně je nahrávka kombinací mnoha prvků taneční hudby v doprovodu kláves, bicích automatů a elektroniky. \"Can't Be Tamed\" není kritiky příliš vychvalováno a převládají u ní spíše průměrné recenze.\n\nPropagaci desky velmi pomohl první a stejnojmenný singl „Can't Be Tamed“, jehož produkce se ujali producenti Antonina Armato a Tim James a který zaujmul osmé místo Billboard Hot 100. Z alba vzešly ještě dva samostatné singly: „Two More Lonely People“, který byl vydán jen pro americký trh, a „Who Owns My Heart“, který se prodával pouze v Evropě.\n\n"}
{"id": "575859", "url": "https://cs.wikipedia.org/wiki?curid=575859", "title": "Kalózní těleso", "text": "Kalózní těleso\n\nKalózní těleso (\"mozkový trámec\" - \"vazník\" - lat. \"corpus callosum\") je shluk nervových vláken spojující obě mozkové hemisféry (na obrázku červeně). Spojuje: hemisféry mozečku, thalamy a hypothalamy.\n\nPokud se spojení nevyvine (ACC – ageneze corpus callosum) dochází k potížím s vyhodnocováním situací. Spočívá v navzájem omezeném spojení mezi mozkovými hemisférami. Corpus callosum je totiž struktura, která je právě zodpovědná za spojení obou mozkových hemisfér. Nejedná se však o vadu závažnou a v běžném životě se nijak významně neprojeví.\n\nPorucha poznávání předmětů hmatem. Bývá bilaterálně. Při jednostranném postižení (hemiastereognózie) bývá postižena zadní část corpus callosum (taktilní gnózie je uložena v parietálních lalocích, protětím části corpus callosum ztratí parietální laloky část interhemisferálních spojení). Nemoc může imitovat stereohypestézie a stereoanestézie, které vznikají při lézi somatosenzorických struktur.\n\n"}
{"id": "575863", "url": "https://cs.wikipedia.org/wiki?curid=575863", "title": "Přírodovědecká fakulta Univerzity Hradec Králové", "text": "Přírodovědecká fakulta Univerzity Hradec Králové\n\nPřírodovědecká fakulta Univerzity Hradec Králové (anglický název \"Faculty of Science\") byla založena 1. září 2010 a je nejmladší ze čtyř fakult Univerzity Hradec Králové. V současné době nabízí bakalářská, magisterská i doktorská studia v řadě oborů přírodních věd. Do funkce prvního děkana fakulty byl zvolen v roce 2011 doc. Pavel Trojovský. V současné době fakultu vede matematický fyzik doc. Jan Kříž.\n\nNa fakultě studuje okolo 700 studentů ve všech stupních vysokoškolského studia.\n\nDne 24. května 2017 byla slavnostně otevřená nová budova Přírodovědecké fakulty (budova S). V objektu se nachází 24 učeben a 23 moderních laboratoří. Celková částka včetně vybavení vyšla univerzitu na cca 450 milionů korun.\n\n\n\n\n\n\nPozn.: Název oboru (typ studia, forma studia)\nKatedra biologie\n\n\nKatedra matematiky\n\nKatedra fyziky\n\n\nKatedra chemie\n\n\n\n\n\nKatedra kybernetiky\n\n\n"}
{"id": "575864", "url": "https://cs.wikipedia.org/wiki?curid=575864", "title": "Kaosiunský přístav", "text": "Kaosiunský přístav\n\nKaosiunský přístav je největší přístav v Tchaj-wanu. Nachází se na severu Tchaj-wanu sousedící s Kao-siungem. \n\nPřístav byla původně přírodní laguna než ji lidé přestavěli na moderní přístav. V 16. století vesnice založily na pobřeží město Takau, v současnosti jako Kao-siung. Kolonisté Nizozemské Východoindické společnosti připluli do Takaua roku 1620 a začali s úpravou laguny. Přístav, původně pojmenovaným jako \"přístav Takau\" (打狗港), se postupně rozrůstal za vlády království Tungning a dynastie Čching.\n\nBěhem japonské nadvlády se vláda rozhodla pro rozsáhlé úpravy a vytvořila tak moderní přístav. Japonsko postavilo přístav ve třech obdobích, první bylo dokončeno v roce 1908, druhé roku 1912 a třetí bylo pozastaveno kvůli druhé světové válce. Během druhé světové války byl přístav těžce poškozen bombardováním Spojeneckými silami. \n\nPo válce vláda Tchaj-wanu obnovila rozvoj přístavu. \"Druhý přístav\" byl postaven roku 1975. V současnosti patří k dvaceti největším kontejnerovým přístavům na světě.\n\n"}
{"id": "575872", "url": "https://cs.wikipedia.org/wiki?curid=575872", "title": "Ulf Sterner", "text": "Ulf Sterner\n\nUlf Ivar Erik \"Uffe\" Sterner (* 11. února 1941 v Deje, Švédsko) je bývalý švédský hokejový reprezentant a první hráč, který vyrostl v Evropě a nastoupil v NHL.\n\nJe členem Síně slávy mezinárodní hokejové federace. V roce 1963 vyhrál anketu o hokejistu roku ve švédské lize (Zlatý puk).\n\nŠvédský talentovaný útočník podepsal 1. října 1964 smlouvu s klubem NHL New York Rangers a v sezoně 1964/65 se stal prvním hokejistou z Evropy, který ve slavné soutěži nastoupil. Před ním totiž v NHL hráli maximálně hokejisté, kteří se narodili v Evropě, ale od útlého věku žili v Severní Americe. Jeho premiérou byl 27. ledna 1965 zápas proti Boston Bruins. Rangers se však pokus se švédským hráčem neosvědčil a Sterner nastoupil pouze ve čtyřech utkáních. V sezoně nastupoval převážně v American Hockey League za farmu Rangers – Baltimore Clippers. Také během ročníku hrál za druhé farmářské mužstvo v CPHL – St. Paul Rangers. Po sezoně se vrátil do švédské ligy.\n\nDalším Evropanem v soutěži byl až o pět let později Jaroslav Jiřík v dresu St. Louis Blues.\n\nSterner byl součástí švédského národního týmu na olympijských hrách 1960 ve Squaw Valley a 1964 v Innsbrucku, kde Švédi získali stříbrné medaile.\n\nKromě toho se zúčastnil i devíti mistrovství světa, kde skompletoval sbírku jednoho titulu mistra světa a pěti stříbrných a jedné bronzové medaile. V letech 1962 a 1969 byl ve výběru All Star šampionátu, v roce 1969 zároveň byl vyhlášen nejlepším útočníkem.\n\n\"poznámka - v letech 1960 a 1964 byl olympijský turnaj zároveň mistrovstvím světa, takže Sterner je šestinásobným stříbrným medailistou z MS a jedenáctinásobným účastníkem MS, započítáme-li i tyto dva turnaje\"\n\nDo elitní švédské hokejové soutěže naskočil v sezoně 1956/57 (během které oslavil šestnácté narozeniny) v dresu Forshaga IF. V tomto klubu působil do roku 1961, kdy přestoupil do Västra Frölunda IF, jehož dres oblékal před odchodem do zámoří. V letech 1965-67 hrál za Rögle BK, pak odehrál sezonu za Färjestads BK a ročník 1968/69 byl opět součástí celku Frölundy. V letech 1969-73 hájil barvy Färjestads BK. Sezonu 1973/74 strávil v britské lize, kde hájil barvy London Lions. Závěr kariéry si užil v celku Bäcken HC, kde hrál tři roky a v tom prvním pomohl celku k postupu do druhé švédské ligy. Poslední sezonu 1977/78 si zahrál třetí ligu za Vänersborgs HC.\n\nV oficiálním utkání se objevil ještě jedenáct let po ukončení kariéry, kdy nastoupil během ročníku 1989/90 za Hammarö HC ve třetiligovém utkání.\n\nV letech 1986-89 působil ve druhé německé lize jako trenér.\n\n"}
{"id": "575873", "url": "https://cs.wikipedia.org/wiki?curid=575873", "title": "Wilhelm Horn", "text": "Wilhelm Horn\n\nWilhelm Horn (10. dubna 1809 Česká Lípa – 15. října 1891 Česká Lípa) byl český malíř a fotograf v dobách počátku fotografie nejen v českých zemích, ale také v celoevropském významu.\n\nNarodil se 10. dubna 1809 v převážně německy mluvící České Lípě, v rodině hodináře na předměstí zvaném Víska. Absolvoval českolipské gymnázium a pak odjel do Vídně. Zde vystudoval \"Polytechnický institut\" a pak se stal účetním na stavbách. Pracoval u stavebních úřadů či firem v Rakousku, v Brně a Praze.\nRoku 1837 v Brně vydal cyklus barevných litografií moravských lidových krojů podle vlastních kreseb. Dále maloval portrétní miniatury. Zájem o věrný portrét jej přivedl k daguerrotypii.\n\nVe svých třiceti letech začal experimentovat s daguerrotypií a 3. října 1841 si otevřel v Praze, na Koňském trhu (Václavském náměstí) v domě čp. 840/II \"U zlatého beránka\" první fotografický ateliér. Je považován za první stálý daguerrotypický ateliér v českých zemích; dům byl při asanaci staré Prahy počátkem 20.století zbořen. Ve stejnou dobu jako Hornův byl založen i druhý fotografický ateliér Salomona Sturma. Horn ve svém ateliéru nasnímal 1300 daguerrotypií, převážně portrétů. Fotografoval přístrojem firmy Voigtländer. Roku 1842 vystavoval své daguerrotypie na kolektivní výstavě v Klementinu. Další ateliéry měl podle nálepek na svách fotografiích postupně na Národní tříde naproti Platýzu a v Jindřišské ulici čp. 907/II, kde od roku 1847 také bydlel. Roku 1854 opustil státní službu a věnoval se nadále výhradně fotografii. V domě Na Příkopě čp. 969/II si otevřel známý ateliér \"Skleněný salón\", začal vydávat první fotografický časopis \"Photographisches Journal\" (tištěný v Lipsku) a jako první ve střední Evropě prodával fotografické potřeby, které dodával do řady evropských velkoměst. Své komisionáře měl k tomu účelu v Paříži Curychu, Mnichově, Petrohradě, Moskvě a Bukurešti. Roku 1864 Horn získal koncesi k provozování fotografické živnosti v celé zemi.\n\nZ Prahy se Horn roku 1865 vrátil do svého rodného města. Již roku 1863 si koupil v České Lípě dům čp. 358 s ateliérem v dnešní ulici Paní Zdislavy. Dům byl zbourán, nezachoval se ani Hornův rodný dům. V roce 1891 ve svých 82 letech zemřel. Jeho hrob na okraji nového českolipského hřbitova je chráněnou kulturní památkou.\n\nJeho potomci postavili v České Lípě, v ulici \"Pod Holým vrchem\" čtyři secesní domy, nazývané dnes Hornovy. V roce 2009 město vydalo k 200. výročí jeho narození pamětní medaile. Městské muzeum má ve svých sbírkách čtyři jeho portrétní fotografie a také jeho portrét.\n\nŘadí se mezi teritoriálně české průkopníky portrétní fotografie své doby (do roku 1918), jakými byli dále Jozef Božetech Klemens, Jan Maloch, Wilhelm Rupp,Emanuel Dítě, Bedřich Anděl, Jindřich Eckert, František Fridrich, Jan Langhans, Eduard Kozič, Karol Divald, Alfons Mucha, Vladimír Jindřich Bufka, Anton Trčka nebo Karel Novák.. Horn od roku 1854 vydával první fotografický časopis ve střední Evropě, s názvem Photographisches Journal. Jediný jeho výtisk je zachován v Kolíně nad Rýnem, prodával se po celé Evropě.\n\nHornovy daguerrotypie mají ve svých sbírkách Vlastivědné muzeum v České Lípe, Muzeum hl. m.Prahy, Národní technické muzeum v Praze a další instituce i jednotlivci.\n\n\n\n"}
{"id": "575878", "url": "https://cs.wikipedia.org/wiki?curid=575878", "title": "Jozef Božetech Klemens", "text": "Jozef Božetech Klemens\n\nJozef Božetech Klemens (též Josef Božetěch Clemens) (8. března 1817 Liptovský Mikuláš – 17. ledna 1883 Vídeň) byl malíř, sochař, vynálezce, přírodovědec a fotograf.\n\nNarodil se v rodině slezského sedláře, původem z Kladska. V roce 1837 byl na přímluvu Gašpara Fejérpatakyho-Belopotockého a na pozvání Karla Slavoje Amerlinga a Václava Štulce přijat na zkušební dobu na Akademii výtvarných umění v Praze do ateliéru monumentální malby k Františku Tkadlíkovi. V letech 1838-1843 zde pak studoval jako řádný student, po Tkadlíkově smrti pokračoval v ateliéru Christiana Rubena, zaujala ho portrétní malba. Současně navštěvoval i přírodovědné a technické přednášky.\n\nOd roku 1839 současně působil jako učitel na Amerlingově dívčí škole v Budči, kde experimentoval s vyučovacími metodami Jana Ámose Komenského. Zaujal ho objev daguerrotypie a v dubnu 1842 si v zahradě Budečské školy založil fotografický ateliér zvaný \"Světloobrazárna\". Byl to první fotografický ateliér v Praze. Kvůli finančním potížím zanikl následujícího roku. Není známo, že by se některá jeho daguerrotypie zachovala.\n\nV roce 1843 se vrátil na Slovensko. Věnoval se geologickému průzkumu, působil na Oravě a v Šariši, pracoval ve spolku \"Tatrín\", pro který vytvořil portréty několika slovenských buditelů. V roce 1846 jej pověřila městská rada Banské Bystrice vypracováním projektu průmyslové školy. Ve školním roce 1847-1848 odjel zpět do Prahy, kde navštěvoval lékařské a chemické přednášky na pražské universitě a chemii na Polytechnickém ústavu. Studia ukončil v srpnu 1849. Téhož roku odešel i s rodinou do Liptovského Mikuláše, kde si za věno své ženy postavil dílnu na výrobu zinkové běloby. Sám navrhl a sestrojil vybavení dílny. Podnik ale skončil úpadkem. Živil se pak především malováním chrámových obrazů. Uvažoval o emigraci do Ruska. Nakonec přijal nabídku Jána Šafárika, aby přijal učitelské místo na lyceu v Bělehradě. Odcestoval tam na jaře 1855 na vlastnoručně zhotoveném voru. Na něm se s rodinou a majetkem doplavil až do Pešti, kde vor prodal a pokračoval do cíle lodí.\n\nV Bělehradě působil pouze krátce, protože místní podnebí mělo špatný vliv na zdraví ženy a dětí. Ještě v roce 1855 odcestoval do Prahy. Zde v roce 1855-1856 studoval na vyšší reálce, aby získal aprobaci pro výuku na středních školách. Složil učitelské zkoušky z chemie, fyziky, přírodních věd, češtiny a němčiny pro gymnázia. Na základě konkurzu získal roku 1856 místo učitele kreslení na reálce v Žilině, kde působil až do jejího zrušení roku 1863. Poté byl suplujícím a od roku 1873 řádným profesorem přírodních věd a kreslení na katolickém gymnáziu v Banské Bystrici. V roce 1878 byl penzionován, přičemž tato skutečnost byla ovlivněna Klemensovými vlasteneckými názory.\n\nByl sužován ledvinovými kameny a proto odjel roku 1883 do Vídně, aby se podrobil operaci. Ta se však nezdařila a Klemens na její následky zemřel. Byl pochován na Ústředním vídeňském hřbitově. Jeho hrob byl v roce 1960 zrušen.\n\nPřed rokem 1849 se oženil se svou bývalou žačkou z Budče, Adélou Kuglerovou (Adelheid Kiegler, 1831-1867). Měli spolu pět dětí (Bohdana 1844, Ludmila 1853, Velima 1855, Bohuslav-Peter, Cyril-Karol). V roce 1869 se Klemens podruhé oženil s Antónií Riznerovou z Kláštora pod Znievom. Z tohoto druhého manželství se narodil syn Jozef.\n\n\nSpolu s P. M. Bohuňem byl ústřední postavou výtvarného života vrcholné fáze romantismu slovenského národního obrození, byl iniciátorem specifické slovenské výtvarné linie. Výtvarný koncept kompozice vycházející z klasicismu spojoval s romantickými prvky. Jeho umělecký význam je především v portrétní tvorbě, v další etapě nebyl jeho umělecký vývoj již vzestupný, ovlivnil ho římský nazarénizmus. Maloval schematické náboženské kompozice oltářních obrazůl, opakoval je bez vlastního tvůrčího přístupu.\n\nZájem o technické vědy ho přivedl v roce 1865 k vypracování návrhu na tiskařský stroj pojmenovaný \"Samotlač\", jehož výkresy odeslal na výstavu do Londýna, od 2. poloviny 70. let se pokoušel o sestrojení parního stroje \"Žiaroruchu\", založeného na principu pohonu suchým ledem, stavbu stroje se mu nepodařilo prosadit ani získat patent. Zajímavým momentem tohoto vynálezu byla i možnost využití horkých zplodin k plnění balónu, který bylo možné použít pro snadnější přemisťování stroje.\n\nZajímal se také o geografii, v roce 1854 objevil spolu s P. Árvajsem ložisko kamenného uhlí a barevného mramoru. Věnoval se také botanice. Byl členem Matice české a zakládajícím členem Matice slovenské. Od roku 1858 byl členem c. k. říšského geologického ústavu ve Vídni, od 1862 čestným členem Uherské přírodovědné společnosti v Pešti a od 1869 člen přírodopisných-geologického odboru Matice slovenské. Vlastnil jednu z největších sbírek minerálů na Slovensku.\n\nJeho výtvarná díla jsou ve sbírkách Slovenské národní galerie v Bratislavě, v Národní galerii v Praze a v Muzeu hlavního města Prahy.\n\n\n\n\n\nKlemens je Jurajem Chovanem považován pro své vzdělání z historie, výtvarného umění a geologie za možného autora falzifikátů runových textů, nalezených v kremnickém pohoří .\n\n\n"}
{"id": "575879", "url": "https://cs.wikipedia.org/wiki?curid=575879", "title": "Mordechaj Elijahu", "text": "Mordechaj Elijahu\n\nRabi Mordechaj Cemach Elijahu ( , žil 3. března 1929 – 7. června 2010) byl rabín, posek a duchovní vůdce. Působil jako sefardský vrchní rabín Izraele v letech 1983 až 1993.\n\nElijahu se narodil v jeruzalémském Starém městě jako syn rabína Salmana Elijahu, jeruzalémského kabalisty z irácko-židovské rodiny, a jeho ženy Mazal. Salman zemřel, když byl Elijahu ještě dítě.\n\nV r. 1960 se Elijahu se stal nejmladším jmenovaným dajanem v novodobé izraelské historii. Působil čtyři roky jako vrchní rabín v Beerševě a poté byl zvolen členem Nejvyššího rabínského soudu v Jeruzalémě. V této funkci setrval i během svého působení jako vrchní rabín Izraele a také po odchodu z této funkce. Byl otcem čtyř dětí; jeho syn, rabi Šmu'el Eliyahu, je nyní vrchním rabínem Safedu.\n\nZasazoval se za uchování iráckého židovského ritu v liturgii a prosazoval v halaše názory Ben Iš Chaje. Nesouhlasil se snahou rabi Ovadji Josefa zavést jednotný „izraelský sefardský“ ritus, založený na Šulchan aruchu a jeho vlastních halachických názorech. V tomto duchu je uspořádán i jeho sidur, který vydal pod názvem \"Kol Elijahu\".\n\nRabi Elijahu byl jedním z duchovních vůdců náboženského sionismu a byl výslovným odpůrcem odsunu z Gazy v r. 2005. Byl považován za poněkud kontroverzního kvůli podpoře, kterou po několik desetiletí poskytoval směru, některými označovanému za radikální pravici náboženského sionismu. Byl přítelem rabi Me'ira Kahaneho a jeho rodiny. Oddával jeho syna Binjamina Ze'eva Kahaneho a pronesl \"hesped\", smuteční proslov, na pohřbu Me'ira Kahaneho. Dlouhá léta podporoval Jonathana Pollarda a v době jeho uvěznění se stal jeho duchovním učitelem.\n\nPoslední léta rabi Elijahu fyzicky trpěl. 24. srpna 2009 se zhroutil ve svém domově a byl v bezvědomí převezen do nemocnice. Zemřel 7. června 2010 v nemocnici \"Ša'arej Cedek\" na komplikace spojené se srdeční chorobou. Jeho pohřeb se konal tentýž den ve 22 h v Jeruzalémě a zúčastnilo se ho okolo 100 000 lidí.\n\nBěhem svého působení ve funkci vrchního rabína Izraele v letech 1983-1993 se rabi Elijahu snažil o navázání kontaktu se sekulární židovskou společností, který by jí otevřel cestu k lepšímu pochopení židovských zvyků a jejich významu. Na svých četných cestách po Izraeli i po světě vždy zdůrazňoval význam židovského vzdělávání, dodržování šabatu, rodinné čistoty, potírání asimilace a podpory alije. Kvůli tomuto cíli byl ochoten vstoupit do sekulárního prostředí, kde navazoval kontakty s různými židy a příležitostně přednášel v mošavech a kibucech.\n\nBěhem odsunu z Gazy rabi Elijahu vydal prohlášení, které bylo interpretováno jako zákaz ortodoxním židům účastnit se nebo podporovat vyhnání židů z pásma Gazy. Elijahu později uvedl, že neměl v úmyslu podporovat vojáky v \"aktivní resistenci\".\nJeho syn, Šmu'el Elijahu, který je vrchním rabínem Safedu, řekl, že jeho otec nesouhlasil se vstupem pozemních jednotek do Gazy, které by mohlo ohrozit izraelské vojáky.\n\nV lednu 2005 rabi Elijahu uvedl, že tsunami v r. 2004 byl \"Boží trest\" seslaný na asijské vlády za podporu izraelského plánu na jednostranné stažení.\n\nV květnu 2007 napsal dopis izraelskému premiérovi Ehudu Olmertovi, v němž uvedl, že „z morálního hlediska by nic nebránilo nediskriminativnímu zabíjení civilistů během možné rozsáhlé vojenské operace v Gaze zaměřené na zastavení raketového ostřelování.“.\n\nRovněž v roce 2007 odpověděl v rozhovoru pro charedi rozhlasovou stanici \"Kol ha-emet\" v předvečer Dne památky holokaustu na dotaz, jaký byl hřích šesti milionů zavražděných v holokaustu: „Tito lidé byli nevinní, ale reforma začala v Německu. Tito reformátoři víry začali v Německu, a protože je řečeno, že hněv Boží nerozlišuje mezi spravedlivým a zlovolným – došlo k tomu, k čemu došlo.“\n\nV roce 2008 při vzpomínkové bohoslužbě připomínající smrt 8 studentů ješivy Merkaz ha-rav zabitých při teroristickém útoku, řekl: „I kdybychom hledali odplatu, je důležité si ujasnit jednu věc – život jednoho studenta ješivy je cennější, než životy tisíce Arabů. Talmud říká, že oč pohané okradou Izrael ve stříbře, zaplatí zpátky ve zlatě, a vše, co bylo sebráno, bude vynahrazeno několikanásobně, ale v případech, jako je tento, nelze škodu vynahradit, neboť, jak jsem řekl – život jednoho studenta ješivy je cennější, než životy tisíce Arabů.“\n\n\n"}
{"id": "575881", "url": "https://cs.wikipedia.org/wiki?curid=575881", "title": "Seznam toků povodí Šešuvisu 5. řádu", "text": "Seznam toků povodí Šešuvisu 5. řádu\n\nToto je dílčí Seznam toků povodí Šešuvisu (přítok Jūry, která spadá do povodí Němenu) na úrovni 5. řádu přítoků Němenu v Litvě. Seznam ostatních toků sledujte v článku Seznam toků povodí Šešuvisu, seznam dalších toků v nadřazeném povodí Jūry sledujte v článku Seznam toků povodí Jūry, seznam dalších toků v nadřazeném povodí Němenu sledujte v článku Seznam toků povodí Němenu. \n\n(Přítoky Němenu 4. řádu v povodí Šešuvisu sledujte v článku Seznam toků povodí Šešuvisu 4. řádu)\n\nTabulky přítoků Němenu 5. řádu v povodí Šešuvisu:\n\nPřímé přítoky Šlyny jsou přítoky Němenu 5. řádu.\n(v závorce řád)\n\nPřímé přítoky Bebirvy jsou přítoky Němenu 5. řádu.\n(v závorce řád)\n"}
{"id": "575883", "url": "https://cs.wikipedia.org/wiki?curid=575883", "title": "Pánfilo de Narváez", "text": "Pánfilo de Narváez\n\nPánfilo de Narváez (1470 Navalmanzano, Španělsko – 1528 ústí řeky Mississippi, španělská Florida) byl španělský conquistador a cestovatel. Prozkoumal značnou část území od západního pobřeží Floridy až po ústí řeky Mississippi.\n\nV roce 1511 se Narváez účastnil dobývání Kuby, kde proslul svou krutostí k domorodcům. V roce 1520 byl vyslán guvernérem Velasquezem do Mexika, aby zatkl Hernána Cortéze, byl jím však krátce po přistání poražen a zajat. Po propuštění v roce 1523 se vrátil na Kubu a později do Španělska. Roku 1527 získal privilegium kolonizovat území mezi Floridou a východním Mexikem. V roce 1528 se vylodil s oddílem o 400 mužích na západním pobřeží Floridy u zálivu, kde dnes leží město Tampa, aby pokračoval v objevech, které před ním udělal Juan Ponce de León. Pustil se obtížným terénem po souši na západ, po značných ztrátách v boji s Indiány se dostal až k zálivu Apalachee, kde vystavěl čluny, aby doplul do Mexika. Se zbytkem mužstva sledoval pobřeží až k ústí řeky \"\"Svatého ducha\"\", která dnes nese název Mississippi, kde při ztroskotání utonul. Zbytek výpravy se dostal až na území dnešního Texasu, kde však většina účastníků padla v boji s Indiány nebo zemřela na nemoci. Na živu zůstalo jen 15 mužů, mezi nimi i Álvar Núñez Cabeza de Vaca.\n\n\n"}
{"id": "575884", "url": "https://cs.wikipedia.org/wiki?curid=575884", "title": "Pěticípá hvězda", "text": "Pěticípá hvězda\n\nPěticípá hvězda (☆) je celosvětově běžně užívaný ideogram. Pokud je tvořena úsečkami stejné délky svírajícími v každém cípu úhel 36°, je občas nazývána jako zlatá pěticípá hvězda. Pokud jsou uvnitř hvězdy spojeny konce úseček ležících na stejné přímce, vznikne pentagram, který je nejjednodušším jednotahovým hvězdicovitým polygonem. Zároveň se pak jedná o symbol mystického a magického významu. \n\nZlatá pěticípá hvězda je obzvláště silně asociována s armádou a válkou.\n\nPěticípé hvězdy se často používají na vlajkách. Obvykle jsou plné, ale existují výjimky, jako je například vlajka Nového Zélandu, která obsahuje červené hvězdy s bílým obrysem. Pentagram se vyskytuje pouze na dvou státních vlajkách: Etiopie a Maroko. Celkem symbolu pěticípé hvězdy využívá 35 státních vlajek. Padesát malých pěticípých hvězd se nalézá na vlajce Spojených států amerických.\n\n"}
{"id": "575887", "url": "https://cs.wikipedia.org/wiki?curid=575887", "title": "Projekt 1134B", "text": "Projekt 1134B\n\nProjekt 1134B Berkut-B (v kódu NATO třída Kara) je třída raketových křižníků sovětského námořnictva z doby studené války. Konstrukčně je modifikací lodí předchozího Projektu 1134A (\"Kresta II\"). Jejich zaměřením byla protiponorková a protivzdušná obrana. Na rozdíl od starších křižníků tuto třídu poháněly plynové turbíny. Celkem bylo postaveno sedm křižníků této třídy.\n\nMezi lety 1968–1979 bylo loděnicí v Nikolajevu postaveno sedm jednotek lodí této třídy. Jediný \"Azov\" byl modifikován pro zkoušky protiletadlových řízených střel S-300 (v kódu NATO SA-N-6 Grumble) a proto označen jako Projekt 1134BF.\n\nJednotky projektu 1134B:\n\nK ničení ponorek sloužilo osm střel RPK-3 Metel (v kódu NATO SS-N-14 Silex) odpalovaných ze čtyřhnásobných kontenjerů, dva raketové vrhače hlubinných pum RBU-6000 Smerč-2 a dva vrhače RBU-1000 Smerč-3. Ochranu proti napadení ze vzduchu zajišťovaly dva dvojité protiletadlové raketové komplety M-11 Štorm (v kódu NATO SA-N-3 Goblet) se zásobou 80 střel, které doplňovaly dva další protiletadlové kompety krátkého dosahu Osa-M se zásobou 40 střel. Hlavňovou výzbroj představují čtyři 76mm kanóny AK-726 a čtyři 30mm kanónové obranné systémy AK-630. Výzbroj doplňují dvě pětihlavňové 533mm torpédomety. Na zádi byla přistávací plocha a hangár pro protiponorkový vrtulník Ka-25.\n\nPohonný systém byl koncepce COGAG. Tvořily jej čtyři plynové turbíny o výkonu 120 000 hp. Nejvyšší rychlost dosahovala 33 uzlů. Dosah byl 7100 námořních mil při rychlosti 18 uzlů.\n\nRaketový křižník \"Azov\" byl upraven pro testování nového protiletadlového raketového kompletu Fort s dosahem 50 km. Celkem bylo na křižníku instalováno osm šestinásobných odpalovacích zařízená těchto střel (celkem 48 kusů). Loď dále nesla jeden komplet M-11 Štorm se 40 střelami a oba systémy Osa-M. Demontovány byly vrhače RBU-1000 a 533mm torpédomety byly dvouhlavňové. Složení ostatní výzbroje zůstalo beze změny.\n\nSovětské námořnictvo provozovalo celkem sedm křižníků této třídy. Roku 1987 začala přestavba křižníku \"Nikolajev\" na modernizovanou verzi Projekt 11342. Ta měla nést výkonnější vrtulník Ka-27, protiponorkový komplex Metel měl nahradit modernější RPK-5 Rastrub, protivzdušné systémy měly být modernizovány na standard Štorm-M a Osa-MA2. Novinkou byla rovněž instalace 16 protilodních střel Ch-35 a nové elektroniky. Po kolapsu SSSR nebyla modrnizace dokončena a loď byla roku 1992 vyřazena. Dokončena nebyla ani modernizace křižníku \"Vladistok\" na verzi Projekt 11346.\n\nPo konci studené války a rozpadu SSSR byl křižník \"Nikolajev\" předán Ukrajině a následně sešrotován. Ostatní plavidla převzalo ruské námořnictvo, které v 90. letech čtyři vyřadilo.\n\nPo roce 2000 byly ve stavu námořnictva vedeny pouze křižníky \"Kerč\" a \"Očakov\", přičemž ten druhý byl od roku 2000 neschopný služby. Roku 2011 byl \"Očakov\" vyřazen ze služby. Během okupace Krymu byl odstrojený křižník dne 5. března 2014 potopen v ústí zálivu Donuzlav, aby zablokoval plavidla ukrajinského námořnictva z přístavu Novoozerne. Do konce roku 2014 byl vrak vyzvednut a průjezd uvolněn.\n\nV aktivní službě zůstal k roku 2014 pouze křižník \"Kerč\", který provozovalo ruské Černomořské loďstvo. V listopadu 2014 však byl během údržby v Sevastopolu poškozen požárem. Jeho další osud je nejasný.\n"}
{"id": "575897", "url": "https://cs.wikipedia.org/wiki?curid=575897", "title": "Luisa Dánská a Norská", "text": "Luisa Dánská a Norská\n\nLuisa Dánská (20. ledna 1750, Christiansborg – 12. ledna 1831 Gottorp) byla rodem dánská a norská princezna a sňatkem princezna-lankraběnka hesensko-kasselská.\n\nLuisa byla poslední dcerou dánského krále Frederika V. (1723–1766) a jeho první ženy Luisy Hannoverské (1724–1751), dcery britského krále Jiřího II. Její starší bratr nastoupil na dánský trůn jako král Kristián VII.\n\n30. srpna roku 1766 se v paláci Christiansborg provdala za svého bratrance z matčiny strany, lankraběte Karla Hesensko-Kasselského (1744–1836), syna Fridricha II. Hesensko-Kasselského a jeho manželky Marie, dcery britského krále Jiřího II. Tento princ byl bratrem vládnoucího kurfiřta Viléma I. Hesenského, jenž se v roce 1763 oženil s dánskou princeznou Karolinou Vilemínou, Luisinou sestrou.\n\nZ manželství Karla a Luisy vzešlo šest potomků:\n\n"}
{"id": "575900", "url": "https://cs.wikipedia.org/wiki?curid=575900", "title": "Jevgenij Tarelkin", "text": "Jevgenij Tarelkin\n\nJevgenij Igorevič Tarelkin ( , * 29. prosince 1974 v Pervomajsku, Čitské oblasti, RSFSR, SSSR) byl pilot ruského vojenského letectva, který sloužil v leteckém pluku při Středisku přípravy kosmonautů (CPK). V letech 2003–2015 byl ruským kosmonautem, členem oddílu kosmonautů CPK. Od roku 2010 se připravoval na svůj první kosmický let na Mezinárodní vesmírnou stanici (ISS) jako člen Expedice 33 a 34, který zahájil 23. října 2012 a ukončil 16. března 2013.\n\nJevgenij Tarelkin pochází ze zabajkalského Pervomajsku, po střední škole byl přijat ke studiu na Jejskou vojenskou vysokou leteckou školu (), absolvoval ji roku 1996. Roku 1998 vystudoval Gagarinovu vojenskou leteckou akademii (). \n\nPo studiu sloužil v leteckém pluku při Středisku přípravy kosmonautů (CPK) jako starší zkušební palubní inženýr, na letadlech Iljušin Il-76 a československých Aero L-39 Albatros a Aero L-29 Delfín nalétal 207 hodin, stal se instruktorem vysádkářské přípravy s 500 seskoky.\n\nPřihlásil se k výběru kosmonautů a 29. května 2003 získal doporučení Státní meziresortní komise k zařazení do oddílu kosmonautů CPK. Absolvoval dvouletou všeobecnou kosmickou přípravu a 5. července 2005 získal kvalifikaci „zkušební kosmonaut“. \n\nV letovém plánu NASA z 2. června 2010 byl uveden jako člen záložní posádky Expedice 31/32 (start v Sojuzu TMA-04M byl připravován na březen 2012) a hlavní posádky Expedice 33/34 s plánovaným startem 30. září 2012. Do vesmíru vzlétl 23. října 2012 jako palubní inženýr Sojuzu TMA-06M společně s Olegem Novickým a Kevinem Fordem. S Mezinárodní vesmírnou stanicí (ISS) se loď spojila 25. října 2012 ve 12:29:34 UTC. Poté se trojice kosmonautů zapojila do práce Expedice 33, resp. od prosince 2012 Expedice 34. Dne 15. března 2012 v 23:43 UTC se Tarelkin se svými kolegy s lodí odpojili od stanice a druhý den v 03:06 UTC přistáli v kazašské stepi severovýchodně od Arkalyku. Ve vesmíru strávil 143 dní, 16 hodin a 15 minut.\n\nK 1. červnu 2015 odešel z oddílu kosmonautů.\n\nV letech 2018–2019 se účastnil programu SIRIUS, společné aktivity ruského Institutu lékařsko-biologických problémů, americké NASA a dalších organizací. Roku 2019 působil jako velitel posádky experimentu SIRIUS-15, čtyřměsíční simulace letu na Měsíc a práce na něm.\n\nJevgenij Tarelkin je ženatý, má jednu dceru.\n\n"}
{"id": "575901", "url": "https://cs.wikipedia.org/wiki?curid=575901", "title": "Obléhání Brna (1643)", "text": "Obléhání Brna (1643)\n\nPrvní obléhání Brna švédskými jednotkami generála Lennarta Torstensona proběhlo v období od 1. září do 9. září 1643. \n\n1. září 1643 přitáhly k Brnu švédské jednotky generála Lennarta Torstensona, které se rozložily na výšinách u Slatiny, jež od té doby nesou název Švédské šance či Švédské valy. Během toho dne přední oddíly vydrancovaly jihovýchodní předměstí Brna. Na rozkaz městského velitele, plukovníka Schönkircha, zapálili z obranných důvodů 4. září 1643 obyvatelé města zbytek předměstí „U mýta“ (Mauthbrunn – Křenová ulice) a „V Jirchářích“ (předchůdce pozdějšího předměstí Kožená). 8. září 1643 pak Brňané ve snaze znemožnit Švédům využití jakékoliv opory před hradbami, zapálili také klášter františkánů pod Petrovem. Následný požár se však rozšířil i na klášter františkánek sv. Josefa před Židovskou branou a poté zasáhl kostel sv. Petra a Pavla, přičemž zničil i proboštství, hřbitovní kapli, děkanství, kanovnické domy, dům vikářů, choralistů, knihovnu i archiv. Torstenson přemístil švédský tábor do Zábrdovic, ale k útoku na samotné Brno již nedošlo. Během tohoto období došlo mezi obránci Brna a jednotkami Švédska jen k několika menším bojům protože již 9. září 1643 byly švédské jednotky odvolány na sever Německa, kde předtím dánské jednotky zaútočily na Švédy . Švédi se vrátili k Brnu 3. května 1645 (viz Obléhání Brna (1645)).\n"}
{"id": "575903", "url": "https://cs.wikipedia.org/wiki?curid=575903", "title": "13. komnata", "text": "13. komnata\n\n13. komnata je pořad České televize vysílaný od 3. ledna 2006. Třicetiminutové díly se věnují obtížnějším životním obdobím známých českých osobností. Původně se mělo natočit pouze 13 dílů, ale z projektu nakonec vznikl pravidelný televizní pořad. Je vysílán každý pátek večer na kanále ČT1. Na pořadu autorsky spolupracuje televizní moderátorka Iveta Toušlová. V roce 2010 byla vydána kniha \"13. komnata – Léčba příběhem\", později \"13. komnata 2\" a \"13. komnata 3\".\n\n\n"}
{"id": "575906", "url": "https://cs.wikipedia.org/wiki?curid=575906", "title": "Tamara Černá", "text": "Tamara Černá\n\nTamara Černá (umělecký pseudonym SofiG, * 30. června 1965, Ostrava) je česká umělecká fotografka, choreografka, tanečnice, primabalerína a baletní mistr.\n\nPochází z Ostravy. Její rodina se v období po boševické revoluci v Rusku přistěhovala z haličského Lvova. Vyrůstala v prostředí rodiny sympatizující s uměním, zejména s divadlem, hudbou a výtvarným uměním. V Ostravě se od dětství věnovala tanci a umění obecně, navštěvovala zde baletní studio při Národním divadle v Osatravě a následně vystudovala konzervatoř v oboru balet. Zde se vedle všeobecného uměleckého vzdělání věnovala také školení v oboru sólového zpěvu.\n\nJiž během osmiletého studia na konzervatoři vystupovala v mnohých baletních představeních Státního divadla v Ostravě (nyní Národní divadlo moravskoslezské), které v tomto období čítalo mnoho členů baletního souboru a hostovalo v něm i nemálo významných zahraničních baletních sólistů, také choreografů a pedagogů. Kromě zajímavých setkání se světovou kulturou také často cestovala a spolupracovala s osobnostmi ruské i zahraniční baletní elity (Serge Lifar – Parížská opera, Boris Bregvadze – Vaganovova akademie, Michail Messerer – Michajlovské divadlo, Irina Karlovna Strode – Lotyšská národní opera, Uran Azymov, Rafael Avnikjan, Janna Pavlovna Suchanovová, Derek Williams, Jeane Solan ad.). Po vysokoškolském studiu v Brně se stala sólistkou baletu Národního divadla moravskoslezské, interpretující nejprve menší, ale později i velké přední role baletního repertáru.\n\nPodle Vladimíra Nečase, člena herecké asociace a šéfa baletu divadla Ústí nad Labem, \"„...její kreativita dává vzniknout také nevšedním a zajímavým baletním a operním inscenacím. Byla nadaná uměním postihnout psychologii postav a schopná obdařit hrdinky hlubokým niterným prožitkem a zároveň s vysokou estetikou a technikou tance...“\" Za zmínku stojí například její \"Anna Karenina\" a \"Carmen\", \"Svanilda z Coppélie\", ale také taneční inscenace \"Eva\".\n\nPozději velmi dlouho pracovala také ve funkci baletního mistra, ve stejném divadle a spolupracovala se sólisty na interpretaci jejich rolí. Své zkušenosti v tanečním oboru uplatnila také jako choreografka a jako asistentka a choreografka operních inscenací. Spolupracovala s režiséry světového věhlasu (například: Veniamin Borisovič Směchov – oepry Falstaff, Carmen, Alexandr Nikolajevič Zykov – Sněhurka). V té době vyučovala také hlavní obor (klasický tanec) na Janáčkově konzervatoři v Ostravě. \n\nJako tanečnice také absolvovala několik zahraničních zájezdů (Kanada, Německo, Lotyšsko, Polsko a další) a účastnila se několka festivalů (\"Festival des arts de Saint-Sauveur, Janáčkovy Hukvaldy ad.\").\n\nZa ztvárnění svých rolí byla oceněna několika významnými cenami. Mimo jiné za svůj strhující part v Toussaintově \"Requiem\" na Mozartovu hudbu byla nominována na Cenu Thálie.\n\nV roce 2014 se stala členem Mezinárodní rady Tance UNESCO (The International Dance Council, CID)\n\nV období spolupráce s divadelním souborem se začala věnovat i práci umělecké fotografky. Její fotografie jsou především portrétní, reportážní, streetfoto, ale také inscenované a samozřejmě i ty ovlivněné divadlem a baletem – divadelní. Nasnímala portréty mnoha významných osobností z oblasti divadelní kultury (dirigenty, pěvce nebo sólisty baletu) nejen českých, ale i významných zahraničních umělců.\n\nMiroslav Myška, odborník v oblasti fotografie, se o Tamaře Černé vyjádřil takto: \"„Podobně jako ve svých rolích, které tančila, tak i ve svých fotografiích inklinuje nenásilným způsobem k zobrazování lidských emocí a dramatických situací všedního dne člověka.“\"\n\nK jejím známým cyklům patří série \"Děti Hrušova\", ve kterém portrétovala nejmenší obyvatele této části Ostravy. Miroslav Myška přirovnal Tamaru Černou k takovým autorům jako byli Josef Koudelka, Fedor Gabčan nebo Petr Sikula, kteří se také zabývali romskou tematikou. Podle Vojtěcha Bartka se autorka \"„přiklání k zobrazování krásy a lidskosti“\". Neporovnatelná je však její práce v oblasti divadelní a baletní fotografie. Součástí jejího díla jsou také inscenované fotografie s využitím tanečnic, kde současně využívá svého odborného vzdělání v tanečním oboru. Zde autorka dokázala schopnost ovládat kreativně oba umělecké směry.\n\nOpakovaně bývá autorka hostem fotografických festivalů (BFF – Polsko, OAFF – Český Krumlov ...) a neméně úspěšně proběhl master class autorky v Itálii (Le sessioni fotografiche dell’eccezionale fotografa Tamara Černa – SofiG per Arezzo).\n\nV roce 2013 byla umělkyně nominovaná mezi významné světové umělce v oblasti baletu za obor baletní fotografie.\n\nJe členkou Mezinárodní asociace žurnalistů DFJ e. V.\n\nSvé fotografie často vystavuje na samostatných výstavách od ledna roku 2008 a to u nás i v zahraničí.\n\nJejí taneční umění bylo odměněno různými cenami. Například:\n\n\nNa scéně Národního divadla moravskoslezského i v zahraničí ztvárnila celou řadu rolí, převážně dramatického repertoáru.\n\n\n\nPod pseudonymem \"SofiG\" (který používala v období, kdy se věnovala aktivně i sólové taneční kariéře) a později i pod svým vlastním jménem a příjmením, vystavovala na mnoha místech České republiky, ale i v zahraničí.\n\n\n"}
{"id": "575909", "url": "https://cs.wikipedia.org/wiki?curid=575909", "title": "Mříž", "text": "Mříž\n\nMříž je konstrukce, která se skládá z kovových tyčí, pásů nebo profilů, které jsou vzájemně spojené a tvoří spolu ochranné hrazení, nebo výplň okenních nebo dveřních otvorů.\n\nMříž se nejčastěji skládá z rovnoběžně uspořádaných pásů, které se vzájemně kříží a vytváří jakousi síť. Mohou se používat i jiné materiály, např. dřevo. Některé mříže mají čistě dekorativní funkci, nebo mohou tvořit podpůrnou konstrukci stavby.\n\n\n"}
{"id": "575910", "url": "https://cs.wikipedia.org/wiki?curid=575910", "title": "Mřížka", "text": "Mřížka\n\nMřížka může být:\n"}
{"id": "575912", "url": "https://cs.wikipedia.org/wiki?curid=575912", "title": "Ústřice jedlá", "text": "Ústřice jedlá\n\nÚstřice jedlá (\"Ostrea edulis\"; Linnaeus, 1758) je mořský mlž z čeledi ústřicovitých, který je hojně chován pro gastronomii. Konzumuje se maso, které je chráněnou dvojicí skořápek dorůstající velikosti až 20 cm. Původně se vyskytovala v oblasti severovýchodního pobřeží Atlantského oceánu, ale v 40. a 50. letech 20. století byla zavlečena i na východní pobřeží USA, kde se její populace uchytila a úspěšně zabydlela.\n\n\nPro svůj přirozený výskyt ústřice vyhledává nepříliš chladné vody. V Evropě, kde se původně vyskytovala, se nacházela ve vodách Atlantského oceánu, ve Středozemním moři, v kanálu La Manche. Nevyskytuje se v Baltském a Černém moři kvůli jejich nízké salinitě. Vyskytuje se tak na pobřeží západní Evropy, respektive od Maroka po Norsko v oblasti severního a východního Atlantiku.\n\nVe 40. a 50. letech 20. století došlo k zavlečení ústřice jedlé do vod okolo východní části Severní Ameriky od oblasti Maine až po Rhode Island, kde se populace ujala a v současnosti se zde volně šíří a žije.\n\nÚstřice patří již několik století na jídelníček lidí. Již antičtí Římané vytvářeli „rybníky“ pro chování ústřic a jejich následnému sběru. Od 17. století probíhal ve Francii na pobřeží Atlantiku sběr ústřic ze skal a jejich následné umisťování do slaných rybníků budovaných ve slaných mokřadech, kde ústřice rychleji dorůstaly, což je zapříčiněno tím, že ústřice rostou rychleji ve slanější vodě. Následný rozvoj rybolovu v 18. a 19. století vedl k nadměrnému lovu ústřic, který měl za následek vyčerpání přírodních kolonií ústřic, k čemuž přispělo značnou mírou i několik chladných zim. Následný nedostatek ústřic vedl k tomu, že se začaly hledat způsoby, jak zabezpečit zásobování ústřicemi trh a pravidelné výnosy a taktéž obnovit zdecimované populace ústřice.\n\nÚstřice jedlá je mlž, který povrch svého těla chrání vápnitou skořápkou tzv. lasturou, která má obvykle protáhlý až hruškovitý tvar a skládá se ze dvou rozdílných částí. Povrch lastury je z vnější strany drsný, hrubý se šupinatovou stavbou, často mléčný, šedý, bílý až dožlutova zbarvený. Je zakončen nepravidelným okrajem, který na jedné straně je spojen s druhou částí lastury elastickým kloubem a na opačné straně je volně otevíratelný. Lastura směřující k podloží je silně konkávní. Vnitřní část lastury je hladká a často má perleťový vzhled, často se uvnitř lastury ale vyskytují tmavé plochy. Lastura ústřice dorůstá velikosti okolo 10 cm až maximálně 20 cm, může se dožívat věku i více než 20 let.\n\nOtevírání a zavírání lastury je kontrolováno silným centrálním svalem ústřice. Uvnitř lastury se pak nachází samotné tělo, které mívá barvu od béžové až po světle šedou.\n\nÚstřice se živí drobnými organickými částečkami, které filtruje z okolní mořské vody.\n\nJedná se o dimorfní druh, tudíž má jak pohlavní orgány samčí tak i samičí a střídavě se mezi těmito pohlavími mění. Ke změně mezi samčí a samičí sadou orgánu dochází v průměru dvakrát za jedinou sezónu.\n\nÚstřice patří mezi hospodářsky hojně využívané mořské plody, které se chovají na mořských farmách a to převážně pro využití v gastronomii, kde se servíruje jako delikatesa. V akváriích se její rozmnožování nedaří. V Evropě je rozšířený způsob konzumace ústřice živé, kdy je syrová ústřice pokapána pár kapkami citrónu. Maso ústřice má lehce slanou až žádnou chuť. V Evropě se chovají dva druhy ústřic a to ústřice jedlá a ústřice obrovská (častější) a to hlavně ve Francii a Nizozemsku.\n\nMezi největší celosvětové producenty ústřice jedlé patří v současnosti USA, Maroko, Španělsko, Francie, Spojené království, Irsko, Norsko, Holandsko, Chorvatsko, Bosna a Hercegovina, Řecko a Jihoafrická republika.\n\n"}
{"id": "575915", "url": "https://cs.wikipedia.org/wiki?curid=575915", "title": "Rozvodový řetěz", "text": "Rozvodový řetěz\n\nRozvodový řetěz je součástí spalovacího motoru, v němž řídí časování ventilů. Rozvodový řetěz přenáší pohyb z klikové hřídele na vačkovou hřídel jež ovládá přímo ventily motoru.\n\nU jiných konstrukčních provedení spalovacích motorů se místo rozvodového řetězu používají rozvodový řemen nebo pohon vačkových hřídelů pomocí ozubených kol (např. vzduchem chlazené boxer motory VW).\n\nRozvodový řetěz je sice proti rozvodovému řemenu výrobně dražší, ale jeho použití vyžaduje mnohem menší údržbu rozvodů motoru, na rozdíl od rozvodového řemene, který je potřeba pravidelně měnit (z důvodu rizika přetržení nebo vytažení řemene).\nPohon vačkových hřídelů pomocí ozubených kol má oproti rozvodovému řetězu větší hmotnost a reálně je omezen v podstatě pouze na motory s rozvody typu OHV.\n\nRozvodový řetěz byl používán více ve starších motorech, poté byl postupně nahrazován rozvodovým řemenem, v posledních letech však dochází k jeho částečnému návratu. Motory s rozvody poháněnými rozvodovým řetězem využívá například i Škoda Auto a. s., a to jak v minulosti (např. modely Favorit, Forman a Felicia s motorem 1.3 či Fabia první generace s motorem 1.4 MPI 44 a 50 kW), tak i v současnosti (tříválce 1.2 HTP ve Fabiích obou generací)\n\n"}
{"id": "575916", "url": "https://cs.wikipedia.org/wiki?curid=575916", "title": "Fiktivní kov", "text": "Fiktivní kov\n\nFiktivním kovem je myšlen takový kov, které se objevují ve fiktivních příbězích, hlavně ve fantasy nebo vědecko-fantastických. Oplývají neskutečnými vlastnostmi nebo mají kouzelnou moc. Převážně se používají k výrobě složitých zařízení, zbraní mocné síly nebo ochranných zbrojí, které jsou prakticky nezničitelné.\n\n\n"}
{"id": "575920", "url": "https://cs.wikipedia.org/wiki?curid=575920", "title": "Netolismus", "text": "Netolismus\n\nZávislost na Internetu, někdy též netolismus nebo netholismus, je chorobná závislost na internetu ve všech formách, tzn. hraní webových her, chatování, sledování e-mailů, běžné surfování apod. V širším pojetí zahrnuje závislost na tak zvaných \"virtuálních drogách\", kam lze navíc zařadit i mobilní telefon a televizi.\n\nO závislosti se dá mluvit v případě kdy aktivitou:\n\n\n\n\nAčkoliv je netolismus jedna z menších závislostí, oproti závislosti na drogách, alkoholu, hracích automatech a nehrozí při ní tak závažné důsledky (dluhy, špatný zdravotní stav). Jedná se stále o závislost, pro její léčbu je třeba motivace.\n\n1. Ukončení činnosti, na které je závislost konána. Většinou to bývají video hry, sociální sítě, filmy. V tomto bodě se mohou dostavit abstinenční příznaky, ty je nutné překonat, dokud neodezní. Po odeznění je nutné se vyvarovat činnosti na které je závislost konána. Pokusy o přidělení omezeného časového úseku, k provozování činnosti většinou ztroskotají, čímž se závislost může ihned vrátit zpět.\n\n2. Po vyléčení závislosti zůstává spektrum oblíbených činností prázdné. Nalezení nové činnosti není vůbec jednoduché. V praxi netolismus probíhá před začátkem léčby několik let. Za tuto dobu se závislý jedinec odnaučí dělat jakoukoliv jinou činnost – sport, cestování, navazování vztahů, domácí kutilství a tak dále. Naučí se stereotypnímu stylu života (sedavý styl života, apatičnost k okolí a jiným aktivitám) a také ztratí sociální dovednosti, nedokáže navazovat vztahy či přátelství na běžné sociální úrovni. Vytrácí se schopnost plynule hovořit, při hovorech dohledává slova. Tento stereotyp není příliš přívětivý pro běžný život. Je důležité najít si jiný zájem, podmínkou je, že takový zájem musí být dobrovolný, musí naplňovat, musí být zábavný pro daného člověka. Ustupování od tohoto stereotypu, nelze provést ihned ze dne na den. Většinou bývá samovolný po malých částech. Tento proces trvá 1–2 roky. Tento stereotyp tak postupně mizí.\n\n3. Po částečném vymizení navyklého stereotypu a získáním nových zálib hrozí možnost návratu stereotypu. Je nutné si proto nastavit pravidla pravidelného provozování činností a zálib. Ten by se měl dodržovat. Po půl roce až roce usilovného snažení tento stereotyp vymizí a závislost se vytrácí. Vyléčený člověk má různorodé záliby a je sociálně schopný navazovat vztahy či přátelství, má předpoklad pro kariéru a k dobrým pracovním výsledkům.\n\nDle průzkumů většina veřejnosti o rizicích netolismu, jakožto netolismu samotného nemá vůbec ponětí. Část rodičů se domnívá, že uměle vyrobené slovo “netolismus” znamená cosi ve vztahu k Netolicím, městu. Část rodičů nechává své děti u aktivit způsobující závislost, aby dle svých slov ochránila před riziky hrozící \"venku\" - drogy, alkohol, špatný vliv kamarádů. Načež si neuvědomují, že nemají prostor k naučení se sociálních dovedností.\nMenší část rodičů si rizika internetových závislostí uvědomuje, zájmy svých děti usměrňuje do rovnováhy.\nVětšinou ale platí, že netolismus a jeho rizika drtivé většině veřejnosti nic neříkají.\n\n\n"}
{"id": "575921", "url": "https://cs.wikipedia.org/wiki?curid=575921", "title": "Jošitomi Šibata", "text": "Jošitomi Šibata\n\nJošitomi Šibata ( \"Shibata Yoshitomi\"; * 30. červenec 1966 Aomori, Japonsko) je současný japonský žokej jezdící rovinové dostihy.\n\nJezdí převážně pro stáj Joši-Takahaši.\n\n Japonsko\n\n"}
{"id": "575928", "url": "https://cs.wikipedia.org/wiki?curid=575928", "title": "Matematický most", "text": "Matematický most\n\nMatematický most () je lidový název pro dřevěný most přes řeku Cam v Cambridge. Oficiálně se nazývá Dřevěný most a spojuje dvě části koleje Queens' College. Navrhl jej architekt Williamem Etheridge v roce 1749, v letech 1845 a 1905 byl zbourán a postaven znovu, v nezměněné podobě.\n\nMostu se říká matematický proto, že jeho zábradlí je tvořeno mnoha mnohoúhelníky, které tvoří velmi pevnou konstrukci.\n\nO mostu koluje známá pověst, že jej navrhl a postavil Isaac Newton bez použití šroubů a matic. Studenti jej prý později ze zvědavosti rozebrali, ale nebyli schopni jej zpět sestavit bez použití kovových spojovacích prvků. Ve skutečnosti Newton zemřel již roku 1727 a šrouby byly už v původní konstrukci mostu, ale umístěny tak, že z vnitřní strany nebyly vidět.\n"}
{"id": "575930", "url": "https://cs.wikipedia.org/wiki?curid=575930", "title": "Kaprák", "text": "Kaprák\n\nKaprák (plochá pinzeta) je sklářské nářadí používané k tvarování různých lupínku či šupin při hutní výrobě skla. Kaprák je v podstatě velká pinzeta do ruky. Je z železa s gumovou rukojetí. Na konci jsou navařeny ploché destičky s vrubováním, které jednak brání smýknutí skla a za druhé na skle vymačkávají klasický dekor. Destičky mohou být též rovné.\n"}
{"id": "575937", "url": "https://cs.wikipedia.org/wiki?curid=575937", "title": "Projekt 58", "text": "Projekt 58\n\nProjekt 58 (v kódu NATO třída Kynda) byla třída křižníků sovětského námořnictva z doby studené války. Byly to první sovětské raketové křižníky. Zároveň to byly první sovětské hladinové lodě schopné nést jaderné zbraně. Jejich hlavním úkolem bylo ničení hladinových lodí protivníka. Všechny byly ze služby vyřazeny.\n\nVývoj třídy byl objednán roku 1956. Mezi lety 1960–1965 byly v loděnici v Leningradu postaveny čtyři křižníky této třídy – \"Groznyj\", \"Admirál Fokin\", \"Admirál Golovko\" a \"Varjag\". V době zahájení stavby byly považovány za torpédoborce, ale roku 1962 se jejich kategorizace změnila na raketové křižníky (\"raketnyj krejser\"). Za úspěšný vývoj křižníků projektu 58 byla roku 1966 udělena Leninova cena. Původně byla plánována stavba až 16 jednotek této třídy, plavidla však trpěla přetížením, takže po čtyřech kusech výroba přešla na větší křižníky Projektu 1134 (\"Kresta I\").\n\nJednotky projektu 58:\n\nHlavní výzbroj tvořila dvě čtyřnásobná odpalovací zařízení nadzvukových protilodních střel P-35 (v kódu NATO SS-N-3b) s dosahem 450 km. Jedno na přídi a druhé na zádi. Zásoba střel představovala celkem 16 kusů. Na přídi bylo dále jedno dvojité odpalovací zařízení protiletadlových řízených střel M-1 Volna (v kódu NATO SA-N-1) se zásobou 16 střel. Během služby proběhly modernizace na standard Volna-P a později Volna-N. Na zádi se nacházely dva dvouhlavňové 76mm kanóny AK-726. K boji proti ponorkám sloužily dva vrhače raketových hlubinných pum RBU-6000 a dva trojhlavňové 533mm torpédomety. Dodatečně byly v 80. letech instalovány čtyři systémy AK-630, sloužící k obraně proti protilodním střelám. Na zádi byla přistávací plocha pro vrtulník.\n\nPohonný systém tvořily parní turbíny TV-12 a čtyři kotle KVN-95/64. Nejvyšší rychlost dosahovala 34,5 uzlu. Dosah byl 3500 námořních mil při rychlosti 18 uzlů.\n\nSovětské námořnictvo křižníky používalo až do konce studené války. V letech 1990-1993 byly křižníky vyřazeny. Pouze \"Admirál Golovko\" roku 1995 reaktivován a po následující dva roky byl vlajkovou lodí černomořského loďstva. Roku 2002 byl vyřazen i on.\n\n"}
{"id": "575939", "url": "https://cs.wikipedia.org/wiki?curid=575939", "title": "Židé v Dobříši", "text": "Židé v Dobříši\n\nŽidovská komuita v Dobříši existovala od 17. století. Zanikla v důsledku holocaustu. Památkou na kdysi početnou židovskou obec, jejíž členové se zasloužili o prudký ekonomický rozkvět města, je zdevastovaný židovský hřbitov a adaptovaná budova synagogy.\n\nŽidovské osídlení v Dobříši, vzhledem k důležitosti dobříšské obchodní cesty, spojující odpradávna Prahu a Pasov, existovalo zřejmě již v období středověku, nemáme o něm ale žádné údaje. Prof. Dr. Klement Salač, autor příspěvku \"Geschichte der Juden in Dobřiš\" – \"Dějiny Židů v Dobříši\" ze Sborníku Hugo Golda, se domnívá, že už v 10. století sem mohli dočasně zavítat Židé – obchodníci z Prahy a že natrvalo a legálně se zde Židé usadili během třicetileté války. Předseda dobříšské židovské obce v letech 1862–1879 \"Markus Levinský\" tvrdí, že obec existuje – podle ústní tradice – zhruba od roku 1500.\n\nPrvní doložená zmínka o Židech je z roku 1645 a jedná se o povolení vrchnosti ke zřízení chevry kadišy. První náhorbek na židovském hřbitově je datován rokem 1650.\n\nZ konce 17. a z 18. století již existují poměrně přesné prameny, udávající polohu tzv. \"židoven\" neboli \"Schutzhausů\", což byly židovské domy postavené na sedlácké půdě (podle tehdejších zákonů Židé nesměli vlastnit půdu). Na Dobříši byly takovéto domy údajně tři: 1. \"Mayerovna\", kde byla židovská modlitebna neznámého stáří do doby, než zde byl roku 1797 vystavěn Kostel Nejsvětější Trojice; 2. \"Judovna\", kde dříve stála \"Levinského octárna\" a 3. tzv. \"Klingerovna\" – na náměstí, prý dodnes zachovaná.\n\nNa konci 18. a začátkem 19. století již existují soupisy židovských rodin, přináležejících k dobříským velkostatkům. Jsou to: \"Mayer, Wurm, Levinský (Lövi), Abeles, Salamon, Jáchym, Perelman\" (Stará Huť), \"Rosenfeld, Fischer, Stern, Getreu, Langer\" (Druhlice), \"Schwarz\" (Druhlice), \"Eisner\" (Třtí), \"Rubín\" (Višňová), \"Bonda\", později \"Bondy\" (Druhlice), \"Reimann\" (Rosovice), \"Schalek\" (Druhlice), \"Glück\" (Druhlice), \"Bejk\", později \"Bek\" či \"Beck\". Původní jména těchto rodin se nezachovala, neboť\n\nZaměstnámím byli zdejší Židé zejména hauzírnici, tj. podomní obchodníci, zejména vébou, suknem, obilím či peřím. S počátkem 19. století nastupují i řemesla; \"Markus Bernard Eisner\" ze Třtí byl koželuh a jirchář, jeho syn \"Wolf\" knihař, druhý syn \"Mojžíš\" sklenář a nejmladší Jakub řezník. Nejstarší syn Markuse Bernarda \"Lazar\" se vyučil otcovu řemeslu a a z jehé tří synů nejstarší, \"Bernard\", převzal zase knihařské řemeslo svého strýce Wolfa a naučil jej i svého syna \"Ludvíka\".\n\nBěhem 19. století židovských rodin na Dobříši přibývalo. Na stanovách Chevry kadišy z roku 1806 jsou mj. podpisy Schick, Fuchs (Rosovice), Flesichmann (Svaté Pole), Lichtner (Sychrov), Goldfünger (Knín), Klinger, Rezek (Čelyň), Klein (Čelyň), Růžička, Grün (Čelyň), Singer (Čelyň), Fleischner (Čím), Neumann (Nová Ves) a Friedmann (Čelyň).\n\nNovodobá ŽNO byla založena v roce 1890 sloučením menších lokálních židovských obcí; druhlické, hřiměždické, čelyňské, novoknínské a čímské. Dobříšká ŽNO se stala federativní obcí pro tyto zrušené malé obce.\n\n"}
{"id": "575941", "url": "https://cs.wikipedia.org/wiki?curid=575941", "title": "Arumuni", "text": "Arumuni\n\nArumuni nebo Aromuni nebo Kucovlasi, případně Valaši (rumunsky mj. Armãnj, Makedonji-armanji) je etnická skupina Románů roztroušená v horských regionech Severní Makedonie, v jižní a střední Albánii, v severním Řecku, v jižním Bulharsku a rumunské Dobrudži.\n\nJejich jazyk je arumunština, jazykově jsou příbuzní Rumunům, Meglenorumunům a Istrorumunům; hlavně z pohledu rumunských úřadů a jazykovědců bývá arumunština považována za nářečí rumunštiny. Lze ji považovat za směs rumunštiny a místních nářečí a jazyků, zejména řečtiny a albánštiny.\n\nPůvod Arumunů je předmětem sporů a společně s Albánci patří mezi dodnes nevyjasněné etnické skupiny Balkánu. Jedna z teorií říká, že Arumuni jsou potomci římských legionářů a kolonistů, kteří se usadili jižně od Dunaje a smíchali se s původním obyvatelstvem na území, kde se usadili (Ilyrové, Řekové, Thrákové), přičemž u nich přetrval latinský jazyk. Podle jiné teorie jsou potomci romanizovaných Thráků, kteří se během slovanských vpádů na Balkán v 6. stol. stáhli z Thrákie do horských oblastí po celém Balkáně. Podle další teorie jsou Arumuni potomci romanizovaných Řeků, kteří během slovanských vpádů osídlili ostatní balkánské území, případně se tato teorie vztahuje pouze na řecké Arumuny. Podle jiných názorů pocházejí z Dacie a na jih Balkánu byli vyhnáni Slovany, případně, že se jedná o románské obyvatelstvo dnešního Srbska, které se posunulo na jih. Žádná z těchto teorií se však nedá potvrdit. První zmínka o Arumunech pochází až z 11. stol. od řeckého spisovatele Jeorja Kedrinose, který vzpomíná \"Valachy\" v oblasti Kastorie a Prespesu. Název „Arumuni“ pochází od německého romanisty Gustava Weiganda z 19. století.\n\nV 19. století se zapojili do národněosvobozeneckého hnutí. Roku 1905 uznal sultán Abdulhamid II. Arumuny za samostatnou národnost. Ve středověku hráli v rámci Balkánu významnou roli zejména v oblasti obchodu s vlnou a látkami a také jako průvodci karavan. Jejich obchodní kontakty sahaly až do severní Evropy. V rámci Osmanské říše požívali jisté autonomie.\n\nV průběhu 20. století byli pronásledováni, zvláště v Bulharsku a v Řecku. Během 2. světové války vznikl pod italskou patronací na Balkáně arumunský stát Knížectví Pindus (arumunsky \"Printsipat di la Pind\"), který však měl jen malou rozlohu a krátké trvání. Dnešní počet Arumunů není znám, odhady kolísají mezi 100 000 – 250 000. Většinou jsou pravoslavného vyznání.\n\nNejvětší počet Arumunů obývá Řecko, konkrétně pohoří severního Pindosu, mezi Epirem a Thesálií. Tito Arumuni se nazývají \"Κουτσόβλαχοι (Kutsovlachi)\", z tureckého \"Kucuk-malý\", na rozdíl od \"Velkých Valachů\", tedy dnešních Rumunů. Nazývají se také \"βλάχοι (Vlach)\", nebo také \"Γραικόβλαχοι (Grekovlachi-Grekovalasi)\". Nejjižnější osídlení Arumuny bylo v řeckém kraji Akarnania, u obce Stratos, šlo pouze o asi 3 000 lidí, nazývají se \"Αρβανιτόβλαχοι (Arvanitovlachi-Albanovalasi)\", neboť sem přišli během turecké doby z dnešní Albánie. Nazývají se také nesprávným termínem \"Καραγκούνηδες (Karagunides)\", toto slovo totiž ve správnosti označuje řeckomluvící obyvatelstvo Thesálie. Arumuni se v Řecku soustřeďují ve městech Samarina (arum. \"Santa Marina\"),Metsovo (arum. \"Aminciu\"), Nymfeo (arum. \"Nevesca\") a Klisura (známá jako \"Vlachoklisura\"), menšinu tvořili v Larise, Tyrnave, Nause, Greveně, Verii, Serresu, a Kastorii. Malé komunity existují i na thesálských rovinách, kam Arumuni během turecké doby přišli z pohoří Pindos, jde však hlavně o smíšené řecko-arumunské území. Nejznámější město s arumunskou menšinou je v tomto území Farsala, město s etnickou Řecko mluvící většinou a arumunskou menšinou. Místní Arumuni jsou známí jako \"Farsheroti (Farshãroti)\". Arumuni žijí i v pár vesnicích v okolí města Volos, nejznámější arumunská vesnice je Sesklo (arum. \"Shushclu-Šušklu\"). Z pohoří Pindos osídlili Arumuni i některé vesnice v severořecké Makedonii, na hranici s dnešní Severní Makedonií.\n\nV Řecku se počet obyvatel arumunského původu pohybuje kolem 200 000 osob, jde však již o Řeky smíšeny s helenizovaným obyvatelstvem, arumunský jazyk ovládá zhruba 20 000 lidí. V Řecku jsou organizováni do různých spolků, které udržují arumunské tradice, pořádají se různé festivaly a výuka jazyka. V Řecku se již tradičně Arumuni cítí být Řeky.\n\nV Albánii se koncentrují ve městech Voskopojë (arum. \"Moscopole\") a Korce (arum. \"Corceao\") a tato města patřila mezi nejvýznamnější centra arumunského osídlení a obchodu. Koncentrují se také ve střední Albánii, v okolí města Fier, kde také žije i řecká menšina. V Albánii se nazývají \"Copan (pastýři)\". V slovanských zemích, Srbsku a Severní Makedonii se nazývají \"Činčár\", jméno je odvozeno od arumunského slova \"Cinci (činčil, pět)\", podle tradice proto, že jde o potomky páté římské legie. V Severní Makedonii žije kolem 100.000 arumuni, koncentrují se na jihu země, v okolí města Bitola (arum. \"Monastiri\"), Krušovo (arum. \"Crusuva\"), Struga (slovanizovaný název arumunského slova \"Strunga-pastevecký dům\") a Kumanovo na severu. Srbští Arumuni už arumunsky nemluví. Hodně Arumunů se začátkem 20. stol. přesídlilo z Řecka do Rumunska, šlo o Arumuny, kteří neměli řecké národní povědomí, pocházeli hlavně z řecké Makedonie a usadili se v rumunské Dobrudža.\n\nMateřským jazykem arumuni je arumunština, jazyk východorománské skupiny. Většina slov pochází z latiny, ale velké množství běžných slov pochází z řečtiny, je patrný i vliv albánštiny, v menší míře slovanských jazyků a turečtiny. Téměř všichni Arumuni z dnešního Řecka, Albánie a Severní Makedonie byly v minulosti bilingvní, používali i řečtinu, která byla jazykem obchodu, kultury a církve. Psali pouze v řečtině. Zajímavostí je, že Arumuni se s Řeky neasimilovali v územích, kde Řekové tvořili většinu. Uchovali si svůj jazyk a tradice, někdy se od řeckého obyvatelstva distancovali, sami se však považovali za Řeky, tedy \"Ρωμιοί (Romi)\" nebo \"Έλληνες (Ellines-Helena)\", ale ne za \"Γραικοί (Řek)\", jak se označovalo jen řecky mluvící obyvatelstvo. Splynutí Řeků a Arumunů se událo až v 20. stol. a je spojeno s masivní urbanizací Řecka. V ostatních balkánských zemích tvoří Arumuni etnickou menšinu.\n\nDnes se arumunština používá hlavně v Albánii a Severní Makedonii. V Řecku ji ovládá pouze kolem 20 000 lidí, přičemž v městech Metsovo a Samařina je arumunština hlavním a běžně používaným jazykem. V Srbsku se nepoužívá vůbec.\n\nV minulosti se arumunština zapisovala pouze zřídka, protože jako psaný jazyk se na Balkáně používala jen řečtina, případně turečtina. Proto byly ojedinělé arumunské texty zapisované řeckou abecedou. V roce 1997 však bylo v severomakedonském arumunském centru Bitola (\"Monastiri\") uznáno používání latinské abecedy, která se dnes používá jako oficiální abeceda na zápis arumunštiny. Principy zapisování jazyka byly inspirovány příbuznými jazyky, rumunštinu a italštinou. Arumunština je velmi blízká rumunštině, ale zatímco rumunština má silné slovanské a maďarské prvky, arumunština má hlavně řecká, případně albánská slova.\n\nZákladní fráze jsou: \"Buna dzua (Dobrý den), Cum ti chljama? (Jak se jmenuješ?), Tsi fats? (Jak se máš? Co děláš?), Haristo (děkuji), Eshci Mush (Eshi mushata, Jsi pěkná), Ciao (Ahoj), Mine ESCU Xenu (Já jsem cizinec), Mine Cantu bun (Já zpívám pěkně), Picuraru iu earam, Picura aveam (Pastýřem jsem byl, ovce jsem měl)\".\n\nV minulosti patřili Arumuni k výborným pastýřům, žili ve vysokohorských územích a chovali velké množství ovcí a koz. Arumuni v městech se živili především obchodem, byli výborní podnikatelé, kteří obchodovali s celou Evropou. Termín \"Βλάχοι (Vlach-Valaši)\" se v Řecku používá k označení jakéhokoliv pastýře, nejen Arumuna, stejně jako i ve slovenštině. Známé arumunské osobnosti byly například Ioannis Kolettis (řecký premiér), Evangelos Averoff (řecký podnikatel a filantrop), bratři Manakisovci (filmoví producenti), Apostolos Kaldaras (řecký hudební skladatel) a Toše Proeski (současný severomakedonský populární zpěvák).\n\nVe středověku, mezi 14.–16. stol., během tzv. valašské kolonizace, osídlili Arumuni část severního a středního Slovenska. Šlo však hlavně o Valachy z dnešního Rumunska, tedy o předky Rumunů. Menší část valašského obyvatelstva pocházela i z jižního Balkánu a po příchodu na Slovensko hovořila arumunsky i řecky, existovalo zde pravděpodobně i malé čistě řecké obyvatelstvo. Arumuni se však na Slovensku asimilovali, stejně jako i na moravském Valašsku, které dostalo své jméno právě po \"Valaších\". Slova arumunského původu ve slovenštině jsou například salaš, bača, fujara, valach, brynza (od slova \"branži-sýr\"). Slovenské lidové tradice, hudba a tance ze středního a severního Slovenska mají silný balkánský vliv, který sem přinesli právě Arumuni, jde hlavně o folklór podobný rumunskému, spojitost se však dá najít i s jihobalkánským, který přinesli Arumuni z této oblasti. Arumuni na Slovensko přinesli typický balkánský způsob chovu ovcí a koz, tedy na vyvýšeninách a kopcích a ne na rovinách, jak tomu bylo na Slovensku před příchodem Arumunů. Arumuni totiž tradičně obývají vysokohorské území, to se vzpomíná v mnoha lidových písních, např. v řecké písni se zpívá:\"Pera eki stin Aetorachi Kanuni mia chara i Vlach (Tam nahoře v Aetorachi baví se Valaši)\"nebo \"Pano sa psyli rachula kathete mia Vlachopula (Nahoře na vysokém vrchu sedí jedna valašská dívka)\".\n\nArumuni jsou většinou pravoslavného a katolického vyznání. Pravoslavní Arumuni pocházejí z jižního Balkánu a svou liturgii měli hlavně v řečtině, existují však zprávy i o používání arumunštiny jako liturgického jazyka během turecké nadvlády. Po rozpadu Osmanské říše přestaly být Arumuni součástí řeckého konstantinopolského patriarchátu, patří pod samostatné autokefální ortodoxní církve země, kde žijí.\n\nV minulosti existovali i muslimští Arumuni, jejichž předkové konvertovali k islámu mezi 17.–18. stol. Obývali hlavně dnešní řeckou Makedonii, ale v roce 1923 během Řecko-turecké výměny obyvatel byly přesídleni do Turecka spolu s dalšími řeckými muslimy. Dnes žijí převážně v turecké Thrákii a jsou značně poturčení.\n\nTradiční kultura Arumunů byla vždy spojena s pasteveckým životem. Tradiční lidové písně či tance byly ovlivněny různými kulturami s nimiž se Arumuni setkávali. Arumuni z řecké Thesálie a Epiru mají hudbu stejnou, jakož i Řecko mluvící obyvatelstvo těchto území, v některých případech však méně melodickou. Dominuje zde klarinet a v pozadí drnkací nástroje úd a Laut. Melodie jsou podobné jako u místních Řeků, ale jiné než např. u řeckého kmene Sarakacanů, u kterých se sice hudba řadí do stejného členění, ale mají často specifické melodie. Lidová hudba Arumunů z řecké Makedonie je stejná, jak u místního původního řeckého a slovanského obyvatelstva. Řečtí arumuni tančí tradiční řecké tance a to tsamiko či syrtos. Známá lidová píseň řeckých Arumunů je \"Ficiori di Samařina (čti Ficora di Samařina-řecký Pedio tis Samařina-Děti ze Samařina)\", také píseň \"Vulo-Tsivulo (ženské jméno)\" a také \"Picuraru io nji earam (Pastýřem jsem nebyl)\". Arumuni ze Severní Makedonie, Albánie a Srbska mají tance a hudbu stejnou, jakož i ostatní obyvatelé daných území, často odlišnou od řeckých (s výjimkou Albánie, kde tradiční kultura vychází z řecké). Nedominuje zde hlavně klarinet, ani drnkací nástroje, ale hudba je v balkánském stylu, hlavním nástrojem je hlavně harmonika. Tato hudba byla ovlivněna hlavně benátskou lidovou hudbou. V tradičních nearumunských balkánských (hlavně řeckých) lidových písních se často zmiňují Arumuni, v Řecku je mnoho lidových písní o \"Valaších\", ne vždy se však toto označení používá na Arumuny, často jde jen o řeckého pastýře. Různorodé jsou i lidové kroje, které se podobají krojům zemí, ve kterých Arumuni žijí. V Řecku a Albánii je tradičním krojem řecká mužská sukně fustanella, ženy nosí hlavně kroje černé a černo-červené barvy.\n\nV minulosti byly k \"Valachům\" přiřazování i Sarakacani, což je skupina Řecko mluvícího obyvatelstva žijící v jižním Pindosu v pohoří Agrafa a v několika dalších řeckých a balkánských horských územích. Jde o nomádské pastevce, kteří svým životem mohou připomínat Arumuny. Právě pro jejich pastevecký život byly hlavně v 19. stol. cizími cestovateli mylně řazeni k Arumunům. Někdy je tak nazývali i Řekové, ale ti chápali rozdíl mezi nimi a Arumuny, u Řeků se totiž slovo \"Vlachos (valach)\" používalo k označení jakéhokoli pastýře. Život Sarakacanů se však od života Arumunů značně liší. Jednak je to fakt, že Sarakacani vždy mluvili řecky, jak to zjistil např. sociolog a antropolog John Campbell a nejde tedy o helenizované Arumuny, jelikož hovoří specifickým řeckým nářečím s množstvím slov a starořeckých archaismů, které standardní řečtina nemá. Zvyky Sarakacanů se značně liší od Rumunska. Je to hlavně jejich kočovnický způsob života, chodili z místa na místo a na rozdíl od Arumunů neměli stálé osídlení. Kromě toho jsou Sarakacani tvrdou patriarchální společností, kde ženy nemají vůbec žádný vliv, na rozdíl od Arumunů, kde ženy byly skoro rovnoprávné s muži. Sarakacani a Arumuni však žili v blízkosti a proto často obchodovali, hlavně s ovcemi a kozami. Samotní Arumuni nazývali Sarakacany \"Greci (tedy Řekové)\".\n\n\n\n"}
{"id": "575948", "url": "https://cs.wikipedia.org/wiki?curid=575948", "title": "Action française", "text": "Action française\n\nAction française je francouzské politické nacionalistické a royalistické hnutí založené roku 1898 H. Vaugeoisem a M. Pujoem během Dreyfusovy aféry. Toto vlastenecké hnutí, v období antisemitského a antidreyfusovského a xenofobního běsnění v období 3. francouzské republiky a vlády z Vichy mělo nezanedbatelný vliv. Nicméně po vypuknutí druhé světové války a s uvězněním Charlese Maurrase, myslitele a šéfa hnutí, ztratilo na významu.\n"}
{"id": "575950", "url": "https://cs.wikipedia.org/wiki?curid=575950", "title": "Aseret", "text": "Aseret\n\nAseret ( עֲשֶׂרֶת, v oficiálním přepisu do angličtiny Aseret) je vesnice typu společná osada (\"jišuv kehilati\") v Izraeli, v Centrálním distriktu, v Oblastní radě Gederot.\n\nLeží v nadmořské výšce 56 metrů v hustě osídlené a zemědělsky intenzivně využívané pobřežní nížině.\n\nObec se nachází 9 kilometrů od břehu Středozemního moře, cca 27 kilometrů jižně od centra Tel Avivu, cca 45 kilometrů západně od historického jádra Jeruzalému a 9 kilometrů severovýchodně od přístavního města Ašdod. Je součástí jednotně koncipovaného bloku zemědělských osad Misgav Dov, Šdema, Kfar Mordechaj a Mejšar, které jsou situovány do kruhu okolo centrální vesnice, jíž je právě Aseret. Aseret obývají Židé, přičemž osídlení v tomto regionu je etnicky převážně židovské.\n\nAseret je na dopravní síť napojen pomocí místní silnice číslo 4101 a 4102, která jižně od zdejšího komplexu vesnic ústí do dálnice číslo 41. Další místní komunikace vede k východu, do sousedního města Gedera.\n\nAseret byl založen v roce 1954. Pojmenován je podle deseti (hebrejsky \"eser\") členů hnutí Bilu, kteří koncem 19. století založili nedaleké město Gedera. První domy, které vyrostly v nové osadě byly určeny pro pracovníky traktorové stanice, jež zde byla umístěna a která sloužila okolním vesnicím. Populace má pestrý původ. Kromě starousedlých Izraelců se sem přistěhovali i židovští imigranti z Itálie, Argentiny, Německa, Francie, Jemenu, Rumunska, Austrálie, USA, Velké Británie a Jihoafrické republiky.\n\nNa místě nynější obce se do války za nezávislost roku 1948 rozkládala arabská vesnice Bašit. Křižáci ji nazývali Basit. Stávala v ní mešita a chlapecká základní škola založená roku 1921. Roku 1931 měl Bašit 1125 obyvatel a 333 domů. Počátkem války byla tato oblast v květnu 1948 ovládnuta židovskými silami a arabské osídlení zde skončilo. Zástavba vesnice pak byla zbořena s výjimkou několika domů. Ze zástavby arabské vesnice byla rovněž zachována starobylá hrobka, ve které je podle legendy pohřben Šét, nejmladší syn biblického Adama.\n\nV Aseret fungují četné veřejné instituce jako regionální základní škola, mateřské školy, plavecký bazén, společenské centrum, zdravotní středisko, knihovna a poštovní úřad.\n\nPodle údajů z roku 2014 tvořili naprostou většinu obyvatel v Aseret Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 974 lidí. Během roku 2014 populace stoupla o 1,6 %.\n\n\n"}
{"id": "575963", "url": "https://cs.wikipedia.org/wiki?curid=575963", "title": "Oblastní rada Brenner", "text": "Oblastní rada Brenner\n\nOblastní rada Brenner ( , \"Mo'aca ezorit Brenner\") je oblastní rada v Centrálním distriktu v Izraeli.\n\nRozkládá se v pásu poblíž břehu Středozemního moře v hustě osídlené a zemědělsky intenzivně využívané pobřežní nížině na jižním okraji aglomerace Tel Avivu. Prostor oblastní rady je zhruba vymezen městy Rechovot a Kirjat Ekron, Gedera a Javne (ta ovšem pod jurisdikci rady nespadají). Na východní straně přiléhá k území oblastní rady letecká základna Tel Nof.\n\nJméno oblastní rady je připomínkou hebrejského spisovatele Josefa Chajima Brennera, který byl zavražděn při arabských nepokojích v tehdejší mandátní Palestině v roce 1921. Novověké židovské osidlování zde začalo vznikat už ve 20. letech 20. století a sídelní síť byla dvotvořena po válce za nezávislost v roce 1948, kdy zdejší region dobyly izraelské síly a zároveň jej zcela opustila arabská populace. Oblastní rada Brenner vznikla roku 1950.\n\nÚřady Oblastní rady Brenner sídlí ve vesnici Giv'at Brenner. Starostou rady je מיקי עופר - Miki Ofer. Rada má velké pravomoci zejména v provozování škol, územním plánování a stavebním řízení nebo v ekologických otázkách.\n\nOblastní rada Brenner sdružuje celkem šest sídel. Z toho je jsou dva kibucy a čtyři mošavy.\n\nK 31. prosinci 2014 žilo v Oblastní radě Brenner 7500 obyvatel. Z celkové populace bylo 7400 Židů. Včetně statistické kategorie \"ostatní\" tedy nearabští obyvatelé židovského původu, ale bez formální příslušnosti k židovskému náboženství jich bylo 7500. Obyvatelstvo je tedy zcela židovské.\n\n"}
{"id": "575971", "url": "https://cs.wikipedia.org/wiki?curid=575971", "title": "Adelheid Rakouská", "text": "Adelheid Rakouská\n\nAdléta či Adéla Rakouská ( Adelheid von Österreich, celým jménem \"Adelheid Franziska Marie Rainera Elisabeth Clotilde von Österreich\" (3. června 1822 v Miláně – 20. ledna 1855 v Turíně) byla rakouská arcivévodkyně, vévodkyně savojská a královna Sardinie.\n\nNarodila se v Miláně jako dcera arcivévody Rainera Josefa, místokrále lombardsko-benátského, bratra císaře Františka II. a princezny Alžběty Savojsko-Carignanské. Byla vnučkou císaře Leopolda II. Měla jednu sestru a šest bratrů.\n\nDne 12. dubna 1842 se ve Stupinigi provdala za svého bratrance, korunního prince a vévodu savojského Viktora Emanuela II., který se stal v roce 1849 králem sardinsko-piemontským a od roku 1861 byl králem Itálie.\nJejí manžel ani po svatbě nezměnil svůj hýřivý způsob života a měl četné milostné avantýry a řadu nemanželských dětí; kromě toho udržoval trvalý poměr se svou dlouhodobou metresou \"Rosou Vercellanaovou\", se kterou se později oženil.\n\nSvému muži Adelheid porodila osm dětí. Po porodu svého šestého syna Viktora Emanuela 32letá Adelheid v šestinedělí zemřela. Byla pohřbena v turínské bazilice di Superga.\n\n\n\n\n\n"}
{"id": "575973", "url": "https://cs.wikipedia.org/wiki?curid=575973", "title": "Jozef-Ernest van Roey", "text": "Jozef-Ernest van Roey\n\nJozef-Ernest van Roey (13. leden 1874, Vorselaar – 6. srpen 1961, Mechelen) byl belgický arcibiskup od roku 1926 až do své smrti. Od roku 1927 byl navíc kardinálem.\n\nMimo jiné byl absolventem Katolické univerzity v Lovani, kde v získal teologický doktorát a v roce 1903 zde habilitoval.\n"}
{"id": "575980", "url": "https://cs.wikipedia.org/wiki?curid=575980", "title": "Bebirva", "text": "Bebirva\n\nBebirva je řeka v Litvě, v Žemaitsku, levý přítok řeky Šaltuona. Pramení mezi vesnicemi Keryvai a Poškiškė, u dálnice A1, 13 km na jihovýchod od okresního města Raseiniai. Teče převážně směrem západním, protéká okresy Raseiniai a Jurbarkas. Říční údolí je mělké a úzké. Plocha povodí je 140,7 km², průměrný průtok je 1,03 m³/s, průměrný spád je 202 cm/km. V Pramedžiavě protéká rybníkem. Na dolním toku meandruje více než na horním. Protéká okraji lesů Vadžgirio miškas, Žvirblaukio miškas a několika dalších. Do řeky Šaltuona se vlévá 1 km na sever od vsi Lapgiriai, 29,9 km od jejího ústí do Šešuvisu.\n\nPoškiškė, Plaušiniai, Pramedžiava, Vengerskai, Rudžiai, Bliūdžiai, Šilkalnis, Bebirvai, Pabebirvys, Vidžgirys, Bulzgeniškiai, Žvirblaukys, Lapgiriai.\n\n\n"}
{"id": "575982", "url": "https://cs.wikipedia.org/wiki?curid=575982", "title": "Giv'at Brenner", "text": "Giv'at Brenner\n\nGiv'at Brenner ( גִּבְעַת בְּרֶנֶר, doslova „\"Brennerův vrch\"“, v oficiálním přepisu do angličtiny Giv'at Brenner) je vesnice typu kibuc v Izraeli, v Centrálním distriktu, v Oblastní radě Brenner.\n\nLeží v nadmořské výšce 58 metrů v hustě osídlené a zemědělsky intenzivně využívané pobřežní nížině (region Šefela), na jižním okraji aglomerace Tel Avivu.\n\nObec se nachází 12 kilometrů od břehu Středozemního moře, cca 22 kilometrů jihovýchodně od centra Tel Avivu, cca 42 kilometrů západně od Jeruzalému a 2 kilometry od jižního okraje města Rechovot. Giv'at Brenner obývají Židé, přičemž osídlení v tomto regionu je etnicky převážně židovské.\n\nGiv'at Brenner je na dopravní síť napojen pomocí místní silnice číslo 4123, která východně od obce ústí do dálnice číslo 40.\n\nGiv'at Brenner byl založen v roce 1928 jako jedna z pouhých tří nových židovských osad zřízených onoho roku v tehdejší mandátní Palestině. Jeho zakladateli byli Židé z východní Evropy a Německa. Kibuc je pojmenován podle hebrejského spisovatele Josefa Chajima Brennera, který byl zavražděn při arabských nepokojích v mandátní Palestině v roce 1921. Během války za nezávislost v roce 1948 sloužila vesnice jako výchozí bod pro izraelské vojenské operace v Negevu. Nacházelo se zde jedno z center elitních jednotek Palmach. V kibucu je pohřben Jicchak Sade, jeden ze zakladatelů Palmachu.\n\nKoncem 40. let měl kibuc Giv'at Brenner rozlohu katastrálního území 1924 dunamů (1,924 kilometru čtverečního). V současnosti dosahuje správní území kibucu cca 7800 dunamů (7,8 kilometrů čtverečních).\n\nMístní ekonomika je založena na zemědělství. Část obyvatel za prací dojíždí mimo obec. Plánuje se výrazná stavební expanze s výhledem zdvojnásobení populace. Funguje tu společná jídelna, obchod, zdravotní a zubní středisko, sportovní areály, plavecký bazén a synagoga.\n\nPodle údajů z roku 2014 tvořili naprostou většinu obyvatel v Giv'at Brenner Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. V 70. letech 20. století šlo o nejlidnatější kibuc v Izraeli. K 31. prosinci 2014 zde žilo 2618 lidí. Během roku 2014 populace stoupla o 1,4 %.\n\n\n"}
{"id": "575986", "url": "https://cs.wikipedia.org/wiki?curid=575986", "title": "Gan Šlomo", "text": "Gan Šlomo\n\nGan Šlomo ( גַּן שְׁלֹמֹה, doslova „\"Šlomova zahrada\"“, v oficiálním přepisu do angličtiny Gan Shelomo, přepisováno též Gan Shlomo, alternativně nazývána též Kvucat Schiller, : קבוצת שילר) je vesnice typu kibuc v Izraeli, v Centrálním distriktu, v Oblastní radě Brenner.\n\nLeží v nadmořské výšce 45 metrů v hustě osídlené a zemědělsky intenzivně využívané pobřežní nížině (region Šefela), na jižním okraji aglomerace Tel Avivu.\n\nObec se nachází 12 kilometrů od břehu Středozemního moře, cca 21 kilometrů jihovýchodně od centra Tel Avivu, cca 42 kilometrů západně od Jeruzalému a 1 kilometr od jižního okraje města Rechovot. Gan Šlomo obývají Židé, přičemž osídlení v tomto regionu je etnicky převážně židovské.\n\nGan Šlomo je na dopravní síť napojen pomocí místní silnice číslo 4123 a dalších místních komunikací v rámci města Rechovot.\n\nGan Šlomo byl založen v roce 1927. Jeho zakladateli byli Židé z Polska, kteří se do tehdejší mandátní Palestiny přistěhovali z Haliče roku 1925. Procházeli pak zemědělským výcvikem v osadě Kirjat Anavim. Roku 1927 se usadili v nynější lokalitě. První osadnická skupina sestávala z 12 dospělých a 6 dětí. Po vzniku kibucu se zde usídlili i další Židé z Polska napojení na hnutí Gordonia. Kibuc byl pojmenován Kvucat Schiller podle židovského spisovatele a myslitele Šlomo Schillera z Haliče. Oficiální jméno ale zní Gan Šlomo, protože úřady trvaly na pojmenování, které by bylo ryze hebrejské. Původní centrem společenského života osady byla dřevěná budova společné jídelny, která byla roku 1935 nahrazena zděnou stavbou. Roku 1943 se otevřelo kulturní středisko. Osadníci se zaměřovali na pěstování citrusů.\n\nKoncem 40. let měl kibuc Gan Šlomo rozlohu katastrálního území 646 dunamů (0,646 kilometru čtverečního). V současnosti dosahuje správní území kibucu cca 3500 dunamů (3,5 kilometrů čtverečních).\n\nRoku 1952 se kvůli ideologickému rozkolu přerušily styky se sousedním kibucem Giv'at Brenner a místní děti začaly docházet do školy ve vesnici Necer Sereni. V 60. letech 20. století procházel kibuc sociální krizi. Šest zakladatelských rodin se tehdy vystěhovalo do nově budovaného mošavu Lachiš. V téže době kibuc jako jeden z prvních v Izraeli zrušil společnou výchovu dětí a ustoupil tak od původní kolektivistické filozofie. V 70. letech 20. století se začalo rozvíjet pěstování bavlny. V 80. letech 20. století kvůli ekonomickým potížím význam zemědělské výroby ustupoval, zatímco podíl průmyslu na výnosech kibucu rostl. Od konce 20. století prošel kibuc částečnou privatizací.\n\nMístní ekonomika je založena na zemědělství a průmyslu (firma Shiltex zaměřená na produkci tkanin založená roku 1962). Část obyvatel za prací dojíždí mimo obec.\n\nPodle údajů z roku 2014 tvořili naprostou většinu obyvatel v Gan Šlomo Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 507 lidí. Během roku 2014 populace stoupla o 3,3 %.\n\n\n"}
{"id": "575990", "url": "https://cs.wikipedia.org/wiki?curid=575990", "title": "GlassFish", "text": "GlassFish\n\nGlassFish je aplikační server vyvinutý společností Sun Microsystems pro platformu Java EE. GlassFish se řadí mezi open source podléhající licencím GPL a CDDL. GlassFish je referenční implementace, to znamená, že není primárně určen pro provoz aplikací, ale slouží především jako ukázka implementace nových rysů v poslední specifikaci platformy JAVA EE. Současná verze serveru GlassFish je 3.1.2.2 a slouží jako referenční implementace pro Javu EE6. Existuje rovněž komerční verze, která nese označení Oracle GlassFish Server 3.1.2. Obě verze se ve funkcionalitě téměř neliší, hlavní rozdíl je především v podpoře a automatickém stahování aktualizací.\n\nPočátek serveru GlassFish se pojí s rokem 2005, kdy byl započat projekt, jehož cílem bylo vytvořit plně certifikovaný Java EE server. První verze byla vydána v květnu 2006 a hodně zdědila z aplikačního serveru Tomcat.\nDruhá verze byla vydána v září 2007. Rozdílem oproti předchozí verzi byla především zvýšená podpora clustrování.\nTřetí verze byla vydaná 10.12.2009 a slouží jako referenční implementace pro Javu EE6. Mezi nejdůležitější vylepšení patří především ulehčení migrace aplikací z aplikačního serveru Tomcat. Rychlé startování (server na rozumné hardwarové konfiguraci nabíhá do pěti sekund) a pluginy pro vývojová prostředí NetBeans a Eclipse umožňující snadnější deploy při menších změnách.\nV plánu je již verze 4.0 a i ta by měla stále zůstat open source. \n\nArchitektura aplikačního serveru je založena na modulovém jádru vycházejícího z OSGi (Open Service Gateway initiative) frameworku. GlassFish většinou využívá implementace Apache Felix, ale může běžet i na implementacích Equinox, či Knoperfish OSGi.\nOSGi framework zajišťuje, že aplikace i komponenty lze vzdáleně instalovat, startovat, ukončovat, aktualizovat i odinstalovat bez nutnosti restartu serveru.\nRovněž je důležité zmínit Grizzly framework, multiprotokolový framework (HTTP, UDP atp.), využívající NIO (Non-blocking I/O) a poskytuje API pro komunikaci socketů.\n\nServer můžete stáhnou např z https://web.archive.org/web/20060804014720/http://glassfish.net/. Po spuštění instalace vás čeká obligátní odsouhlasení licenčních ujednání a nastavení cesty instalace. Následně vás čekají administrátorská nastavení. Doporučuji ponechat stávající nastavení admin port:4848 a http port:8080, bez hesla. Dále vás čeká nastavení úložiště vašeho JDK (mělo by být nalezeno automaticky) a samotná instalace může proběhnout). Na konci vás ještě instalátor požádá o registraci, která však není povinná.\n\nPo instalaci stačí již server spustit. V instalovaném adresáři zvolíme cestu glassfish/bin/ a zde spustíme dávkový soubor startserv.bat. Po spuštění serveru můžeme vstoupit do administrátorské konzole spuštěním webového prohlížeče a zadáním adresy http://localhost:4848 (při zachování standardního nastavení). Administrátorská konzole je společné rozhraní jak pro administrátory, tak i pro vývojáře. Umožňuje správu konfigurací, nastavení JDBC (rozhraní pro spojení s databází, JDNI (rozhraní Java Name and Directory Interface), JavaMail, JMS (Java Message Services), Security Realms (nastavení bezpečnosti)..\n\nPro nahrání aplikace, či komponenty na server vybereme v administrátorské konzoli v levém panelu možnost Application. V následujícím okně vybereme možnost deploy, vybereme zda se aplikace, či komponenta nachází na našem počítači, nebo je umístěna na serveru (pokud je server na stejném počítači jsou obě možnosti totožné) a pomocí browseru vybereme sbalenou aplikaci (soubory .jar, .war). Pokud nám nevyskočí Typ aplikace, či komponenty automaticky zvolíme jej v položce Type. Po stisku tlačítka ok již můžeme v sekci Application s aplikací nakládat podle vlastního uvážení. U spustitelných aplikací nám je nabídnuta možnost Launch, která aplikaci spustí.\n\nPokud chceme v naší aplikaci využít odesílání emailu. Použijeme k tomu GlassFish modul Java Mail. Pro jeho nastavení zvolíme v administrátorské konzoli možnost Resources a následně v této nabídce JavaMail Session. Zde zvolíme tlačítko New a vytvoříme novou session. Tu si podle vlastního uvážení pojmenujeme např : mojeMailSession. Následující parametry nastavíme následovně (příklad je pro web server gmail):\n\ncom.sun.mail.smtp.SMTPSSLTransport\n\nPokud server vyžaduje autorizaci (pravděpodobně ano), musíme ještě přidat vlastnosti (properties) pro autorizaci.Toho docílíme pomocí tlačítka add propery.\n\nZde přidáme následující vlastnosti:\nV Java aplikaci pak můžeme využít dependency injection a pomocí anotace\n\nPro odeslání zprávy pak pouze vytvoříme zprávu.\n\nVyplníme ji potřebnými údaji a odešleme pomocí třídy Transport:\n\nVíce informací viz \n\nPokud chceme v aplikaci pracovat s databází, zvolíme v levém panelu možnost Resource – JDBC. V referenční implementaci je standardně využíváno databáze Derby. Pokud chceme využít jiné databáze vybereme možnost Connection Pools a zde zvolíme tlačítko New. A následně vybereme v možnosti Database Vendor tu databázi, kterou chceme využívat.\nPokud jsme spokojeni s Derby, či jsme nastavili jinou možnost pomoci Connection Pools zvolíme možnost JDBC Resources. Pomocí tlačítka New vytvoříme nový zdroj.\nJDNI name pojmenujeme náš zdroj podle vlastního uvážení např : mojeDB\n\nNyní musíme databázi spustit (např v NetBeans Services-Database-jdbc:derby://localhost:1527-Connect) a můžeme s ní pracovat.\nPro vzorový příklad nadefinujeme v enterprise beanu soubor persistence.xml.\n\nVzorový soubor persistence.xml :\n\nA následně perzistenční jednotku injektujeme do jednotlivých tříd\n\nPoté můžeme využít databázi ke svému prospěchu např :\n\n\n"}
{"id": "575994", "url": "https://cs.wikipedia.org/wiki?curid=575994", "title": "Vláda Petra Nečase", "text": "Vláda Petra Nečase\n\nVláda pod vedením premiéra Petra Nečase byla od července 2010, kdy ji jmenoval prezident republiky Václav Klaus, po dobu tří let vládou České republiky. Měla středopravicový charakter, v rámci koalice na ní participovaly tři politické strany – Občanská demokratická strana, TOP 09 a od května 2012 také LIDEM – liberální demokraté, jejíž členové původně zastupovali Věci veřejné, v poměru křesel 6:5:4. Tvořilo ji 15 členů, což bylo historicky nejméně v rámci českých vlád spolu s prvním Topolánkovým kabinetem, který ovšem nezískal důvěru. Po vládní krizi na jaře 2011 se počet členů kabinetu zvýšil na 16 a v prosinci 2012 na 17. Programové prohlášení předložila 4. srpna 2010 a o důvěru Poslanecké sněmovny Parlamentu ČR požádala 10. srpna. Pro se vyslovilo 118 koaličních poslanců, proti bylo 82 členů opozice. Vládě tak důvěra byla vyslovena.\n\nPůvodně byla vyjednávána od června 2010, po řádných sněmovních volbách konaných 28. a 29. května 2010. Premiérem byl Petr Nečas jmenován 28. června 2010. Svůj záměr vlády s účastí Občanské demokratické strany, TOP 09 a Věcí veřejných nazval \"koalice rozpočtové odpovědnosti, vlády práva a boje proti korupci\". Vzhledem k tomu, že koalici tvoří právě ty tři strany, k jejichž podpoře se předtím přihlásil podnikatel Zdeněk Bakala, je někdy nazývána \"Bakalova koalice\". Někteří ji pak kvůli svým rozčarovaným nadějím, které do nové pravicové vlády vkládali, nazvali \"vládou národního zklamání\".\n\nProti vládě se 21. dubna 2012 konala velká demonstrace, organizovaná odbory. Podle organizátorů se jí zúčastnilo 120 tisíc lidí, podle policie 80 až 90 tisíc lidí.\n\nPředseda Českomoravské konfederace odborových svazů (ČMKOS) Jaroslav Zavadil vládu označil za vůbec nejhorší od roku 1950. Své tvrzení však následně zmírnil a později i úplně odvolal.\n\nPředseda vlády Petr Nečas podal 17. června 2013 v 18.03 hod demisi. Prezident republiky Miloš Zeman jej pověřil dalším vedením kabinetu do jmenování nové vlády, která byla pod vedením Jiřího Rusnoka jmenována 10. července 2013.\n\nAčkoliv nejvíce hlasů a mandátů ve volbách získala ČSSD, sama ani společně s KSČM nedosahovala většiny mandátů. Ostatní tři úspěšné strany, tedy ODS, TOP 09 a Věci veřejné, dohromady získaly 118 z 200 mandátů. Bohuslav Sobotka, který se po odstoupení Jiřího Paroubka z vedení ČSSD za stranu vyjadřoval, požadoval po prezidentovi, aby ČSSD jako vítězná strana byla v souladu se zvyklostmi pověřena jednáním o sestavení vlády, rovněž předseda TOP 09 Karel Schwarzenberg sdělil prezidentovi svůj názor, že by měl dostat první šanci podle zvyklostí představitel vítězné ČSSD, stejný názor vyjádřili i Radek John z VV a Vojtěch Filip z KSČM, zatímco Petr Nečas vyjádřil názor, že jednáním o sestavení vlády by měl být pověřen on. Vojtěch Filip za KSČM navíc při jednáních s prezidentem požadoval, aby nebyl nikdo pouze pověřen sestavením nové vlády, ale aby byl rovnou jmenován nový premiér. Prezident Václav Klaus již od prvních dní po volbách prohlašoval, že nevidí jinou možnost koalice, než koalici tří stran s většinou 118 hlasů, ale s formálním pověřením či jmenováním i po schůzce s představiteli všech parlamentních stran dne 31. května vyčkával na výsledky dalších jednání.\n\nDne 4. června 2010 prezident Václav Klaus pověřil sestavením vlády Petra Nečase. V neděli 27. června 2010 oznámil prezident Václav Klaus, že novým předsedou vlády v pondělí 28. června 2010 v 10 hodin jmenuje Petra Nečase, což se i stalo.\n\nKoncem června se tři jednající strany soustředily na velmi podrobné projednávání některých témat programového prohlášení vlády. Ačkoliv veřejně prohlašovaly, že personální otázky začnou řešit až po dokončení dohody na programu, podle médií bylo pro TOP 09 klíčové, aby Miroslav Kalousek byl ministrem financí, a VV důrazně vyjadřovalo zájem na postech ministrů vnitra (jímž měl být Radek John) a školství (Josef Dobeš); vyjednavačka VV Kristýna Kočí dokonce 27. června v televizní debatě uvedla, že jmenování Radka Johna ministrem vnitra je podmínkou účasti VV ve vládě. Poměr rozdělení křesel byl předběžně dohodnut na 6 pro ODS, 5 pro TOP 09 a 4 pro Věci veřejné. Petr Nečas v den svého jmenování měl ambici sestavit do 7. července koaliční vládu z ministrů za ODS, TOP 09 a Věci veřejné, která by se opírala o většinu 118 poslanců. Koncem června 2010 média předpokládala, že Karel Schwarzenberg obsadí post ministra zahraničí.\n\nV pondělí 12. července 2010 byla podepsána koaliční smlouva, která je ovšem jen velmi obecně definovaná a strany tak čekalo vyjednávání o konkrétních podobách reforem v průběhu vládnutí.\nLegitimita vlády od občanů ČR. (na základě voleb a na začátku vládnutí – pozdější změny v poslaneckých klubech nejsou zohledněny)\n\n\nDohoda o složení vlády byla zveřejněna bezprostředně po nočním jednání z 29. na 30. června 2010. ODS vyhověla klíčovým požadavkům obou dalších koaličních stran. Předseda vlády byl jmenován 28. června a členové vlády pak 13. července 2010. Obsazení postů podle této dohody (kromě ministrů později jmenovaných):\n\nOpoziční ČSSD vyvolala v Poslanecké sněmovně 21. prosince 2010 hlasování o nedůvěře vládě. Příčinou se stala kauza údajné korupce na Státním fondu životního prostředí, která vedla k demisi ministra životního prostředí Pavla Drobila. Pro vyslovení nedůvěry bylo 80 poslanců ČSSD a KSČM, proti 113 koaličních členů ODS, TOP 09 a Věcí veřejných. Potřebných 101 hlasů opozice nedosáhla a vládě tak nedůvěra vyslovena nebyla.\n\nDruhý pokus o vyslovení nedůvěry vládě vyvolala opozice 26. dubna 2011. Ze 198 přítomných členů Poslanecké sněmovny hlasovalo 114 koaličních poslanců ODS, TOP 09 a Věcí veřejných „proti návrhu,“ 84 členů za ČSSD, KSČM a tři nezařazení poslanci Huml, Kočí a Škárka, původně zvolení za VV, byli „pro návrh.“ Dva poslanci, Jana Suchá (VV) a Petr Jalowiczor (ČSSD), byli omluveni. Nutných 101 hlasů pro vyslovení nedůvěry nebylo dosaženo a vládě tak nedůvěra vyslovena nebyla.\n\nV dubnu 2011 došlo k vládní krizi po medializaci kauzy nejasného financování poslanců Věcí veřejných Vítem Bártou. Po trojkoaliční schůzce K9 8. dubna 2011, kterou zástupci Věcí veřejných předčasně opustili, premiér Petr Nečas oznámil, že v pondělí 11. dubna prezidentu republiky navrhne odvolání dvou ministrů za tuto stranu Radka Johna, Josefa Dobeše a předá demisi ministra Víta Bárty, který již na funkci rezignoval v odpoledních hodinách. Tak se také stalo.\n\nVěci veřejné podmiňovaly další setrvání v trojkoaličním projektu demisí ministrů Fuksy, Kalouska a Vondry, a to podle principu „presumpce viny,“ který byl podle stranického vyjádření uplatněn na jejich členy kabinetu. 11. dubna nabídl svou demisi premiéru Nečasovi ministr obrany Alexandr Vondra, aby neblokoval vládní změny a umožnil budoucí spolupráci trojkoalice.\n\n19. dubna vzešla z jednání ve formátu K12 koaliční dohoda, podle níž po rekonstrukci vlády Radek John setrval na postu vicepremiéra, nově s gescí boje proti korupci, Josef Dobeš zůstal ministrem školství, mládeže a tělovýchovy, novým ministrem dopravy se stal Radek Šmerda a ministrem vnitra pak Jan Kubice. Oba nastupující členové byli nominováni společně lídry vládní koalice, čímž Věci veřejné ztratily ministerstvo dopravy, jejich počet zástupců v kabinetu klesl ze čtyřech na tři. Dva nové ministry jmenoval prezident republiky 21. dubna.\n\nNa základě dohody pak vláda 27. dubna zřídila Vládní výbor pro koordinaci boje s korupcí, jehož předsedou se stal vicepremiér Radek John. V květnu 2011 oznámil, že podá demisi na svůj úřad kvůli neshodám s premiérem v personálních otázkách. Tu 17. května premiér přijal a prezident republiky jej pak 20. května odvolal.\n\nVěci veřejné v průběhu června žádaly obsazení čtyř ministerských postů členy strany, což jim garantuje koaliční smlouva. Předseda strany Radek John mluvil o tom, že VV mají ve vládě pouze 2,5 ministra. Strana proto žádala odchod nestraníka Radka Šmerdy z postu ministra dopravy, kam ho předtím sama nominovala. Šmerda prý neplnil stranickou politiku. Strana také chtěla vládní post pro svou 1. místopředsedkyni Karolínu Peake. Pro tu VV žádaly post ministryně spravedlnosti, ale premiér Nečas jim nabídl místo místopředsedkyně vlády a předsedkyně Legislativní rady vlády. Šmerda nakonec podal demisi. Prezident 1. července jmenoval novým ministrem dopravy Pavla Dobeše a Karolína Peake se stala místopředsedkyní vlády, předsedkyní Legislativní rady vlády a předsedkyní Vládního výboru pro koordinaci boje proti korupci. Stala se zároveň první ženou v Nečasově vládě.\n\nMinistr školství Josef Dobeš jmenoval přes odpor koaličních partnerů kontroverzního politického aktivistu Ladislava Bátoru personálním šéfem ministerstva školství. Bátora se pak v srpnu 2011 dostal do slovní přestřelky s místopředsedou vlády Karlem Schwarzenbergem, který prohlásil, že se Bátora hodí na ministerstvo školství jako \"pazdeří k jisté části těla\". V reakci na to Bátora označil Schwarzenberga za \"prskajícího starého chudáčka\". TOP 09 pak požadovala Bátorův odchod z ministerstva s tím, že považuje za \"naprosto nepřijatelné, aby jakýkoliv státní úředník veřejné urážel jakéhokoli člena vlády\". Ministr Dobeš se ale s podporou např. tajemníka prezidenta Ladislava Jakla za Bátoru postavil, za jeho výroky se ale omluvil. TOP 09 se pak na protest proti Bátorově setrvání v úřadu přestala účastnit jednání vlády. Do sporu se pak vložil i premiér Petr Nečas, který odmítl, aby \"spor o jednoho subalterního úředníka blokoval činnost celé vlády\". Na to reagoval ministr financí Miroslav Kalousek s tím, že nemá smysl existence vlády, která dovolí, aby státní úředník s extremistickými názory urážel ústavního činitele. Navíc prý TOP 09 upozorňovala na celou situaci již déle, ale řešení nepřišlo. Kalousek také řekl, že pokud se spor nevyřeší, nepustí do vlády důležité reformní zákony. Dobeš se od Bátorových výroků další den distancoval, ale TOP 09 nadále požadovala Bátorovo odvolání. Místopředseda ODS Pavel Drobil pak podezíral Kalouska, že chce ve skutečnosti vyvolat předčasné volby. Po jednání K9 ministr Dobeš ustoupil a k 1. září odvolal Bátoru z funkce personálního šéfa ministerstva a stane se ministrovým vicekancléřem pro majetkové věci, čímž byl vlastně povýšen. V říjnu pak Bátora odešel na vlastní žádost i z této funkce, protože prý odmítal čelit neustálým útokům, do prosince zůstal ještě poradcem ministra školství Dobeše.\n\nV průběhu podzimu 2011 došlo ve vládě postupně k několika personálním změnám. Nejprve premiér nečekaně odvolal 4. října ministra zemědělství Ivana Fuksu, s jehož prací byl údajně dlouhodobě nespokojen. Média ale uváděla jako důvod to, že Fuksa patřil ke křídlu Nečasova stranického odpůrce Petra Tluchoře. První místopředseda TOP 09 a ministr financí Miroslav Kalousek se Fuksy zastal, naopak předseda Věcí veřejných Radek John jeho odvolání přivítal. Strana jej požadovala již na jaře. Fuksu nahradil 6. října bývalý ministr dopravy Petr Bendl. Petr Tluchoř nařkl premiéra z toho, že se snaží změnit rozložení sil ve středočeské ODS před volbou nového předsedy, kde se proti sobě měli postavit Tluchoř a Bendl. Fuksa patřil mezi Tluchořovy spojence.\n\nDalším vyměněným se stal ministr průmyslu a obchodu Martin Kocourek. Ten nebyl schopen uspokojivě vysvětlit původ 16 milionů korun na bankovním kontě své matky. Peníze se na kontě objevily v době, kdy byl Kocourek předsedou dozorčí rady ČEZ a pocházely od společnosti Eton Ventures registrované v Novém Mexiku. Na transakci se podílela rovněž společnost Key Investments, která dostávala od ČEZ milionové zakázky. Ministr pak vysvětloval, že peníze na matčino konto \"odklonil\" před manželkou v době rozvodu. Kocourek nakonec nabídl premiérovi demisi, ten ji přijal a ministr k 14. listopadu ve funkci skončil. O dva dny později prezident jmenoval na jeho místo šéfa jihočeské ODS a vicehejtmana Jihočeského kraje Martina Kubu.\n\nV prosinci vyšlo najevo, že ministr kultury Jiří Besser neuvedl v majetkovém přiznání svůj podíl ve společnosti Comoros Group, jejímž prostřednictvím koupil byt na Floridě. Navíc se ukázalo, že jeho společník Pavel Hrách byl v minulosti odsouzen za korupci. Besser nakonec rezignoval, protože prý necítil podporu ve svém domovském hnutí Starostové a nezávislí. Prezident jeho demisi k 16. prosinci přijal. Starostové a nezávislí potom navrhli na jeho místo poslankyni Alenu Hanákovou a rektora AMU Iva Mathé, jehož doporučili zástupci kulturní scény. Definitivní jméno měl pak vybrat předseda TOP 09 Karel Schwarzenberg. Mathé se na schůzce se Schwarzenbergem nominace vzdal, mimo jiné proto, že by prý jeho jméno mohlo kvůli jeho spojení s bývalým prezidentem Havlem vadit prezidentu Klausovi, který již dříve protestoval proti jmenování Schwarzenberga ministrem zahraničí. Ministryní kultury tak byla 20. prosince jmenována Alena Hanáková a stala se tak druhou ženou ve vládě.\n\nV důsledku vleklé vládní politické krize a vnitrostranických sporů ve straně Věcí Veřejných, 17. dubna 2012, pouhé čtyři dny po vyhlášení rozsudku nad poslanci VV Vítem Bártou a Jaroslavem Škárkou,\nohlásila dosavadní místopředsedkyně VV, poslankyně a místopředsedkyně vlády za Věci veřejné Karolína Peake odchod z Věcí Veřejných a založení nové politické platformy. Odchod z Věcí Veřejných a přechod do platformy Karolíny Peake následně potvrdili oba zbývající ministři za Věci Veřejné – Pavel Dobeš a Kamil Jankovský a dále 4 z 21 poslanců, kterými strana v té době disponovala – Lenka Andrýsová, Dagmar Navrátilová, Viktor Paggio a Jana Suchá. Spolu s Karolínou Peake prý nadále hodlají plnit koaliční smlouvu.. O den později měla tato parlamentní frakce včetně samotné K. Peake a přistoupivších Jiřího Rusnoka a Martina Vacka k dispozici již 7 poslanců. Premiér Nečas v té době vypověděl koaliční spolupráci s Věcmi veřejnými a vyjádřil se, že s platformou Karolíny Peake bude ochotný spolupracovat, ale pouze tehdy, vytvoří-li tito poslanci alespoň poslanecký klub (pro který platí minimum 10 poslanců), bez takovéto podpory by většinu ve sněmovně již nepovažoval za bezpečnou a raději vyhlásí předčasné volby.\n\nPředseda strany Radek John reagoval na vystoupení Karolíny Peake ze strany ze zahraničí prohlášením, že je šokován a že situace mu připomíná \"Sarajevský atentát\" v ODS z roku 1997. Dále uvedl: „Odpadlíci využili mé cesty do Varšavy, o které dlouhodobě věděli a za mými zády vyhlásili platformu funkcí a postů.“. 19. dubna pak poslanecký klub Věcí Veřejných ze svého středu vyloučil jednak Víta Bártu a jednak již sedm \"přeběhlíků\", kteří opustili stranu pro frakci Karolíny Peake (včetně Jiřího Rusnoka, Martina Vacka). Hlasování se účastnilo zbývajících 12 členů poslaneckého klubu. 21. dubna z Věcí Veřejných přestoupil do platformy Karolíny Peake osmý poslanec – Radim Vysloužil. Kabinet ODS, TOP 09 a platformy kolem vicepremiérky Karolíny Peake dostal 27. dubna 2012 důvěru sněmovny. Pro vládu hlasovalo 105 ze 198 přítomných poslanců, proti bylo 93 poslanců.. Platforma kolem Karolíny Peake v květnu založila politickou stranu s názvem LIDEM.\n\nRozštěpení Věcí veřejných ovlivnilo i hledání nového ministra školství. Z této funkce odstoupil již ke 31. březnu Josef Dobeš, oficiálně kvůli nesouhlasu s dalšími škrty v resortu školství. Po rozštěpení VV odmítli zástupci ODS a TOP 09, že by platforma okolo Peake měla mít nárok na čtyři vládní posty po VV, když má méně členů než měly původní VV. Koalice se tedy rozhodla najít na post ministra školství nestranického odborníka. Tím se stal prorektor Masarykovy univerzity a vědecký poradce premiéra Nečase Petr Fiala, který byl jmenován 2. května 2012 prezidentem Klausem.\n\nPoté, co předseda vlády Petr Nečas 20. prosince 2012 odvolal ministryni obrany Karolínu Peake po osmi dnech v úřadu, vyzvalo vedení LIDEM své ministry, aby k 10. lednu 2013 podali demisi. Premiér odvolání zdůvodnil tím, že jeho důvěra k ní jako ministryni obrany, klesla do záporných hodnot. Jako hlavní důvod uvedl její odvolání 1. náměstka Vlastimila Picka. Prezident republiky Václav Klaus v pátek 21. prosince pověřil řízením Ministerstva obrany předsedu vlády Petra Nečase. Po jmenování do funkce premiér opět jmenoval svým 1. náměstkem odvolaného Vlastimila Picka. Vedení ODS, po svém jednání 21. prosince v Kramářově vile, projevilo zájem o další koaliční spolupráci s TOP 09 a LIDEM. Karolína Peake a poslanec Viktor Paggio oznámili, že nemají problém s ODS ani s TOP 09, ale s premiérem Nečasem. Zároveň se vyjádřili, že nechtějí znovu vstupovat do vlády, ale že zváží podporu vlády v Poslanecké sněmovně.\nLIDEM ale později deklarovaly, že ve vládě zůstanou. Poslanec Viktor Paggio pro nesouhlas s další účastí LIDEM na vládním projektu s ODS a TOP 09 dne 3. ledna 2013 rezignoval na funkci místopředsedy strany. Dne 8. ledna 2013 republiková rada LIDEM zrušila výzvu a vyzvala k jednání s vládními partnery o nové podobě koaliční smlouvy.\n\nÚtvar pro odhalování organizovaného zločinu provedl 13. června 2013 razii proti několika politikům, úředníkům a podnikatelům podezřelým z korupce a zneužití pravomoci úřední osoby. Ve věci bylo činné Vrchní státní zastupitelství v Olomouci, byť bylo podle právního řádu nepříslušné.\nZadrženi mezi jinými byli vedoucí Úřadu vlády Lubomír Poul, Jana Nagyová, vrchní ředitelka Sekce kabinetu předsedy vlády České republiky Petra Nečase, bývalý ministr zemědělství Ivan Fuksa, bývalý předseda poslaneckého klubu ODS Petr Tluchoř a po návratu do republiky také exposlanec ODS Marek Šnajdr. Pouze proti Lubomíru Poulovi nebylo vzneseno obvinění, ostatní jmenovaní obviněni byli s následným uvalením vazby.\n\nPodle policejního usnesení by do kauzy mohl být zapleten i sám premiér Petr Nečas, který měl dát slib poslancům Fuksovi, Tluchořovi a Šnajdrovi, že dostanou významné posty v polostátních firmách. Detektivové to označili za úplatek. Nagyová byla obviněna nejméně ze dvou trestných činů: podplacení (§ 332 trestního zákoníku) a zneužití pravomoci úřední osoby (§ 329). Bylo jí přičítáno, že od podzimu 2012 protizákonně „úkolovala“ Vojenské zpravodajství ke sledování soukromých osob – choti předsedy vlády Radky Nečasové, a to v souvislosti s tím, že naléhala na Nečase k rozvodu. Účast premiéra nebo jeho povědomí o nezákonném sledování popřela Nagyová i sám Nečas. Ještě před vypuknutím aféry, dne 11. června 2013, Nečas s manželkou oznámili, že se rozvádějí.\n\nParlamentní opozice premiéra vyzvala k rezignaci. ČSSD předala v pátek 14. června 2013 předsedkyni Poslanecké sněmovny Miroslavě Němcové žádost o hlasování o nedůvěře vládě. Dne 16. června 2013 předseda vlády Petr Nečas oznámil, že v pondělí 17. června podá demisi do rukou prezidenta republiky a odstoupí také z čela Občanské demokratické strany. Petr Nečas 17. června podal v 18.03 demisi na vládní funkci.. Prezident republiky Miloš Zeman jej pověřil dalším vedením kabinetu do jmenování nové vlády. Tzv. kauza Nagyová tak vyústila v pád kabinetu.\n\nVláda Jiřího Rusnoka byla jmenována prezidentem 10. července 2013. Dne 7. srpna 2013 jí poslanecká sněmovna nevyslovila důvěru. Záměrnou absencí dvou poslanců ODS a poslankyně LIDEM však koalice přišla o většinu 101 hlasů (proti důvěře hlasovalo jen 100).\n\n"}
{"id": "576002", "url": "https://cs.wikipedia.org/wiki?curid=576002", "title": "Benalmádena", "text": "Benalmádena\n\nBenalmádena je město nacházející se asi 12 km od Malagy v provincii Málaga v Andalusii. Její část zasahuje i do tzv. Costa del Sol. Žije zde přes 58 000 obyvatel (2010), ovšem ještě v roce 1990 to bylo 25 000. Benalmádena se skládá ze tří sídelních jednotek:\n\n\nObcí prochází dálnice A-7. Obec se nachází na úpatí Sierra de Mijas. Je zde také stanice příměstských vlaků \"cercanías\" linky Málaga – Fuengirola. V obci se nachází řada turistických atrakcí.\n\nNarodil se zde Isco známý španělský fotbalista\n\n"}
{"id": "576004", "url": "https://cs.wikipedia.org/wiki?curid=576004", "title": "Národní park Kozara", "text": "Národní park Kozara\n\nNárodní park Kozara je jedním ze tří národních parků v Bosně i Hercegovině.\n\nNárodní park vyhlásil prezident bývalé Jugoslávie Josip Broz Tito v roce 1967 kvůli ochraně hustých lesů. Park se rozkládá na ploše 33,75 km mezi řekami Una, Sáva, Sana a Vrbas.\n\nŠirší oblast Kozary, která má 180 čtverečních kilometrů, je oblíbeným místem pro regulovaný lov jelenů, bažantů, lišek, divokých prasat, zajíců a kachen.\n\nÚzemí parku sloužilo za druhé světové války jako útočiště partyzánům.\n\n"}
{"id": "576006", "url": "https://cs.wikipedia.org/wiki?curid=576006", "title": "Mark2 Corporation Czech", "text": "Mark2 Corporation Czech\n\nMark2 Corporation Czech a.s. (do 9. března 2012 ABL, a.s., zkratka znamenala \"Agentura Bílého Lva\"), s IČO 257 19 751 a se sídlem v Praze je označovaná za bezpečnostní agenturu, má však jako předmět podnikání registrovánu i řadu dalších činností. Do obchodního rejstříku byla zapsána 14. prosince 1998. Do veřejného povědomí se dostala nejprve když získala prostřednictvím dceřiné společnosti do správy pražské historické věže a poté když politická strana Věci veřejné, která je s ní úzce personálně propojena a kterou finančně podporuje, výrazně uspěla ve sněmovních volbách v roce 2010 a stala se účastníkem koalice ve vládě Petra Nečase.\n\nSpolečnost poskytuje komplexní facility management skládající se z mnoha činností včetně bezpečnostních služeb. V této oblasti patří mezi největší českou společnost působící jak v České republice, tak i v dalších zemích Evropy jako je Slovenská republika, Maďarsko, Polsko, Bulharsko, Turecko a Rusko. Majiteli společnosti jsou JUDr. Matěj Bárta a Mgr. Stanislava Bártová oba s podílem 50 %.\n\nDo 14. června 2000 za firmu byl oprávněn jednat jen předseda představenstva, od 14. června 2000 mohli jednat také dva místopředsedové společně, od 3. června 2002 smí za firmu jednat dva členové představenstva (z nichž jeden může být předseda představenstva). Ve funkcích předsedy představenstva působili Vít Bárta (1998–2002), Stanislava Ješutová, od roku 2006 Bártová (2002–2010), Martin Refka (od 3. června 2010). Předsedy dozorčí rady byli Stanislava Ješutová (1998–2002), Vít Bárta (2002–2010), Matěj Bárta (od 3. června 2010).\n\n9. března 2012 se přejmenovala na Mark2 Corporation Czech a.s. a dosavadní ředitel Matěj Bárta na svou funkci rezignoval, zůstal však v pozici předsedy dozorčí rady. Novým ředitelem je Michal Fábera, který dříve působil v bezpečnostní a převozové agentuře G4S. Jediným akcionářem je od 27. prosince 2010 společnost ABL Investment SE.\n\nPodle svého webu a výročních zpráv firma začínala v roce 1992 jako studentská vysokoškolská organizace, která poskytovala pořadatelské služby, přičemž jejím prvním klientem byla Státní opera Praha, která je klientem ABL dosud. Dále se zaměřuje na ostrahu obchodních center, kancelářských budov, hotelů, průmyslových zón a logistických center, i kulturních akcí jako je Český slavík, Česká Miss nebo Ples v Opeře.\n\nNěkolik dní před volbami 2010 ABL a. s. změnila formu akcií z akcií na majitele (které podle protikorupčního programu VV nahrávají skrytému střetu zájmů a tím korupci). Dceřiná firma ABL FM Services a. s., zapsaná 17. prosince 2008, má však podle obchodního rejstříku i nadále pouze kmenové akcie na majitele v listinné podobě, třebaže jako jediný akcionář je v OR uvedena ABL a. s.\n\nPo úspěchu Věcí veřejných ve volbách roku 2010 Vít Bárta, který je mnohými komentátory považován za faktickou vůdčí osobu ve VV, odstoupil z funkcí v ABL.\n\nJiž v diskusním pořadu Otázky Václava Moravce na České televizi 14. února 2010 Ondřej Liška hovořil o VV jako o neprůhledně financované straně, do které sypou miliony lidé spojení s ODS a pražští šíbři, kteří dlouhodobě dostávají veřejné zakázky například v Praze. Moderátor Václav Moravec připomněl propojení mezi ABL a VV, a fakt, že časopis Pražan vydává člověk, který předtím podnikal s panem Bártou a byl členem představenstva ABL a že Věci veřejné jsou vnímány jako podnikatelská struktura.\n\nNěkteří novináři vyjádřili obavy, že obsazení funkce ministra vnitra zástupcem Věcí veřejných, které jsou spjaté s agenturou ABL, představuje střet zájmů, takže hrozí, že by ministerstvo „zpovzdálí ovládali security-byznysmeni“.\n\nV roce 2010 firma získala účast na čtyřleté zakázce ostrahy energetického gigantu ČEZ celkově za 632 miliónů korun, v němž je majoritním vlastníkem stát.\n\n8. dubna 2011 uveřejnil deník Mladá fronta DNES v rozsáhlém materiálu části z dokumentu nazvaného „TOP manažerský etický kodex + Strategie 2009-2014“, ve kterém tehdejší majitel ABL a pozdější ministr dopravy Vít Bárta popisuje plány na další rozvoj firmy. Dokument pochází z října 2008 a Vít Bárta v něm vrcholným manažerům firmy představuje, jakým směrem by se měla firma rozvíjet a cíle, kterých by měla dosáhnout. Podle dokumentu je 40 % zakázek bezpečnostních služeb vytvářeno veřejným sektorem, a proto by jedním z hlavních cílů firmy mělo být získání nejen ekonomické, ale také politické moci. Dokument stanoví konkrétní ekonomicko-politické cíle. Např.:\n\nV rámci ekonomických cílů se uvádí:\n\nV odstavci prostředky se uvádí:\n\nDalší materiál publikovaný v Mladé frontě Dnes vychází ze zvukového záznamu ze zasedací místnosti ABL z května 2007, kde Vít Bárta vede školení manažerů. Mezi metodami doporučovanými na získání zajímavých zákazníků uvádí například infiltraci, sledování a nasazování placených společnic. Podle MF Dnes byl účastníkem školení také tehdejší manažer ABL Václav Láska, pozdější představitel Transparency International.\n\nInformace uveřejněné v MF Dnes vedly společně s probíhajícím korupčním skandálem ve straně Věci veřejné k demisi ministra dopravy Víta Bárty, považovaného za neformálního vůdce strany VV a ke krizi koaliční vlády Petra Nečase.\n\nPro ovládnutí politické sféry, policie či jiných sfér vlivu lidmi z ABL se začal používat výraz abelizace.\n\nOd srpna 2009 získala od hlavního města Prahy (Pražské informační služby) ABL FM Services a. s. (dceřiná společnost \"ABL a. s.\", po přejmenování \"Mark2 Corporation Facility a.s.\") jako jediný účastník výběrového řízení zakázku na správu historických pražských věží (Prašné brány, Malostranské mostecké věže, Staroměstské mostecké věže, Petřínské rozhledny a bludiště, věže v chrámu sv. Mikuláše na Malé Straně a Staroměstské radnice). Ředitel magistrátního odboru kultury, památkové péče a cestovního ruchu Jan Kněžínek vyjádřil podiv nad tím, že se v době krize do výběrového řízení přihlásila pouze jediná firma (zadávací dokumentaci si vyzvedli 3 zájemci), avšak odmítl výběrové řízení zrušit.\n\nLidové noviny podle iDnes.cz upozornily na to, že nabídka ABL FM Services svědčí o neznalosti problematiky – petřínské objekty z roku 1891 jsou v ní označovány jako prvorepublikové, v Malostranské mostecké věži měla být otevřena expozice mučicích nástrojů v prostorách, které PIS nepatří, ve Staroměstské mostecké věži bylo nabízeno pořádání šermířských turnajů v prostorách, které pro takové akce nejsou dostatečně velké atd. Dva dny před sněmovními volbami v roce 2010 zveřejnil Pražský deník názor restaurátora Antonína Oplta, autora dřívější rekonstrukce petřínského bludiště, že na stavbách spravovaných ABL dochází k načerno provedeným zásahům a nevhodným a neodborným stavebním úpravám, které výrazně narušují jejich historickou hodnotu. ABL však namítla, že všechny úpravy byly schváleny odbornými konzultanty ve spolupráci s PIS, která některé úpravy konzultovala s Národním památkovým ústavem.\n\nV červnu 2010 pak skončilo další výběrové řízení, v němž ABL jako jeden ze dvou účastníků (zadávací podmínky si vyzvedlo 10 zájemců) uspěla a získala tak zakázku na další období. Pro Pražskou informační službu je údajně tento outsourcing výhodný proto, že poskytuje pro PIS stálý příjem bez ohledu na množství turistů. Smlouva měla být uzavřena na dobu neurčitou s jednoroční výpovědní lhůtou. PIS považuje ukončení smlouvy za nemyslitelné, protože se již zbavila potřebného technického a personálního zázemí.\n\nV lednu roku 2012 byla firmě M2.C dána výpověď a dne 20. ledna 2013 doběhla roční výpovědní lhůta. Projekt pražských věží převzalo Muzeum hlavního města Prahy a Staroměstskou radnici zpět Pražská informační služba.\n\n"}
{"id": "576009", "url": "https://cs.wikipedia.org/wiki?curid=576009", "title": "SK Slavia Praha 1995/1996", "text": "SK Slavia Praha 1995/1996\n\nTento článek se podrobně zabývá sestavou a zápasy týmu SK Slavia Praha v sezoně 1995 - 1996.\n\n\n\"Hráči, jejichž jména jsou zvýrazněna tučně jsou reprezentanty svých zemí\"\n\n\n"}
{"id": "576012", "url": "https://cs.wikipedia.org/wiki?curid=576012", "title": "Vladimír Fišer", "text": "Vladimír Fišer\n\nVladimír Fišer (21. srpna 1934 Čistá – 11. prosince 2015 Praha) byl český herec, hlasatel a dabér.\n\nByl dlouholetým hlasatelem Československého rozhlasu. Nejvíce proslul jako hlasatel, který 21. srpna 1968 (shodou okolností na své narozeniny) přečetl do rozhlasu proslulou první zprávu o srpnové invazi a výzvu k zachování klidu, tzv. Provolání Všemu lidu ČSSR.\n\nJeho hlas má mnoho českých posluchačů spjato s vysíláním zpráv, proto je ve filmech a rozhlasových hrách a rovněž v dabingu často obsazován jako televizní hlasatel či moderátor. Známými se staly jeho dabingové role arogantního hlasatele Kenta Brockmana v seriálu \"Simpsonovi\", či Basila Fawltyho v sitcomu \"Hotýlek\". Dále daboval například patologa Dr. Mallarda v americkém kriminálním seriálu Námořní vyšetřovací služba. Často také předčítal titulky. Daboval i postavy ve videohrách, například ve hře \"Mafia II, nebo Assassin's Creed.\"\n\nFišer dříve též hlásil stanice v pražských tramvajích.\n\n"}
{"id": "576013", "url": "https://cs.wikipedia.org/wiki?curid=576013", "title": "Josef Pavlata", "text": "Josef Pavlata\n\nJosef Pavlata (* 18. května 1949 Tanvald) je český politik, v letech 1996 až 2008 senátor za obvod č. 24 – Praha 9, v letech 2009 až 2015 člen Rady České televize, člen ODS.\n\nOdmaturoval na gymnázium v Tanvaldu, poté absolvoval nástavbu SKS v oboru řízení kultury. Mezi lety 1968–1990 pracoval na různých nižších pozicích v divadelnictví, například působil jako kulisák na kladenském divadle, poté se živil jako rekvizitář a hudebník v Divadle E. F. Buriana, následně pracoval jako referent pro hudební zájmovou činnost kulturního střediska Praha-východ. Od roku 1991 řídí Obvodní kulturní dům (OKD) v Praze 9.\n\nV roce 1986 byl odsouzen k třinácti měsícům odnětí svobody za „rozkrádání majetku v socialistickém vlastnictví“.\n\nV letech 1989–1990 působil jako mluvčí Občanského fóra. V roce 1991 spoluzakládal ODS. V letech 1998–2001 zasedal v zastupitelstvu hlavního města Prahy, na tuto pozici rezignoval, aby se mohl plně věnovat předvolební kampani.\n\nVe volbách 1996 se stal členem horní komory českého parlamentu, když v prvním kole získal 48,41 % hlasů proti sociálnímu demokratovi Zdeňku Trojanovi, který obdržel 19,17 % hlasů. Ve druhém kole zvítězil se 62,45 % hlasů. V senátu se angažoval ve Výboru pro zahraniční věci, obranu a bezpečnost.\n\nVe volbách 2002 svůj mandát obhájil. Ve druhém funkčním období předsedal Volební komisi a působil ve Výboru pro vzdělávání, vědu, kulturu, lidská práva a petice. Potřetí již nekandidoval.\n\nZ funkce radního České televize, kterým se stal 29. května 2009, kritizoval pořad Uvolněte se, prosím Jana Krause pro nevyváženost dílu, ve kterém vystupovala Helena Vondráčková a předmětem rozhovoru byl soudní spor s Martou Kubišovou ohledně neuskutečněných koncertů. Pavlatovi se nelíbilo, že moderátor nedal příležitost reagovat druhé straně. Mandát radního ČT mu vypršel v květnu 2015.\n\n"}
{"id": "576015", "url": "https://cs.wikipedia.org/wiki?curid=576015", "title": "Electric Fence", "text": "Electric Fence\n\nElectric Fence (v překladu doslova \"elektrický ohradník\"; občas zkracováno na eFence) je ladicí software zaměřený na hledání chyb ve správě paměti. Napsal jej Bruce Perens a jeho podstatou je náhrada funkcí správy paměti obsažených v standardní knihovně jazyka C.\n\nElectric Fence se zaměřuje na dvě velmi časté chyby:\nV obou případech způsobí Electric Fence při nálezu chyby pád programu, což umožní vyšetřit situaci pomocí debuggeru, například (GNU Debuggeru). Vzhledem k tomu, že se jedná o chyby, které obvykle způsobí poškození paměti, jež se projeví zdánlivě úplně nesmyslnými chybami až někdy jindy, je zastavení běhu procesu v okamžiku, kdy k chybě došlo, velmi užitečným nástrojem. \n\nElectric Fence je svobodný software licencovaný pod GNU General Public License.\n\n"}
{"id": "576017", "url": "https://cs.wikipedia.org/wiki?curid=576017", "title": "Kult stromů", "text": "Kult stromů\n\nKult stromů a navazující mýty byly součástí mnoha archaických náboženství a stále doznívají i v moderní západní společnosti. Vycházejí z představy animatismu, tedy oduševnělosti všech objektů v přírodě, která byla u archaických společností všeobecně rozšířená.\n\nVíra v existenci duše stromů implikuje, že při jejich kácení či jiném poškozování cítí bolest, což vedlo k snaze jejich utrpení minimalizovat a k různým magickým a náboženským praktikám k usmíření ducha stromu. Zároveň však existují praktiky, které se pomocí výhrůžek pokácení snaží přesvědčit ducha ovocného stromu, aby plodil. Stejně jako lidé taky stromy mohou být sezdány nebo se někde jedná s kvetoucími stromy jako s těhotnými ženami. U některých etnik se věří, že se do stromů uchylují duše předků a v Číně se tradičně sázely stromy na hroby, aby posílily duši zemřelého. Pozdější názory pak nepovažují samotný strom za tělo ducha, ale za pouhý příbytek, který může opouštět. Tento názor vedl ke vzniku víry v lesní démony a bohy.\n\nPříslušníci indoevropských etnik, kteří dorazili do hustě zalesněné Evropy, široce praktikovali kult stromů, především dubu. Germánské a keltské názvy pro svatyni bývají odvozovány od slov pro háj nebo mýtinu. Mnohé doklady o uctívání stromů existují také pro Řeky, Římany, Slovany a Balty. V současné Evropě patří mezi pozůstatky tohoto kultu například stavění májky.\n\nTaké Ugrofinové praktikovali kult většinou v hájích a to ohrazených, vytvořených ponecháním několika stromů na mýtině. Ke kořenům stromů se kladli oběti nebo je věšeli na větve.\n"}
{"id": "576023", "url": "https://cs.wikipedia.org/wiki?curid=576023", "title": "Magister regens", "text": "Magister regens\n\nMagister regens byl titul udělovaný na středověkých universitách studentům, kteří získali magisterský titul. Titul znamenal jednoduše to, že jeho držitel má právo učit (tzv. \"licentia docendi\"). Toto právo mohlo být zaručeno (v případě pařížské university) pouze kancléřem katedrály Notre Dame nebo kancléřem St. Geneviève. Podle Třetího lateránského koncilu (1179) musela být \"licentia docendi\" poskytnuta bezplatně všem náležitě kvalifikovaným uchazečům.\n\nPokud nový člen zůstal na universitě a aktivně se účastnil universitní výuky jako učitel, byl nazýván \"magister regens\" (tj. \"vyučující\"). Pokud zvolil jiné povolání, nazýval se \"non regens\" (tj. pasivní člen společenství universitních mistrů; aniž by ovšem ztratil příslušnost k němu – ta většinou trvala až do konce života.\n\n"}
{"id": "576024", "url": "https://cs.wikipedia.org/wiki?curid=576024", "title": "Národní parky v Rumunsku", "text": "Národní parky v Rumunsku\n\nNárodní parky v Rumunsku\nV Rumunsku existuje kromě dalších přírodních rezervací 14 národních parků. Celkem zabírají plochu 8960 km, tj. 3,8 % z celkové rozlohy Rumunska.\n\nPoznámky:\nNárodní park Delta Dunării je současně i na seznamu světového dědictví UNESCO.\nNárodní parky Rodna a Rezetat jsou současně biosférické rezervace UNESCO.\n"}
{"id": "576025", "url": "https://cs.wikipedia.org/wiki?curid=576025", "title": "Algirdas Mykolas Brazauskas", "text": "Algirdas Mykolas Brazauskas\n\nAlgirdas Mykolas Brazauskas (22. září 1932, Rokiškis, Litva – 26. června 2010, Vilnius) byl v letech 1993–1998 první litevský prezident zvolený po oddělení Litvy od Sovětského svazu. Poté byl v letech 2001–2006 litevským premiérem.\n\nVzděláním byl inženýr, vystudoval v Kaunasu v roce 1956 na Kaunaském polytechnickém institutu. Politickou kariéru budoval od roku 1965 v Komunistické straně Litvy, kde se jako první tajemník jejího ústředního výboru v letech 1988–1989 podílel na jejím osamostatnění od Komunistické strany Sovětského svazu, což byl jeden z impulsů vedoucích k tomu, že se později Sovětský svaz rozpadl.\n\nZemřel dne 26. června 2010 ve věku 77 let na rakovinu.\n\n"}
{"id": "576026", "url": "https://cs.wikipedia.org/wiki?curid=576026", "title": "Richard Campsall", "text": "Richard Campsall\n\nRichard Campsall (asi 1280 - asi 1350) byl anglický theolog, filosof a logik. Studoval a později vyučoval na oxfordské universitě (nejdříve byl do roku 1306 na Balliol College, v r. 1306 se stal členem slavné Merton College). V r. 1308 získal titul \"magister regens\" pro svobodná umění (mohl je tedy vyučovat). Dále pokračoval ve studiu na theologické fakultě, kde vyučoval \"Sentence\" Petra Lombardského mezi lety 1316-17 (tedy o něco dříve než jeho současník Vilém Ockham, dnes mnohem slavnější). Od r. 1322 do r. 1324 byl \"magistrem regens\" pro theologii. V letech 1325–1326 byl vice-kancléřem celé university.\n\nJak dlouho žil je nejisté; umřel patrně někdy v 50. letech 14. století.\n\n\nRichardu Campsallovi se také připisoval spis \"Logica Campsale Anglici valde utilis et realis contra Ockham\", velice zajímavý text, který je systematickou odpovědí na Ockhamovu \"Sumu logickou\", ve kterém jsou napadeny základní teze Ockhamovy filosofie a logiky (např. jeho pojetí supozice, univerzálií a aristotelských kategorií). Dílo sice opravdu bylo napsáno v této době (a řadí se k většímu množství reakcí na Ockhamovu nominalistickou filosofii) a obsahuje marginální odkaz na \"Campsale anglicus\", ale Campsallovi se připisuje neprávem. \n\nV logice se Richard Campsall zabýval především rozvíjení sylogistické problematiky (základy systému logického odvozování označovaného jako sylogistika vypracoval již Aristotelés v \"Prvních analytikách\" - a právě tento spis Campsall komentoval). Hodně prostoru věnuje zkoumání sylogismů s premisami rozšířenými z hlediska temporálního (tj. s výroky o minulosti či budoucnosti) či modálního (tj. s výroky, které obsahují modální synkategorémata jako např. \"nutně\" či \"je možné\" apod.). (Toto je mimochodem stále nevyřešená oblast aristotelské sylogistiky.)\n\nDlouho se předpokládalo, že prvním myslitelem, který použil \"v theologii\" propracovaných nástrojů terministické logiky (především supoziční teorie), byl až Vilém Ockham. Avšak současný výzkum ukazuje, že to prováděl již Campsall, o něco starší Ockhamův souputník na oxfordské universitě.\n\nNicméně nebyl tak optimistický ohledně užití logiky v theologii jako např. Ockham; měl spíše sklon rozlišovat mezi aristotelskou logikou a \"logikou víry\" (podobně jako Robert Holcot).\n\n"}
{"id": "576028", "url": "https://cs.wikipedia.org/wiki?curid=576028", "title": "Jaroslav Horák (senátor 1996–2004)", "text": "Jaroslav Horák (senátor 1996–2004)\n\nJaroslav Horák (* 11. února 1932 - 7. října 2019) byl český politik, bývalý senátor za obvod č. 28 – Mělník a člen ODS.\n\nPracoval v Tesle Hloubětín, Českých Loděnicích a jako vývojový technik v Pragounionu. V letech 1990–1996 působil jako místopředseda a přednosta Okresního úřadu Mělník. Je ženatý, má jedno dítě.\n\nVe volbách 1996 se stal členem horní komory českého parlamentu, když jej v prvním kole podpořilo 44,83 % voličů, do druhého kola ho doprovodil nestraník kandidující za ČSSD Zdeněk Chalupník, který obdržel 19,38 % hlasů. Ve druhém kole občanská demokrat zvítězil se ziskem 55,55 % hlasů. V senátu se angažoval ve Výboru pro zdravotnictví a sociální politiku. Ve volbách 1998 svůj mandát obhájil. V horní komoře se věnoval činnosti ve Výboru pro zahraniční věci, obranu a bezpečnost, kde zastával funkci ověřovatele. Ve volbách 2004 již nekandidoval.\n\nMezi lety 1998–2006 zasedal v zastupitelstvu města Mělník.\n"}
{"id": "576029", "url": "https://cs.wikipedia.org/wiki?curid=576029", "title": "Seznam postav herní série Brothers in Arms", "text": "Seznam postav herní série Brothers in Arms\n\nNásledující seznam obsahuje seznam některých fiktivních postav se základními charakteristikami, které se vyskytují v sérii her Brothers in Arms.\n\nLarry Allen se narodil v Hartfordu v Connecticutu. Po střední škole se přihlásil do armády. Ve výcvikovém táboře se seznámil s Garnettem. Oba měli smysl pro humor i v obtížných situacích. Často vytáčeli Leggetta tak, že superman je podle nich lepší než batman (kterého zbožňoval Leggett).\n\nAllen je vidět ráno během dne D s Garnettem. Oba poté s hráčem zůstávají až do mise \"Vykoupení farmy\".\n\nV misi \"Vykoupení farmy\" vyráží Allen s Garnettem a Leggettem do sevření. V Hell´s Highway vychází najevo, že se Leggett hádá s Allenem, když v tom je mezitím Garnett zastřelen odstřelovačem do hlavy. Allen nestačí včas reagovat a je smrtelně zraněn Němci do žaludku. Po přestřelce se Leggettovi omlouvá a umírá.\n\nBaker se narodil v St. Louise v Missouri. Když mu bylo osm let, jeho rodiče se rozvedli. Po japonském útoku na Pearl Harbor se přihlásil do armády. Během výcviku před dnem D byl velitel jednotky zraněn a desátník Baker se stal seržantem a velitelem jednotky.\n\nHráč ovládá Bakera v průběhu hry a vede 3. skupiny. Během bitvy o Kopec 30 byl Baker zraněn střelou z tanku, což zanechalo na jeho čele velkou jizvu.\n\nBaker zde není viděn moc často a hraje vedlejší roli.\n\nHráč opět ovládá Bakera. Ten trpí depresemi a vidí duchy jeho mrtvých spolubojovníků, většinou Leggetta. Poté je přinucen říct svým mužům, co se stalo s Allenem a Garnettem v Normandii. Vojáci ztrácejí vůči němu důvěru, ale ve finální scéně mu, kromě Corriona, pomohou.\n\nCampbell se narodil v malém městě v Missouri. Nikdy neviděl žádnou nemravnost až do přihlášení k armádě.\n\nCampbell je poprvé viděn v noci před dnem D, kde se setká s Colem. Poté, co byl Hartsock povýšen na seržanta, stal se Campbell jeho věrným mužem.\n\nCampbell zde hraje vedlejší roli a je viděn obvykle s druhou skupinou. V misi \"Černý pátek\" je zraněn na krku minometným granátem s Bakerem a Hartsockem a Friarem.\n\nCorrion před válkou pracoval v textilní továrně v Augustě v Georgii. Je expert na americké i německé zbraně.\n\nCorrion je poprvé viděn v misi \"Přetnutí svítání\", kde se spojuje s Bakerem. S ním zůstane po zbytek hry.\n\nCorrion je zde opět v Bakerově skupině. Několikrát se schovával v žumpě před Němci.\n\nZde hraje Corrion větší roli. Věří v povýšení na seržanta. V misi \"Hlavní silnice pekla\" je střelen skrz hruď, ale přežije. Později se dozví o okolnostech konce Allena a Garnetta. Poté začíná být Corrion na Bakera naštvaný.\n\nCourtland je zde poprvé viděn v misi Coleův útok, a jako poslední se připojuje k Bakerovi.\n\nMá značně větší roli v této hře. Je mezi spojením speciálních zbraní a útočným týmem.\n\nDesola byl z Filadelfie a měl 12 sourozenců. Byl italského původu. Desola se sblížil s Hartsockem během tréninku, již dříve se s ním účastnil barových bitek. Jeho otec vlastnil italskou restauraci a doufal, že jí Michael zdědí po válce.\n\nS Bakerem je Desola od mise \"Protnutí svítání\" a bývá obvykle druhý za Corrionem.\n\nDesola je opět v Bakerově skupině. Naposledy je viděn v misi během útoku na zámek s Allenem, Garnettem a Hartsockem.\n\nV misi \"Cesta purpurového srdce\" je Desola zabit při bombardování, když se protahuje Belgickou branou. Jeho žaludek byl rozmašírovaný na kaši.\n\nNarodil se v Dublinu a po narození se přestěhoval do Spojených států. Vyrůstal v Bostonu. Po vypuknutí druhé světové války se přihlásil do armády. Doyle je velmi oddaný voják a je znám svou prostořekostí.\n\nPoprvé je vidět v noci před dnem D, kdy Hartsockovi zachrání život. S Hartsockem zůstal do té doby, než našel zbytek své jednotky.\n\nDoyle byl zabit střelou z tanku v St. Sauveur. Doslova se rozletěl na kusy, zůstala po něm jen výšivka armády, kterou si Hartsock na památku přilepil na helmu.\n\nGarnett se narodil v Kentucky. Pracoval jako přístavní dělník na řece Ohio a po vystudování střední školy se přihlásil do armády. Garnett se při tréninku spřátelil s Allenem. Oba měli smysl pro humor i v obtížných situacích. Často vytáčeli Leggetta že superman je lepší než batman (kterého zbožňoval Leggett).\n\nGarnett je vidět ráno dne D s Allenem. Oba zůstávají s Bakerem do mise \"Vykoupení farmy\".\n\nGarnett je členem Hartsockovy skupiny. V misi \"Pekelná křižovatka\" se však s Allenem nepotká.\n\nV misi \"Vykoupení farmy\" vyráží Allen s Garnettem a Leggettem do sevření. V Hell´s Highway vychází najevo, že se Leggett hádá s Allenem, když v tom je mezitím Garnett zastřelen odstřelovačem do hlavy.\n\nHartsock se narodil v Laramie ve Wyomingu. Před válkou pracoval jako dřevorubec. Byl divoký a vzpurný a získal odpornou jizvu během barové bitky, když spadl na rozbitou láhev. Vzal si ženu Ermu, a byl tak jediný ženáč v Bakerově týmu.\n\nHartsock je viděn ráno dne D a s Bakerem zůstává do konce hry, kdy je promován na seržanta a stává se vůdcem 2. skupiny\n\nHartsock se ujímá velení a s Bakerem se moc nesetkává. Jeho přítelem se stal Doyle, který Harstockovi zachránil život.\n\nTady hraje Hartsock vedlejší roli a pomáhá Bakerovi. Začíná mít nedůvěru v Bakerovu schopnost velet, protože Baker začíná trpět přeludy. Navíc se mu začíná stýskat po domově. Jednou udeří minometný granát do kavárny, kde je Hartsock, a ochromí ho od pasu dolů.\n\nHassay se přihlásil do armády v roce 1930 a byl přítelem Bakerova otce. Stal se velitelem jednotky pro dny D.\n\nHassay je poprvé viděn během noci před dnem D, jak nalézá Bakera po seskoku. Posílá Bakera na různé mise až do bitvy u Kopce 30.\n\nHassay je poprvé viděn v misi, kde Hartstockova skupina obléhá pole. Není viděný moc často. Je zraněn během Německého protiútoku v Carentanu.\n\nZde se Hassay stal asistentem Colea. On věděl, co se stalo s Leggettem, Allenem a Garnettem v Normandii a diví se Bakerovi, že to věděl i on.\n\nLeggett se narodil v Brooklynu v New Yorku. Připojil se k 101. výsadkové divizi jako rádiový operátor.\n\nLeggett je poprvé viděn v noci před dnem D, kde se připojuje k Bakerovi a Hassayovi a zůstává s nimi po zbytek hry. Leggett je nesmělý a Bakerovi muži (nejčastěji Allen a Garnett) si z něho dělají legraci.\n\nLeggett je viděn v zákopech v bitvě u Kopce 30, kde přináší Bakera zpět k vědomí. Když se Hartsock a jeho družstvo vrátí, je Leggett mrtvý.\n\nZde Leggett vystupuje coby duch, který Bakerovi vypráví skutečnost o smrti Allena a Garnetta.\n\nBěhem obrany Kopce 30 se několikrát pokouší Leggett sehnat obrněnou podporu, ale zbytečně. Když na bojiště přijede německý tank a zraní Bakera, Leggettovi rupnou nervy a střílí na tank se slovy \"\"Chcete mě? Kurva vemte si ně mě! Zabte mě!!! \"\". V tom tank střelí Leggetta do žaludku a okamžitě ho tak zabije, podobně jako Doyla.\n\nMarsh se narodil v Oklahomě.\n\nMarsh je zde členem Campbellova týmu a má pušku M1A1 Garand.\n\nMarsh je obvykle viděn s druhou skupinou a hraje vedlejší roli.\n\nUmírá při bombardování, kdy ho zabije odstřelovač.\n\nJe horlivý mladík, kterému nechybí odvaha. Po bitvě u Carentanu byl povýšen na desátníka, ale protože spackal akci, byl degradován.\n\nMcCreary je poprvé viděn v misi \"Cesta purpurového srdce\", kde se připojuje k Bakerovi. Ten o něm mluví jako o \"druhu kreténa\".\n\nMcCreary je vidět jak pomáhá zraněnému Hassayovi v misi \"Těsné prostory\".\n\nObjevuje se ve větší roli, je v Bakerově týmu, kde má odpor k LaRochemu, ačkoli později vyjádří nad jeho smrtí lítost.\n\nNarodil se na Floridě. Všude cestoval kolem státu a na začátku války se připojil k 101. výsadkové divizi.\n\nMcConnell je poprvé viděn s Johnsonem, kdy ještě byl součástí první skupiny. McConnell se později připojuje k Hartsockovi.\n\nMcConnell se zde v podstatě vůbec nevyskytne, jen v misi \"Zuby nehty\".\n\nObrieski se narodil ve Varšavě, a invazi Němců do Polska odešel do USA. Po japonském útoku na Pearl Harbor se přihlásil do armády. Později se stane vojákem Bakera. Po válce se chtěl vrátit do Polska. Je velkým přítelem Zanoviche.\n\nObrieski je prvně viděn v misi \"Cesta purpurového srdce\", kde je v Hartsockově útočném týmu.\n\nV misi \"Tom a Jerry\" je Obrieski zastřelen na střeše kostela nepřátelským odstřelovačem a padá dolů.\n\nNarodil se v Kansasu. Na začátku války se připojil k 101. výsadkové divizi.\n\nPaddock zde podává dobré výkony, přesto není povýšen.\n\nZde je Paddock pod velením Corriona, Campbella a Zanoviche. Zachrání život Bakerovi tím, že shodí odstřelovače dolů ze zvonice v misi \"Vyryto v kameni\", který zabil Colea.\n\nWilliam Paige se narodil v Los Angeles. Připojil se ke 101. výsadkové divizi. Paige je, podobně jako Leggett, škádlen a zesměšňován, což u něho vyvolalo nesnášenlivost k několika jedincům. Jen McConnell s ním kamarádí.\n\nPaige je prvně vidět na konci akce v St. Martin.\n\nJeho jméno je vidět na džípu s jmény mužů, kteří zemřeli v Normandii.\n\nU St. Sauveur zabije tanková střela Doyla a zčásti také Paigeho. Ten s posledními silami a prostřelenou aortou odtahuje Hartsocka do bezpečí, pak Paige umírá.\n\nFriar se připojil k 101. výsadkové divizi když začala válka. Zřídka mluví.\n\nJe vidět ráno dne D, kdy se připojuje k Hartsockovi.\n\nJe obvykle viděn s druhou skupinou. Později umírá v misi \"Černý pátek\" při těžkém zranění Hartsocka.\n\nZanovich je původem Čech. Ve věku 16 let utekl z domova a sloužil ve francouzské cizinecké legii. Později se připojil k americké armádě po útoku na Pearl Harbor. Vzhledem je podobný postavě z jiné PC hry .\n\nZanovich je prvně viděný v misi \"Cesta purpurového srdce\", kde se připojuje k Bakerovi a zůstává s ním v průběhu hry. V letadle, poté, co je zasažené, se po podlaze válejí Hartsock, Allen a Garnett, zatímco Zanovich před nimi stojí.\n\nNevyskytuje se zde moc často.\n\nZanovich zde hraje větší roli, je velitelem družstva. Řídí džíp a má silný smysl pro humor.\n\nLaRoche je mladý voják v Bakerově týmu, který lhal o svém věku, jen aby mohl na vojnu. Typická ukázka naivního mladíka naplněného hrdinstvím. Mladý Během bitev se seznámí s dívkou a jeho morálka upadá. Protože nedbá na rady Corriona, umírá na postřelení do hrudi.\n\nRoselli je tichý vojín, který se pozná s cigaretami na helmě připevněné gumičkou.\n\nGeorge Risner je přítel Bakera z dětství. Oba se poté v RtH30 setkali.\n\nRisner ovládá tank Stuart, který získává pod velení Baker. V misi \"Vyprahnutá oblast\" však Baker přichází nejen o tank, ale i o Risnera.\n\nRisner je viděn krátce jako duch.\n"}
{"id": "576034", "url": "https://cs.wikipedia.org/wiki?curid=576034", "title": "Isabela II. Španělská", "text": "Isabela II. Španělská\n\nIsabela II. Španělská (španělsky \"Isabel II de Borbón\", 10. října 1830, Madrid – 9. dubna 1904, Paříž ) byla španělská královna v letech 1833 až 1868. Pocházela ze španělské větve dynastie Bourbonů (Bourbon-Anjou), stejně jako její otec a manžel. Vládla díky zrušení salického práva výnosem Pragmatické sankce, což vyústilo ve vzpouru způsobenou infantem Karlem, za podpory absolutistických skupin (Karlistů), kteří již měli v úmyslu prohlásit jej za krále, když král Ferdinand VII. ležel na smrtelné posteli.\n\nIsabela nastoupila na trůn už jako tříletá po smrti svého otce Ferdinanda VII. Do doby její plnoletosti ji zastupovala její matka Marie Kristýna Neapolsko-Sicilská.\n\nV roce 1843 byla Isabela prohlášena za plnoletou a ujala se sama vlády. Postupem času ale nespokojenost s její vládou narůstala a vyústila až v povstání roku 1868, které Isabelu svrhlo z trůnu. Královské vojsko bylo poraženo a tak Isabela uprchla do Francie, kde abdikovala ve prospěch svého syna Alfonse XII. Moci se zatím ujal generál Francisco Serrano y Dominguez. Ten poté vládl 2 roky jako regent než byl v roce 1870, kdy byl králem „zvolen“ princ Amadeus Savojský, druhý syn italského krále Viktora Emanuela II.\n\nKdyž byl z trůnu roku 1873 svržen i král Amadeus a byla vyhlášena republika zasáhl Antonio Cánovas del Castillo, usilující o návrat Bourbonů na trůn. V roce 1875 se na trůn vrátili Bourboni v osobě Alfonse XII., syna královny Isabely II., která tak sama mohla zažít návrat rodu na trůn a vládu syna.\n\n\n\n"}
{"id": "576042", "url": "https://cs.wikipedia.org/wiki?curid=576042", "title": "Internetová seznamka", "text": "Internetová seznamka\n\nInternetová seznamka je portál, kde si lidé mohou založit svůj profil a vyhledávat podle různých kritérií profily ostatních uživatelů za účelem najít potenciálního životního partnera, přátele nebo jen krátkodobý vztah pro sexuální aktivity. Nutností pro uživatele je připojení k internetu. \n\nZákladem je vytvořit si profil a vyplnit základní osobní údaje. Následuje fáze hledání a navazování kontaktu s ostatními uživateli. Většinou si hned na úvodní liště uživatel může vybrat z nabídky seznámení (například: On hledá ji, On hledá jeho, Ona hledá jeho, Ona hledá ji, Hledám kamaráda/kamarádku). Uživatel seznamky může prohlížet profily ostatních, sdílet fotografie, posílat zprávy. \n\nRande si tímto způsobem domlouvá jedna třetina nezadaných Čechů. Avšak každý pátý je úspěšný.\n\nPodle PEW Pesearch Centre 29 % dotázaných Američanů zná někoho, kdo se seznámil se svým budoucím partnerem přes seznamku a následně s ním uzavřel sňatek nebo žije v dlouhodobém vztahu. Z průzkumu také vyplývá, že 80 % Američanů si myslí, že internetové seznamky jsou dobré pro seznámení s novými lidmi. Až 61 % lidí souhlasilo, že tento způsob seznámení je lehčí a více efektivní, ne jsou běžné způsoby seznámení. \n\nDopady pro společnost jsou zásadní. Výzkum vědců z Cornellovy univerzity poukazuje na fakt, že lidé, kteří se setkávají on-line, bývají úplní cizinci. Když spolu zůstanou, zakládají sociální vazby, které nikdy předtím neexistovaly. Tato studie se nejvíce zaměřila na to, jak online vztahy mění mezirasové vztahy, které jsou podle nich dobře analyzovatelné. Jejich zjištění jsou v souladu s prudkým nárůstem mezirasových manželství v USA za poslední dvě desetiletí.\n\nSeznamky na internetu jsou buď všeobecné, nebo se specializují na určité uživatele (např. gay seznamky ) nebo oblasti zájmu (např. erotické seznamky). \n\nStále ještě novinkou ve světě seznámení je také výběr vhodného partnera prostřednictvím matematického algoritmu, který porovná podrobný osobnostní profil zájemce s ostatními profily v databázi a navrhne osobu, která se k zájemci hodí nejvíce. V Česku však uživatelé zatím preferují tradičnější způsoby seznámení a případné partnery oslovují sami na základě vlastního uvážení.\n\nSeznamte.se\n\nJe to jeden z největších seznamovacích portálů. Nemá žádné zaměření a funguje ve stylu sociálních sítí. Uživatelé kromě vztahu hledají přátelství nebo jen flirt. Základní užívání je zdarma. Registrace je možná i prostřednictvím aplikace Facebook. Výhodou stránky je, že můžete porovnávat profily přímo ve vyhledávání nebo posílat obrázky ve zprávě. Portál dále nabízí \"Rychloseznamku\", která umožňuje snadný přístup k fotografiím uživatelů, díky kterému můžete vyjádřit sympatie druhé osobě a ihned ji kontaktovat. Další výhodou je \"Vědecký seznamovací dotazník\", který by vám měl pomoci najít správného partnera (vyplnění ale není povinné jako u jiných seznamek). Jako poslední příjemná výhoda této stránky je \"Partnerská shoda dle zvěrokruhu\". Při prohlížení profilů máte možnost se podívat na shodu podle znamení zvěrokruhu a stručné posouzení dvojice.\n\nYellobar\n\nJedná se o český projekt, který je na českém internetu od roku 2014. Svým registrovaným uživatelům nabízí soukromí a pouze ověřené profily. Registrovaný uživatel vidí vždy a jen profily, dle vlastních preferencí (muž heterosexuál, vidí profily heterosexuálních žen, gayové vidí pouze gaye a lesbičky pouze lesbičky). Díky tomu nedochází ke šmírování a uživatelům je nabídnuto soukromí. Seznamka je plně responzivní. Pokud uživatel chce urychlit své seznamování má možnost využít tzv. Inzerát, který je umístěn v každém profilu a proto je šance na seznámení vyšší a rychlejší. Tato funkce společně s jednorázovým registračním poplatkem jsou jediné platby na celé seznamce. Seznamka také nabízí krom standardních funkcí jako je hodnocení fotek, hledání vhodných protějšku, dle lokality, věku, koníčků, znamení atd., také časovou Timelinu, kde je možné sledovat přehledně veškeré dění na seznamce a nenechat si tak ujít toho pravého partnera.\n\nŠtěstí\n\nTato seznamka nemá žádné specifické zaměření a díky její rozsáhlosti je zde veliká šance na seznámení. Seznamka je placená, částka v základu ale nepřesáhne 100 Kč za rok. Portál kombinuje prvky klasické seznamky s inzertní. Ovládání je jednoduché. Zajímavým bonusem seznamky je mobilní aplikace nebo škola seznamování. I díky poplatkům se jedná o bezpečný portál.\n\nSeznamka.cz\n\nTato seznamka funguje již přes 20 let na systému inzerátu. Jednoduše ho pověsíte na web a čekáte, až vám někdo odpoví. Eventuálně vy reagujete na ty, které vás zaujmou. Seznamka je v Čechách velice rozšířená a má mnoho uživatelů. Je velice jednoduchá na ovládání, takže je vhodná pro méně zdatné v technice. Nejsou vám účtovány žádné poplatky, je zdarma. Je zde možnost koupit si VIP balíček, který vám dá více prostoru pro test a bude váš inzerát více propagovat. \n\neDarling\n\nMezinárodní seznamka se zaměřením na dlouhodobé vztahy. Opět založena na principu matching. Při registraci vyplníte psychologický test, který by vám měl pomoci najít ideálního partnera. Na základě porovnání vám zašlou nabídky na seznámení. Poplatek za službu platíte již při registraci. Pokud poplatek nezaplatíte, omezí se vám nabídky partnerů. Peníze ale můžete dostat zpět, pokud si do půl roku nenajdete partnera. Následující půl rok je pak zdarma.\n\nElite date\n\nSeznamka ideální pro hledání trvalých vztahů. Funguje na principu matching, který porovnává profily osobností a jejich preference. Základní služby jsou zdarma, pokročilejší užívaní je zpoplatněno. Poplatek má odlákat uživatele, které seznámení nemyslí vážně a zaručí větší bezpečnost. Na tu je u této seznamky kladen velký důraz. Všechny profily jsou ověřovány. Součástí služeb je i poradna s tipy na seznámení.\n\nSparkl.cz\n\nSeznamka pomáhá nezadaným lidem hledat svůj nejlepší protějšek díky vyhledávacímu algoritmu a zadaným lidem, kteří hledají povyražení a seznámení s novými lidmi.\n\n\n\n\n\n\nMatch\n\nMezinárodní internetová seznamka, která je opět založena na matchingu. Registrace je zdarma, ale následná komunikace přes zprávy je zpoplatně poměrně vysokým poplatkem. Na úvod vyplníte lehký dotazník o sobě a své požadavky. Na svůj profil můžete nahrát až 24 fotografií. Důležitá je i část, kde se popíšete vlastními slovy. Match z ní vygeneruje klíčová slova a na jejich základě hledá vhodného partnera. Proto buďte uvážlivý, co do této části napíšete.\n\nOkCupid\n\nVýhodou této stránky je, že i bez zaplacení poplatku můžete používat důležité funkce, jako je psaní. Pokud přesto chcete více pokročilé hledání, můžete poplatek zaplatit. Při registraci vyplníte formulář na jehož základě vám budou nabídnutí potenciální vhodní partneři.\n\neHarmony\n\nSeznamka zaměřená na ty, které hledají partnero podle nějakých kritériích, jako je například náboženství, věk nebo příslušnost k etniku. I bez poplatku můžete využívat poměrně podrobné vyhledávání. Pokud chcete vidět fotky uživatelé, musíte ale zaplatit poplatek. Přesto ale uvidíte, jestli lidé, které vám stránka vygenerovala, mají o vás zájem, než poplatek zaplatíte.\n\n\n\n\n\n\n\n\nSeznamování přes internet je čím dál populárnější: online se seznamuje každý desátý Američan, přibližně třetina nově sezdaných manželství v USA začala na internetu a trh se seznamováním generuje miliardy dolarů ročně. Velkým trendem jsou různé mobilní aplikace, které fungují jako seznamky. Tyto aplikace často nabízejí možnost propojit profil s profilem již existujícím na sociální síti (např. Facebook, Instagram, Twitter). Aplikace tak využívá mnohem více informací o uživateli, má k dispozici fotky nahrané na sociální sítě a dokáže uživatelům sdělit, zda mají společné přátele. Podle informací z Facebooku také může propojit uživatele se společnými zájmy, které definuje podle shodných lajků na stránce nebo podle účasti na stejných událostech.\n\nJednou z nejrozšířenějších mobilních aplikací je v současnosti Tinder. Ten funguje na principu sledování polohy uživatele. Uživatel si vytvoří profil a aplikace mu nabídne fotografie lidí, kteří se nachází v jeho okolí. Ty potom uživatel třídí jednoduchým kliknutím na ty, kteří se mu líbí a na ty, kteří mu sympatičtí nejsou. V případě že dojde ke shodě, tedy pokud se navzájem uživatelé označí za sympatické, aplikace jim umožní zahájit chat. Obdobou Tinderu je aplikace s názvem Grindr, která je určena pro homosexuály.\n\nDalší aplikací, která posunula internetové seznamování, je Happn. Tato mobilní aplikace funguje díky přesné lokalizaci uživatele a do telefonu zaznamenává všechny profily dalších uživatelů, kteří se potkali, minuli. Happn dokonce vytvoří mapu a označí místo, kde ke střetnutí došlo, případně kolikrát již uživatelé prošli kolem sebe. Tato aplikace může být přínosná, pokud si někdo netroufá (nebo nestihne) dotyčného oslovit hned. Pokud i on aplikaci vlastní, jednoduše ho najde v seznamu a může mu napsat soukromou zprávu. \n\nJe zapotřebí si najít seriozní seznamku, některé jsou i s registračním poplatkem. Výhodou je seznámení se prostřednictvím seznamky v rámci domova, první komunikace je přes chat nebo e-mail, nemůže nastat trapná situace při prvním setkání a navíc se o dotyčném dají zjistit základní informace. \n\nInternetové seznamky se dnes těší docela velké popularitě. Je to především tím, že mnoho lidí nemá čas ani příležitost vyrazit si do společnosti a poznat někoho osobně.\n\nPortály jsou často rozdělené podle věkové kategorie, místa bydliště nebo koníčků. Díky tomu můžete specifikovat váš objekt zájmu. \n\nMezi hlavní výhody se řadí, že už od začátku víte, jak váš potenciální partner vypadá a už předem znáte jeho zájmy. Můžete si vybírat proto i podle společných koníčků, oblíbených filmů, knih, hudby a dalších zajímavostí. Dozvědět se můžete rovněž o povolání a cílech do života. Můžete si i vybrat i základě preferovaného vzhledu.  I díky těmto výhodám si můžete hledat “partnera na míru”. \n\nDalší výhodu je, že můžete ignorovat pro vás nepřijatelné partnery, kteří s vámi chtějí navázat kontakt. \n\nMnozí používají seznamky i pro trávení volného času jako zábavu. Navazují tak kontakty jen pro chatování. Můžete si ale i zdokonalit vaše jazykové schopnosti, když si vybere zahraniční seznamovací portál či cizince. Pro některé je dokonce najití zahraničího partnera atraktivní volba. \n\nInternetové seznamky jsou často rozdělené podle věkové kategorie, místa bydliště nebo koníčků. Díky tomu můžete specifikovat váš objekt zájmu. Díky skutečnosti, že budete mít například stejné koníčky, odpadne ta trapná chvilka ticha, kdy si s tím druhým nemáte o čem povídat. Záleží tedy jen na vás, do jaké seznamovací skupiny se přihlásíte a v jakých vodách budete hledat.\n\nI když se pro některé nejedná o romantických způsob seznámení, jedná se podle statistik o úspěšnou metodu  z hlediska trvanlivosti manželství. Tyto svazky končí podle vědců z Chicaga  vzácněji rozvodem než ty, kde se partneři potakali při náhodném setkání nebo prostřednictvím společných přátel. \n\nVýzkum psychologů z Chicago University, který probíhal v letech 2005 až 2012, ukázal na základu sledování dvaceti tisíc osob, že manželství z internetových seznamek končí o 25 % měně často rozvodem.\n\nPodle odborníků to může být způsobeno faktem, že lidé z internetových seznamek jsou silněji motivováni nalezením životního partnera.\n\n„Manželství vzniklá seznámením na internetu jsou nejen trvanlivější, ale také šťastnější. Osoby, které žily na konci sledovaného období ještě stále v manželství, byly šťastnější, pokud se seznámily na internetu,“ uvedl profesor John Cacioppo z Chicago University.\n\nNejvětším a jistým rizikem je fakt, že pokud se jedná o neověřené profily na internetových seznamkách, které většinou své služby poskytují zdarma, údaje nemusí být pravdivé. Za profilovou fotkou se na druhé straně počítače může skrývat kdokoliv. Při domlouvání schůzky je proto zapotřebí velké obezřetnosti. Komunikace prostřednictvím chatu může být pro některé stydlivé uživatele příjemnější než osobní kontakt. Zároveň si ale uživatel musí uvědomit, že někomu tato částečná anonymita může posunout hranice natolik, že si dovolí napsat víc, než by mu ve skutečnosti řekl do očí. \n\nDávat o sobě příliš informací na internet je dalším nebezpečím, které skýtají internetové seznamky. Jsou zaznamenány případy, kdy se o osobu zajímal stalker a seznámení přerostlo v obtěžování a pronásledování, které muselo být oznámeno na policii.\n\n1. Při vyplňování profilu na sebe neprozrazujte příliš. Věřte, že potenciální zájemci se obejdou bez vaší adresy i telefonního čísla.\n\n2. Profilovou fotku vybírejte s citem, příliš odhalené a sexy fotky na profil opravdu nepatří. Vaše profilovka je jedna z prvních věcí, co zájemci vidí a nevhodná fotografie by je mohla od seznámení s vámi spíše odradit.\n\n3. Důvěřuj, ale prověřuj. Falešných profilů je na Internetu celá řada, a vy si tak nikdy nemůžete být stoprocentně jisti tím, kdo skutečně sedí na druhém konci. Pokud souhlasíte s první schůzkou, řekněte své rodině či známým, kam se svou internetovou známostí půjdete a držte se míst, kde je hodně lidí. Na první reálné schůzce se navíc dotyčného zeptejte na několik drobností z vašich předchozích online rozhovorů. Ověříte si tak, že jde skutečně o toho, s kým jste si až dosud psali. \n\n4. Naučte se říkat ne. Pokud vám přijde při virtuálním seznamování chování toho druhého podezřelé, či se cítíte nepříjemně, je lepší celou věc rázně ukončit a rozhodně se s daným člověkem reálně nescházet.\n\n"}
{"id": "576044", "url": "https://cs.wikipedia.org/wiki?curid=576044", "title": "Marco Materazzi", "text": "Marco Materazzi\n\nMarco Materazzi (* 19. srpna 1973) je italský fotbalista (střední obránce). Jeho poslední angažmá bylo v Sérii A za Inter Milán. V létě 2014 se nechal zlákat do nově zformované indické ligy Indian Super League, kde plnil v týmu Chennaiyin FC roli hrajícího trenéra.\n\nWebsite Inside World Soccer jej zařadil na 9. místo v žebříčku nečistě hrajících fotbalistů. Materazzimu se mezi fanoušky a spoluhráči říká „Matrix“ a „Řezník“ kvůli jeho nevyzpytatelné osobnosti a celkově agresivní hře.\n\nNa počátku kariéry hrál za různé kluby v Sérii C a Sérii B, později za prvoligový anglický klub Everton. Dvě období strávil v Perugii (1995–1998 a 1999–2001). Nakonec se v roce 2001 upsal Interu Milán za 10 milionů eur. Materazzi je známý jako střelec gólů. V sezóně 2000/2001 zlomil rekord Serie A v počtu gólů vstřelených obráncem. S Interem vyhrál mnoho soutěží včetně 5 vítězství v Sérii A v řadě, 1 vítězství v Lize mistrů a po 3 vítězstvích Italského poháru a Italského superpoháru.\n\nNa mezinárodní scéně debutoval v roce 2001 a v roce 2006 vyhrál své první velké trofeje: s Interem Sérii A a s Itálií Mistrovství světa v Německu. Ve finále mistrovství proti Francii se stal účastníkem kontroverzního incidentu. Materazzi v prodloužení urazil Francouze Zinedina Zidana, který ho udeřil hlavou do hrudi a srazil ho k zemi. Hádka a následná červená karta pro Zidana se stala předmětem mnoha diskusí. Tento moment se stal jedním z nejznámějších v celé historii Mistrovství světa.\n\nMarco Materazzi se narodil v Italském městě Lecce. Jeho otec Giuseppe hrál za tamní klub US Lecce. Po ukončení hráčské kariéry se Giuseppe stal trenérem. Trénoval i slavné kluby, např. Pisu, Lazio Řím nebo Sporting Lisabon. Marco byl velký fanoušek Lazia, když ho jeho otec v letech 1988–1990 trénoval.\n\nSvou klubovou kariéru začal v mládežnickém klubu FC Messina Peloro v letech 1990–1991. Poté hrál v amatérském Tor di Quinto (1991–1992), týmu Série C2 Marsala (1993–1994) a týmu Série C1 Trapani Calcio (1994–1995), se kterým se mohl dostat do Série B, ale těsně prohrál rozhodující zápas s AS Gualdo Calcio.\n\nPřesto o něj projevil zájem tým Série B Perugia, za který hrál v letech 1995–1998, ale část sezóny 1996–1997 strávil na hostování v týmu Série C Carpi FC 1909. Sezónu 1998–1999 strávil v anglickém prvoligovém Evertonu, kde dostal červenou kartu čtyřikrát z celkových 27 zápasů a vstřelil 2 góly (proti Middlesbroughu a Huddersfieldu). Poté se vrátil do Perugie, kde v sezóně 2000–2001 vstřelil 12 gólů, čímž zlomil rekord v počtu gólů vstřelených obráncem v Sérii A, který předtím držel Daniel Passarella. Od následující sezóny hrál za Inter Milán, který ho koupil za 10 milionů eur. Za něj vstřelil v sezóně 2006–07 10 gólů a stal se obráncem s největším počtem vstřelených gólů v této sezóně. V dubnu 2008 odehrál svůj 150. zápas za Inter, který skončil vítězstvím 2:0 nad Atalantou.\n\nV červnu 2011 rozvázal svůj kontrakt s Interem, protože cítil, že už nedosahuje kvality špičkových hráčů. Ihned poté ho lákal nově postoupivší klub do Premier League, Queens Park Rangers. Také mu byl nabízen přestup do MLS. Materazzi vyjádřil své přání vrátit se do Interu jako trenér.\n\nV létě 2014 se nechal zlákat do nově zformované indické ligy Indian Super League, kde měl plnit v týmu Chennaiyin FC roli hrajícího trenéra.\n\nV reprezentaci debutoval 25. dubna 2001 v zápasu proti Jihoafrické republice, který Itálie vyhrála 1:0. Zúčastnil se Mistrovství světa 2002 a Eura 2004.\nNa Mistrovství světa 2006 začínal jako náhradník, ale po zranění Alessandra Nesty v 17. minutě zápasu základní skupiny proti České republice se dostal do základní sestavy. V tomto zápasu také skóroval v 26. minutě po hlavičce z rohového kopu a poslal Itálii do vedení 1:0. Zápas nakonec skončil vítězstvím Itálie 2:0. V osmifinálovém zápase proti Austrálii dostal červenou kartu a byl vyloučen ze čtvrtfinále proti Ukrajině.\n\nVe finále mistrovství prohrávala Itálie po gólu Zidana v 7. minutě z penalty 1:0, ale Materazzi v 19. minutě hlavičkou z rohového kopu vyrovnal. Také střílel jako 2. v pořadí a proměnil penaltu v rozstřelu, který následoval po prodloužení. V prodloužení ho ve 110. minutě udeřil hlavou do hrudi a srazil k zemi Zinedine Zidane, který následně viděl červenou kartu a byl vyloučen. Zidane ho obvinil z urážky své sestry a matky. Na tiskové konferenci po zápasu Materazzi řekl, že poté, co se držel Zidanova dresu, mu ho Zidane ironicky nabídl: \"Jestli chceš můj dres, po zápase ti ho věnuju\"\". Materazzi na to odpověděl italsky: \"„Preferisco quella puttana di tua sorella“\" (raději si vezmu děvku, jako je tvá sestra), po čemž následoval Zidanův faul. Materazzi později řekl, že nevěděl, že Zidane vlastně nějakou sestru má. Britské deníky The Daily Star, The Daily Mail a The Sun uvedly, že Materazzi adresoval Zidanovi rasistické výroky. Materazzi se proti tomu bránil soudní cestou. Později byla obvinění stažena a deníky musely zaplatit značné odškodné.\n\nMaterazzi hrál v prvním zápasu Itálie na Euru 2008 proti Nizozemsku, ale v 54. minutě byl za stavu 2:0 pro Nizozemsko střídán. Zápas nakonec dopadl 3:0 v neprospěch Itálie. Další zápasy už na Euru nehrál. Po Euru 2008 ukončil svou reprezentační kariéru.\n\nInter Milán\n\n\n\n\n"}
{"id": "576046", "url": "https://cs.wikipedia.org/wiki?curid=576046", "title": "Zámek Albrechtsberg (Loosdorf)", "text": "Zámek Albrechtsberg (Loosdorf)\n\nZámek Albrechtsberg je zámek v Albrechtsbergu v okrese Melk, v rakouské spolkové zemi Dolní Rakousy. Byl občasným sídlem šlechtického rodu Enenkelů.\n\nPůvodní hrad postavil a pojmenoval Albrecht von Perg (1120-1168) z rodu pánů z Pergu a Machlandu ženatý s hraběnkou von Schalla, která mu přinesla majetky v Pielachtalu. Albrecht vlastnil fojtská práva ke klášteru Sankt Pölten a byl zástupcem fojta pro Klášter Melk. Albrecht von Perg bydlel na hradě s manželkou a oběma syny Siegfriedem a Meingozusem z Pergu a snad také z Albrechtsbergu. Pozdější historie do roku 1400 úzce souvisí s krajinou kolem Kilbu, kde páni z Pergu měli také državy. \n\nPo vymření Pergů přešla polovina přímo na Babenberky, a druhá polovina nejdříve na hrabata von Plain, resp. na jejich nástupce, hrabata von Schaunberg. \n\nNachází se na návrší na severozápadním okraji stejnojmenné obce Albrechtsberg an der Pielach, katastrálního území Loosdorf. Zámek byl vybudován v roce 1581 v renesančním slohu na místě středověkého hradu. V roce 1606 se stal novým vlastníkem zámku Albrechtsberg Ludwig von Starhemberg. Protože se jako protestantský šlechtic zúčastnil šlechtického povstání, byl jeho zámek císařskými vojáky při bojové akci podpálen. Zámek byl vyvlastněn a kaple byla opět katolíky vysvěcena. V roce 1704 další požár zničil věž kaple. \n\nKoncem 19. století rodina Auerspergů zámek nákladně přestavěla. Ve druhé světové válce 1945 byl zámek opět zpustošený. Dnes je pravidelně obýván nájemníky. Od roku 1995 je majetek v držení rodu Weinbergerů.\n\n\n"}
{"id": "576047", "url": "https://cs.wikipedia.org/wiki?curid=576047", "title": "Diego Velázquez de Cuéllar", "text": "Diego Velázquez de Cuéllar\n\nDiego Velázquez de Cuéllar (1465, Cuéllar, Segovia, Španělsko – 1524 Santiago de Cuba) byl španělský conquistador a první guvernér Kuby a to od roku 1511 až do své smrti v roce 1524. \n\nDo Nového světa odplul v roce 1493 s výpravou Kryštofa Kolumba. V letech 1501–1509 spolupracoval s guvernérem Nicolasem de Ovando na kolonizaci ostrova Hispaniola. Diego Colón guvernér tohoto ostrova ho v roce 1511 pověřil vedením expedice, která měla dobýt a osídlit Kubu. Podporoval také další expedice na území dnešního Mexika. V roce 1518 se proto spojil s Hernánem Cortésem, avšak zakrátko mezi nimi začali rozbroje. Za Cortésem poslal expedici pod velením Pánfila de Narváez, toho však Cortés zajal.\n\n\n"}
{"id": "576058", "url": "https://cs.wikipedia.org/wiki?curid=576058", "title": "Mezní hodnota balené pitné vody", "text": "Mezní hodnota balené pitné vody\n\nMezní hodnota u balené pitné vody je hodnota jejíž překročení obvykle nepředstavuje akutní riziko (voda ztrácí kvalitu v daném ukazateli, ale konzumace nemusí být vyloučena, jsou nutná opatření).\nMezní hodnota u Bakterií :\n\n"}
{"id": "576059", "url": "https://cs.wikipedia.org/wiki?curid=576059", "title": "If I Had You", "text": "If I Had You\n\nIf I Had You je píseň amerického pop rockového zpěváka Adama Lamberta. Píseň pochází z jeho debutového alba \"For Your Entertainment\". Produkce se ujali producenti Max Martin a Shellback.\n"}
{"id": "576061", "url": "https://cs.wikipedia.org/wiki?curid=576061", "title": "Roller", "text": "Roller\n\nRoller (z angl. \"to roll\") je psací náčiní, fungující na principu kapalného, vysoce viskózního inkoustu a kuličky. Na rozdíl od propisky, jejíž inkoust je založen na bázi olejového roztoku, je ale inkoust rolleru ředěn vodou a má tudíž nižší hustotu. Proto se s ním také píše lehčeji a vytváří ostřejší a hladší linky, v čemž se blíží klasickému plnícímu peru. A protože kulička, kterou používá, je oproti kovovým kuličkám propisek keramická, říká se mu také keramické pero.\n\nKeramické pero patří mezi pera mechanická. Místo grafitové, barevné pastelové nebo snímací tuhy se zde používá zvláštní psací vložka, která obsahuje různobarevný inkoust. Ten se kapilární trubičkou a drážkami dostává až na kuličku upevněnou v lůžku špičky psací vložky (náplně) a při její rotaci se stejně jako u kuličkových per tlakem přenáší na papír. \n\nRollery se používají na běžné psaní, na přepisování a při používání dokumentního inkoustu i na psaní různých trvalých záznamů. Používají se všude tam, kde se používaly snímací tužky barevné i nebarevné. Kuličkové náplně jsou velmi kvalitní a vyrábějí se v nejrůznějších barvách (modrá, červená, zelená, černá atd.). \n\nPodle vyhotovení a použitého mechanismu:\n\nPodle uložení náplně (psací vložky) v plášti:\n"}
{"id": "576065", "url": "https://cs.wikipedia.org/wiki?curid=576065", "title": "All Night Long", "text": "All Night Long\n\n„All Night Long“ je píseň anglické popové zpěvačky Alexandry Burke. Píseň pochází z jejího debutového alba \"Overcome\". Produkce se ujal producent Jim Jonsin. S touto písní jí vypomohl americký rapper Pitbull.\n"}
{"id": "576067", "url": "https://cs.wikipedia.org/wiki?curid=576067", "title": "Jardin Anne-Frank", "text": "Jardin Anne-Frank\n\nJardin Anne-Frank (česky \"Zahrada Anne Frankové\") je veřejný park, který se nachází v Paříži ve 3. obvodu ve slepé ulici \"Impasse Berthaud\". Park byl otevřen v roce 2007 a jeho rozloha činí 4000 m.\n\nSlavnostního otevření parku, při kterém byl pojmenován strom Anne Frankové (kaštan) tvořící dominantu zahrady, proběhlo 20. června 2007 a zúčastnili se jej starosta Paříže Bertrand Delanoë, starosta 3. obvodu Pierre Aigenbaum a Hans Westra, ředitel Domu Anne Frankové v Amsterdamu.\n\nZahrada byla vybudována v bývalé zahradě městského paláce Hôtel Saint-Aignan, kde se dnes nachází Muzeum umění a dějin judaismu.\n\n"}
{"id": "576069", "url": "https://cs.wikipedia.org/wiki?curid=576069", "title": "Dům Anne Frankové", "text": "Dům Anne Frankové\n\nDům Anne Frankové (nizozemsky \"Anne Frank Huis\") je muzeum v Amsterdamu věnované židovské dívce z období druhé světové války Anne Frankové.\n\nRodina Frankových a čtyři další osoby se v zadním domě za sídlem firmy, která původně patřila Anninu otci Ottovi Frankovi, na Prinsengracht 263 přes dva roky ukrývali před pronásledováním nacisty a deportací do koncentračního tábora. Muzeum přibližuje život Anne Frankové i dobu, ve které žila, a zaobírá se rovněž všemi formami pronásledování a diskriminace. Muzeum bylo otevřeno 3. května 1960 (tři roky po založení Nadace Anne Frankové) za pomoci veřejné sbírky. Součástí komplexu je od roku 1997 moderní dostavba k původnímu domu, takže hlavní vchod do muzea je z Westermarkt 20.\n\n"}
{"id": "576073", "url": "https://cs.wikipedia.org/wiki?curid=576073", "title": "I Like It", "text": "I Like It\n\n„I Like It“ je píseň španělského popového zpěváka Enrique Iglesias. Píseň pochází z jeho devátého studiového alba \"Euphoria\". Produkce se ujal producent RedOne, vypomohl mu americký rapper Pitbull.\n"}
{"id": "576077", "url": "https://cs.wikipedia.org/wiki?curid=576077", "title": "Musée d'art et d'histoire du judaïsme", "text": "Musée d'art et d'histoire du judaïsme\n\nMusée d'art et d'histoire du judaïsme (\"Muzeum umění a dějin judaismu\") je muzeum věnované židovské kultuře, které se nachází v Paříži ve 3. obvodu v ulici \"Rue du Temple\" 71. Sídlí v paláci Hôtel de Saint-Aignan ze 17. století. Muzeum bylo otevřeno 1. prosince 1998. Muzeum založilo město Paříž společně s francouzským ministerstvem kultury.\n\nV roce 2006 se v muzeu konala výstava o Alfredu Dreyfusovi a jeho aféře, při které bylo shromážděno na 3000 dobových předmětů. Dreyfusova socha stojí i na nádvoří, kde je zobrazen se zlomeným mečem.\n\nMuzeum je rozděleno do několika tematických celků týkající se historie a umění:\n\n\n"}
{"id": "576080", "url": "https://cs.wikipedia.org/wiki?curid=576080", "title": "Franck Madou", "text": "Franck Madou\n\nFranck Madou (*15. září 1987, Marcory, Pobřeží slonoviny) je fotbalista z Pobřeží slonoviny, v současné době hrající za švýcarský klub FC Wil 1900.\n\nNarodil se ve městě Marcory a už po pár měsících po jeho narození se rodina stěhovala do Francie. Po mládežnických štacích v klubech AS Evry, CS Brétigny, FC Martigues svou profesionální kariéru začal v B-týmu Toulouse FC. Poté následovalo několik angažmá ve Švýcarsku, nejvýrazněji pak v klubu FC Biel-Bienne, kde za sezonu v 28 zápasech vstřelil 17 branek. Naposledy pak působil v Lausanne Sports. V létě 2010 si ho na testy pozvala pražská Slavia, na nichž uspěl a následně v klubu podepsal dvouletou smlouvu s roční opcí. Poté však neprošel zdravotními testy a jeho smlouva nevstoupila v platnost.\n\nPoté hrál na Kypru (za APOP) a na Ukrajině za tým FK Zorja Luhansk.\n\n"}
{"id": "576082", "url": "https://cs.wikipedia.org/wiki?curid=576082", "title": "Přímorožec arabský", "text": "Přímorožec arabský\n\nPřímorožec arabský (\"Oryx leucoryx\") je menší druh přímorožce.\n\nJedná se o antilopu nižší postavy s protáhlejší hlavou, delším ocasem a dlouhými rohy. Typické je bílé zbarvení těla. Přímorožci jsou býložravci. Živí se trávou, kořínky a listy ze stromů. Jejich zažívací soustava dokáže zpracovat téměř všechnu vodu, která je obsažena v potravě. Velikost dospělého jedince je až metr a půl délky a metr a půl výšky. Váží 70 až 80 kg. Obývá arabské polopouště, je aktivní především ve dne, v noci spí skrytý pod keři a stromy.V roce 1982 byli přímorožci arabští vypuštěni zpět do přírody v rezervaci Ománského sultánu. Přímorožci jsou jediné antilopy, které se rodí s malými růžky obalenými kožnatým vakem.\n\nV Čechách je v současnosti chován v Zoo Hodonín, v minulosti byl též chován v Zoo Zlín. Na Slovensku je chován v ZOO Bratislava.\n\n\n"}
{"id": "576084", "url": "https://cs.wikipedia.org/wiki?curid=576084", "title": "Citicorp Building", "text": "Citicorp Building\n\nCiticorp Building (známý též jako \"Citigroup Building\" nebo také \"One Court Square\") je mrakodrap stojící v newyorském obvodu Queens. Má 50 nadzemních a 4 podzemní patra. Výška je 200,5 m, je tak nejvyšší mrakodrap v New Yorku stojící mimo Manhattan. Navrhla jej firma Skidmore, Owings and Merrill pro firmu Citigroup a byl dokončen v roce 1990. V budově se nachází převážně kancelářské prostory (asi 130 000 m).\n\n\n"}
{"id": "576090", "url": "https://cs.wikipedia.org/wiki?curid=576090", "title": "GAZ-21", "text": "GAZ-21\n\nGAZ M-21 (od roku 1965 pouze GAZ-21), první model značky nesoucí jméno „Volha“ (\"«Во́лга» ГАЗ-21\"), je sovětský automobil vyšší střední třídy vyráběný od roku 1956 do roku 1970. Byl vyráběn automobilkou GAZ jako nástupce modelu M20 Poběda. GAZ M-21, neoficiálně nazývaný též \"Carevna\", byl nahrazen typem Volha Gaz M-24.\n\nOd roku 1962 se vyrábělo také provedení kombi označované jako GAZ M-22, na některých trzích doplněné přízviskem \"Universal\". Celkem se mezi lety 1956 až 1970 prodalo ve všech provedeních na 638 875 vozů Volha první generace.\n\nNový model automobilky sídlící v Gorkém (dnes Nižnij Novgorod) byl vyvíjen jako nástupce ve své době inovativního M-20 Poběda, prvního sovětského vozu se samonosnou karoserií. V roce 1954 vznikají první prototypy, výroba se v menších počtech rozbíhá v roce 1956, na plno až od roku následujícího jako Volha 1. série. Do roku 1958 probíhala produkce souběžně s poslední variantou modelu Poběda. Volha měla samonosnou čtyřdveřovou karoserii typu sedan s bohatým chromováním a designovými prvky typickými pro automobily 50. let. Vzhled vozu, za který byl odpovědný návrhář L. M. Jeremejev, mohl konkurovat i tehdejším automobilům ze západních zemí, přičemž se zčásti podobal např. automobilům Ford, Simca nebo Standard.\n\nGAZ-21 zpočátku poháněl vylepšený čtyřválec SV z modelu Poběda se zvýšeným objemem 2 432 cm a výkonem 48 kW (65 koní), který sloužil jako dočasné řešení před použitím zcela nově vyvinutého motoru. Tím byl od roku 1957 čtyřválcový motor s hliníkovým blokem a rozvodem OHV, vůbec první sovětský motor této konstrukce. Jeho objem činil 2 445 cm a poskytoval výkon až 52 kW (71 koní). S délkou 4 810 mm se Volha na evropské poměry řadila mezi velké automobily, šířka činila 1 800 mm a výška 1 610 mm. Přední zavěšení kol bylo nezávislé s lichoběžníkovou polonápravou a vinutými pružinami, vzadu zůstávala tuhá náprava. Převodovka byla manuální, třístupňová, ovšem v letech 1957 až 1959/60 existovala i provedení s automatikou. Podle ČSN se spotřeba paliva pohybovala okolo průměrné hranice 13 litrů na 100 km. Interiér byl v porovnání s ostatními sovětskými automobily pohodlnější a prostornější. Nedělená sedadla umožňovala lůžkovou úpravu, přední sklo bylo panoramatické (z jednoho kusu).\n\nV roce 1958 dochází k technickým i designovým změnám, díky nimž se Volhy po tomto datu označují jako série 2. Největší změny designu se odehrály na přídi vozu, kde byla původně horizontálně orientovaná maska chladiče s chromovanými lištami a pěticípou hvězdou uprostřed nahrazena chromovaným panelem se šestnácti svislými otvory sání. Jiný byl i tvar nárazníků i umístění blinkrů v jejich rozích. Úpravy motoru se týkaly hlavně použitím různých kompresních poměrů. Základní poměr 6,6 s výkonem 52 kW doplnily varianty motoru s poměrem 7,15 (55 kW) a 7,5 (nejvýkonnější - 59 kW), které byly určené především na export.\n\nOd roku 1962 se vozy Volha GAZ-21 díky modernizaci označují jako 3. série. Designové změny se opět týkaly především čelní masky, kde přibylo velké množství svislých žeber. Z přední části kapoty zmizel vzpínající se jelen od návrháře V. I. Arjamova, který zdobil Volhy 1. a 2. série, který ovšem zároveň představoval hrozbu při kolizi chodce s vozem. V tomto roce byla také zavedena do výrobního programu verze s pravostranným řízením. Motor dostal spolehlivější karburátor, který měl za následek zvýšení výkonu, který podle stupně komprese dával výkon od 55 kW (75 koní) do 63 kW (85 koní). Poslední, nejvýkonnější provedení dosahovalo maximální rychlosti až 135 km/h. Další úpravy postihly nárazníky a zavěšení předních kol nově s teleskopickými tlumiči.\n\nVýroba vozu GAZ-21 Volha byla ukončena v roce 1970, dva roky po uvedení jeho nástupce, Volhy druhé generace M-24. Celkem se ve všech provedeních (sedan i kombi) a sériích vyrobilo na 638 875 exemplářů.\n\nOd počátku se vůz prodával ve standardním provedením pro domácí sovětský trh i v provedení na export, které se od sebe lišily zejména výkonnějšími variantami motoru a menších designových změn. Oblíbenou se Volha stala u taxikářů, pro jejichž účely vyjížděly z továrny vozy přímo určené pro tuto službu. V Československu Volha patřila k nejluxusnějším vozům na trhu a byla užívána především zaměstnanci státních podniků nebo jako vůz Veřejné bezpečnosti.\n\nVůz se vyvážel do mnoha západoevropských zemí, největší ohlas sklidil v Belgii, kde se pro potřeby zemí Beneluxu také montoval z dovezených dílů, konkrétně v továrně v Antverpách. Zde byly také pod kapotu Volhy instalovány různé alternativy ke standardnímu motoru, např. dieselový motor Perkins o objemu 1,6 litru. Existovala také verze s motorem Rover (2,3 litr) nebo Peugeot.\n\nV letech 1962 až 1970 probíhala výroba nejvýkonnějšího provedení Volhy první generace, která nesla jméno Volha GAZ M-23. Namísto čtyřválce dostala větší motor V8 z luxusní limuzíny GAZ 13 Čajka o objemu úctyhodných 5,5 litru a automatickou převodovku. Motor poskytoval výkon 144 kW (195 koní) a vůz s ním dosahoval maximální rychlosti až 170 km/h, byl však až o 100 kg těžší a tato nadbytečná hmotnost se projevovala ve větší nedotáčivosti automobilu. Sloužil především účelům KGB a za osm let výroby vzniklo pouze přes 600 exemplářů.\n\nV roce 1962 začala výroba provedení kombi prodávaná pod vlastním jménem jako GAZ M-22 Universal. První prototyp byl představen již v roce 1959. Praktičtější provedení kombi mělo pětici dveří (zadní dělené) a sklopitelná zadní sedadla. První exempláře se vyráběly ještě vzhled přední masky druhé série (se soškou jelena na kapotě), ovšem brzy se rozběhla výroba s designem v duchu sedanu 3. série. Délka i šířka vozu zůstaly oproti sedanu beze změn, pouze výška stoupla o 10 mm. Užitečná hmotnost vozu se zvýšila oproti provedení kombi o celých 100 kg na celkových 550 kg. Nutnost vykompenzovat zvýšenou zátěž přinesla zesílení zavěšení a odpružení zadní nápravy i robustnější pneumatiky a disky kol.\n"}
{"id": "576094", "url": "https://cs.wikipedia.org/wiki?curid=576094", "title": "SK Slavia Praha 1996/1997", "text": "SK Slavia Praha 1996/1997\n\nTento článek se podrobně zabývá sestavou a zápasy týmu SK Slavia Praha v sezoně 1996 - 1997.\n\n\n\"Hráči, jejichž jména jsou zvýrazněna tučně jsou reprezentanty svých zemí\"\n\n\n"}
{"id": "576101", "url": "https://cs.wikipedia.org/wiki?curid=576101", "title": "Wimbledon 2010 – smíšená čtyřhra", "text": "Wimbledon 2010 – smíšená čtyřhra\n\nLoňský 123. ročník vyhrál pár Mark Knowles a Anna-Lena Grönefeldová, kteří spolu letos nehráli. Grönefeldová do soutěže mixu nenastoupila a Knowles vytvořil 5. nasazenou dvojici s Katarinou Srebotnikovou, pár prohrál ve 3. kole.\n\nVítězem se stal 2. nasazený indicko-zimbabwský pár Leander Paes a Cara Blacková.\n\nV závorce je kolo, ve kterém pár vypadl.\n\n"}
{"id": "576103", "url": "https://cs.wikipedia.org/wiki?curid=576103", "title": "Igor Letov", "text": "Igor Letov\n\nIgor Letov ( , známý spíše jako Jegor Letov ( ; * 10. září 1964 Omsk – 19. únor 2008 Omsk) byl ruský punk rockový hudebník, básník, zpěvák a kytarista. Zakladatel punkové skupiny Graždanskaja oborona (Civilní obrana) vzniklé v roce 1984. V éře Sovětského svazu vystupoval pro anarchistickou punk scénu proti totalitarismu pozdněsovětského režimu, za což byl pronásledován (v rámci projektu zneužívání sovětské psychiatrie k likvidaci opozice zavřen do psychiatrické léčebny). V roce 1994 se podílel na založení Nacionálně bolševické strany Ruska. Zemřel 19. února 2008 ve věku 43 let.\n\n\n"}
{"id": "576104", "url": "https://cs.wikipedia.org/wiki?curid=576104", "title": "One Penn Plaza", "text": "One Penn Plaza\n\nOne Penn Plaza je mrakodrap stojící v New Yorku. Má 57 pater a výšku 228,6 m. Mrakodrap byl navržen firmou Kahn & Jacobs a dokončen v roce 1972. V budově je 44 výtahů. Ve většině budovy se nachází kanceláře a v podzemí jsou garáže pro bezmála 700 aut.\n\n\n"}
{"id": "576105", "url": "https://cs.wikipedia.org/wiki?curid=576105", "title": "Prévôt de Paris", "text": "Prévôt de Paris\n\nPrévôt de Paris (česky \"Představený Paříže\") je historický termín označující představitele města Paříže od středověku do roku 1792. Tento titul zhruba odpovídá v historii českých zemích rychtáři. Prévôt ve městě zastupoval zájmy francouzského krále. Byl zodpovědný za bezpečnost ve městě a z titulu své funkce byl nejvyšším městským soudcem. Úřad prévôta postupně získal větší množství pravomocí jako zástupce panovníka ve městě. Zasahoval do jednání městské rady, pokud se dotýkala zájmů krále. Dohlížel na správu justice a účastnil se zasedání generálních stavů jako hlavní soudce Paříže. Účastnil se též zasedání královské rady. Potvrzoval výnosy městské rady, byla mu podřízena i šlechta, dohlížel na pořádek a bezpečnost ve městě, tedy na správu zbraní, městské hlídky apod. Sídlil v paláci Grand Châtelet na pravém břehu, který zároveň sloužil i jako vězení. Úřad zanikl za Francouzské revoluce v roce 1792. Vedle tohoto titulu existoval ještě úřad s velmi podobným názvem Prévôt des marchands, který naopak odpovídal purkmistrovi.\n\nKdyž bylo Pařížské hrabství připojeno ke královské koruně za vlády Huga Kapeta, ten zde jmenoval správce. Přesné datum není známo, první písemná zmínka o titulu prévôta je v listině z roku 1060.\n\nV počátcích měl prévôt k ruce pouze písaře, ale později získal další úředníky jako královského prokurátora, dva královské právníky, osm radních a poručíky pro věci trestní a věci civilní. Úřad prévôta se skládal z několika oddělení: chambre de la prévôté au parc civil (komora veřejného skladu), présidial (ústředí), chambre de police (policejní komora), chambre criminelle (kriminální komora), chambre du prévôt de l'Île-de-France (komora prévôta pro Île-de-France), chambre du procureur du Roi (komora královského prokurátora) a chambre du juge auditeur (komora výslechového soudce). Sídlo prévôta a jeho úřadu bylo v paláci Grand Châtelet, který již dnes neexistuje.\n\nFilip II. August v roce 1200 nařídil, aby nový prévôt skládal přísahu do rukou rektora pařížské univerzity. Tuto přísahu skládali až do 17. století.\n\nZa vlády Blanky Kastilské, matky Ludvíka IX. byl úřad pronajat pařížským měšťanům jako obročí tak jako funkce prévôtů v jiných městech. Úřad byl rozdělen na dva - jeden s výkonem soudní moci, druhý mající na starosti finanční správu. Po návratu ze sedmé křížové výpravy Ludvík IX. vydal v roce 1258 rozhodnutí, kterým zrušil pronájem úřadu a jmenoval do jeho čela Étienna Boileau.\n\nKarel VI. rozhodl po zrušení funkce prévôta des marchands ve své listině z 27. ledna 1382 dát větší kompetence královskému prévôtovi a určil mu za sídlo palác Petit Châtelet. Úřad prévôta des marchands byl však po několika letech opět obnoven.\n\nPoslední pařížský prévôt v historii byl Anne Gabriel Henri Bernard de Boulainvilliers, který vykonával úřad do roku 1792. V této době úřad čítal 1550 zaměstnanců.\n\n"}
{"id": "576109", "url": "https://cs.wikipedia.org/wiki?curid=576109", "title": "Evropské halové hry v atletice 1969", "text": "Evropské halové hry v atletice 1969\n\n4. Evropské halové hry v atletice se uskutečnily ve dnech 8. – 9. března 1969 v Bělehradu v hale Palac Lodowy. V roce 1970 byl šampionát přejmenován na halové ME v atletice.\n\nNa programu bylo celkově 23 disciplín (14 mužských a 9 ženských). Ve štafetovém běhu mužů na 1+2+3+4 kola kvarteto Jugoslávie závod nedokončilo.\n\n"}
{"id": "576123", "url": "https://cs.wikipedia.org/wiki?curid=576123", "title": "Bertelsmann Building", "text": "Bertelsmann Building\n\nBertelsmann Building (dříve nazýván \"1540 Broadway\") je mrakodrap na Manhattanu v New Yorku. Má 42 pater a výšku 223 m. Výstavba probíhala v letech 1989–1990. Tato postmoderní budova byla navržena firmou Skidmore, Owings and Merrill. Podlahová plocha je 102 190 m a většinu zabírají kanceláře.\n\n\n"}
{"id": "576128", "url": "https://cs.wikipedia.org/wiki?curid=576128", "title": "Ypres rallye 2010", "text": "Ypres rallye 2010\n\nYpres rallye 2010 (Oficiálně 46. Belgium Geko Ypres Rally) byla šestou soutěží šampionátu IRC 2010. Soutěž se jela ve dnech 24. až 26. června a měla 19 rychlostních zkoušek a 280 km. Tým Škoda Motorsport zde poprvé představil modernizované vozy Škoda Fabia S2000 EVO2. S jedním z těchto vozů v týmu belgického importéra Škody zvítězil Freddy Loix. Na shakedownu zvítězil český jezdec Jan Kopecký na stejném voze.\n\nV prvním testu zvítězil Kris Meeke na voze Peugeot 207 S2000. Za ním se seřadili jezdci Škody v pořadí Loix, Kopecký a Juho Hänninen. V druhém testu vyhrál Loix před Meekem a ve třetím opět Loix před Kopeckým a Meekem. Ve čtvrtém testu havaroval Hänninen a ze soutěže odstoupil. Ve čtvrtém testu odstoupili také všechny vozy Proton Satria Neo S2000. Po první etapě tak vedl Loix před Meekem a Kopeckým.\n\nve druhé etapě bojoval o vedení Meeke s Loixem. Meeke ale v osmém testu havaroval a ze soutěže odstoupil. Na druho pozici se posunul Kopecký. Za ním jeli dva jezdci na Peugeotech Neuville a Magalhäes. Jedenáctý test byl zrušen kvůli problémům s diváky. Kopecký získal 4 nejrychlejší časy v testech, ale přesto měl na něj Loix náskok okolo třiceti sekund. Loix náskok udržel a získal tak vítězství pro nový vůz. Druhý skončil Kopecký a třetí Neuville.\n\n\nVýsledky na ewrc\n"}
{"id": "576132", "url": "https://cs.wikipedia.org/wiki?curid=576132", "title": "Mezistátní utkání české fotbalové reprezentace", "text": "Mezistátní utkání české fotbalové reprezentace\n\nMezistátní utkání české fotbalové reprezentace byly sehrány celkem se 72 soupeři. Celkově bylo k 17. listopadu 2019 sehráno 288 zápasů s bilancí 157 výher, 56 remíz a 75 proher. Nejčastějším soupeřem české fotbalové reprezentace je Slovensko, s nímž se český výběr utkal celkem dvanáctkrát.\n\n"}
{"id": "576137", "url": "https://cs.wikipedia.org/wiki?curid=576137", "title": "Álvar Núñez Cabeza de Vaca", "text": "Álvar Núñez Cabeza de Vaca\n\nÁlvar Núñez Cabeza de Vaca (1490/1507 Jerez de la Frontera, Andalusie – 1557/1564 Sevilla) byl španělský conquistador, který prozkoumal velkou část dnešního Texasu a v Jižní Americe část území dnešní Brazílie, Paraguaye a Uruguaye. Na rozdíl od ostatních conquistadorů dobře vycházel s indiánskými kmeny v oblastech, které procházel.\n\nV roce 1528 se účastnil jako pokladník výpravy Pánfila de Narváeze k Floridě. Po ztroskotání Narvaézovi lodi u ústí řeky Mississippi, kde utonul i Pánfilo de Narváez, doplul k texaskému pobřeží a pak do Mexika. V následujících osmi letech putoval v oblasti dnešního Texasu a severního Mexika. Jako medicinman si získal důvěru některých indiánských kmenů, léta však byl i se svými třemi druhy v zajetí u jiných indiánů. Přes jižní a východní Texas se nakonec dostali na jih od Rio Grande k Sonoře, kam došli v dubnu 1536. Byli prvními Evropany, kteří prošli rozlehlými prériemi i planinami a seznámili se s nesčetnými indiánskými kmeny, včetně Atakapů, Apačů, Karankawů, Tonkawů, Coahuilteků, Comecrudů a Tarahumarů. Ve svých zápiscích uvádí 23 indiánských skupin, s nimiž se setkal. V někerých případech se pravděpodobně jednalo o skupiny patřící k jednomu kmeni. Přinesli i zprávu o bohatých „\"Sedmi městech\"“, což bylo nesprávně pochopeno jako \"Sedm zlatých měst Ciboly\" a stalo se příčinou výprav Marcose de Nizi a poté Francisca Coronada. Cabeza de Vaca podrobně popsal své putování v knize \"„La relación que dio Álvar Núñez Cabeza de Vaca de lo acaecido en las Indias…“\"\n\nV roce 1541 byl španělským králem jmenován místodržícím v La Plata. Přistál s loďstvem u ostrova \"Santa Catarina\" na brazilském pobřeží u 27 30´ jižní šířky. Tam se setkal s indiány z kmene Tupinambu, k nímž se choval laskavě, ale jménem španělského krále jim zakázal rituální kanibalismus. Odtud se 400 muži táhl přes jižní část Brazilské vysočiny po řece Iguaçu, kde objevil proslulé vodopády Iguaçu. Poté se výprava dostala k řece Paraná a na vorech doplula v roce 1542 do Asunciónu. Toto tažení neznámým územím, kde vycházel s indiánskými kmeny v míru a při výpravě neztratil ani jednoho muže patří k úctyhodným výkonům conquistadorů. V roce 1542 se vypravil proti proudu Paraguaye pátraje po „\"Stříbrných horách\"“, poté se obrátil, aby došel přes \"Gran Chaco\" k Andám, avšak z pralesní oblasti se musel pro vyčerpání vrátit. Po návratu do Asunciónu v roce 1543 se proti němu vzbouřil jeho podřízený důstojník Domingo Martínez de Irala, který ho nechal zatknout pro údajně nekompetentní správu, zvláště proto, že Cabeza de Vaca vůči indiánům vystupoval korektně a tím nová kolonie pod jeho vedením neměla požadované výnosy. O rok později jej Irala poslal jako vězně do Španělska. Tyto události Cabeza de Vaca popsal v \"„Comentarios y succesosde su gobierno en El Rio de la Plata“\". Soud jej sice osvobodil, ale Cabeza de Vaca se do Ameriky již nevrátil. Zemřel v chudobě v Seville.\n\n\n\n"}
{"id": "576138", "url": "https://cs.wikipedia.org/wiki?curid=576138", "title": "Arden International", "text": "Arden International\n\nArden International je motoristický závodní tým z Velké Británie, který byl založen v roce 1997 Christianem Hornerem, který je zároveň šéfem týmu Formule 1 Red Bull Racing.\n\nAktuální série :\nGP3 SeriesGP2 Series Formule Renault 3.5MSA Formule\n\nBývalé Série :\nFormule 3000Italská Formule 3000A1 Grand Prix\n\nJezdecké tituly:\n\n2003 - Formule 3000 (Wirdheim)2004 - Formule 3000 (Liuzzi) 2012 - GP3 Series (Evans) 2013 - GP3 Series (Kvjat)\n\nTýmové tituly:\n\n2000 - Italská Formule 30002002 - Formule 30002003 - Formule 30002004 - Formule 3000\n\n\n"}
{"id": "576142", "url": "https://cs.wikipedia.org/wiki?curid=576142", "title": "Elitserien 2006/2007", "text": "Elitserien 2006/2007\n\nSezóna 2006/2007 byla 32. sezónou Švédské ligy ledního hokeje. Vítězem se stal tým MODO Hockey.\n\n\"Z = Zápasy; G = Góly; A = Asistence; B = Body; Tmin = Trestné minuty\"\n\n\"Z = Zápasy; G = Góly; A = Asistence; B = Body; Tmin = Trestné minuty\"\n\n\"Z = Zápasy; G = Góly; A = Asistence; B = Body; Tmin = Trestné minuty\"\n"}
{"id": "576145", "url": "https://cs.wikipedia.org/wiki?curid=576145", "title": "Rajské zahrady", "text": "Rajské zahrady\n\nRajské zahrady je dokumentární seriál České televize o historických parcích a zahradách v České republice. Natočen byl ve dvou cyklech. První byl vysílán od 4. října do 27. prosince 2009 a prováděla jím herečka Zuzana Slavíková. Druhý cyklus televize vysílala od 2. ledna do 10. dubna 2010 a pořadem provázel herec Arnošt Goldflam.\n\nRajské zahrady I.\n\nRajské zahrady II.\n"}
{"id": "576160", "url": "https://cs.wikipedia.org/wiki?curid=576160", "title": "Jaroslav Jiřík", "text": "Jaroslav Jiřík\n\nJaroslav Jiřík (10. prosinec 1939 Vojnův Městec, Protektorát Čechy a Morava – 11. červenec 2011 Brno, Česko) byl československý hokejový útočník a první český hráč, který nastoupil v NHL. Byl členem Klubu hokejových střelců a Síně slávy českého hokeje.\n\nPremiéru v československé lize si odbyl v sezoně 1957/58 v dresu Kladna, kde působil do roku 1961 a kde v byl sezoně 1958/59 součástí mistrovského celku. Po zbytek kariéry oblékal, kromě působení v NHL, dres jediného klubu – Brna, ve kterém v roce 1975 ukončil kariéru s ligovou bilancí 450 utkání a 300 branek. V barvách brněnského celku slavil pětkrát titul mistra Československa – v sezonách 1961/62, 1962/63, 1963/64, 1964/65 a 1965/66.\n\nJiřík byl v sezoně 1968/69 s 36 brankami nejlepším střelcem soutěže.\n\nStal se prvním hokejistou z bývalého východního bloku, kterému bylo umožněno úřady nastoupit v NHL. Jeho start ve slavné soutěži během ročníku 1969/70 však byl ojedinělý i tím, že před Jiříkem působili v NHL pouze hokejisté, kteří se narodili či vyrůstali v Severní Americe. Jedinou výjimkou byl švédský hokejista Ulf Sterner, který nastoupil v sezoně 1964/65 za New York Rangers. Podobně jako Sterner, se ani on v lize neprosadil. Nastoupil pouze ve třech utkáních a většinu ročníku působil v CHL ve farmářském mužstvu Kansas City Blues. V létě 1970 se proto raději rozhodl pro návrat do ZKL Brno.\n\nPřed ním nastoupil do utkání NHL jediný hráč narozený v tehdejším Československu – Stan Mikita, který od dětského věku vyrůstal v Kanadě. Jiřík se s ním setkal při prvním z trojice svých startů v NHL, když si zahrál proti Mikitovu celku Chicago Blackhawks.\n\nTřikrát se s reprezentací zúčastnil olympijských her – 1960 ve Squaw Valley (4. místo), 1964 v Innsbrucku (bronz) a 1968 v Grenoblu (stříbro).\n\nPřipsal si start i na šestici světových šampionátů v letech 1959 (bronz), 1963 (bronz), 1965 (stříbro, člen All Star týmu a nejlepší střelec), 1966 (stříbro), 1967 a 1969 (bronz).\n\nV dresu národního týmu nastřílel 83 branek ve 134 utkáních.\n\n\"poznámka – v letech 1960, 1964 a 1968 byl olympijský turnaj zároveň mistrovstvím světa, takže Jiřík je devítinásobným účastníkem MS, započítáme-li i tyto tři turnaje\"\n\nJaroslav Jiřík zahynul v troskách ultralehkého letounu Vixen II, který se s ním krátce po vzletu z medláneckého letiště zřítil do pole v brněnské čtvrti Komín (). Při vyšetřování Ústavu pro odborné zjišťování příčin leteckých nehod bylo zjištěno, že nehoda byla způsobena technickým stavem letounu a chybou pilota, který jednak nerespektoval, že letadlo ještě nebylo schváleno k provozu, jednak vzlétl, i když v předchozích pokusných letech zaznamenal problémy s výkonem motoru a jednak chybným řízením těsně před havárií, které mohlo souviset se ztrátou cviku. Možnou příčinou problémů s výkonem motoru mohlo být nekvalitní kontaminované palivo.\n\n"}
{"id": "576161", "url": "https://cs.wikipedia.org/wiki?curid=576161", "title": "Karolina Matylda Hannoverská", "text": "Karolina Matylda Hannoverská\n\nKarolina Matylda Hannoverská (: \"Caroline Mathilde af Storbritannien\", 22. července 1751, Londýn – 10. května 1775, Celle) byla rodem britská princezna a jako manželka dánského krále Kristiána VII. v letech 1766–1772 dánská a norská královna.\n\nKarolina Matylda byla poslední z devíti dětí prince z Walesu Fridricha Ludvíka (1707–1751) a jeho manželky Augusty Sachsen-Gotha (1719–1772) a tedy sestrou krále Velké Británie Jiřího III. z rodu kurfiřtů brunšvických (hannoverských). Narodila se jako pohrobek, až čtyři měsíce po smrti svého otce (20. března 1751).\n\nV patnácti letech byla Karolina Matylda provdána za svého bratrance, dánského krále Kristiána VII., třebaže Karolinin starší bratr, britský král Jiří III., měl z tohoto spojení obavy, neboť se vědělo o ženichově duševní chorobě. Sňatek byl motivován snahou o posílení moci Dánska pomocí blízkých rodinných vztahů obou královských dvorů. Sňatek \"per procurationem\" (v zastoupení) se uskutečnil 1. října 1766 v St James's Palace v Londýně, vlastní svatební obřad obou partnerů pak 8. listopadu téhož roku v paláci Christiansborg v Kodani. V roce 1767 byl manželský pár v kostele paláce Christiansborg korunován.\n\nKristián trpěl duševní chorobou, asi lehčí formou schizofrenie, vzniklou v průběhu dětství v důsledku špatného zacházení ze strany jeho okolí. Soužití manželského páru bylo pro mladou královnu proto velmi nešťastné. Vedla na kodaňském královském dvoře osamělý život, neboť celý její britský doprovod se musel vrátit zpět do Anglie, zatímco král dával veřejně najevo, že o svou ženu nemá zájem. Již před jejich sňatkem vedl král Kristián bouřlivý život plný excesů a orgií. Jednou z jeho nejbližších přítelkyň byla prostitutka Anna Cathrine Benthagen, jež ho s dalšími společníky doprovázela při návštěvě bordelů a byla hlavní postavou rvaček s policií. Tajná státní rada nakonec rozhodla o její deportaci do Wandsbecku v Holštýnsku, kde obdržela roční penzi 400 \"riksdalerů\". Přes tyto nešťastné okolnosti se za 14 měsíců po svatbě, 28. ledna 1768, Karolině Matyldě narodil syn, pozdější král Frederik VI. (1768–1839). V květnu téhož roku byl král státní radou poslán na dlouhou cestu po Evropě se zastávkami v Altoně (dnes městská část Hamburgu), Paříži a Londýně. Karolina Matylda zatím strávila léto na zámku Frederiksborg se svým synkem.\n\nKrál se vrátil do Kodaně 12. ledna 1769 a přivezl s sebou německého lékaře Johanna Friedricha Struensee, s nímž se seznámil v Altoně. Struensee dokázal zvládat chorobu krále, jenž se na něho stále více spoléhal. Záhy pak se stal pro krále, který byl absolutním vládcem, nepostradatelným nejen jako lékař, nýbrž i jako politický rádce a brzo i první ministr. Struensee byl po dobu 16 měsíců \"de facto\" vládcem Dánska ve jménu krále. Po počáteční nedůvěře královny vůči němu získal Struensee i její přízeň. K tomu přispělo, že na podzim roku 1769 úspěšně očkoval prince Frederika proti hrozící nákaze neštovicemi při epidemii, jež zasáhla Kodaň. Po krátkém čase, a to pravděpodobně na jaře roku 1770, se stal Struensee královniným milencem. 7. července 1771 se Karolině Matyldě narodila dcera Luisa Augusta, a třebaže král uznal otcovství, panovalo všeobecné mínění, že jejím skutečným otcem je Struensee.\n\nRománek královny a Struenseeho trval do ledna roku 1772, kdy byl Struensee svými protivníky z okruhu královny-vdovy Juliany Marie, nevlastní matky Kristiána VII., obviněn z urážky majestátu pro milostný poměr s Karolinou Matyldou. Hlavním důvodem bylo ale nepřátelství, které si Struensee v kruzích dosud vládnoucí aristokracie způsobil svými početnými a zčásti překotnými liberálními reformami. Po krátkém procesu byl Struensee odsouzen k smrti. Kristián VII. podepsal tento rozsudek – údajně proto, že ho přesvědčili o tom, že Struensee plánoval jeho zavraždění. Poprava se uskutečnila 28. dubna 1772.\n\nKarolina Matylda přiznala svůj poměr se Struenseem a byla uvězněna na hradě Kronborg v Helsingøru. Její manželství s Kristiánem bylo 6. května anulováno a po jednáních s jejím bratrem, britským králem Jiřím III., byla 28. května 1772 deportována do hannoverského Celle. Titul královny Dánska a Norska jí však byl ponechán. Nikdy se již nemohla vrátit do Dánska, aby viděla své děti. Její bratr Jiří III. jí ani nedovolil návrat do rodné Anglie. Za tři roky (10. května 1775, v necelých 24 letech) v Celle zemřela na spálu, pravděpodobně v důsledku epidemie ve městě. Rakev s jejími ostatky byla uložena v kryptě kostela Panny Marie v Celle. Karolina Matylda je tak jedinou dánskou královnou od doby Kristiána III., jíž bylo odepřeno právo posledního odpočinku v katedrále v Roskilde.\n\nDne 1. října 1766, v 15 letech, se Karolina Matylda provdala za dánského krále Kristiána VII. Z jejich manželství vzešly dvě děti:\n\nV roce 2012 byl příběh Karolínina manželství s duševně chorým králem a vztahu s lékařem Johanem Struenseem zfilmován v evropském (Dánsko/Švédsko/Česko) koprodukčním snímku \"Královská aféra\".\n\n\n"}
{"id": "576162", "url": "https://cs.wikipedia.org/wiki?curid=576162", "title": "Sergej Fjodorov", "text": "Sergej Fjodorov\n\nSergej Viktorovič Fjodorov , Mezinárodním jménem Sergei Federov (* 13. prosince 1969, Pskov, Sovětský svaz) je bývalý ruský hokejový útočník. V současnosti působí na pozici generálního manažera týmu HC CSKA Moskva ve východoevropské lize (KHL). Fjodorov je trojnásobný Mistr světa v ledním hokeji a trojnásobný majitel Stanley Cupu. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\n\n\n\n"}
{"id": "576167", "url": "https://cs.wikipedia.org/wiki?curid=576167", "title": "Lokální nakupování", "text": "Lokální nakupování\n\nLokální nakupování je moderní trend nakupování potravin, produktů a výrobků přímo od prvovýrobců. Zákazníci tak nenakupují zboží v supermarketech nebo jiných běžných obchodech, ale přímo od rolníků, pěstitelů a chovatelů, a to přímo na statcích nebo na takzvaných „\"farmářských trzích\"“. \n\nTento způsob nakupování je ekologický, šetrný k přírodě a podporuje lokální ekonomiku. Opakem je alokace výrobních prostředků a aktiv v rámci globalizace, kdy části jednoho výrobku mohou pocházet z různých zemí vzdálených od sebe i tisíce kilometrů; cílem je minimalizace nákladů (mezi ně se dají počítat i legislativní omezení platící v různých zemích různě). Nezřídka je průvodním jevem exploatace dělníků z rozvojových zemí, dětská práce, práce za nedostatečnou (nedůstojnou) mzdu a často v podmínkách porušujících normy; a v místě odbytiště záplava levného zboží, kterému cílová destinace nemohla cenově konkurovat a zanikali tak místní obchodníci a výrobci.\n\nDruhým aspektem je levná energie, zejména relativně nízké náklady na pohonné hmoty (jmenovitě ropu). Výrobky (a jejich části) tak mohou být převáženy tisíce kilometrů, přestože by se daly vyrobit v místě odbytiště (byť dráž). V blízké budoucnosti toto nemusí být splněno (podle teorie ropného zlomu).\n\nV Česku je mnoho rolníků, kteří prodávají své produkty přímo. Zároveň také vznikají ve větších městech tržiště, kde se organizují pravidelně „\"farmářské trhy\"“.\n\n"}
{"id": "576168", "url": "https://cs.wikipedia.org/wiki?curid=576168", "title": "Dvoufázový simplexový algoritmus", "text": "Dvoufázový simplexový algoritmus\n\nDvoufázový simplexový algoritmus, neboli také dvoufázová simplexová metoda, je úprava simplexového algoritmu, který dokáže vyřešit i takové úlohy lineárního programování, které mají v soustavě omezujících podmínek rovnice nebo nerovnice typu \"formula_1\".\n\nPrůběh algoritmu dvoufázové simplexové metody se liší v první fázi řešení úlohy - v získání výchozího řešení. Proto, abychom mohli použít simplexovou metodu, potřebujeme však všechna omezení vyjádřit ve formě rovnic a navíc mít jednotkovou submatici v matici koeficientů proměnných modelu.\n\nNerovnice typu \"formula_2\" dorovnáme na rovnice stejným způsobem jako u simplexové metody.\nformula_3 → formula_4\nkde formula_5 představuje tzv. přídatnou proměnnou. Ta se interpretuje jako nevyužitá kapacita - je rozdílem mezi levou a pravou stranou nerovnice.\n\nNerovnice typu \"formula_1\" dorovnáme na rovnice také pomocí přídatné proměnné (odečteme ji). Zavedeme však navíc tzv. pomocnou proměnnou formula_7, která zajistí podmínku existence jednotkového vektoru, díky které můžeme na problém použít simplexovou metodu.\nformula_8 → formula_9\nV první fázi sestavíme minimalizační tzv. \"pomocnou účelovou\" funkci ve tvaru:\n\nPomocné proměnné vyjádříme z nerovnic omezujících podmínek typu \"formula_1\" nebo \"=\". Pomocná účelová funkce v typickém případě nabude nějaké hodnoty. V první fázi výpočtu se snažíme vynulovat pomocnou účelovou funkci pomocí Gaussovy eliminace. Pokud se nám to nepodaří, pak úloha LP nemá přípustné řešení. Pokud se nám povede pomocnou účelovou funkci vynulovat, pokračujeme druhou fází výpočtu.\n\nVýpočet je výhodné provádět v upravené simplexové tabulce:\n\nkde:\n\n\nTato fáze se ničím neliší od klasické simplexové metody. Při započetí výpočtu doporučují např. Lagová a Jablonský v [1] vypustit ze simplexové tabulky pomocné proměnné a řádek pomocné účelové funkce a pokračovat bez nich.\n\n"}
{"id": "576178", "url": "https://cs.wikipedia.org/wiki?curid=576178", "title": "Sue Gardnerová", "text": "Sue Gardnerová\n\nSue Gardnerová (* 11. května 1967 Bridgetown, Barbados) je kanadská novinářka a manažerka, která mezi lety 2007 a 2014 působila jako výkonná ředitelka nadace Wikimedia v San Franciscu. \n\nVystudovala žurnalistiku v Torontu na Ryerson University. Více než deset let pracovala jako reportérka rozhlasové stanice CBC Radio One, kde začínala v pořadu \"As it Happens\", později ve zpravodajském pořadu \"Newsworld International\". Když rádio přešlo pod CBC.ca, byla Gardnerová pověřena vedením webové sekce a online zpravodajství Canadian Broadcasting Corporation. Od června 2007 pracuje pro nadaci Wikimedia, kde se 3. prosince 2007 stala její výkonnou ředitelkou. \n\nV březnu 2013 oznámila, že svou funkci opustí, a v červnu 2014 byla nahrazena Lilou Tretikovovou. Gardnerová se dále chce věnovat zlepšení fungování Internetu, zejména v souvislosti s bojem proti návrhům zákonů, které by mohly omezit internetové svobody, např. SOPA nebo CISPA.\n\n"}
{"id": "576187", "url": "https://cs.wikipedia.org/wiki?curid=576187", "title": "Fast Auroral Snapshot Explorer", "text": "Fast Auroral Snapshot Explorer\n\nFast Auroral Snapshot Explorer zkráceně FAST byla vědecká družice určená k výzkumu procesů v plazmatu v okolí Země a vliv procesů v ní probíhajících na polární záře v zemské atmosféře. Byla postavena v Goddardově kosmickém středisku jako součást programu Small Explorer (SMEX). Vypuštěna byla pomocí nosné rakety Pegasus XL 21. srpna 1996. Vědecká data byla získávána až do 1. května 2009 a družice nadále slouží pro testovací účely.\n\nZákladní těleso družice je vyrobeno z hliníku a má tvar osmibokého hranolu. V podélné ose vystupují z obou podstav antény magnetometrů a v rovině rotace jsou antény měřičů elektrických a magnetických polí. Všechny přístroje jsou umístěny na přístrojové palubě v rovině rotace. Družice je stabilizována rotací 12 otáček za minutu. Plášť družice je pokryt solárními panely, které se skládají z 8225 jednotlivých článků a celkově pokrývají plochu 2,58 m². Články typu GaAs/Ge jsou 0,14 mm silné a navíc jsou pokryty 60 milimetrů silnou vrstvou krycího skla, které je chrání před vysokými dávkami radiace. Panely musí být také odstíněny, aby jimi produkovaná elektrická a magnetická pole neovlivňovala palubní přístroje. Výkon panelů se pohybuje od 60 do 130 wattů, podle aktuálního úhlu dopadu slunečních paprsků. K uchování energie je určena 9 amperhodinová NiCd baterie. Na palubě je velmi rychlá velkokapacitní polovodičová paměť (kapacita 1 Gbit, rychlost záznamu 8 Mbit/s), umožňující studium velmi rychlých procesů.\n\n\n"}
{"id": "576188", "url": "https://cs.wikipedia.org/wiki?curid=576188", "title": "Teltsch", "text": "Teltsch\n\nNěmecký název Teltsch má více sídel:\n\n"}
{"id": "576189", "url": "https://cs.wikipedia.org/wiki?curid=576189", "title": "Jakub Hora", "text": "Jakub Hora\n\nJakub Hora (* 23. února 1991, Most) je český fotbalový útočník, záložník či obránce, od září 2019 hostoval v SK Slavia Praha, kde se ale neuchytil a v zimě tedy bude pokračovat zpět v FK Teplice.\n\nHora je odchovancem FK Baník Most. Ve své dosavadní kariéře nastupoval za A-tým Mostu ve druhé nejvyšší soutěži, má za sebou také starty v reprezentaci do devatenácti let a stáž v anglickém týmu Fulham FC. V létě 2010 ho testovala Plzeň, nakonec však přišel na roční hostování do pražské Slavie. Hostování bylo uzavřeno i s opcí na přestup. Ve Slavii nastupoval celou sezonu 2010/11 na pravém kraji zálohy a to zcela pravidelně v základní sestavě. Na začátku sezóny 2019/2020 odešel z FK Teplice zpět do SK Slavia Praha na půlroční hostování s nepovinnou opcí na přestup.\n\nPo sezoně však opce na přestup uplatněna nebyla, Hora se vrátil do Mostu a prakticky obratem přestoupil do týmu úřadujícího mistra FC Viktoria Plzeň.\nV základní skupině B Evropské ligy 2012/13 byla Plzeň přilosována k týmům Atlético Madrid (Španělsko), Hapoel Tel Aviv (Izrael) a Académica de Coimbra (Portugalsko). V prvním utkání Plzně 20. září 2012 na domácí půdě proti portugalskému týmu Académica de Coimbra absolvoval Hora prvních 60 minut (pak byl střídán Martinem Zemanem), Plzeň vyhrála 3:1. V dalším utkání 4. října s Atléticem Madrid nastoupil na několik posledních minut, španělský celek zvítězil doma 1:0 gólem v samotném závěru. 25. října cestovala Plzeň do Izraele k utkání proti Hapoelu Tel Aviv a většinu prvního poločasu byla pod tlakem soupeře. Jakub Hora střídal na hřišti v 81. minutě Daniela Koláře, střetnutí skončilo výsledkem 2:1 pro hosty, Plzeň si s 6 body upevnila druhou příčku za vedoucím Atléticem Madrid. 8. listopadu 2012 přivítala Plzeň Hapoel Tel Aviv v odvetě na domácím hřišti a vyhrála 4:0, díky tomuto výsledku se posunula s 9 body o skóre na čelo tabulky před doposud vedoucí Atlético Madrid (které v souběžném zápase prohrálo v Coimbře 0:2). Izraelský celek hrál navíc od 41. minuty oslaben o jednoho hráče. Hora nastoupil na hřiště od 67. minuty, kdy vystřídal střelce druhé branky Davida Štípka. 22. listopadu nastoupil v Portugalsku v utkání proti Coimbře, zápas skončil 1:1. Tento výsledek stačil Plzni na postup do jarní fáze Evropské ligy.\n\nVe šlágru 14. kola Gambrinus ligy 11. listopadu 2012 proti hostující Sigmě Olomouc vstřelil Hora v 70. minutě gól a stanovil tak konečné skóre 3:0. Hlavou zužitkoval centr Michala Ďuriše, byla to jeho první ligová trefa v plzeňském dresu. Plzeň vystřídala Olomouc na čele ligy, moravský klub spadl po porážce na 4. místo.\n\nV zimním přestupovém období 2012/13 zamířil na půl roční hostování do SK Dynamo České Budějovice. Za tým odehrál celkem 12 ligových zápasů a vstřelil dvě branky. Po skončení ročníku 2012/13 klub sestoupil do druhé ligy\n\nV srpnu 2013 odešel opět hostovat. Konkrétně do mužstva tehdejšího nováčka Bohemians Praha 1905, kde podepsal smlouvu do konce sezony. Zde odehrál celkem 26 ligových zápasů a vstřelil dvě branky.\n\nPřed sezonou 2014/2015 se vrátil do SK Dynamo České Budějovice, kam zamířil na roční hostování. Po půl roce v klubu kvůli přestupu do Teplic skončil. Na podzim odehrál 15 ligových zápasů, ve kterých vstřelil 4 branky.\n\nV prosinci 2014 odešel výměnou za Aidina Mahmutoviće na přestup do Teplic, kde podepsal tříletý kontrakt.\n"}
{"id": "576196", "url": "https://cs.wikipedia.org/wiki?curid=576196", "title": "Koncertantní symfonie", "text": "Koncertantní symfonie\n\nKoncertantní symfonie je hudební forma na pomezí instrumentálního koncertu a klasické symfonie, nejčastěji dvouvětá (bez pomalé věty) či třívětá. Jejím charakteristickým znakem jsou virtuózní pasáže různých nástrojů v průběhu skladby. Úvodní věta bývá obvykle komponována v sonátové formě, závěrečná věta často jako rondo nebo téma s variacemi.\n\nForma koncertantních symfonií vznikla v období raného hudebního klasicismu, nese ještě známky barokního concerta grossa. Za její průkopníky jsou považováni skladatelé tzv. mannheimské školy (Karel Stamic složil 28 koncertantních symfonií).\n\nSkladby s názvem \"Koncertantní symfonie\" lze nalézt i v období hudebního romantismu a hudby 20. století, znaky této hudební formy mají i další skladby, např. \"Španělská symfonie\" Édouarda Lala s rozsáhlými virtuózními pasážemi houslí.\n\n\n"}
{"id": "576199", "url": "https://cs.wikipedia.org/wiki?curid=576199", "title": "Železniční nehoda v Ústí nad Labem", "text": "Železniční nehoda v Ústí nad Labem\n\nŽelezniční nehoda v Ústí nad Labem se udála 28. června 2010 v 16:47. Vlak Os 2316 Českých drah jedoucí z Prahy Masarykova nádraží do Ústí nad Labem hlavního nádraží vykolejil na výhybce ve výhybně Ústí nad Labem jih za Vaňovem a narazil levou stranou řídícího vozu do betonové zdi. Při nehodě zahynul strojvedoucí a 11 cestujících bylo zraněno.\nVlak tvořila elektrická jednotka s hnacím vozem 471.005-9 (City Elefant) vyrobená v roce 2001, jedoucí řídícím vozem 971.005 vpřed, která byla při nehodě značně poškozena. Škoda byla na jednotce a trati odhadnuta na 65 milionů Kč, později byla vyčíslena na 70 914 339 Kč.\n\nDůležitou okolností při nehodě byla pravděpodobně rychlost vlaku (107 km/h), která o 67 km/h překračovala signalizovanou maximální povolenou rychlost pro danou vlakovou cestu. Později se objevily pochyby o způsobilosti strojvedoucího, který trpěl cukrovkou, což potvrdila i Drážní inspekce.. Žádná technická porucha nebyla zjištěna.\n\nŘídící vůz byl opraven formou náhrady vozové skříně za nově vyrobenou, cena zakázky pro výběrové řízení byla 59,7 milionů Kč.\n\n\n"}
{"id": "576201", "url": "https://cs.wikipedia.org/wiki?curid=576201", "title": "Gibton", "text": "Gibton\n\nGibton ( גִּבְּתוֹן, v oficiálním přepisu do angličtiny Gibbeton) je vesnice typu mošav v Izraeli, v Centrálním distriktu, v Oblastní radě Brenner.\n\nLeží v nadmořské výšce 42 metrů v hustě osídlené a zemědělsky intenzivně využívané pobřežní nížině (region Šefela), na jižním okraji aglomerace Tel Avivu.\n\nObec se nachází 11 kilometrů od břehu Středozemního moře, cca 21 kilometrů jihovýchodně od centra Tel Avivu a cca 42 kilometrů západně od Jeruzalému. Tvoří souvislý urbanistický celek s městem Rechovot, na jehož jihozápadním okraji leží. Gibton obývají Židé, přičemž osídlení v tomto regionu je etnicky převážně židovské.\n\nGibton je na dopravní síť napojen pomocí místních komunikací v rámci aglomerace města Rechovot.\n\nGibton byl založen v roce 1933. Mošav byl založen jako součást širšího programu Hitjašvut ha-Elef (התיישבות האלף), který měl za cíl urychlit zřizování menších zemědělských osad, které by pomohly utvořit územně kompaktní bloky židovského osídlení v tehdejší mandátní Palestině.\n\nPojmenován je podle stejnojmenného židovského sídla \"Gibetón \" zmiňovaného v tomto regionu v Bibli v Knize Jozue 19,44 Ten se ale nacházel v poněkud jiné lokalitě, cca 7 kilometrů východně odtud, mezi dnešními vesnicemi Na'an a Petachja, kde se do války za nezávislost roku 1948 rozkládala později vysídlená arabská vesnice al-Na'ani, poblíž které se rozkládala lokalita Chirbet Tal Malat, se stavebními pozůstatky identifikovanými jako biblický Gibton.\n\nKoncem 40. let měl mošav Gibton rozlohu katastrálního území 270 dunamů (0,27 kilometru čtverečního).\n\nVětšina obyvatel za prací dojíždí mimo obec a vzhledem k postupnému obklopení vesnice městskou zástavbou Rechovotu ztratilo toto sídlo téměř zcela svůj původně zemědělský charakter. Vedení vesnice plánuje stavební expanzi, která má zněkolikanásobit místní populaci až na 900 obyvatel.\n\nPodle údajů z roku 2014 tvořili naprostou většinu obyvatel v Gibton Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě mírně rostoucí populací. K 31. prosinci 2014 zde žilo 302 lidí. Během roku 2014 populace stoupla o 0,3 %.\n\n\n"}
{"id": "576206", "url": "https://cs.wikipedia.org/wiki?curid=576206", "title": "Pavel Dlouhý", "text": "Pavel Dlouhý\n\nPavel Dlouhý (* 5. července 1953) je český podnikatel a politik, bývalý člen výkonné rady ODS a místostarosta Hluboké nad Vltavou a předseda představenstva Regionální agrární komory Jihočeského kraje.\n\nPřed rokem 1989 vedl školní zemědělský statek. Dlouhý je předsedou představenstva Regionální agrární komory a v 90. letech byl členem dozorčí rady Pozemkového fondu ČR. Podle časopisu Týden se „v jižních Čechách traduje, že bez jeho souhlasu se v restitucích nevydal ani metr půdy.“ Sedí v orgánech řady jihočeských agrárních firem. Do roku 2010 byl asistentem poslance Jana Špiky. Krátce před 20. kongresem ODS konaném 21.-22. listopadu 2009 se jeho jméno objevilo na novináři sestaveném seznamu krajských kmotrů - mocných zákulisních hráčů, s nimiž se rozhodl bojovat tehdejší stranický předseda Mirek Topolánek.\n\nV dubnu 2012 upozornil Janek Kroupa v MF Dnes na podivné toky na soukromých účtech Dlouhého manželky. Janě Dlouhé, ženě v domácnosti, přibylo v letech 2007 − 2011 na účet 45 miliónů korun, zejména od Rybářství Třeboň, které získalo několik státních dotací a v jehož představenstvu její manžel působí.\n\n\n\n\n\n"}
{"id": "576211", "url": "https://cs.wikipedia.org/wiki?curid=576211", "title": "Bejt El'azari", "text": "Bejt El'azari\n\nBejt El'azari ( בֵּית אֶלְעָזָרִי, doslova „\"El'azariho dům\"“, v oficiálním přepisu do angličtiny Bet El'azari, přepisováno též Beit El'azari) je vesnice typu mošav v Izraeli, v Centrálním distriktu, v Oblastní radě Brenner.\n\nLeží v nadmořské výšce 44 metrů v hustě osídlené a zemědělsky intenzivně využívané pobřežní nížině (region Šefela), na jižním okraji aglomerace Tel Avivu.\n\nObec se nachází 13 kilometrů od břehu Středozemního moře, cca 25 kilometrů jihovýchodně od centra Tel Avivu, cca 41 kilometrů západně od Jeruzalému a 4 kilometry jižně od města Rechovot. Na východní straně vesnici lemuje areál letecké základny Tel Nof. Bejt El'azari obývají Židé, přičemž osídlení v tomto regionu je etnicky převážně židovské.\n\nBejt El'azari je na dopravní síť napojen pomocí místní silnice číslo 4103, která západně od mošavu ústí do dálnice číslo 40.\n\nBejt El'azari byl založen v roce 1948. Zpočátku se vesnice nazývala Arugot (ערוגות), pak Ekron ha-Chadaša (עקרון החדשה). Současné jméno je připomínkou Jicchaka El'azariho-Volcaniho, jednoho ze zakladatelů moderní agronomie v Izraeli. Prvními osadníky v nové vesnici byli od prosince 1948 Židé z Polska a Rumunska, kteří předtím procházeli agrárním výcvikem v Kfar Bilu.\n\nSprávní území mošavu dosahuje cca 4700 dunamů (4,7 kilometru čtverečního). Místní ekonomika je zčásti stále založena na zemědělství, cca polovina populace je tvořena novými rezidenty bez vazby na zemědělský styl života.\n\nŽidovští vesničané se zde usadili na pozemcích vysídlené arabské vesnice al-Maghar, jež tu stávala až do války za nezávislost roku 1948. Nacházela se na jihozápadním okraji nynějšího mošavu. V 8. století se tu narodil islámský učenec Abu al-Hasan Muhamad al-Maghari. Stávala tu mešita a chlapecká základní škola založená roku 1945. Roku 1931 měla vesnice 1211 obyvatel a 255 domů. Počátkem války byla tato oblast v květnu 1948 ovládnuta židovskými silami a arabské osídlení zde skončilo. Zástavba vesnice pak byla v červnu 1948 zbořena na příkaz funkcionáře Židovského národního fondu Josefa Weitze. Zůstalo jen několik ruin domů.\n\nPodle údajů z roku 2014 tvořili naprostou většinu obyvatel v Bejt El'azari Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě výrazně rostoucí populací. K 31. prosinci 2014 zde žilo 1441 lidí. Během roku 2014 populace stoupla o 3,0 %.\n\n\n"}
{"id": "576222", "url": "https://cs.wikipedia.org/wiki?curid=576222", "title": "Vladislav Lipovský", "text": "Vladislav Lipovský\n\nVladislav Lipovský (* 14. května 1967 v Praze) je český komunální politik. Od roku 2007 byl starostou městské části Praha 10, od roku 2010 je zástupcem starosty.\n\nVystudoval Pedagogickou fakultu Univerzity Karlovy v Praze. Mezi roky 1991–1993 učil na základní škole chemii. V letech 1994–2001 soukromě podnikal.\n\nV zastupitelstvu MČ Praha 10 pracuje od roku 1994. Od roku 2001 byl zástupcem starosty Prahy 10 pro oblast školství a kultury. V roce 2007 byl zvolen starostou Prahy 10. V červnu 2010 se stal kandidátem ODS pro podzimní volby do senátu ve volebním obvodu 22 (místo favorizovaného podnikatele Vladimíra Göringera), ovšem v obou kolech jej porazil dosavadní senátor Jaromír Štětina.\n\nOd roku 1991 je členem Občanské demokratické strany. Mezi roky 1998–2003 byl členem Unie svobody.\n\nJe členem vlivného oblastního sdružení Praha 10, ze kterého mj. pochází předseda pražské ODS Boris Šťastný, poslanec Jan Florián nebo bývalý pražský radní pro boj s korupcí Milan Richter. Patří k blízkým spolupracovníkům podnikatele a \"kmotra\" Tomáše Hrdličky, který také pochází z Prahy 10. 2. června 2010 se mj. účastnil oslavy volebních výsledku ODS ve Žlutých lázních v Praze-Podolí, kde se sešli výhradně členové z Hrdličkova okruhu.\n\nJe spojován s řadou problematických rozhodnutí radnice městské části Praha 10.\n\n\n\n"}
{"id": "576225", "url": "https://cs.wikipedia.org/wiki?curid=576225", "title": "Patra", "text": "Patra\n\nPatra či Patras (novořecky Πάτρα, Pátra; starořecky Πάτραι, Pátrai; ; počeštěně Patry) je třetí největší město v Řecku, významný přístav v Patraském zálivu, středisko kraje Západní Řecko a regionální jednotky Achaia na severním Peloponésu. Leží 215 km západně od Athén, na úpatí masivu Panachaiko. K roku 2011 žilo v obci Patra 213 984 obyvatel, což činí více než dvě třetiny z regionální jednotky Achaia a téměř třetinu z celého kraje Západní Řecko.\n\nObec Patra od roku 2011 zahrnuje 5 obecních jednotek. Více než čtyři pětiny obyvatel žije v obecní jednotce Patra. V závorkách je uveden počet obyvatel obecních jednotek a komunit.\n\nMěsto je rozděleno na dolní (Kato Poli) a horní (Ano Poli) část. Obě části jsou spojeny schodištěm. Ve městě se do moře vlévá řeka Glafkos na níž je vodní elektrárna s přehradou. V seismicky neklidné oblasti zde bývají občasná zemětřesení. Poslední větší otřesy o síle 6,2 stupňů Richterovy stupnice nastaly 15. června 1995 a ve městě poničily několik budov.\n\nMěsto bylo založeno již ve starověku a patřilo mezi 12 měst Achajského spolku, který byl ve 3. století př. n. l. v opozici zejména vůči Makedonii. Spolek zanikl po porážce Římany roku 146 př. n. l. a Patry se staly jedním z největších měst provincie Achaea a konkuroval jejímu středisku Korintu.\n\nPodle legendy zde byl kolem roku 60 n. l. ukřižován apoštol Ondřej. Město se následně stalo arcibiskupstvím a epicentrem christianizace. Část ostatků svatého Ondřeje je dnes opět v Pátrách; je mu zde zasvěcena veliká pravoslavná bazilika, dominantní stavba ve městě, zbudovaná v letech 1908–1974.\n\nOd roku 1207 spadalo město pod křižácké Achájské knížectví, posléze se dostalo do rukou Benátčanů a roku 1458 je dobyl sultán Mehmed II. a přičlenil k Osmanské říši.\n\nMěsto bylo jedno z prvních řeckých měst, ve kterých vypukla Řecká revoluce v roce 1821. Od Turků bylo osvobozeno francouzskou armádou 7. října 1828. Začalo se rychle rozvíjet především díky přístavu, přes který byly exportovány zemědělské produkty Peloponésu. Počátkem 20. století se zde jako první v Řecku používaly tramvaje. První světová válka zbrzdila rozvoj města a to se muselo potýkat s nekontrolovatelným přílivem uprchlíků z Malé Asie. Za druhé světové války bylo cílem italských náletů.\n\nV roce 2006 byly Patry Evropským městem kultury. V tomto roce mělo být otevřeno nové archeologické museum (co do rozsahu sbírek druhé největší v Řecku), jehož zprovoznění se nakonec opozdilo o tři roky. Každoročně zde probíhá jeden z nejmohutnějších karnevalů v Evropě.\n\nNa východním okraji města byl v roce 2004 zbudován silniční most Rio-Antirio o délce 2880 m, který spojuje Peloponés se západořeckou pevninou. Je zde také stanice úzkorozchodné železnice, která je postupně přebudovávána na normální rozchod.\n\nPro hospodářství je důležitý zdejší přístav. Letiště Araxos, vzdálené 40 km, je využíváno spíše pro charterové lety.\n\n\n"}
{"id": "576229", "url": "https://cs.wikipedia.org/wiki?curid=576229", "title": "Wonder What's Next", "text": "Wonder What's Next\n\nWonder What's Next je druhé studiové album americké alternative metalové kapely Chevelle. Deska se dostala do prodeje 27. srpna 2002 a debutovala na 14. místě Billboard 200. Nahrávka představuje zlom v kariéře Chevelle, protože má značný komerční úspěch a ve Spojených státech je certifikována jako platinová (prodeje vyšší než 1 milion).\n\nAlbum se dočkalo vcelku pozitivních ohlasů od kritiků, a to především od serveru Allmusic, který chválil CD za unikátní zvuk. Naopak magazín \"Blender\" napsal: „Je to slušný příslib, ale postrádá inovace.\"\n\n\"Wonder What's Next\" obsahuje tři singly: „The Red\", „Send the Pain Below\" a „Closure\". Pilotní singl, „The Red\", prorazil do Billboard Hot 100 na 56. místě a Chevelle jej zahráli v Noční show Davida Lettermana. Druhý singl s názvem „Send the Pain Below\" dobyl vrcholy hitparád mainstream rock/modern rock. Poslední písní vyslanou do rádií byl song „Closure\".\n\n\nAlbum – \"Billboard\" (Severní Amerika)\nSingly – \"Billboard\" (Severní Amerika)\n\n"}
{"id": "576232", "url": "https://cs.wikipedia.org/wiki?curid=576232", "title": "Volební strana", "text": "Volební strana\n\nVolební strana je uskupení občanů, které kandiduje ve volbách. Podle českého zákona jí mohou být registrované politické strany a politická hnutí, jejichž činnost nebyla pozastavena, a jejich koalice, nezávislí kandidáti, sdružení nezávislých kandidátů nebo sdružení politických stran nebo politických hnutí a nezávislých kandidátů.\n\n\n"}
{"id": "576237", "url": "https://cs.wikipedia.org/wiki?curid=576237", "title": "Kidron (Izrael)", "text": "Kidron (Izrael)\n\nKidron ( קִדְרוֹן, v oficiálním přepisu do angličtiny Qidron) je vesnice typu mošav v Izraeli, v Centrálním distriktu, v Oblastní radě Brenner.\n\nLeží v nadmořské výšce 51 metrů v hustě osídlené a zemědělsky intenzivně využívané pobřežní nížině (region Šefela).\n\nObec se nachází 14 kilometrů od břehu Středozemního moře, cca 29 kilometrů jihovýchodně od centra Tel Avivu, cca 41 kilometrů západně od Jeruzalému a 1 kilometr východně od okraje města Gedera. Podél severního okraje vesnice protéká potok Nachal Sorek. Dál k severu pak leží areál letecké základny Tel Nof. Kidron obývají Židé, přičemž osídlení v tomto regionu je etnicky převážně židovské.\n\nKidron je na dopravní síť napojen pomocí místních komunikací v rámci města Gedera.\n\nKidron byl založen v roce 1949. Zakladateli mošavu byli Židé z Jugoslávie a Rumunska. Pojmenován je podle údolí a vodního toku Kidron, které leží v Jeruzalému. Lokalitu \"Kedrón\" zároveň zmiňuje biblická První kniha Makabejská 15,39, jejíž jméno se udrželo v názvu arabské vesnice Katra, která stávala západně od nynějšího mošavu Kidron do války za nezávislost roku 1948. V Katře stávala chlapecká základní škola založená roku 1923. Roku 1931 měla 822 obyvatel a 175 domů. Počátkem války byla tato oblast v květnu 1948 ovládnuta židovskými silami a arabské osídlení zde skončilo. Zástavba vesnice pak byla zbořena s výjimkou objektu školy a několika domů.\n\nPrvní židovští osadníci se nastěhovali přímo do vysídlené arabské vesnice v květnu 1949. Zároveň začala poblíž výstavba zcela nové vesnice, do které se pak přesunuli od května 1950. Původně zde měly vzniknout dvě vesnice: Kidron Alef a Kidron Bet, ale nakonec se Židovská agentura rozhodla vytvořit administrativně jednu obec. V dubnu 1952 podepsali obyvatelé slavnostně smlouvu o finanční výpomoci oď Židovské agentury.\n\nSprávní území mošavu dosahuje cca 4000 dunamů (4 kilometry čtvereční). Místní ekonomika je založena na zemědělství, mnoho obyvatel ale pracuje mimo obec. Vesnice prošla postupně stavební expanzí, která výrazně zvýšila její populaci.\n\nPodle údajů z roku 2014 tvořili naprostou většinu obyvatel v Kidron Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1568 lidí. Během roku 2014 populace klesla o 0,5 %.\n\n\n"}
{"id": "576238", "url": "https://cs.wikipedia.org/wiki?curid=576238", "title": "Bnaja", "text": "Bnaja\n\nBnaja ( בְּנַ‏יָה, v oficiálním přepisu do angličtiny Benaya, přepisováno též Bnaya) je vesnice typu mošav v Izraeli, v Centrálním distriktu, v Oblastní radě Brenner.\n\nLeží v nadmořské výšce 33 metrů v hustě osídlené a zemědělsky intenzivně využívané pobřežní nížině (region Šefela).\n\nObec se nachází 9 kilometrů od břehu Středozemního moře, cca 25 kilometrů jižně od centra Tel Avivu, cca 46 kilometrů západně od Jeruzalému a 3 kilometry jihovýchodně od okraje města Javne. Bnaju obývají Židé, přičemž osídlení v tomto regionu je etnicky převážně židovské.\n\nBnaja je na dopravní síť napojena pomocí místní silnice číslo 4102, která západně od vesnice ústí do dálnice číslo 42.\n\nBnaja byla založena v roce 1949. Původně se vesnice nazývala Javne ha-Daromit (יבנה הדרומית, \"Jižní Javne\"), později ale byla přejmenována pomocí přesmyčky slova \"Javne\" na \"Bnaja\". Zakladateli mošavu byli Židé z Polska, Rumunska a Československa.\n\nSprávní území mošavu dosahuje cca 2600 dunamů (2,6 kilometru čtverečního). Místní ekonomika je založena na zemědělství, část obyvatel dojíždí za prací mimo obec. Polovinu obyvatelstva tvoří noví rezidenti bez vazby na zemědělský způsob života.\n\nPodle údajů z roku 2014 tvořili naprostou většinu obyvatel v Bnaji Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 783 lidí. Během roku 2014 populace stoupla o 2,2 %.\n\n\n"}
{"id": "576241", "url": "https://cs.wikipedia.org/wiki?curid=576241", "title": "Suzanne Collinsová", "text": "Suzanne Collinsová\n\nSuzanne Collinsová (* 10. srpna 1962) je americká spisovatelka, autorka bestsellerových sérií Underworld Chronicles (doslovně \"Podzemní kroniky\") a Hunger Games (doslovně \"Hladové hry\"). Vystudovala obor dramatického psaní na New York University, kde získala titul M.F.A. V současnosti žije v Connecticutu se svým manželem, dvěma dětmi a třemi koťaty.\n\nSuzanne Collinsová započala svou spisovatelskou dráhu v roce 1991 jako scenáristka televizních show pro děti. Po setkání s Jamesem Proimosem při práci na jednom z pořadů získala novou inspiraci vrhla se na psaní vlastních knih pro děti.\n\nInspirací pro Gregor the Overlander (doslovně \"Řehoř Suchozemský\"), první knihu z úspěšné série \"The Underland Chronicles\", jí byla \"Alenka v říši divů\", která by se však nepropadla králičí norou, nýbrž norou lidskou, pod kterou by našla něco úplně jiného něž čajovou sešlost. Poslední kniha z této série s názvem Gregor and the Code of Claw (doslovně \"Řehoř a kód drápu\") vyšla v roce 2007.\n\nV roce 2008 vyšla první kniha trilogie Hunger Games (pod názvem \"Hunger Games - Aréna smrti\" vydalo Nakladatelství Fragment na jaře 2010). V této trilogii se inspirovala řeckým mýtem o Theseovi a Minotaurovi a také armádní dráhou svého otce, která jí umožnila lépe porozumět chudobě, hladu a dalším následků války. Námět na příběh ji napadl ve chvíli, kdy přepínala televizi mezi zprávami z války v Iráku a různými reality show. V roce 2009 vyšel druhý díl Catching Fire (pod názvem \"Vražedná pomsta\" vydalo Nakladatelství Fragment na podzim 2010) a závěrečný díl vyšel v srpnu 2010 pod názvem Mockingjay (doslovný překlad \"Reprodrozd\"; pod názvem \"Síla vzdoru\" byl vydán na jaře 2011 v Nakladatelství Fragment). Jen prvního dílu se prodalo v severní Americe během prvního roku přes 1,5 milionů výtisků, na žebříčku New York Times se udržel titul více než 60 týdnů. Suzanne Collinsová se díky tomuto úspěchu dostala v roce 2010 na seznam nejvlivnějších lidí, sestavovaný magazínem Time.\n\nFilmová práva na trilogii \"The Hunger Games\" získala společnost Lions Gate Entertainment. Collinsová spolupracovala i na scénáři ke zfilmování prvního dílu (premiéra 2012), které bylo komerčně velmi úspěšné (rozpočet $78 miliónů, zisk pak $700 miliónů).\n\n\n\n\n"}
{"id": "576243", "url": "https://cs.wikipedia.org/wiki?curid=576243", "title": "Hot Mainstream Rock Tracks", "text": "Hot Mainstream Rock Tracks\n\nHot Mainstream Rock Tracks je žebříček magazínů \"Billboard\", který vyhodnocuje nejhranější rockové písně v amerických rádiích. Byl založen 21. března 1981 a zahrnoval všechny rockové písně, než v roce 1988 vznikla hitparáda Alternative Songs (Modern Rock Tracks), hrající především alternative rockové písně.\n\nŽebříček zpočátku nesl jméno Top Tracks a od roku 1984 Top Rock Tracks. Dnešní název dostala hitparáda až v roce 1996. \n\nHot Mainstream Rock Tracks má již přes 300 hitů číslo jedna, přičemž některé tomuto žebříčku kralovaly i po několik týdnů.\n\n21 týdnů\n20 týdnů\n17 týdnů\n16 týdnů\n15 týdnů\n14 týdnů\n13 týdnů\n12 týdnů\n11 týdnů\n10 týdnů\n"}
{"id": "576246", "url": "https://cs.wikipedia.org/wiki?curid=576246", "title": "All England Lawn Tennis and Croquet Club", "text": "All England Lawn Tennis and Croquet Club\n\nAll England Lawn Tennis and Croquet Club (AELTC), zkráceně All-England Club, je tenisový oddíl sídlící v jihozápadní londýnské části Wimbledon v Anglii. Areál obsahuje travnaté dvorce, na nichž se od roku 1877 každoročně na přelomu června a července koná nejslavnější a nejstarší tenisový turnaj světa Wimbledon, který dosáhl většího věhlasu než oddíl samotný.\n\nKlub byl založen v roce 1868 rekreačními hráči tenisu a jejich přáteli, kteří se ke hře scházeli jen v létě. Původně sídlil v ulici Worple Road, kde také roku 1877 začala tradice turnaje. Až v roce 1922 došlo k přestěhování areálu do ulice Church Road, kde probíhala výstavba již od roku 1919.\n\nZ celkového počtu čtyřiceti travnatých dvorců je pro grandslam využito osmnáct. Zbylých dvacet dva dvorců v Aorangi Parku a Southlands College slouží k tréninkovým účelům. Kapacita celého areálu činí 39 tisíc návštěvníků. Dvorec č. 18 se stal ve Wimbledonu 2010 dějištěm nejdelšího zápasu v historii tenisu.\n\nOddíl má uzavřený počet 375 registrovaných členů, 100 dočasných členů a řadu čestných členů včetně wimbledonských vítězů ve dvouhře a významných osobností z tenisového světa. K získání plného či dočasného členství je nutné získat doporučení od čtyř stávajících členů klubu, z nichž dva musí kandidáta znát nejméně tři roky. Čekatelská doba se pohybuje v řádu několika let. Čestné členství je udělováno nahodile výborem klubu. Členství mimo jiné obnáší dvě volné vstupenky na každý den grandslamového turnaje. Českými čestnými členy jsou vítězové dvouhry Jan Kodeš, Martina Navrátilová, Jana Novotná a Petra Kvitová.\n\nV době komunistického režimu ve Východním bloku byl jediným československým tenisovým oddílem, který navázal přátelství s All England Clubem Slovan CHZJD Bratislava. V roce 1967 sehrály kluby na dvorcích Wimbledonu přátelské utkání.\n\nPatronkou klubu je Její královská Výsost Catherine, vévodkyně z Cambridge. Dříve tuto roli plnila anglická královna Alžběta II. Prezidentem oddílu je od roku 1969 královnin bratranec vévoda z Kentu, jmenovitě Jeho královská Výsost princ Edward.\n\nK roku 2017 měl klub 18 soutěžních travnatých dvorců, dalších 22 travnatých kurtů sloužilo během turnaje pro trénink. Areál je využíván v sezóně mezi květnem a zářím. Od roku 1995 je tráva stříhána na velikost 8 milimetrů a pro svou odolnost je od roku 2001 používán 100% víceletý jílek.\n\nCentrální dvorec stojí od počátku nového areálu v roce 1922, poté co klub změnil sídlo na novou adresu Church Road. V říjnu 1940 během druhé světové války byl zasažen pěti 500 librovými leteckými pumami a došlo ke zničení 1 200 míst. Po rekonstrukci v letech 2007–2008 se zvýšila kapacita diváků ze 14 000 na 14 979.\nV květnu 2009 byla dokončena instalace pojízdné zatahovací střechy, která propouští přirozené denní světlo, je opatřena umělým osvětlením a její zatažení trvá 10 minut. Vlastní rekonstrukce započala v roce 2006 a Wimbledon 2007 byl hrán bez střešního krytu. Nad vstupem hráčů na dvorec byl umístěn citát z básně \"Když...\" Rudyarda Kiplinga, v němž stojí: \"„Když proti triumfu i ponížení jak proti svůdcům spolčeným jsi kryt...“\" (anglicky \"„If you can meet with triumph and disaster and treat those two impostors just the same.“\")\n\nDruhým největším kurtem je dvorec č. 1, který byl nově vystavěn v roce 1997 s původní kapacitou 11 393 diváků. Rekonstrukce dokončená v roce 2019 znamenala její navýšení na 12 345 návtěvníků a vznik zatahovací střechy.\n\nNa kurtu také probíhají zápasy Velké Británie v Davisově poháru.\n\nDvorec č. 2 byl postaven roku 2009 s kapacitou 4 000 diváků.\n\nDvorec č. 2 existující do roku 2009 byl od tohoto data přejmenován na dvorec č. 3. V rámci 125. ročníku grandslamu v roce 2011 byly otevřeny dva nové \"dvorce č. 3\" a \"č. 4\".\n\nV roce 2012 se zde konaly soutěže v tenise v rámci Letních olympijských her 2012. Na travnatých dvorcích klubu se odehrál také olympijský turnaj v roce 1908, kdy ještě sídlil na předchozí adrese.\n\n"}
{"id": "576248", "url": "https://cs.wikipedia.org/wiki?curid=576248", "title": "Karel Burda", "text": "Karel Burda\n\nKarel Burda (* 29. srpna 1936) je český politik, bývalý senátor za obvod č. 29 – Litoměřice, bývalý starosta Tuchlovic a člen ODS.\n\nOd roku 1990 zasedá v zastupitelstvu obce Tuchlovice a zároveň od roku 1990 vykonává i funkci starosty.\n\nPřed zvolením do horní komory českého parlamentu působil jako 1. náměstek ministra zemědělství a místopředseda prezidia Pozemkového fondu. V této funkci měl zneužít svého postavení, když se podílel v roce 1996 na transakci, při níž Pozemkový fond prodal bytovému družstvu Stavbař, jehož byl Burda členem, rozsáhlý pozemek v Praze za cenu mnohem nižší, než je jeho skutečná hodnota. Burda toto obvinění, který vyslovil tehdejší ministr zemědělství Josef Lux, popřel.\n\nVe volbách 1996 se stal členem Senátu Parlamentu ČR, když v obou kolech porazil komunistku Jiřinu Švorcovou. V horní komoře zasedal ve Výboru pro hospodářství, zemědělství a dopravu. Od roku 1998 pak vykonával funkci předsedy tohoto výboru.\n\nVe volbách 2000 svůj mandát obhajoval, ale se ziskem 20,47 % nepostoupil ani do druhého kola voleb.\n\nV roce 2012 mu Česká rada dětí a mládeže udělila mimořádnou cenu Přístav.\n\n"}
{"id": "576249", "url": "https://cs.wikipedia.org/wiki?curid=576249", "title": "Marcel van der Westen", "text": "Marcel van der Westen\n\nMarcel van der Westen (* 1. srpna 1976, Laren, Severní Holandsko) je nizozemský atlet, překážkář, který získal na halovém ME v Birminghamu 2007 stříbrnou medaili v běhu na 60 metrů překážek. Ve finále prohrál o jednu setinu se svým krajanem Gregory Sedocem.\n\nV roce 2008 reprezentoval na letních olympijských hrách v Pekingu, kde skončil v semifinále na celkovém desátém místě. Těsně před branami finále zůstal také na halovém ME 2002 ve Vídni, na mistrovství světa v Helsinkách 2005 a na halovém MS v Moskvě 2006.\n"}
{"id": "576257", "url": "https://cs.wikipedia.org/wiki?curid=576257", "title": "Národní parky v Maďarsku", "text": "Národní parky v Maďarsku\n\nV Maďarsku leží deset národních parků, které pokrývají přibližně 10 procent území země. Celkem zabírají plochu zhruba 4820 km². Národní parky Aggtelek, Hortobágy a Fertő-Hanság jsou zapsány na seznamu Světového dědictví UNESCO. Parky jsou spravovány Vládní agenturou pro národní parky Maďarska ().\n"}
{"id": "576258", "url": "https://cs.wikipedia.org/wiki?curid=576258", "title": "Mezilidský vztah", "text": "Mezilidský vztah\n\nMezilidský vztah, cizím slovem interpersonální vztah (chápáno jako vztah lidí) je obecná vlastnost konkrétního člověka, která se váže k jinému člověku nebo skupině lidí. Je založen na schopnosti najít, budovat, udržet, případně ukončit vztah. V praxi může tato vazba nabývat nejrůznějších podob a vždy záleží na dalších okolnostech a podmínkách její existence. Optimální je, pokud vztah přináší oběma stranám užitek (v nejširším slova smyslu) a je oběma stranami pozitivně chápán.\n\nČlověk je tvor společenský. Vytržení ze společnosti, odstranění možnosti stýkat se s lidmi, se proto také vždy považovalo za největší trest, který může člověka postihnout (být mu udělen).\n\nVztahy mezi lidmi neboli mezilidské vztahy mohou také nabývat nejrůznějších podob, od vztahů velmi špatných (vztahy negativní) přes vztahy nedefinovatelné (neutrální) až po vztahy velmi dobré až vynikající (vztahy pozitivní). Patří mezi ně např. platonická láska, přátelství nebo opravdová partnerská láska, která může být na rozdíl od platonické lásky doprovázena i sexuálním vztahem (pozitivní vztahy), nebo závist, nenávist či nepřátelství (negativní vztahy). Všechny typy vztahů mohou být jednostranné (jedna osoba k druhé cítí pozitivní nebo negativní cit, druhá ovšem k první ne) i oboustranné (obě osoby k sobě navzájem cítí pozitivní nebo negativní cit), který může být oboustranně pozitivní (máme se navzájem rádi), oboustranně negativní (nemáme se navzájem rádi), případně vzájemně nevyvážený (jedna osoba má druhou ráda a druhá první ráda nemá či naopak).\nMezilidské vztahy se s ubíhajícím časem přirozeně \"mění\" (vyvíjejí) a mohou být i \"ambivalentní\". Jedna z nedobrých lidských vlastností je \"vztahovačnost\", kdy takto postižený jedinec hledá kauzální spojení mezi událostmi nebo chováním ostatních, které s ním nemá nic společného.\n\nMezilidské vztahy se projevují ve dvou nejdůležitějších formách, v mezilidské komunikaci (ve vzájemném styku a dorozumívání se) a v kooperaci (ve vzájemné spolupráci). \"Tyto dva atributy jsou předpokladem pro rozvoj člověka jako jedince (myšlení, zrání) i společnosti (na základě mezilidských vztahů záleží hodnota společnosti).\"\n\nZákladním faktorem je jedinečná osobnost každého člověka, jeho vrozené povahové vlastnosti (temperament). Lidi lze rozdělit na čtyři základní typy temperamentu:\n\"sangvinik, melancholik, cholerik, flegmatik\".\n\nKaždého člověka ovlivňuje (formuje) i prostředí, ve kterém žije. To lze rozdělit na tři pásma:\n\nZde zejména rodina, dále potom prostředí školní třídy, vrstevníci, party, zájmové kroužky.\n\n\n\nJedná se zejména o \"soubor vlastností\" (postojů) člověka k ostatním lidem. Předpokladem správného přístupu k ostatním je přístup k sobě sama.\nVlastnosti a postoje považované za dobré pro mezilidské vztahy:\n\n\"Úcta k člověku, uznání potřeb zájmů i odlišnosti lidí, slušnost, zdvořilost, taktnost, srdečnost, štědrost, upřímnost, otevřenost, ohleduplnost, všímavost, sebekritičnost, respekt k jinému pohlaví i barvě pleti, nadhled\".\n\nOvšem lidé nejsou dokonalí proto mezi nimi vznikají \"konflikty\". I ty patří k životu, je třeba s nimi počítat, učit se je řešit a poučit se z nich, což je nejhlavnější, co se mezilidských vztahů týče.\n\nKaždý vztah je svým způsobem specifický.\nNíže zmíněné tři (kvalitní) jsou všeobecně považovány za nutné pro spokojený život.\n\nDo rodiny člověk vstupuje \"bez vlastního přičinění\". Každému člověku na světě jsou dáni nejbližší lidé. Pro tuto skupinu se používá slovo rodina. Dobré vztahy v nejužší rodině (děti, rodiče, sourozenci) jsou základem zdravého psychického vývoje každého člověka.\nPřátelství je jedním z nejmocnějších pojítek mezi lidmi. Vytváří pevné, často celoživotní svazky, přinášející člověku radost a uspokojení. Je to především vyhraněné zaměření jednoho člověka na druhého. To se projevuje zejména porozuměním druhého, pochopení jeho myšlení a jednání a oceňováním jeho dobrých vlastností a chování.\n\nJe přirozeným výsledkem trvalého citového vztahu dvou lidí ( v jiných kulturách může být členy manželství více lidí apod.). Manželstvím vzniká rodina. Jedním ze smyslů rodiny může být i výchova dětí.\n\nFormální vztahy jsou vymezené určitými neosobními pravidly. Neformální vztahy mohou být vřelé, emocionálně podložené vztahy, neřízené vnějšími pravidly, ale naopak vedené osobním zájmem.\n\n\n\n"}
{"id": "576259", "url": "https://cs.wikipedia.org/wiki?curid=576259", "title": "Ježek pustinný", "text": "Ježek pustinný\n\nJežek pustinný (\"Paraechinus aethiopicus\") poněkud připomíná svého o trochu většího evropského příbuzného, ale má proměnlivější zbarvení. Bodliny jsou obvykle pískové hnědé s tmavšími špičkami, avšak tmavé či bílé formy nejsou nijak vzácné. Ježek pustinný si hrabe mělkou, nerozvětvenou noru, ve které tráví den. V noci, když se ochladí, vychází a hledá bezobratlé či vejce ptáků hnízdících na zemi. Jeho oblíbenou pochoutkou jsou štíři, ježek jim ukousne jedový trn a pak je sežere. Podobně jako většina pouštních savců má speciálně uzpůsobené ledviny, takže vydrží velmi dlouho bez vody. V červenci nebo srpnu rodí samice 5 mláďat.\n\nŽije na severu Afriky (od Maroka a Mauretánie na západě až po Somálsko na východě) a na Arabském poloostrově.\n\n"}
{"id": "576261", "url": "https://cs.wikipedia.org/wiki?curid=576261", "title": "Riigikogu", "text": "Riigikogu\n\nRiigikogu je unikamerální parlament Estonska, který má 101 členů, volených na 4 roky. \n\nKromě legislativní činnosti Riigikogu také jmenuje vysoké státní úředníky včetně předsedy vlády a předsedy Nejvyššího soudu. Riigikogu také volí (buď samostatně, nebo je-li to nutné, spolu se zástupci místní samosprávy v rámci širšího sboru volitelů) prezidenta. Riigikogu schvaluje důležité mezinárodní smlouvy, které se týkají armády či ukládají povinnosti ve změnách právních předpisů. Schvaluje rozpočet předložený vládou a dohlíží na exekutivu. Může vyslovit nedůvěru premiérovi, vládě či jednotlivým ministrům.\n\nVolby do Riigikogu jsou všeobecné, rovné, přímé a tajné. Aktivní volební právo má každý etnický Estonec od 18 let, pasivní volební právo od 21 let, poslanci jsou voleni na 4 roky podle principu poměrného zastoupení ve dvanácti 6-12 mandátových volebních obvodech.\n\n"}
{"id": "576264", "url": "https://cs.wikipedia.org/wiki?curid=576264", "title": "Hunger Games", "text": "Hunger Games\n\nHunger Games je románová trilogie s antiutopickými prvky pro mládež, kterou napsala americká spisovatelka Suzanne Collinsová. První díl vydalo v září 2008 v nakladatelství Scholastic (česky pod názvem \"Aréna smrti\" v roce 2010 v Nakladatelství Fragment) a představil šestnáctiletou hrdinku Katniss Everdeenovou, žijící v postapokalyptickém světě, kterému vládne mocný Kapitol. \"Hunger Games\" (doslova Hladové hry) jsou každoročně pořádanou reality show, v níž v přímém televizním přenosu na život a na smrt bojují náhodně vybraní chlapci a děvčata ze všech dvanácti krajů. Protože vítěz může být jen jeden, jsou účastníci Hunger Games nuceni navzájem si usilovat o život. Druhý díl \"Catching Fire\" (česky vyšel pod názvem \"Vražedná pomsta\" v roce 2010 v nakladatelství Fragment) vyšel v roce 2009 a v srpnu 2010 byl naplánován závěrečný díl Mockingjay (česky pod názvem \"Síla vzdoru\" v roce 2011 v nakladatelství Fragment).\n\nPodle její autorky se zrodila idea díla ve chvíli, kdy přepínala televizní programy mezi soutěžními reality show a válečnými zprávami přímo z bojiště. Odkazuje se také na řecký mýtus o Theseovi a Minotaurovi, podle něhož bylo město Atény nuceno poslat na Krétu sedm mužů a sedm žen, každých devět let, jako oběť Mínotaurovi. Podobně je tomu v zemi Panem v trilogii \"Hunger Games\".\nIhned po dokončení první knihy dostala Suzanne Collinsová od nakladatelství Scholastic smlouvu na šestimístnou sumu na celou trilogii. Už během prvního roku se prodalo jen v Severní Americe přes 1,5 milionu výtisků. Licence na překlad již byla prodána do 37 zemí světa.\nV českém překladu Zdíka Duška vyšla celá trilogie v nakladatelství Fragment.\n\nTrilogie Hunger Games (Hladové hry) je zasazená do neupřesněného času v budoucnosti. Severní Amerika byla ve válce zničena. Nově vzniklá země Panem sestává z bohatého Kapitolu a třinácti okolních krajů, o poznání chudších. Kapitol vládne tvrdou rukou, a to se krajům nelíbí, a proto povstanou. Kapitolu se povede kraje uklidnit, ale jako trest za rebelie zničí a vyhladí třináctý kraj a zavede, že je každoročně v každém kraji losem vybrána jedna dívka a jeden chlapec ve věku od 12 do 18 let, kteří se zúčastní Hladových her. V přímém přenosu pak tito splátci bojují na život a na smrt v nebezpečné aréně, dokud nezbude jen jediný přeživší vítěz.\n\nPříběh sleduje osud šestnáctileté Katniss Everdeenové, dívky z chudého dvanáctého kraje.\nKniha začíná Dnem sklizně k 74. ročníku Hladových her. Moderátorka pro dvanáctý kraj, Cetkie Trinketová, přichází z Kapitolu, aby vybrala dva letošní splátce. Jako první je vylosována Primrose Everdeenová. Starší sestra Katniss se za ní okamžitě dobrovolně přihlásí, čímž si u přítomných obyvatel vyslouží obdiv. Z chlapců je vybrán Peeta Mellark, pekařův syn, který kdysi zachránil Katnissinu rodinu před hladem …\nKatniss a Peeta se dostávají do Kapitolu, kde se potkávají se svými protivníky. Před tím, než vstoupí do arény a reality show začne, jsou její účastníci veřejně představeni publiku. V přímém přenosu se tu Peeta přizná k dlouholeté, neopětované lásce ke Katniss. Katniss je přesvědčena, že Peeta se tak snaží získat přízeň u publika, která může být pro přežití rozhodující, neboť publikum může svým favoritům posílat dary.\nKatniss v aréně přežívá díky umění lovu a orientace v terénu. Počet protihráčů se stále snižuje, Katniss a Peeta ale zůstávají naživu.\nDíky zamilovanému obrazu Katniss a Peety se mění pravidla a uprostřed her je oznámeno, že vítězem může být i pár ze stejného kraje. Katniss se vydá Peetu hledat, společně čelí nástrahám svých protivníků i tvůrců reality show. Katniss a Peeta využijí toho, že působí jako zamilovaný pár, aby získali větší popularitu a tím také přízeň sponzorů.\n\nKonce reality show se skutečně oba dočkají. Kapitol však chce opět měnit pravidla a snaží se Katniss a Peetu přinutit, aby ve velkém finále usilovali jeden druhému o život, neboť vítěz může být jen jeden. Oba následně pohrozí sebevraždou v naději, že Kapitol bude mít přece jen raději dva vítěze než žádného, a tato lest jim skutečně vyjde. Katniss a Peeta jsou tedy na konci prvního dílu trilogie prohlášeni za vítěze 74. ročníku Hladových her.\n\nKapitol netoleruje jakýkoliv typ vzdoru. A zoufalý čin Katniss na konci Hladových her nezůstane nepotrestaný. Kapitolané Katniss a Peetu milují. Doslova hltají nové informace a skrytého významu jejich činu si nevšímají. Zato ostatní kraje ano a ty se začínají bouřit. Prezident Snow musí jednat rychle. Katniss doufá, že svatba s Peetou její zločin vůči Kapitolu odčiní. Bohužel je vše jinak. Přichází 75. ročník Hladových her neboli třetí Čtvrtohry, do nichž budou splátci vylosováni z žijících vítězů her. Tím se Katniss s Peetou vracejí zpět do arény. Katniss do ní vstupuje s jediným posláním – udržet Peetu naživu, aby se mohl vrátit domů. V průběhu her zjišťuje, že není jediná, kdo se snaží chránit Peetu, a moc tomu nerozumí.\nZáhada se vyjasňuje, když na pokyn splátce ze třetího kraje Dioda Katniss zničí ochranné silové pole kolem arény. Poté ji společně s Diodem a splátcem ze čtvrtého kraje Finnickem vyzvedává vznášedlo s jejím instruktorem Haymitchem a vrchním tvůrcem her Plutarchem Heavensbeem, kde jí zachraňují život po výbuchu silového pole.\nJeště před hrami se Katniss v lese u dvanáctého kraje setkala s uprchlicemi z kraje osmého, Bonnií a Keprou. Z rozhovoru s nimi se dozvěděla, že míří do třináctého kraje, místa, kde se kdysi těžil grafit a které bylo údajně před 75 lety Kapitolem zničeno. Následně si po zhlédnutí televizní reportáže uvědomila, že třináctý kraj skutečně existovat může. Snažila se dostat nějaké informace od Haymitche, který o tom však jen mlžil. Až ve vznášedle po hrách se její podezření potvrzuje. Třináctý kraj existuje, jeho obyvatelé se přesídlili do podzemí a oni do něj oklikou míří. Peeta se zbylými splátkyněmi ze 7. a 2. kraje Johannou a Enobarií zůstali v Kapitolu. Katniss propadá zoufalství. Ke konci knihy se od svého loveckého přítele z domova Hurikána dozvídá, že byl jejich kraj srovnán se zemí.\n\nKatniss je po úniku z arény dezorientovaná a závislá na lécích. Každý den ji doprovázejí noční můry a je téměř všemi považována za blázna. Z dvanáctého kraje přežilo asi 800 lidí, na jejichž záchraně má velký podíl Hurikán. Všichni dostali občanství v třináctém kraji, jsou v bezpečí a je o ně postaráno. Vzbouřenci se snaží Katniss přemluvit ke spolupráci. Ta se pak stává reprodrozdem, jehož úloha spočívá ve sjednocení všech krajů proti Kapitolu. Má zato několik podmínek, z nichž jedna je imunita pro splátce, kteří zůstali v aréně a byli zajati (Peeta, Johanna, Enobaria; společně s Finnickovou přitelkyní Annií, jež nebyla splátkyní ve Čtvrtohrách, ale jednou z dřívějších vítězek her), v případě, že válku vyhrají.\n\nJako reprodrozd natáčí se štábem, Hurikánem a Finnickem tzv. proklamy, se kterými se pak Diod nabourává do kapitolského televizního vysílání. Prezident Snow na to reaguje využívám Peety proti Katniss taktéž přes televizní obrazovku. V jednom z rozhovorů varuje Peeta třináctý kraj před zničením, za což je krutě potrestán. Prezidentka třináctého kraje Coinová vyhlašuje celkovou evakuaci a následně se ukazuje, že Peetova slova byla pravdivá. Po skončení útoku se štáb vydává na povrch k natočení další proklamy, přičemž se ale Katniss a pak i Finnick fyzicky a psychicky zhroutí. Všichni dochází k tomu, že aby reprodrozd zase fungoval, je třeba zachránit Peetu. Hurikán a další dobrovolníci se vydávají tajně do Kapitolu, kde nakonec úspěšně vyzvednou všechny zajatce. Peeta pak nejen, že nepřinese Katniss žádné potěšení, ji dokonce chce zabít. Vychází tak najevo, že byl v Kapitolu podroben proměně, kdy mu pokroutili všechny vzpomínky na Katniss. Ta ze zoufalství vyráží do druhého kraje, posledního, který ještě není ovládán vzbouřenci. Ke konci dobývání je Katniss postřelena, ve třináctce je u ní diagnostikována prasklá slezina a pohmožděná žebra. Právě v tu chvíli se ovšem chystá výprava přímo do Kapitolu. Katniss se s Johannou i přes své špatné zdravotní stavy rozhodují jít na výcvik vojáků. Konečný test způsobilosti k výpravě Katniss úspěšně absolvuje, Johanna ale zkolabuje a je přesunuta do nemocnice.\n\nPo nějaké době je do Kapitolu poslán i Peeta. Katniss zjišťuje, že ji prezidentka Coinová vnímá jako hrozbu a pravděpodobně chce, aby ji Peeta zabil. Jejich jednotka míří postupně do města, Peeta pak nevědomky zabíjí jednoho ze členů jednotky. Na cestě k prezidentskému paláci taktéž umírá Finnick a několik dalších vojáků. Těsně před cílem je naživu už jen Katniss, Peeta, Hurikán a dva členové štábu. U paláce pak vybuchnou dvě vlny bomb, které zabijí její sestru Prim, jež tu fungovala jako zdravotnice. Katniss je ošklivě popálená. Starají se o ni doktoři z kapitolu, a po shledání s Cetkií, o níž si myslela, že byla popravena, ji čeká další „dobrá“ zpráva. Prezidentka Coinová Katniss sděluje, že smí osobně popravit prezidenta Snowa. Je také svolána schůzka vítězů her, na níž je se souhlasem většiny rozhodnuto o uspořádání posledních symbolických Hladových her s potomky těch, kteří měli největší moc.\n\nPo krátkém rozhovoru se Snowem v jeho domácím vězení Katniss přichází na to, že Prim nezemřela kvůli němu, nýbrž kvůli Coinové, která bomby seslala. Ve chvíli popravy, stojící na terase před Snowem a s lukem v ruce si na to pak Katniss vzpomíná. Její šíp se tedy nezabodává do srdce Snowa, ale Coinové. Snow nakonec zemřel buď udušením vlastní krví, nebo udupáním davem.\nKatnissin dlouhý soudní proces pro ni končí dobře díky psychiatrovi, který ji vykreslil jako pomatenou. S Haymitchem se vrací do dvanáctého kraje. Hurikán dostává práci v kraji druhém a Katnissina matka ve čtvrtém zakládá nemocnici. O několik měsíců později přichází zpět i Peeta. S Katniss se opět sbližují, ona poznává, že je pro ni ten pravý a o patnáct let později se nechává přemluvit k založení rodiny.Mají spolu dvě děti.\nMezi hlavní hrdiny patří:\n\nPanem je země, která „vyvstala z popela“, který býval Severní Amerikou. Tvoří ji dvanáct krajů a Kapitol (třináctý kraj byl zničen během posledního povstání). Kapitol je podle náznaků situován přibližně v oblasti Skalnatých hor. Dvanáctý kraj je oblastí uhelných dolů, mnohé naznačuje, že v oblasti Apalačského pohoří na východě Spojených států. Ostatní kraje konkrétně umístěny nejsou, podle autorky však číselné označení nijak neevokuje rozmístění. Světadíl je vinou série přírodních katastrof z velké části změněn a nelze si ho představovat v dnešní podobě.\n\nČím jsou kraje vzdálenější od Kapitolu, tím nižší je životní úroveň jejich obyvatel, dvanáctý kraj je tedy tím nejchudším. Liší se i svou velikostí – ve dvanáctém žije pouhých 8 000 obyvatel. Ostatní jsou mnohem větší a zalidněnější.\n\nKaždý kraj má zaměření na určitou věc, kterou poté dodává Kapitolu.\n\nSvětová práva na zfilmování a distribuci trilogie filmů získala společnost Lionsgate Entertainment. Hlavní role získali: Katniss Everdeenová – Jennifer Lawrence, Peeta Mellark – Josh Hutcherson, Hurikán/Gale Hawthorne – Liam Hemsworth. Na režisérskou židli se posadil Gary Ross. Film slavil obrovský úspěch. Po 4 týdny si udržel v kinech největší sledovanost a za tyto 4 týdny dokázal film vydělat 494 milionů dolarů.\n\n\n"}
{"id": "576267", "url": "https://cs.wikipedia.org/wiki?curid=576267", "title": "Albrechtsberg an der Großen Krems", "text": "Albrechtsberg an der Großen Krems\n\nAlbrechtsberg an der Großen Krems je městys v okrese Krems-Land v rakouské spolkové zemi Dolní Rakousy.\n\nAlbrechtsberg an der Großen Krems leží ve Waldviertelu \"(Lesní čtvrť)\" v Dolních Rakousích. Plocha městyse je 28,72 kilometrů čtverečních a 41,31 % plochy je zalesněno.\n\nMěstys sestává z katastrálních území:\n\nDějiny místa jsou stejně proměnlivé jako dějiny celého Rakouska.\n\n\nStarostkou městyse je Ingrid Kleber.\n\nV obecním zastupitelstvu městyse je 19 křesel, která jsou po volbách dne 14. března 2010 podle získaných mandátů rozdělena takto:\n\nNezemědělských pracovišť bylo při sčítání lidu v roce 2001 33, zemědělských a lesnických pracovišť bylo v roce 1999 138. Počet výdělečně činných obyvatel v místě bydliště bylo při sčítání lidu 2001 511, tj. 47,63 %.\n\n"}
{"id": "576269", "url": "https://cs.wikipedia.org/wiki?curid=576269", "title": "Antilopa srnčí", "text": "Antilopa srnčí\n\nAntilopa srnčí (\"Pelea capreolus\") je druh antilopy z čeledi turovití (Bovidae).\n\nAntilopa srnčí patří mezi menší druhy, hmotnost se odhaduje na nejvýš 22, 5 kg. Samec má, na rozdíl od samice, vzpřímené, téměř rovné rohy dlouhé 15 až 27 cm. Antilopa srnčí se živí trávou a listy keřů. Bývá velice ostražitá, je-li vyplašena, okamžitě prchá a při běhu vyhazuje trhavě zadkem.\n\nLze ji zastihnout v rodinných skupinách tvořených dominantním samcem a asi tuctem samic a mláďat, nedospělí samci bývají samotáři. Samec si pečlivě chrání své poměrně velké teritorium, jež si značkuje močí, ostatní samce zahání vyplazováním jazyka a imponováním. Přes svou malou velikost bývá velice bojovný a je známo, že napadá a dokáže usmrtit i ovce, kozy a bahnivce. Útočí i na menší predátory. V době rozmnožování jsou agresivní a samci svádějí prudké boje, aniž by si skutečně ublížili a vzájemně se honí. Po 9,5 měsících březosti rodí samice jedno, někdy dvě mláďata.\n\nAntilopa srnčí se vyskytuje v Jihoafrické republice, Zimbabwe, Lesothu a Svazijsku.\n\n"}
{"id": "576272", "url": "https://cs.wikipedia.org/wiki?curid=576272", "title": "Living Shangri-La", "text": "Living Shangri-La\n\nLiving Shangri-La je nejvyšší mrakodrap v kanadském městě Vancouver, ale i v kanadské provincii Britská Kolumbie. Má 62 pater a výšku 201 m. V prvních 15 petrech se nachází pětihvězdičkový hotel a ve zbylých patrech jsou byty. Budova je železobetonové konstrukce a stavěla se v letech 2005 - 2009. Náklady na výstavbu byly 350 milionů kanadských dolarů.\n\n\n"}
{"id": "576281", "url": "https://cs.wikipedia.org/wiki?curid=576281", "title": "Státní rada Sultanátu Omán", "text": "Státní rada Sultanátu Omán\n\nStátní rada (: ') je horní komora Rady Ománu v Sultanátu Omán. Zřízení Státní rady předcházelo ustanovení základního práva v sultánově výnosu 101/96 dne 6. listopadu 1976. Důvodem vzniku bylo rozšíření o názory lidu a přizvání odborníků a učenců, kteří by mohli přispět k realizaci strategie pro všeobecný rozvoj týkající se služby veřejným zájmům. Funkční období člena Státní rady je čtyři roky. Podmínkami pro zvolení jsou věk (40 let a více), národnost (ománská) a dobrá pověst, odpovídající kvalifikovanost a žádná spojitost s kriminálními činnostmi. Takováto osoba nesmí být zároveň členem dolní komory – Poradního shromáždění.\n\nČleny Státní rady se mohou stát: \n\n"}
{"id": "576284", "url": "https://cs.wikipedia.org/wiki?curid=576284", "title": "Brno-město (rozcestník)", "text": "Brno-město (rozcestník)\n\nBrno-město je označení s různými významy:\n\n"}
{"id": "576285", "url": "https://cs.wikipedia.org/wiki?curid=576285", "title": "Ladislav Svoboda (senátor)", "text": "Ladislav Svoboda (senátor)\n\nLadislav Svoboda (* 25. prosince 1938) je český politik a lékař, bývalý senátor za obvod č. 30 – Kladno a člen ČSSD.\n\nVystudoval lékařství na Univerzitě Karlově v Praze. Pracoval jako lékař v Poldi Kladno, později vykonával funkci ředitele závodní polikliniky tohoto podniku. Osmnáct let působil jako lékař prvoligového hokejového klubu Kladno. Byl ředitelem zdravotní pojišťovny. Je ženatý, má dvě děti.\n\nVe volbách 1996 se stal členem horní komory českého parlamentu, když v obou kolech porazil občanského demokrata Františka Samka. V senátu zasedal ve Výboru pro zdravotnictví a sociální politiku. Ve volbách 2002 svůj mandát obhájil proti občanskému demokratovi Jindřichu Siberovi. V roce 2002 byl zvolen místopředsedou Senátu PČR. Ve volbách 2008 již nekandidoval.\n\n"}
{"id": "576291", "url": "https://cs.wikipedia.org/wiki?curid=576291", "title": "Agent provokatér", "text": "Agent provokatér\n\nAgent provokatér je osoba zaměstnaná armádou, policií, či jiným subjektem, která provokuje jiné osoby ke spáchání protiprávního činu. Tato taktika se mj. používá s cílem infiltrovat legální demonstrace ve snaze vyprovokovat násilí a mít záminku k jejich rozpuštění, jak se stalo např. při demonstracích ve Vancouveru v roce 2010, či pro boj proti korupci ve státní správě. Agent provokatér je také nasazován na rozkrývání opozičních či odbojových struktur a vytváření záminek pro útok proti nim.\n\nPo okupaci Čech a Moravy nacistickým Německem a následném rozvíjení se odbojové činnosti začalo gestapo využívat agenty-provokatéry pro vytváření tzv. \"volavčích sítí\", což byly odbojové organizace zakládané spolupracovníky gestapa z řad českého obyvatelstva (často se jednalo o již odhalené odbojáře, které se podařilo přesvědčit či zastrašit), které měly za cíl odhalovat další osoby z řad obyvatelstva ochotné působit proti okupační moci či získávat kontakty na další odbojové skupiny.\n\nPo převzetí moci v Československu v roce 1948 začala StB využívat agenty-provokatéry k zakládání protikomunistických odbojových skupin, které byly pod její úplnou kontrolou. Její členy poté pozatýkala a získané důkazy použila k jejich odsouzení. Pro tuto činnost StB využívala zkušeností gestapa z období německé okupace Čech a Moravy. Agenti-provokatéři byli využíváni i k vyhledávání osob majících zájem o ilegální opuštění Československa. Za tímto účelem StB zorganizovala a provedla operaci známou jako Kameny, při které byla z kádrových zaměstnanců StB vytvořena fiktivní síť převaděčů a falešných pracovníků úřadoven CIC. Pomocí výslechů převáděných osob, které věřily, že se nacházejí ve SRN (ve skutečnosti se stále nacházeli v Československu) se StB snažila získat informace o dalších protikomunisticky smýšlejích osobách v Československu. Podle některých teorií byl princip agenta-provokatéra využit StB i v tzv. Babickém případě, kdy hlavní organizátor protistátní skupiny Ladislav Malý byl spolupracovník StB. Celý případ posloužil jako záminka pro zastrašení soukromých rolníků odmítajících vstoupit do JZD a kampani proti katolické církvi.\n\n\n"}
{"id": "576301", "url": "https://cs.wikipedia.org/wiki?curid=576301", "title": "Martin Foukal", "text": "Martin Foukal\n\nMartin Foukal (* 4. srpna 1953, Olomouc) je notář v Praze a čestný prezident Notářské komory České republiky, funkci prezidenta vykonával od jejího vzniku v roce 1993 až do konce ledna roku 2015.\n\nPrávnické vzdělání získal na Právnické fakultě Univerzity Karlovy v Praze, kterou absolvoval v roce 1978. Chtěl se stát profesionálním hudebníkem. V roce 1978 se stal notářským čekatelem Státního notářství Praha-západ u Krajského soudu v Praze.\n\nPo absolvování dvouleté čekatelské praxe a složení justiční zkoušky pracoval nejprve krátce jako soudní zapisovatel a po uvolnění místa u Státního notářství v Benešově byl v roce 1980 jmenován státním notářem v Benešově, pod vedením dr. Šešiny a dr. Jindřicha. Po třech letech přešel na Státní notářství Praha-východ. Po obnovení svobodného notářství v roce 1993 se stal notářem v obvodu Okresního soudu Praha-východ. Od roku 2004 do roku 2014 byl výkonným redaktorem časopisu \"Ad notam\", do něhož přispívá zejména příspěvky týkajícími se členství Notářské komory České republiky v Mezinárodní unii notářství a zahraniční spolupráce v oblasti notářství.\n\nV roce 1999 mu bylo rakouským prezidentem Thomasem Klestilem propůjčeno Velké Stříbrné čestné vyznamenání za zásluhy o Rakouskou republiku. Od roku 2002 byl zástupcem Notářské komory České republiky ve Výkonné radě Mezinárodní unie notářství, v roce 2017 byl zvolen na tříleté funkční období do funkce člena Generální rady a Poradní komise. Je dlouhodobým členem Vědecké rady PF UK a členem Správní rady UK. V červnu roku 2016 se stal předsedou Pražského sdružení Jednoty českých právníků.\n\nMá syna Jana (* 1979), dceru Markétu (* 1981) a čtyři vnoučata. Ovládá hru na housle, kytaru, foukací harmoniku, klavír a další hudební nástroje. Věnuje se také automobilovému sportu, společně s bratrem Ing. Tomášem Foukalem (* 12. září 1954) se účastnil vytrvalostních závodů na okruzích v rámci Mezinárodního mistrovství ČR. Od r. 2015 se účastní automobilových závodů do vrchu.\n\n"}
{"id": "576313", "url": "https://cs.wikipedia.org/wiki?curid=576313", "title": "Vladimír Volečko", "text": "Vladimír Volečko\n\nVladimír Volečko (* 6. dubna 1979 Trebišov) je český herec. Studoval v Brně JAMU a od listopadu roku 2004 má stálé angažmá v Městském divadle Brno. \n\na mnoho dalších rolí.\n\n"}
{"id": "576322", "url": "https://cs.wikipedia.org/wiki?curid=576322", "title": "Altkettenhof (zámek)", "text": "Altkettenhof (zámek)\n\nAltkettenhof (zámek) (také: Dreherschloss, nebo Zámek Kettenhof) je barokní zámek ve městě Schwechat v rakouské spolkové zemi Dolní Rakousy.\n\nObjekt byl postaven v 13. století jako malý dvůr \"Alt-Kettenhof\" v části obce Schwechat. \n\nV roce 1760 zámek jako nový vlastník Alt-Kettenhofu přestavěl a rozšířil rakouský první kancléř Heinrich Kajetan von Blümegen (1715-1788). V roce 1766 založil se dvěma společníky továrnu na potištěnou kartonáž. Jeho syn po otcově smrti továrnu prodal. \n\nRoku 1850 zámek koupil rakouský diplomat a ministr zahraničí Johann Bernhard von Rechberg (1806-1899) a v roce 1872 jej prodal schwechatskému pivovarníkovi Antonu Dreherovi mladšímu. Rechberg však bydlel v zámku až do své smrti 26. února 1899. \n\nDreher nechal zámek v roce 1902 přestavět v novobarokním slohu podle návrhu architekta Emila Bresslera (1847-1921) a přestavbu svěřil schwechatskému staviteli Johannu Mikschovi. Náklady dosáhly asi 800 000 rakouských korun (cca 4 miliony €). Vnitřní vybavení zhotovila rakousko-uherská nábytkářská firma Portois & Fix. \n\nPo smrti Antona Drehera v roce 1921 bydlela v zámku až do své smrti jeho žena paní Katharina Dreherová (1850-1937). V roce 1938 daroval jejich syn a jediný dědic v roce 1938 majetek městu Schwechat.\n\nPo připojení Rakouska k Německé říši daroval starosta města Schwechat Josef Rupprecht budovu nacistické odborové organizaci Německá pracovní fronta \"(Deutschen Arbeitsfront)\". V roce 1938 architekt Hans Jaksch (1879-1970) navrhl přestavbu a zámek pak využívala Německá pracovní fronta. Po zahájení provozu školicího zařízení 25. července 1938 za přítomnosti struktur NSDAP se zde prováděla výchova funkcionářů NSDAP. Během druhé světové války byl v zámku v roce 1942 zřízen lazaret. \n\nPo válce, v roce 1945, převzala objekt rudá armáda. Později byla podepsána rakouská státní smlouva a 15. května 1955 dostalo zámek opět město. Starostou byl tehdy Alfred Horn (1898-1959). \n\nV roce 1956 město objekt předalo spolkovému ministerstvu spravedlnosti. Po provedených opravách budov zde tehdejší ministr spravedlnosti Rakouské republiky Christian Broda (1916-1987) a státní návládní Franz Hetzenauer (1911-2006) otevřeli Justiční školu.\n\nNa východ orientovaná budova je obklopena rozsáhlým parkem, průčelí je vyzdobeno pilastry a rizality. Na jižní straně je velká zimní zahrada, severní strana s pavlačí je využívána jako terasa. \n\nBudova je postavena mezi řekami Schwechat a Kalter Gang. Nedaleko ústí Liesingu je ve Schwechatu postaven přes vodoteče most. Ten byl během druhé světové války zničen. Základy původního mostu byly zachovány až do roku 2009. \n\nOd roku 1960 slouží budova pro justici a od roku 1964 jako Justiční škola. Od 1994 do 1997 byl zámek nákladně opravován. Dnes je ve vlastnictví spolkové správy nemovitostí. \n\n \n\n"}
{"id": "576324", "url": "https://cs.wikipedia.org/wiki?curid=576324", "title": "Jiří Brázda", "text": "Jiří Brázda\n\nJUDr. Jiří Brázda (29. května 1921, Praha – 3. ledna 2001) byl státní notář v Mělníku a autor knih týkajících se notářství.\n\nNarodil se v rodině pražského advokáta, protože byly za za druhé světové války uzavřeny vysoké školy, vyučil se čalouníkem, poté byl totálně nasazen na území Německa a po jejím skončení vystudoval právo. Stal se notářský koncipientem a posléze státním notářem, svůj profesní život prožil jako státní notář v Mělníku, kde byl i vedoucím státním notářem. Od sedmdesátých let 20. století navazoval kontakty s notáři v zahraničí, což po roce 1989 usnadnilo obnovu českého soukromého notářství a značně zvýšilo prestiž českých notářů v mezinárodním kontextu.\n\nZa své zásluhy se stal čestným prezidentem Notářské komory České republiky, dne 7. února 1997 převzal ve Vídni vyznamenání za zásluhy o rakouské notářství a na základě rozhodnutí Stálé rady Mezinárodní unie notářství (UINL) ze dne 14. června 2000 obdržel v říjnu 2001 in memoriam Řád o zásluhy o UINL.\n\n\nNotářský pitaval vyšel rovněž v německém překladu (pod názvem \"Pitaval eines Notars\") v Bonnu v roce 1998.\n"}
{"id": "576333", "url": "https://cs.wikipedia.org/wiki?curid=576333", "title": "Seznam nejvyšších budov v Brně", "text": "Seznam nejvyšších budov v Brně\n\nSeznam nejvyšších budov v Brně je seřazen podle výšky. První v seznamu, AZ Tower, byla dokončena koncem března 2013 a stala se současně nejvyšší budovou v Česku. \n\nNejvyšší stavbou v Brně je komín teplárny v Maloměřicích vysoký 217,5 m, nejvyšší kostelní věží je věž kostela svatého Jakuba s výškou 92 m.\n\nK zavrženým projektům patří původní plán výstavby obchodního domu Centrum jako zhruba 100metrového mrakodrapu, i později plánovaná nástavba jedenácti pater na realizovanou budovu. Mezi dalšími neuskutečněnými projekty jsou nástavba obchodního domu Perla, který by tak dosáhl 21 pater, nebo přestavba obchodního domu Obzor na polyfunkční objekt se třemi 17patrovými věžemi. \n\n"}
{"id": "576335", "url": "https://cs.wikipedia.org/wiki?curid=576335", "title": "Seznam vysokých škol v Brně", "text": "Seznam vysokých škol v Brně\n\nSeznam vysokých škol v Brně uvádí přehled všech státních, veřejných, soukromých a zahraničních vysokých škol v Brně. Je aktuální k dubnu 2019 a vychází z přehledu Ministerstva školství, mládeže a tělovýchovy. Doplňkově jsou uvedeny i zaniklé vysoké školy dříve působící v Brně, a další vzdělávací subjekty.\n\n\n\n\n\nTyto subjekty nejsou v současné době Ministerstvem školství, mládeže a tělovýchovy České republiky evidovány jako vysoké školy.\n\n"}
{"id": "576337", "url": "https://cs.wikipedia.org/wiki?curid=576337", "title": "Vyžaina", "text": "Vyžaina\n\nVyžaina ( ) je řeka v sererní části Polska, v Podleském vojvodství, v powiatu Suwałki a v jihozápadní části Litvy, v Marijampolském kraji v okrese Vilkaviškis. Vytéká z jezera Wiżajny u vsi Burniszki, teče převážně směrem západním, po 3,7 km protíná Polsko – Litevskou hranici, vzápětí přibírá pravý přítok, vytékající z jezera Dunojevas. U vsi Varteliai přibírá levý přítok jménem Vizga. Do jezera Vištytis se vlévá v jeho jihovýchodní části u vsi Pakalniai. Je to jeho největší přítok. Jeho délka na litevské straně je 2,9 km, tedy celková délka je 6,6 km. Plocha jejího povodí je celkem 55,6 km², z toho v Polsku 44,2 km², v Litvě 11,4 km². \n"}
{"id": "576340", "url": "https://cs.wikipedia.org/wiki?curid=576340", "title": "Jim Craig", "text": "Jim Craig\n\nJames Downey Craig (* 31. května 1957 v North Eastonu, Massachusetts, USA) je bývalý americký hokejový brankář, který chytal v klubech NHL Atlanta Flames, Boston Bruins a Minnesota North Stars. Je členem Síně slávy mezinárodní hokejové federace.\n\nPoprvé se postavil mezi tyče branky americké reprezentace při mistrovství světa 1979 v SSSR, kde skončil americký výběr sedmý – tedy předposlední. Trenér amerického výběru Herb Brooks v následující sezoně zařadil Craiga do mužstva, které se chystalo po celý úvod ročníku na olympijský turnaj v Lake Placid. V přípravě na něj Craig odchytal 55 zápasů. Na samotném turnaji se podařilo týmu, který byl poskládán z hráčů z univerzit, vybojovat šokující zlaté medaile po vítězství nad silným výběrem Sovětského Svazu. Dodnes je tento výsledek považován za jeden z nejpřekvapivějších v dějinách hokeje (označováný jako Zázrak na ledě) a Craig patřil v mužstvu mezi nejvýznamnější osobnosti.\n\nO Kanadský pohár 1981 jej připravilo zranění. V sezoně 1982/83 nastupoval za výběr USA, který byl složen z univerzitních hráčů a hráčů bez smlouvy v profesionálním klubu, za ten odchytal 23 utkání. Toto mužstvo bylo složeno, protože v březnu absolvovalo v Japonsku šampionát B-skupiny mistrovství světa po sestupu z elitní společnosti o rok dříve(vzhledem k termínu turnaje na něm nemohli hrát hráči NHL, která probíhala souběžně). Tento turnaj Američané vyhráli a vybojovali si účast na MS v příštím roce. Craig byl navíc zařazen do All star výběru.\n\nStatistika na velkých mezinárodních turnajích\nCraig chytal do roku 1979 za mužstva ve středoškolských či univerzitních soutěžích, poslední tři sezony strávil v celku Boston University Terriers. V závěru olympijské sezony 1979/80 se ve čtyřech utkáních objevil v dresu klubu NHL Atlanta Flames, který jej dva roky předtím draftoval. V ročníku 1980/81 odchytal 23 utkání za Boston Bruins. Další sezonu nastoupil pouze 13x v American Hockey League za Erie Blades a ročník 1982/83 chytal za americkou reprezentaci (viz výše). Poslední pokus dostat se do NHL absolvoval gólman v sezoně 1983/84, ovšem jeho působení v Minnesota North Stars mělo trvání pouhých tří utkání. Spíše trávil čas na farmě Salt Lake Golden Eagles v CHL. V létě 1984 se rozhodl pro konec kariéry.\n\nVe své kariéře tedy nastoupil pouze ve třiceti utkáních v nejprestižnější soutěži, ve kterých si připsal bilanci 11 vítězství – 7 remíz – 10 porážek. Během 1588 minut inkasoval rovnou stovku gólů, což činí průměr 3,78 obdržených branek na utkání.\n\nV letech 1994-1996 působil jako asistent trenéra u týmu NCAA ze Severovýchodní univerzity (Northeastern Univ.).\n\nO olympijském triumfu v Lake Placid 1980 byl v roce 2004 natočen film, ve kterém Craiga hrál Eddie Cahill, který byl některých scénách nahrazován bývalým brankářem Billem Ranfordem kvůli větší věrohodnosti brankářských zákroků.\n\nV roce 1981 v televizním filmu Zázrak na ledě byl ztvárněn pro změnu Stevenem Guttenbergem.\n\n"}
{"id": "576341", "url": "https://cs.wikipedia.org/wiki?curid=576341", "title": "Pomezná (hrad)", "text": "Pomezná (hrad)\n\nPomezná (německy: \"Markhausen\") je zřícenina tvrze, původně hradu ze 14. století (2. poloviny 15. století), nacházející se 9 kilometrů severozápadně od Chebu v Karlovarském kraji na břehu přehradní nádrže Skalka. Její zbytky byly v roce 1963 zapsány jako kulturní památka České republiky.\n\nVesnice Pomezná se zmiňuje už v roce 1225, ale samotný hrad až v roce 1309. V roce 1348 ho získali Sparneckové, a v roce 1417 byl napaden a pobořen norimberskými vojsky. Později hrad získali Paulsdorfové, za jejichž držení byl hrad zničen. Zůstala jen čtyřhranná věž, jež byla základem pro stavbu tvrze v polovině 16. století. Tato tvrz byla později přestavěna na mlýn. \n\nPo roce 1950 se Pomezná dostala do zakázaného pásma a vesnice zanikla. Na místě dnes stojí jen původní čtyřhranná věž bývalé tvrze.\n\nMajitel Petr Jaška, jehož prarodiče zbytky tvrze koupili spolu s chalupou, se snaží věž tvrze zrekonstruovat do původní podoby. Během dvou let do roku 2018 dorovnal výšku zdiva do původní výšky a vybudoval provizorní nízkou střechu, pod níž chce nechat stavbu dva roky vysychat. Mezitím se chce pustit do spárování a výhledově vybudovat repliku původní vysoké, několikapatrové střechy kryté pálenými taškami. V mezidobí plánuje se věnovat sousednímu stavení, jehož základy odkryl archeologický průzkum. Na jeho půdoryse chce vybudovat muzeum lokality a zaniklé vsi.\n\nK Pomezné je možné dostat se z Chebu po červené turistické značce nebo po cyklistické trase 2063.\n\n\n"}
{"id": "576342", "url": "https://cs.wikipedia.org/wiki?curid=576342", "title": "Jaroslav Kudrna", "text": "Jaroslav Kudrna\n\nJaroslav Kudrna je jméno a příjmení, které má více nositelů:\n"}
{"id": "576346", "url": "https://cs.wikipedia.org/wiki?curid=576346", "title": "Žirafa síťovaná", "text": "Žirafa síťovaná\n\nŽirafa síťovaná (\"Giraffa reticulata\") je druh žirafy žijící ve východní Africe.\n\nJejí název je odvozen od červenohnědých skvrn pokrývajících tělo i nohy a oddělených od sebe bílou sítí. Je vysoká 4,5-6 m, dlouhá 3-4 metry, váží 600-1200 kg. Ocas je dlouhý až 1 m. Má velmi dlouhý (45–50 cm) a silný jazyk zbarvený do fialova. Na hlavě má malé růžky měřící 15 cm.\n\nŽije na savanách a křovinatých buších v Africe v jižním Somálsku, v severní Keni a jižní Etiopii. Po světě je chována v řadě zoologických zahrad, v České republice pouze v ZOO Brno, ZOO Dvůr Králové nebo v Zoo Jihlava.\n\nŽiví se listy akácií a mimóz, větvičkami, plody a trávou. Má dobrý čich. Běhá rychlostí až 50 km/h. V přírodě se dožívá se 20-25 let, v zajetí až 33 let\n\n"}
{"id": "576347", "url": "https://cs.wikipedia.org/wiki?curid=576347", "title": "Boj o rozhlas", "text": "Boj o rozhlas\n\nBoj o rozhlas může být:\n\n"}
{"id": "576348", "url": "https://cs.wikipedia.org/wiki?curid=576348", "title": "Občanské sdružení Horní náměstí", "text": "Občanské sdružení Horní náměstí\n\nObčanské sdružení Horní náměstí je volné účelové sdružení fyzických a právnických osob, které spojuje stejné či podobné smýšlení o nezbytnosti ochrany přírody a krajiny a zachování zdravé kvality bydlení v Bystrci II, jakož i v širším okolí této lokality. Všichni členové sdružení se na základě své svobodné vůle hodlají zasazovat o zachování zdravého životního prostředí, ochranu veřejného zdraví a zachování nejvyšší kvality bydlení v uvedených lokalitách a usilovat, aby tyto hodnoty nebyly narušovány při rozvoji podnikání a výstavby.\n\nNázev sdružení zní občanské sdružení „Horní náměstí“, sídlo sdružení je Lýskova 7, 635 00 Brno-Bystrc, IČO 26577755.\n\nÚčelem sdružení je vytvořit spojením osob stejného smýšlení a vůle organizaci způsobilou dovolenými postupy a zákonnými prostředky veřejně jednat s cílem ochránit přírodu a krajinu, nejvyšší kvalitu bydlení v MČ Brno-Bystrc a v přilehlých lokalitách před veškerými, nevhodnými podnikatelskými záměry, investičními akcemi a stavbami, zvláště pak před výstavbou polyfunkčního centra vedeného pod názvem „Bystrc centrum ulice Kamechy a Lýskova“ umístěného v Bystrci II. Tato výstavba může tuto kvalitu bydlení ohrozit, případně ohrozit veřejné zdraví nebo životní prostředí. Předmětem činnosti sdružení je tedy ochrana veřejných zájmů chráněných podle platné legislativy České republiky a Evropské unie.\n\nSdružení hodlá svou činností získávat podporu veřejnosti, jiných zájmových organizací činných v ochraně životního prostředí a ekologie, orgánů města Brna, městských částí města Brna a příměstských obcí, státních orgánů i různých organizací k naplnění shora uvedeného cíle a fakticky tak realizovat obsah Aarhuské úmluvy, tedy zajistit zpřístupňování informací o životním prostředí veřejnosti, aktivní účast veřejnosti v rozhodovacích procesech týkajících se životního prostředí a právní ochranu v záležitostech životního prostředí dle vnitrostátního, jakož i komunitárního práva.\n\nSdružení bylo založeno v říjnu 2008 jako reakce na záměr vystavět na Horním náměstí v Bystrci tzv. Polyfunkční centrum. Sdružení organizuje různé protestní akce proti výstavbě. Dnes jsou témata, kterými se sdružení zabývá širší než v době vzniku. Sdružení se snaží například o řešení problémů spojených s novou výstavbou v Bystrci a potížemi s otevřeností veřejné správy. Občanské sdružení Horní náměstí vydává zpravodaj Bystrčník.\n\nPředsedkyní občanského sdružení od jeho založení až do současnosti je Ing. Anežka Jenešová.\n\nČlenové sdružení vstoupili aktivně do komunální politiky účastí ve volbách v říjnu 2010, v nichž kandidovali za volební stranu Zelená pro Bystrc, za Věci veřejné a KSČM. Zastupitelem Bystrce se v těchto volbách stal člen výboru OS Horní náměstí Ing. Luboš Raus (Zelená pro Bystrc). Na přelomu května a června 2014 ohlásili členové sdružení vytvoření společné kandidátky nezávislých a hnutí Starostů a nezávislých pod názvem Bystrčáci pro komunální volby toho roku.\n\nV únoru 2009 vložila redakční rada radničního periodika městské části Brno-Bystrc Bystrcké noviny leták, kritizující údajně neobjektivní, lživé a matoucí informace, rozšiřované sdružením Horní náměstí. Protesty proti výstavbě Polyfunkčního centra na Horním náměstí jsou někdy interpretovány jako snaha bránit ve zlepšování služeb pro občany (nákupních možností). Kritika bystrcké radnice, publikovaná (i) občanským sdružením, vyvolala spor napadených osob s autory tvrzení u přestupkové komise. Komise dala zapravdu žalobcům, přiklonila se k jejich názoru, že jejich čest a dobré jméno byly výroky žalované strany poškozeny. Spor však byl ukončen pro uplynutí promlčecí lhůty.\n\nČást místních politiků (ODS) tvrdí (2010, 2011), že občanské sdružení Horní náměstí rozšiřuje lži. Zdůvodňují tím svá odmítnutí odpovědí na otázky členů sdružení.\n\n"}
{"id": "576349", "url": "https://cs.wikipedia.org/wiki?curid=576349", "title": "Jardin du port de l'Arsenal", "text": "Jardin du port de l'Arsenal\n\nJardin de l'Arsenal (česky \"Zahrada Arzenál\") je veřejný park, který se nachází v Paříži ve 12. obvodu podél vodního kanálu Bassin de l'Arsenal. Park byl vybudován v roce 1983 a jeho rozloha činí 10 400 m. Jeho název je odvozen od nedaleké zbrojnice, která dále název celé čtvrti, a kde dnes sídlí Bibliothèque de l'Arsenal.\n\nV těchto místech nechal král Karel V. vybudovat městské opevnění doplněné vodním příkopem. Jeho součástí byla i pevnost Bastila. Samotné hradby nechal strhnout Ludvík XIV. Poté, co byla zbořena za Francouzské revoluce i Bastila, zůstal příkop jediným stavebním dokladem středověkého opevnění v této čtvrti. V roce 1805 začalo prohlubování příkopu, které bylo dokončeno až v roce 1825. Poté v něm byl vybudován obchodní přístav. V roce 1983 byl přeměněn na rekreační přístav pro jachty a hausbóty. Zároveň byl vybudován park na jeho levém břehu.\n\nPark byl vybudován ve stylu terasovitých zahrad jižní Francie mezi kanálem a \"Boulevardem de la Bastille\". V parku jsou travnaté plochy i pergoly porostlé popínavými rostlinami. Z dalších druhů zde byl vysazen latnatec, aktinidie nebo zimolez.\n\nV roce 1983 byla rovněž v parku instalována bronzová socha francouzského umělce Henryho Arnolda (1879–1945).\n\n"}
{"id": "576350", "url": "https://cs.wikipedia.org/wiki?curid=576350", "title": "Ferdinand de la Cerda", "text": "Ferdinand de la Cerda\n\nFerdinand de la Cerda (23. října 1255 Valladolid – 25. července 1275 Ciudad Real) byl kastilský princ, vévoda z Cerdy a v době královy nepřítomnosti regent království.\n\nNarodil se jako prvorozený syn kastilského krále Alfonse X. a Violanty Aragonské. Roku 1266 byl zasnouben s Blankou, dcerou francouzského krále Ludvíka IX. a dynastická svatba se konala zřejmě 30. listopadu 1268 v Burgosu. Manželské štěstí netrvalo dlouho, Ferdinand se dožil pouhých dvaceti let, zemřel krátce po pokusu odrazit muslimskou invazi v červenci 1275 a byl pohřben v rodovém klášteře Las Huelgas.\n\nZůstali po něm dva chlapci Alfons a Ferdinand. Ovdovělá Blanka nechala oba syny v péči své tchyně Violanty v Játivě a odešla zpět do Francie. Dědicem královské koruny se měl stát starší Alfons. Sancho, mladší bratr zemřelého, se však nechal roku 1282 šlechtickou opozicí prohlásit následníkem trůnu, zmocnil se vlády a roku 1284 se stal po otcově smrti kastilským králem. Uznala jej většina šlechty a představitelů měst.\n"}
{"id": "576351", "url": "https://cs.wikipedia.org/wiki?curid=576351", "title": "Christoph Watrin", "text": "Christoph Watrin\n\nChristoph Watrin (7. srpna 1988, Kolín nad Rýnem, Německo) je německý zpěvák, člen skupiny US5, vítěz soutěže Big in America. I když se již stal slavným dodnes bydlí u svých rodičů. Jeho otec se věnuje prodeji a matka je učitelka.\n\nKromě zpívání se skupinou US5 se věnuje tanci a svému velkému koníčku fotografování, kde se nejvíce věnuje fotografii portrétů. Volný čas také tráví surfováním a nebo hraním volejbalu. Po vítězství v soutěži Big in America se rozešel se svou přítelkyní a naplno se věnuje zpěvu se svou skupinou.\n\nChristoph Watrin má sestru Efu, která studuje jazyky a kulturní zboží v Bavorsku. V roce 2008 odešel ze skupiny.\n\n"}
{"id": "576355", "url": "https://cs.wikipedia.org/wiki?curid=576355", "title": "T-S 69", "text": "T-S 69\n\nSrub T-S 69 byl projektován a částečně budován jako izolovaný pěchotní srub těžkého opevnění na Trutnovsku umístěný samostatně na pravém křídle tvrze Stachelberg. Srub byl vybudován jako součást opevnění Československa proti Německu před 2. světovou válkou.\n\nVýznam srubu byl obranný pro zajištění úbočí nad tratí Trutnov - Lubawka v místě zvaném Zadní Libeč. Podle projektu měl být oboustranný s hlavními zbraněmi pod betonem.\n\nSrub byl projekčně umístěn na terénním zlomu svahu na kótě 473 (m n. m.) na pravém křídle tvrze. Důvodem byla nutnost palebného pokrytí i Farské louky v údolí, kterým taktéž prochází železniční trať. Předpolí srubu a linie opevnění měla být zajištěna protitankovou překážkou.\n\nPodle projektu měl být srub vyzbrojen hlavními zbraněmi pod betonem, na pravé i levé straně kanóny se spřaženými kulomety a těžkými kulometnými dvojčaty pro vytvoření souvislé palby směrem na další vzdálenější izolovaný objekt T-S 68 na protilehlém úbočí údolí a směrem k tvrzi na sruby T-S 70 a T-St-S 71. Blízké okolí srubu mělo být zajištěno lehkými kulomety ve dvou zvonech a dvěma lehkými kulomety ve střílnách u vchodu. Pro obranu vstupní chodby byla plánována střílna pro ruční zabraň.\n\nK 1. říjnu 1938 provedena betonáž pouze základové desky.\n\n\n"}
{"id": "576356", "url": "https://cs.wikipedia.org/wiki?curid=576356", "title": "Státní znak Francie", "text": "Státní znak Francie\n\nStátní znak Francie jako oficiální symbol státu v současné době neexistuje. Jediným oficiálním symbolem státu je trikolóra. Ale například na francouzských konzulátech a pasech je možno spatřit \"neoficiální státní znak\". Tento „znak“ je neoficiálním symbolem Francie od roku 1953, ačkoli nemá žádný právní status jako oficiální znak. Objevuje se na obálce francouzských pasů a byl původně přijat francouzským ministerstvem zahraničních věcí jako symbol pro použití diplomatických a konzulárních misí v roce 1912 s použitím designu vypracovaného sochařem Julesem-Clémentem Kaplanen. Znak je spíše emblémem, jelikož nerespektuje heraldická pravidla.\n\nZnak se skládá z těchto částí:\n\n\n"}
{"id": "576358", "url": "https://cs.wikipedia.org/wiki?curid=576358", "title": "FAI", "text": "FAI\n\nZkratka FAI může označovat:\n\n"}
{"id": "576364", "url": "https://cs.wikipedia.org/wiki?curid=576364", "title": "Oleg Novickij", "text": "Oleg Novickij\n\nOleg Viktorovič Novickij ( , * 12. října 1971 v Červeni, Minské oblasti, Běloruské SSR, SSSR) byl pilot ruského vojenského letectva. Od října 2006 je ruským kosmonautem, členem oddílu kosmonautů CPK. Od roku 2010 se připravoval na svůj první kosmický let na Mezinárodní vesmírnou stanici (ISS) jako člen Expedice 33 a 34, který uskutečnil v říjnu 2012 – březnu 2013. V listopadu 2016 se vydal na svůj druhý let na ISS, jako palubní inženýr Expedice 50/51, na stanici pracoval do června 2017.\n\nBělorus Oleg Novickij pochází z běloruského města Červeň, po střední škole byl přijat ke studiu na Kačinskou vojenskou vysokou leteckou školu (), absolvoval ji roku 1994. Následovalo deset let služby u útočného leteckého pluku ve 4. letecké armádě (resp. od roku 1998 4. armádě letectva a protivzdušné obrany) dislokované v Severokavkazského vojenského okruhu. V letech 2004–2006 studoval na velitelské fakultě Gagarinovy vojenské letecké akademie (). Poté se vrátil k pluku. Účastnil se bojových akcí v Čečensku.\n\nPřihlásil se k výběru kosmonautů a 11. října 2006 získal doporučení Státní meziresortní komise k zařazení do oddílu kosmonautů CPK. Absolvoval dvouletou všeobecnou kosmickou přípravu a 9. června 2009 získal kvalifikaci „zkušební kosmonaut“.\n\nV letovém plánu NASA z 2. června 2010 byl uveden jako člen záložní posádky Expedice 31/32 (start v Sojuzu TMA-04M je připravován na březen 2012) a hlavní posádky Expedice 33/34 se startem 30. září 2012. V létě 2012 odešel z armády do civilu.\n\nDo vesmíru vzlétl 23. října 2012 jako velitel Sojuzu TMA-06M společně s Jevgenijem Tarelkinem a Kevinem Fordem. S Mezinárodní vesmírnou stanicí (ISS) se loď spojila 25. října 2012 ve 12:29:34 UTC. Poté se trojice kosmonautů zapojila do práce Expedice 33, resp. od prosince 2012 Expedice 34. Dne 15. března 2012 v 23:43 UTC se Novickij, Tarelkin a Ford s lodí odpojili od stanice a druhý den v 03:06 UTC přistáli v kazašské stepi severovýchodně od Arkalyku. Ve vesmíru strávil 143 dní, 16 hodin a 15 minut.\n\nV prosinci 2014 byl opět začleněn do posádky, a sice jako náhradník pro let Sojuz MS-01 (start v červenci 2016, Expedice 48/49) a člen posádky Sojuzu MS-03 (start v listopadu 2016, Expedice 50/51).\n\nPodruhé na oběžnou drázu Země odstartoval 17. listopadu 2016 v Sojuzu MS-03 společně s Thomasem Pesquetem a Peggy Whitsonovou. Po spojení s ISS se trojice kosmonautů zapojila do práce Expedice 50, resp. od dubna 2018 Expedice 51. Dne 2. června 2017 se Novickij, Pesquet a Whitsonová s lodí odpojili od stanice a týž den přistáli v kazašské stepi. Ve vesmíru strávili 196 dní, 17 hodin a 50 minut.\n\nOleg Novickij je ženatý, má dvě dcery.\n\n\n"}
{"id": "576365", "url": "https://cs.wikipedia.org/wiki?curid=576365", "title": "Fotbal na Ostrovních hrách 2009", "text": "Fotbal na Ostrovních hrách 2009\n\nOstrovní hry 2009 se hrály na Alandách. Hrál se již jedenáctý ročník fotbalového turnaje, kterého se v tomto roce zúčastnilo 16 reprezentací. Již potřetí v historii turnaje vyhrál ostrov Jersey.\n\nHlavním stadionem byla Wiklöf Holding Arena v Mariehamnu, hlavním městě Aland, kde se odehrál mužský úvodní i finálový zápas, ale zbylá utkání se hrála na dalších stadionech v jiných městech.\n\nO 15. místo:\nO 13. místo:\nO 11. místo:\nO 9. místo:\nO 7. místo:\nO 5. místo:\n\n\n"}
{"id": "576370", "url": "https://cs.wikipedia.org/wiki?curid=576370", "title": "Na cestě (dokumentární seriál)", "text": "Na cestě (dokumentární seriál)\n\nNa cestě je dokumentární cestopisný seriál České televize. Vzniká v produkci FRMOL, s.r.o. pod vedením producenta Tomáše Schäfera a art-directora Víta Bělohradského. Česká televize ho vysílá od roku 2006. Filmy z cyklu představují život, zvyky a typické rysy regionů celého světa. Každý díl je 26 minut dlouhý a průvodním slovem ho doprovázejí herci Jiří Bartoška a Miroslav Donutil.\n"}
{"id": "576373", "url": "https://cs.wikipedia.org/wiki?curid=576373", "title": "Masaryk Station Development", "text": "Masaryk Station Development\n\nMasaryk Station Development, a.s. (MSD) je česká developerská společnost, známá především díky smlouvě s Českými drahami o zřízení předkupního práva na nákup pozemků v lokalitě Praha Masarykovo nádraží. Majoritním vlastníkem je skupina Penta Investments registrovaná na ostrově Jersey.\n\nSpolečnost byla založena 30. června 2004, zápis do obchodního rejstříku proběhl 7. října 2004. Majoritním vlastníkem MSD je akciová společnost Masaryk Station Investment (MSI) s podílem 66 %, zbývajících 34 % vlastní České dráhy. Vlastníky MSI byli ING Real Estate Development CR, s.r.o. (34 %), SUDOP Group a.s. (33 %) a Morávka centrum a.s. (33 %). V roce 2010 ING svůj podíl prodala za 28 milionů korun zbývajícím dvěma akcionářům, jejichž podíly vzrostly z 33 % na 50 %.\n\nNa konci roku 2009 byly závazky MSD vyšší než účetní hodnota aktiv, vlastní kapitál činil -5,8 milionu korun.\n"}
{"id": "576374", "url": "https://cs.wikipedia.org/wiki?curid=576374", "title": "Notářská komora České republiky", "text": "Notářská komora České republiky\n\nNotářská komora České republiky je právnická osoba sdružující všechny regionální notářské komory na území České republiky, která reprezentuje notáře na celostátní úrovni. Jednotliví notáři nejsou členy Notářské komory České republiky, nýbrž vždy příslušné regionální notářské komory, které jsou zřízeny v obvodu každého krajského soudu a jejichž obvody a sídla se shodují s obvody a sídly těchto soudů. Sídlem Notářské komory České republiky je Praha. Její příjmy tvoří příspěvky osmi regionálních notářských komor, dary a jiné příjmy; výši příspěvků placených regionálními notářskými komorami stanoví sněm. Notářská komora České republiky vydává notářský časopis \"Ad notam\".\n\nNotářská komora České republiky vznikla v roce 1993. Při jejím vzniku stáli zejména státní notáři JUDr. Miloslav Jindřich, JUDr. Martin Šešina a JUDr. Martin Foukal a bývalý státní notář JUDr. Jiří Brázda.\n\nNotářská komora České republiky má tyto orgány:\n\nNejvyšším orgánem Notářské komory České republiky je sněm, tvořený prezidenty osmi regionálních notářských komor a delegáty volenými kolegiem každé regionální notářské komory (vždy jeden delegát na každých i započatých 20 členů notářské komory). Brněnská komora má pět delegátů, komora pro hlavní město Prahu a ostravská komora po čtyřech delegátech, českobudějovická komora dva delegáty a ostatní po třech degátech.\n\nPrezídium jako řídící a výkonný orgán je tvořeno prezidenty osmi regionálních notářských komor a dále pěti členy volenými sněmem z řad delegátů regionálních notářských komor.\n\nPrezidentem Notářské komory České republiky byl od jejího vzniku až do roku 2014 JUDr. Martin Foukal, poté jej vystřídal Mgr. Radim Neubauer. Viceprezidentem Notářské komory České republiky byl podobně od jejího vzniku JUDr. Miloslav Jindřich, vystřídaný Mgr. Pavlem Bernardem. Čestným prezidentem byl až do své smrti JUDr. Jiří Brázda.\n\nKromě revizní a kárné komise zřizuje prezídium ještě další komise:\n\n"}
{"id": "576377", "url": "https://cs.wikipedia.org/wiki?curid=576377", "title": "Mistrovství Evropy v basketbalu mužů 1947", "text": "Mistrovství Evropy v basketbalu mužů 1947\n\n5. mistrovství Evropy v basketbale proběhlo v dnech 27. dubna – 3. května v Praze v Československu.\n\nTurnaje se zúčastnilo 14 týmů, rozdělených do dvou čtyřčlenných a dvou tříčlenných skupin, z nichž první dva týmy postoupily do dvou semifinálových skupin, Vítězové semifinálových skupin hráli finále, týmy na druhém místě hrály o třetí místo a týmy na třetím místě o páté místo a poslední ve skupině hráli o sedmé místo. Družstva, která skončila v základních skupinách na třetím a čtvrtém místě hrály o 9. - 14. místo. Mistrem Evropy se stalo družstvo Sovětského svazu.\n\n1. SSSR\n2. ČSR\n3. Egypt\n\n4. Belgie\n\n5. Francie\n\n6. Polsko\n\n7. Maďarsko\n\n8. Bulharsko\n\n9. Itálie\n\n10. Rumunsko\n\n11. Nizozemsko\n\n12. Rakousko\n\n13. Jugoslávie\n\n14. Albánie\n\n\n"}
{"id": "576389", "url": "https://cs.wikipedia.org/wiki?curid=576389", "title": "Jaroslav Kudrna (lední hokejista)", "text": "Jaroslav Kudrna (lední hokejista)\n\nJaroslav Kudrna (* 5. prosince 1975, Hradec Králové) je bývalý český hokejový útočník. Naposledy působící v klubu Mountfield HK, hráčskou kariéru ukončil po sezoně 2015/16. Mimo Česko působil na klubové úrovni v Kanadě, USA a Rusku. V květnu 2016 se stal sportovním manažerem Mountfield HK.\n\nJeho mladší bratr je český hokejový brankář Ladislav Kudrna v současnosti působící v HC Spartak Choceň.\n\n\n\n"}
{"id": "576392", "url": "https://cs.wikipedia.org/wiki?curid=576392", "title": "Miri Regev", "text": "Miri Regev\n\nMiriam „Miri“ Regev ( מרים \"מירי\" רגב, narozena 26. května 1965 Kirjat Gat) je izraelská politička, poslankyně Knesetu za stranu Likud a bývalá důstojnice Izraelských obranných sil, která dosáhla hodnosti generálmajora. Od května 2015 je ministryní kultury a sportu v izraelské vládě.\n\nNarodila se v roce 1965 ve městě Kirjat Gat. V roce 1983 vstoupila do přípravného vojenského kurzu Gadna, kde se stala velitelkou roty, jíž byla až do roku 1986. Poté působila jako zástupce mluvčího armády při Jižním velitelství. Dále pokračovala v budování armádní kariéry v oblasti public relations a v roce 2002 byla povýšena na zástupkyni mluvčího IOS. V roce 2003 byla jmenována koordinátorkou národních PR snah při úřadu izraelského premiéra v souvislosti s plánovanou koaliční válkou v Iráku. Po krátkém působení (2004–2005) v pozici vrchního cenzora tisku a médií byla v roce 2005 povýšena do hodnosti brigádní generálky a stala se mluvčí izraelské armády.\n\nBěhem jejího působení v této funkci se Izrael v roce 2005 stáhl z Pásma Gazy a o rok později se zapojil do druhé libanonské války. V roce 2007 ji ve funkci nahradil Avi Benajahu.\n\nV listopadu 2008 vstoupila do strany Likud a o rok později za stranu kandidovala v parlamentních volbách z 27. místa kandidátní listiny. Likud ve volbách nakonec získal právě 27 poslaneckých mandátů a Miri Regev se stala poslankyní 18. Knesetu.\n\nV červnu 2010 při jednání Knesetu narušila projev izraelskoarabské poslankyně Hanín Zuabí za stranu Balad, která kritizovala vládu za vojenský zásah proti flotile lodí plující do Pásma Gazy. Zároveň ji obvinila z dvojího zločinu, a to „přidání se k teroristům a morálního zločinu vůči Státu Izrael,“ načež na poslankyni vykřikla arabsky „vrať se do Gazy, zrádkyně.“\n\nPoslanecký mandát obhájila rovněž ve volbách v roce 2013 a volbách v roce 2015. Od května 2015 zastává ve čtvrté Netanjahuově vládě post ministryně kultury a sportu.\n\nJe vdaná a má tři děti.\n\n"}
{"id": "576396", "url": "https://cs.wikipedia.org/wiki?curid=576396", "title": "Jan Rozenplut ze Švarcenbachu", "text": "Jan Rozenplut ze Švarcenbachu\n\nJan Rozenplut ze Švarcenbachu (asi 1550 v Července – 4. června 1602 ve Šternberku) byl katolický kněz, důležitý činovník v církevní správě na Moravě a autor náboženských písní, sestavitel kancionálu.\n\nPocházel z rodu, který přišel do českých zemí z Norimberku v 15. století. Studoval v Olomouci a v roce 1580 získal obročí v Uničově. Poté působil jako farář v Litomyšli a posléze jako děkan v Lanškrouně. Již v roce 1583 se opět nalézal na Moravě a začal spolupracovat s biskupem Stanislavem Pavlovským na rekatolizaci. Za tímto účelem získal pozici kanovníka v Brně, spolufaráře u sv. Jakuba a následně znojemského arciděkana. Od roku 1588 byl proboštem v augustiniánském klášteře ve Šternberku a pod jeho pravomoc spadal i klášter v Olomouci.\n\nV době svého působení v klášteře vypracoval svoje klíčové dílo, tedy \"Kancionál, to jest sebrání zpěvův pobožných, kterých k duchovnímu potěšení každý veřejný křesťan na vejroční svátky i jiných svatých památky i časy užívati může\". Dílo vyšlo s podporou kardinála Františka z Ditrichštejna v Olomouci roku 1601 u Jiříka Handle. Kancionál má více autorů a není zcela patrno, které písně složil sám Rozenplut. Důležitost tohoto díla spočívá v položení základů nově se rodící barokní křesťanské lyriky a to i v teoretické formě Rozenplutovy předmluvy.\n\n"}
{"id": "576400", "url": "https://cs.wikipedia.org/wiki?curid=576400", "title": "T-S 81b Vrchy", "text": "T-S 81b Vrchy\n\nSrub T-S 81b je izolovaný pěchotní srub těžkého opevnění na Trutnovsku umístěný na levém křídle tvrze Stachelberg. Srub byl vybudován jako součást opevnění Československa proti Německu před 2. světovou válkou.\n\nSrub byl vybudován v jižním svahu na kótě 716 m \"Vrchy\", severozápadně od tvrze Stachelberg. Srub byl vybudován jako levostranný, palebně směřovaný ke srubu T-S 81a a vzdálenějšímu srubu T-S 82, kde jeho palebné vějíře měly přehradit případný pohyb nepřítele podél Vernířovického lesa. Palebným protějškem (nebo zády) byl k tomuto srubu pravostranný objekt T-S 81a, který palebně zajišťoval prostor z druhé strany. Mezi těmito sruby je příkrý sráz s hustým porostem, nevhodný pro postup nepřítele. Z taktického důvodu byl srub vybaven i pozorovacím zvonem severozápadním směrem.\n\nHlavní výzbroj měla být umístěna pod betonem, kanón se spřaženým kulometem a kulometné dvojče, obojí v palebném směru ke srubu T-S 82. Dva lehké kulomety ve zvonech pokrývaly okolí srubu a tři lehké kulomety pak prostor a vchod srubu. Vstupní chodba byla kryta střílnou pro ruční zbraň.\n\nK 1. říjnu 1938 provedena betonáž v obsahu 1.261 m, vyzděny vnitřní příčky, omítky, objekt z části vybaven kulomety, provedeny terénní úpravy. Nebyly osazeny protiplynové uzávěry, bez zvonů a kopule, bez elektroinstalace, vzduchotechniky a vodoinstalace.\n\n\n"}
{"id": "576418", "url": "https://cs.wikipedia.org/wiki?curid=576418", "title": "Sojuz TMA-06M", "text": "Sojuz TMA-06M\n\nSojuz TMA-06M byla ruská kosmická loď řady Sojuz. Dne 23. října 2012 odstartovala z kosmodromu Bajkonur k Mezinárodní vesmírné stanici (ISS), kam dopravila tři členy Expedice 33. Pak zůstala u ISS jako záchranná loď až do 15. března 2013, kdy se s ní stejná trojice kosmonautů vrátila na Zem.\n\nHlavní:\n\nZáložní:\n\nNosná raketa Sojuz FG s kosmickou lodí a kosmonauty odstartovala z kosmodromu Bajkonur 23. října 2012 v 10:51:11 UTC. S Mezinárodní vesmírnou stanicí (ISS) se loď spojila 25. října 2012 v 12:29:34 UTC. Poté posádka lodě přešla na ISS a zapojila se do práce Expedice 33.\n\nDne 15. března 2012 v 23:43 UTC se Novickij, Tarelkin a Ford s lodí odpojili od stanice a druhý den v 03:06 UTC přistáli v kazašské stepi 86 km severovýchodně od Arkalyku, let Sojuzu trval 143 dní, 16 hodin, 14 minut.\n"}
{"id": "576421", "url": "https://cs.wikipedia.org/wiki?curid=576421", "title": "Grasshopper Club Zürich", "text": "Grasshopper Club Zürich\n\nGrasshopper Club Zürich (zkr. GCZ) je švýcarský fotbalový klub. Byl založen roku 1886, své zápasy hraje na stadionu Letzigrund ve městě Zürich. Se sedmadvaceti tituly ve švýcarské lize a osmnácti triumfy ve domácím poháru je nejúspěšnějším klubem ve Švýcarsku.\n\nKlub byl založen roku 1886 skupinou anglických studentů v čele s prvním klubovým prezidentem a kapitánem Tomem E. Griffithem.\nJiž od počátků byla klubovými barvami modrá s bílou. Colonel Hermann Nabholz, první čestný člen, se stal mecenášem klubu a daroval finance potřebné na jeho fungování. Ještě v roce založení sehrál klub svůj první zápas, a to s fotbalisty Polytechniky Univerzity v Curychu. Zápas skončil remízou 0-0. V roce 1893 se stal Grasshoppers prvním týmem ze Švýcarska, co sehrál utkání v Německu. Při této příležitosti vyhráli 1-0 nad týmem ze Štrasburku, v té době byl Štrasburk ještě německým městem.\n\nGrasshoppers byli mezi zakládajícími kluby švýcarské ligy, kterou vyhráli v letech 1898, 1900 a 1901. Počátkem roku 1909 se klub dostal do krize, ze které se dostal až ve 20. letech. Roku 1921 klub získal svůj čtvrtý ligový titul.\nRoku 1926 se stal prvním vítězem švýcarského vyřazovacího poháru. Reputace klubu se naplno projevila v roce 1931, kdy byli \"Kobylky\" označeni jako čtvrtý nejlepší tým v Evropě.\nV sezóně 1948/49 tým sestoupil, ale dva roky nato se vrátil mezi elitní týmy získáním double – titulu v poháru i lize. Double byl zopakován i v sezóně 1955/56. Následovala éra 15 let bez trofeje, až roku 1971 přišel další ligový titul. Prozatím poslední titul získali Kobylky v roce 2003.\n\n\n"}
{"id": "576422", "url": "https://cs.wikipedia.org/wiki?curid=576422", "title": "Mistrovství Evropy v atletice 1982", "text": "Mistrovství Evropy v atletice 1982\n\n13. mistrovství Evropy v atletice se uskutečnilo ve dnech 6. – 12. září 1982 v řeckých Athénách na olympijském stadionu. V roce 1997 se zde konalo Mistrovství světa v atletice a probíhaly zde také atletické disciplíny během Letních olympijských her v roce 2004.\n\nNa tomto šampionátu ženy poprvé startovaly v maratonském běhu a poprvé absolvovaly sedmiboj. Na předchozích mistrovstvích měly ženy na programu pětiboj.\n\n"}
{"id": "576428", "url": "https://cs.wikipedia.org/wiki?curid=576428", "title": "Hanspaulka (rozcestník)", "text": "Hanspaulka (rozcestník)\n\nHanspaulka může být:\n\n"}
{"id": "576430", "url": "https://cs.wikipedia.org/wiki?curid=576430", "title": "Civilization IV", "text": "Civilization IV\n\nSid Meier's Civilization IV (také známá jako Civilization 4 nebo jen C IV) je tahová strategická počítačová hra. Hra byla vydána v roce 2005 a na její vývoj dohlížel známý vývojář Sid Meier. Jde o čtvrtý díl stejnojmenné série. Ve světe se prodalo více než 3 miliony kopií této hry, hra se tedy stala jednou z nejprodávanějších svého žánru. Ke hře vyšly dva datadisky – \"\" v červenci 2006 a \"\" o rok později. Engine hry také využila .\n\nCílem hry je budovat vlastní stát. Hráč standardně začíná v roce 4000 př. n. l. s jediným osadníkem, s nímž založí své první město. Později svou říši rozšiřuje, potýká se s jinými civilizacemi (hráči), rozšiřuje infrastrukturu, podporuje vědecký vývoj a kulturu. Hru je možné vyhrát pěti způsoby: porazit všechny ostatní hráče, kontrolovat velkou většinu území a populace, jako první přistát s kosmickou lodí na Alfa Centauri, dosáhnout velmi vysoké úrovně kultury ve třech městech nebo být zvolen světovým vůdcem v OSN. Pokud není žádného z cílů dosaženo v roce 2050 n. l., vítězem se stává hráč s nejvyšším skóre.\n\nKromě hudby složené přímo pro hru v ní zaznívají skladby od skladatelů Johna Adamse, Gregoria Allegriho, Johanna Sebastiana Bacha, Ludwiga van Beethovena, Johannese Brahmse, Antonia Brumela, Giovanniho Pierluigiho da Palestrina, Francisca de la Torre, Josquina Despreze, Antonína Dvořáka, Orlanda di Lassa, Wolfganga Amadea Mozarta, Johannese Ockeghema, Michaela Praetoria, Nikolaje Rimskij-Korsakova, Camilla Saint-Saëna a Johna Shepparda.\n\nJako úvodní píseň byla zvolena pro hru speciálně složená „Baba Yetu“ od Christophera Tina zpívaná sborem ve svahilštině. V roce 2011 získala píseň Grammy Award v kategorii \"Nejlepší instrumentální aranžmá doprovázející zpěváka/zpěváky\". Šlo o vůbec první případ, kdy cenu Grammy získala píseň složená pro počítačovou hru.\n"}
{"id": "576442", "url": "https://cs.wikipedia.org/wiki?curid=576442", "title": "Brethil", "text": "Brethil\n\nBrethil je les z fiktivního světa J. R. R. Tolkiena, který existoval v prvním věku a nacházel se v západním Beleriandu. Byl domovem Haladin – Druhého domu Edain. Les je popsán v Tolkienových knihách \"Silmarillion\" a \"Húrinovy děti\".\n\nLes Brethil se nachází v severovýchodní části západního Beleriandu mezi řekami Teiglinem a Sirionem. Brethil bývá počítán jako jeden z lesů Doriathského království, od většiny Doriathu jej odděluje řeka Sirion. Na severovýchodě za řekou Sirion hraničí se zemí Dimbar, na sever pak vede cesta směrem k Sirionskému průsmyku. Jihozápadní hranice lesa je tvořena Teiglinskou roklí, za ní se nachází Nargothrondská říše. Vstup do Brethilu ze západu zajišťují Brody přes Teiglin. Jižně od lesa se tyčí kopec Amon Rudh. Přibližně v centru Brethilského lesa se nachází kopec Amon Obel.\nBrethil se po příchodu elfů do Beleriandu stal součástí království Doriath. Král Thingol jej zahrnoval pod svou moc, i když les nebyl součástí ochranného Melianina pásu a mohutná řeka Sirion jej oddělovala od zbytku říše. S příchodem prvních Edain se Thingol postavil k těmto nově příchozím s nedůvěrou a zakázal komukoliv z lidské rasy vstup do svých lesů. Lid Druhého domu Edain – Haladin vedeni svou paní Haleth doputoval po mnoha útrapách až do brethilského lesa, kde se znavení lidé usadili. U krále Thingola jim toto milosrdenství vyjednal Finrod Felagund. Doriathský král souhlasil s tím, že lid Haladin smí nadále bydlet v Brethilu, za to však měli proti skřetům a dalším Morgothovým stvůrám hlídat Brody přes Teiglin. Halethin lid si hlavní město Obel Halad vystavěl v centru lesa na kopci Amon Obel. Ve šťastných dnech před bitvou náhlého plamene, se děti náčelníka Haladin Halmira, Hareth a Haldir zasnoubili na velké hostině s dětmi Hadora Zlatovlasého, Galdorem a Glóredhel. Toto pouto utužilo spojenectví mezi oběma rody. Po Dagor Bragollachu přišli do Brethilu přeživší ženy a děti z Dorthonionu vedené Barahirovou ženou Emeldir Mužnou. Některé z nich u svých příbuzných zůstali, část však pokračovala dál přes hory do Dor-lóminu. Po pádu Orodrethovi pevnosti Minas Tirith, se Temný pán zmocnil Sirionského průsmyku a skřeti si troufali vyrážet a plenit stále jižněji. Lid Haladin se tak ocitl v první bojové linii a proti skřetím nájezdům vybojoval mnoho bitev. Brethilští muži často spolupracovali s doriathskými elfy, které vedl velitel Thingolových hraničářů Beleg Lučištník. Do páté bitvy Nirnaeth Arnoediad vedl Brethilské muže Halmirův syn Haldir. Brethilští v boji statečně kryli krále Fingona, avšak v prohrané bitvě téměř všichni včetně svého pána Haldira padli. Do Brethilu se z masakru na pláni Anfauglith vrátili se zprávou o kruté porážce pouze tři muži. Zbylá hrstka Haladin, jejichž pánem se stal Haldirův syn Handir, byla nucena se po páté bitvě skrývat ve svém lese a bránit se narůstajícímu počtu skřetích nájezdů. V roce 496 byli brethilští muži skřety poraženi a s velkými ztrátami zahnáni zpět do svého lesa. V boji padl i vůdce Haladin Handir a na jeho místo nastoupil jeho syn Brandir Chromý. O rok později se do Brethilu dostal prokletý Túrin Turambar, který se snažil zapomenout na svou minulost a pomáhal lesnímu lidu bránit se proti Morgothovým služebníkům. Túrin si v Brethilu nevědomky vzal za ženu vlastní ztracenou sestru Nienor, které drak Glaurung vymazal kouzlem paměť. Glaurung byl nakonec Túrinem zabit, avšak před smrtí vrátil Nienor paměť, takže nešťastná dívka poté raději ukončila svůj život skokem do Teiglinské rokle. Šílený Túrin ze smrti Nienor obvinil Brandira, kterého zabil a následně spáchal sebevraždu. V Brethilu se zbytky lidu Haladin skrývali až do války hněvu a konce prvního věku. Po porážce Morgotha se přeživší připojili k ostatním Edain, kterým Valar věnovali ostrov Númenor. Brethil byl s pádem Thangorodrim stejně jako většina Beleriandu zatopen mořem. \n \n"}
{"id": "576443", "url": "https://cs.wikipedia.org/wiki?curid=576443", "title": "Frøya (Sogn og Fjordane)", "text": "Frøya (Sogn og Fjordane)\n\nFrøya je ostrov v západní části obce Bremanger v norské územně-správní jednotce Vestland. Zabírá plochu 17,5 km a jeho nejvyšším vrcholem je hora Fanneskarvarden o výšce 378 metrů. V roce 2001 zde žilo 560 obyvatel. Tito lidé se živí především turistikou a rybářstvím, respektive zpracováním ryb.\n\nJe členem organizace International Island Games Association, která pořádá sportovní soutěž Ostrovní hry.\n"}
{"id": "576444", "url": "https://cs.wikipedia.org/wiki?curid=576444", "title": "Stmívání", "text": "Stmívání\n\nStmívání má více významů:\n\n\n"}
{"id": "576446", "url": "https://cs.wikipedia.org/wiki?curid=576446", "title": "Oblastní rada Nachal Sorek", "text": "Oblastní rada Nachal Sorek\n\nOblastní rada Nachal Sorek ( , \"mo'aca ezorit Nachal Sorek\") je oblastní rada v Centrálním distriktu v Izraeli.\n\nRozkládá se v hustě osídlené a zemědělsky intenzivně využívané pobřežní nížině (region Šefela), východně od města Gedera, které ovšem pod jurisdikci rady nespadá. Na severní straně přiléhá k území oblastní rady letecká základna Tel Nof.\n\nJméno oblastní rady je odvozeno od vodního toku Nachal Sorek, který probíhá zdejším územím. Novověké židovské osidlování zde začalo vznikat už ve 30. letech 20. století tedy ještě v době mandátní Palestiny (kibuc Chafec Chajim osídlený roku 1937). Sídelní síť byla dvotvořena po válce za nezávislost v roce 1948, kdy zdejší region dobyly izraelské síly a zároveň jej zcela opustila arabská populace. Oblastní rada Nachal Sorek vznikla roku 1950.\n\nÚřady oblastní rady Nachal Sorek sídlí ve vesnici Jad Binjamin. Starostou rady je אלי אסקוזידו - Eli Eskozido. Rada má velké pravomoci zejména v provozování škol, územním plánování a stavebním řízení nebo v ekologických otázkách.\n\nOblastní rada Nachal Sorek sdružuje celkem sedm sídel. Z toho je jeden kibuc, čtyři mošavy a dvě společné osady.\n\n<mapframe text=\"Oblastní rada Nachal Sorek\" latitude=31.7948 longitude=34.8196 width=640 height=540 zoom=13 align=center>\n</mapframe>\n\n\nK 31. prosinci 2014 žilo v oblastní radě Nachal Sorek 8200 obyvatel. Obyvatelstvo je zcela židovské. \n\n"}
{"id": "576447", "url": "https://cs.wikipedia.org/wiki?curid=576447", "title": "Clint Dempsey", "text": "Clint Dempsey\n\nClinton „Clint“ Drew Dempsey (* 9. května 1983) je americký fotbalový útočník nebo záložník, který v současnosti hraje za anglický klub Fulham FC, kam se vrátil na dvouměsíční hostování z klubu Seattle Sounders FC. V současnosti je také kapitánem americké fotbalové reprezentace.\n\nDempsey začal s profesionální kariérou v roce 2004 v týmu New England Revolution. O tři roky později odešel do anglického Fulhamu FC, kde je jeden z nejlepších hráčů. Dempsey se nejvíce proslavil v Evropské lize v sezoně 2009/10, kdy v osmifinále zařídil Fulhamu postup přes Juventus Turín, když skóroval na 4-1 nechytatelným lobem k pravé tyčce. Později tento gól byl oceněn nejhezčím gólem Fulhamu za sezonu 2009/10.\n\nDalší sezona ve Fulhamu byla také úspěšná, protože Dempsey vstřelil 12 ligových gólů, čímž se nejen stal nejlepším střelcem klubu, ale také prvním americkým hráčem v Premier League, kterému se podařilo dát alespoň 10 gólů za sezonu. Na konci sezony byl podruhé v kariéře vyhlášen jako nejlepší fotbalista USA.\n\nV sezoně 2011/12 Dempsey jen potvrdil, jak je pro Fulham důležitý. Vstřelil mnoho důležitých gólů a v lednu 2012 dokonce zaznamenal v zápase FA Cupu proti Charltonu hattrick, který vstřelil poprvé v kariéře. O dva týdny později zaznamenal hattrick znovu, v zápase Premier League proti Newcastlu, kterému Fulham nadělil debakl 5-2.\n\nV odvetném zápase čtvrtfinále Evropské ligy 2012/13 11. dubna 2013 proti švýcarskému klubu FC Basilej vstřelil dva góly, zápas dospěl po výsledku 2:2 do penaltového rozstřelu (i první utkání totiž skončilo stejným výsledkem), v něm byla úspěšnější Basilej v poměru 4:1. Tottenham ze soutěže vypadl.\nPo sezoně Dempsey nečekaně opustil ostrovy a za 9 milionů liber přestoupil do amerického Seattlu, ve kterém si opět zvolil, že bude oblékat číslo 2. V mezisezonní přestávce, na začátku roku 2014, se rozhodl, že se vrátí do Fulhamu na krátké hostování, aby klubu pomohl ke klidnějšímu středu tabulky. Po návratu poprvé nastoupil v zápase FA Cupu 4.1.2014 proti Norwichi, zápas skončil nerozhodně 1-1.\n\nI v americké reprezentaci je Dempsey jedním z tahounů týmu. Za národní tým se zatím účastnil dvou mistrovství světa – 2006 v Německu a 2010 v JAR. V prvním jmenovaném skóroval jednou proti Ghaně, jeho gól ale na postup nestačil. V roce 2010 zařídil USA bod proti Anglii po velké chybě brankáře Roberta Greena. Potom dal i další gól proti Alžírsku, ale přestože byl naprosto regulérní, nebyl uznán.\nV roce 2011 Dempsey výrazně pomohl národnímu týmu na Zlatém Poháru, kdy vstřelil góly postupně Kanadě, Jamaice a Panamě. Spojené státy nakonec prohrály ve finále s Mexikem 4-2.\n\n"}
{"id": "576450", "url": "https://cs.wikipedia.org/wiki?curid=576450", "title": "Hitra", "text": "Hitra\n\nHitra je ostrov a stejnojmenná obec v norské územně-správní jednotce Trøndelag. Jedná se o největší ostrov Norska na jih od polárního kruhu a je součástí regionu Fosen. Nachází se jihozápadně od ústí Trondheimsfjordu na jih od ostrova Frøya. Správním střediskem obce je vesnice Fillan.\n\nZabírá rozlohu 685 km² a v roce 2010 zde žilo 4309 obyvatel. Nejvyšší bod ostrova se nazývá Mørkdalstuva a má výšku 345 m.\n\nOstrov Hitra je od západu a od severu obklopen četnými menšími ostrovy a ostrůvky, které patří k obci Hitra.\n\nOd severně ležícího ostrova Frøya odděluje ostrov Hitra Frøyafjord, pod kterým prochází podmořský silniční tunel Frøya. Od jižně až jihovýchodně ležící norské pevniny jej oddělují vody Trondheimsleia, pod kterou prochází podmořský silniční tunel Hitra z ostrova Hemnskjela na Jøsnøya. Na jihozápadě či západě jej od ostrova Smøla odděluje Ramsøyfjord. Na východě jej obklopují Fillfjord a Krågvågfjord. Menší ostrov Dolmøya na severu či Fjellværsøya a Ulvøya na východě patří rovněž k obci Hitra. Severozápadně od ostrova Hitra v místech, kde se pomyslně setkávají Ramsøyfjord a Frøyafjord, spojuje vody obklopující ostrov s Norským mořem Gap.\n\nOd roku 1985 je členem organizace International Island Games Association, která pořádá sportovní soutěž Ostrovní hry.\n"}
{"id": "576451", "url": "https://cs.wikipedia.org/wiki?curid=576451", "title": "Sark", "text": "Sark\n\nSark (francouzsky: Sercq, sarksky: Sèr) je malý ostrov, který je součástí Normanských ostrovů v Lamanšském průlivu. Zabírá plochu 5,45 km a žije zde přibližně 600 obyvatel, kteří se živí nejen turistickým ruchem. Mluvilo se zde nářečím francouzštiny zvaným sarkština, nyní převládá angličtina.\n\nFunguje zde lodní spojení s ostrovem Guernsey. Na ostrově nejsou žádné automobily a místní obyvatelé se všude dopravují na koňských povozech či na kolech.\n\nOstrov je členem organizace International Island Games Association, která pořádá sportovní soutěž Ostrovní hry.\n"}
{"id": "576453", "url": "https://cs.wikipedia.org/wiki?curid=576453", "title": "Chafec Chajim (kibuc)", "text": "Chafec Chajim (kibuc)\n\nChafec Chajim ( חָפֵץ חַיִּים, v oficiálním přepisu do angličtiny Hafez Hayyim, přepisováno též Hafetz Haim) je vesnice typu kibuc v Izraeli, v Centrálním distriktu, v Oblastní radě Nachal Sorek.\n\nLeží v nadmořské výšce 81 metrů v hustě osídlené a zemědělsky intenzivně využívané pobřežní nížině (region Šefela).\n\nObec se nachází 15 kilometrů od břehu Středozemního moře, cca 31 kilometrů jihovýchodně od centra Tel Avivu, cca 40 kilometrů západně od Jeruzalému a 2 kilometry jihovýchodně od okraje města Gedera. Chafec Chajim obývají Židé, přičemž osídlení v tomto regionu je etnicky převážně židovské.\n\nChafec Chajim je na dopravní síť napojen pomocí místní komunikace číslo 3933. Severně od vesnice probíhá dálnice číslo 7, jihovýchodně od kibucu zase vede dálnice číslo 3\n\nChafec Chajim byl založen v roce 1944. Poprvé již bylo toto místo osídleno roku 1937, kdy zde židovští přistěhovalci z Německa a z rumunského Sedmihradska napojení na levicové sionistické hnutí ha-Bonim Dror založili opevněnou osadu typu Hradba a věž nazvanou Ša'ar ha-Negev (\"Brána Negevu\"), ale toto místo jim nevyhovovalo. Roku 1942 se proto přesunuli do Horní Galileje, kde založili kibuc Kfar Szold.\n\nRoku 1944 v prostoru dočasně opuštěného sídla vznikl kibuc Chafec Chajim, za jehož zřízením stála ultraortodoxní organizace Agudat Jisra'el. Pojmenován je podle rabína Jisra'ele Me'ira Kagana, přezdívaného Chafec Chajim. Koncem 40. let měl kibuc rozlohu katastrálního území 1 210 dunamů (1,21 kilometru čtverečního).\n\nPočátkem 21. století prošel kibuc privatizací a zbavil se většiny prvků kolektivního hospodaření. Jeho členové jsou odměňováni podle odvedené práce. Místní ekonomika je založena na zemědělství a průmyslu (podnik na produkci toaletních potřeb). Rozvíjí se i turistický ruch (hotel s 80 lůžky).\n\nPodle údajů z roku 2014 tvořili naprostou většinu obyvatel v Chafec Chajim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 471 lidí. Během roku 2014 populace stoupla o 12,1 %.\n\n\n"}
{"id": "576455", "url": "https://cs.wikipedia.org/wiki?curid=576455", "title": "Alderney", "text": "Alderney\n\nAlderney (francouzsky: \"Aurigny\", místním dialektem: \"Aoeur'gny\") je ostrov, který je součástí Normanských ostrovů (Channel Islands) v Lamanšském průlivu. Zabírá plochu 7,8 km a je 5 km dlouhý a 2,4 km široký. Ostrov Alderney je třetí největší ostrov z Normanských ostrovů (seřazeno dle rozlohy: Jersey, Guernsey, Alderney, Sark, Herm). Nachází se přibližně 15 km od Francie (La Hague v Normandii), 30 km od Guernsey a 100 km od jižního pobřeží Anglie. Leží nejseverněji z Normanských ostrovů a zároveň nejblíže k Francii a Velké Británii. Ostrov je od francouzské pevniny oddělen průlivem Alderney Race (francouzsky: \"Raz Blanchard\"), který je nebezpečný pro svůj silný a proměnlivý proud. Žije zde přibližně 2 400 obyvatel, kteří dříve hovořili místním normanským dialektem zvaným auregnais. Tento dialekt je dnes již považován za vymřelý.\n\nOstrov Alderney správně náleží k Rychtářství Guernsey (\"Bailiwick of Guernsey\") a stejně jako ostatní Normanské ostrovy či ostrov Man je dependencí britské koruny (\"British Crown Dependencies\"). To znamená, že Britská koruna má suverenitu nad těmito ostrovy, neboť patří britskému panovníkovi. Nejsou však považovány za součást Spojeného království ani Evropské unie. Britský parlament má ovšem právo vydávat zákony pro dependence a britská vláda spravuje jejich zahraniční vztahy a obranu.\n\nHlavním městem je St. Anne, historicky známé jako \"La Ville\" (nebo z angličtiny \"Town\"). Na hlavní ulici \"Victoria Street\" se nachází pošta, obchody, restaurace, hotely, banky atd. Další osídlené části se nazývají Braye, Crabby, Longis, Mannes, La Banquage and Newtown.\n\nNejpopulárnější je rybaření, golf a vodní sporty. Nachází se zde mnoho klubů a asociací pro sport a jiné volnočasové aktivity (např. \"Sailing Club\", \"Golf Club\", \"Flying\" \"Club\", \"Amateur Boxing Club\", \"Darts Club\", \"Art Club\", \"Animal Welfare\", \"Women’s Institute\" atd.). Co se týče sportovního vyžití a vybavení ostrova, nacházejí se zde fotbalové, cricketové, tenisové a golfové hřiště, stolní tenis, půjčovnu kol, lekce aerobiku, jezdectví, windsurfing atd. Alderney je členem organizace International Island Games Association, která pořádá sportovní soutěž Ostrovní hry. Každé září zde \"Royal Aero Club\" pořádá letecké soutěže.\n\n"}
{"id": "576457", "url": "https://cs.wikipedia.org/wiki?curid=576457", "title": "Trondheimsfjord", "text": "Trondheimsfjord\n\nTrondheimsfjord či Trondheimsfjorden je fjord, který se nachází na středozápadě Norska v Norském moři. Díky své délce 130 kilometrů je třetím nejdelším v Norsku. Jeho největší ostrovy jsou Ytterøy a Tautra a vlévají se do něj řeky Gaula, Orkla, Stjørdalselva a Verdalselva. Na jeho březích se rozkládají města Trondheim, Stjørdal, Levanger, Verdal a Steinkjer. Dosahuje maximální hloubky 617 m.\n"}
{"id": "576461", "url": "https://cs.wikipedia.org/wiki?curid=576461", "title": "Bejt Chilkija", "text": "Bejt Chilkija\n\nBejt Chilkija ( בֵּית חִלְקִיָּה, v oficiálním přepisu do angličtiny Bet Hilqiyya, přepisováno též Beit Hilkia) je vesnice typu mošav v Izraeli, v Centrálním distriktu, v Oblastní radě Nachal Sorek.\n\nLeží v nadmořské výšce 70 metrů v hustě osídlené a zemědělsky intenzivně využívané pobřežní nížině (region Šefela).\n\nObec se nachází 16 kilometrů od břehu Středozemního moře, cca 31 kilometrů jihovýchodně od centra Tel Avivu, cca 40 kilometrů západně od Jeruzalému a 2 kilometry jihovýchodně od okraje města Gedera. Bejt Chilkija obývají Židé, přičemž osídlení v tomto regionu je etnicky převážně židovské.\n\nBejt Chilkija je na dopravní síť napojen pomocí místní komunikace číslo 3933. Severně od vesnice probíhá dálnice číslo 7, jihovýchodně od mošavu zase vede dálnice číslo 3\n\nBejt Chilkija byl založen v roce 1953. Zakladateli osady byla skupina ultraortodoxních Židů z Jeruzalému, napojená na organizaci Agudat Jisra'el.\n\nMístní ekonomika je založena na zemědělství, část obyvatel pracuje mimo obec. Funguje tu ješiva. Vesnice prochází stavební expanzí sestávající ze 70 nových domů.\n\nŽidovští vesničané se zde usadili na pozemcích vysídlené arabské vesnice al-Muchajzin, jež tu stávala až do války za nezávislost roku 1948. Nacházela se cca 1 kilometr severně od nynějšího mošavu. Vznikla počátkem 19. století, kdy se zde usadil klan al-Vuhajdat. Šlo o malou osadu. Roku 1931 měla 71 obyvatel a 19 domů. Počátkem války byla tato oblast v dubnu 1948 ovládnuta židovskými silami a arabské osídlení zde skončilo. Zástavba vesnice pak byla zcela zbořena.\n\nPodle údajů z roku 2014 tvořili naprostou většinu obyvatel v Bejt Chilkija Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě výrazně rostoucí populací. K 31. prosinci 2014 zde žilo 849 lidí. Během roku 2014 populace stoupla o 9,4 %.\n\n\n"}
{"id": "576464", "url": "https://cs.wikipedia.org/wiki?curid=576464", "title": "Oman LNG", "text": "Oman LNG\n\nOman LNG je ománská společnost joint venture. Byla založena vydáním Královského dekretu v roce 1994. Největším vlastníkem je stát Omán (51 %), následuje firma Royal Dutch Shell (30 %), Total (5,54 %), KOLNG (5 %), Partex (2 %), Mitsubishi (2,77 %), Mitsui (2,77 %) a Itochu (0,92 %). Společnost vyrábí a obchoduje se zkapalněným zemním plynem (: \"Liquefied Natural Gas\", zkráceně \"LNG\"). Vedlejším produktem je kondenzát zemního plynu (: \"Natural gas liquids\", zkráceně \"NGL\"). Zkapalňovací závod společnosti se nachází ve městě Kalhat, poblíž Súru v guvernorátu Jižní aš-Šarkíja.\n\n"}
{"id": "576469", "url": "https://cs.wikipedia.org/wiki?curid=576469", "title": "Herlianský gejzír", "text": "Herlianský gejzír\n\nHerliansky gejzír (též Herlanský gejzír) je vzácný studený gejzír, nacházející se v obci Herľany (okres Košice-okolí) na úpatí Slanských vrchů, v starém lázeňském areálu Herľany-Rankovce. Je aktivní nepřetržitě od roku 1872, přičemž do roku 1903 a v letech 1957–2006 byl jediným studeným gejzírem v Evropě. Momentálně je kromě něj aktivní ještě studený gejzír v německém Andernachu, na Ukrajině a další podobné gejzíry se nacházejí na Islandu. Gejzír byl roku 1987 vyhlášen za národní přírodní památku. Od roku 2002 se nachází na předběžném seznamu světového dědictví UNESCO.\n\nErupce gejzíru způsobuje oxid uhličitý, vystupující z podloží podél tektonických zlomů. Gejzír samovolně stříká do výšky 7–15 metrů s periodou 32–40 hodin, erupce trvá přibližně 25 minut. Byl aktivován uměle pomocí vrtu hlubokého 404,5 metru. Teplota vystřikované vody je 14–18 °C a voda je silně mineralizovaná. Jeho průměrná vydatnost je 25–30 litrů vody za sekundu. V současnosti postupně ztrácí na síle a čas mezi erupcemi se prodlužuje.\n\nHerliansky gejzír je národní přírodní památka v oblasti Prešov. Nachází se v okrese Košice-okolí v Košickém kraji. Území bylo vyhlášeno v roce 1987 a novelizováno v roce 1996. Rozloha ochranného pásma byla stanovena na 1,9125 ha.\n\n"}
{"id": "576470", "url": "https://cs.wikipedia.org/wiki?curid=576470", "title": "Jad Binjamin", "text": "Jad Binjamin\n\nJad Binjamin ( יַד בִּנְיָמִין, doslova „\"Binjaminův pomník\"“, v oficiálním přepisu do angličtiny Yad Binyamin) je obec typu společná osada (\"jišuv kehilati\") v Izraeli, v Centrálním distriktu, v Oblastní radě Nachal Sorek.\n\nLeží v nadmořské výšce 70 metrů v hustě osídlené a zemědělsky intenzivně využívané pobřežní nížině (region Šefela).\n\nObec se nachází 17 kilometrů od břehu Středozemního moře, cca 31 kilometrů jihovýchodně od centra Tel Avivu, cca 39 kilometrů západně od Jeruzalému a 3 kilometry jihovýchodně od okraje města Gedera. Jad Binjamin obývají Židé, přičemž osídlení v tomto regionu je etnicky převážně židovské.\n\nJad Binjamin je na dopravní síť napojen pomocí dálnice číslo 3. Severně od vesnice probíhá dálnice číslo 7. Počátkem 21. století byla zároveň zprovozněna dálnice číslo 6 probíhající těsně podél východního okraje obce. Podél ní vede také železniční trať do Beerševy.\n\nJad Binjamin byl založen v roce 1949. Podle jiného zdroje ale nynější obec vznikla až roku 1963. Původně šlo o vzdělávací komplex zaměřený na výchovu dětí. Zřízení osady iniciovala ultraortodoxní organizace Agudat Jisra'el.\n\nObec prochází výraznou stavební expanzí. Usídlilo se tu i několik set židovských rodin evakuovaných roku 2005 v rámci jednostranného stažení z Pásma Gazy. V obci sídlí úřady Oblastní rady Nachal Sorek, funguje tu zdravotní středisko, zubní ordinace, základní škola a další náboženské vzdělávací instituce včetně ješiv, z nichž některé se sem přesunuly spolu s vysídlenými židovskými osadníky z Pásma Gazy.\n\nPodle údajů z roku 2014 tvořili naprostou většinu obyvatel v Jad Binjamin Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec, která ale nabývá městského charakteru s prudce rostoucí populací. K 31. prosinci 2014 zde žilo 3713 lidí. Během roku 2014 populace stoupla o 1,5 %.\n\n\n"}
{"id": "576473", "url": "https://cs.wikipedia.org/wiki?curid=576473", "title": "Siphiwe Tshabalala", "text": "Siphiwe Tshabalala\n\nSiphiwe Tshabalala (* 25. září 1984) je jihoafrický fotbalista v současné době hrající za jihoafrický klub Kaizer Chiefs. Nastupuje též za reprezentaci JAR.\n\nPrvní zápas za jihoafrickou reprezentaci odehrál 14. ledna 2006 proti Egyptu. JAR reprezentoval na Africkém poháru národů v letech 2006 a 2008, na konfederačním poháru FIFA v roce 2009 a na MS 2010.\n\nNa mistrovství světa 2010 vstřelil v úvodním zápase úplně první gól celého šampionátu.\n\n"}
{"id": "576481", "url": "https://cs.wikipedia.org/wiki?curid=576481", "title": "Přívalový déšť", "text": "Přívalový déšť\n\nPřívalový déšť (liják) je druh deště s obrovským množstvím srážek, které spadnou za krátkou dobu. Obvykle trvá asi 5 minut. Jde o hlavní příčinu přívalové neboli bleskové povodně. Dešťové kapky v něm bývají mnohem větší než u běžných kapek, někdy dochází i ke krupobití.\n\nPřívalové deště v jarním a letním období bývají také velmi často spojeny s velkým poklesem atmosférického tlaku a teploty vzduchu (studená fronta), což jsou meteorologické jevy, které obvykle bývají doprovázeny i silným nárazovým větrem. Bouře a vítr pak v kombinaci s velkým množstvím vody pak může způsobit celou řadu komplikací například v dopravě. Blesky mohou vést i ke vzniku požárů, velmi často dochází k lokálním záplavám v níže položených místech nebo i v místech v intravilánu lidských sídel, kde kanalizace není schopna najednou odvést pryč velké množství vody. Velká masa vody pak odtéká i místy, kde se za normálních okolností nemůže objevit (viz obrázek). Průvodním jevem přívalových dešťů často bývají zatopené sklepy, podchody, podjezdy, jámy apod., dále také popadané stromy, utržené větve, stržené střechy, ucpaná kanalizace, poškozené části budov, poškozené venkovní rozvody elektrické energie atd.\n\n\n"}
{"id": "576485", "url": "https://cs.wikipedia.org/wiki?curid=576485", "title": "Klik - život na dálkové ovládání", "text": "Klik - život na dálkové ovládání\n\nKlik - život na dálkové ovládání (v anglickém originále Click) je americká dramatická filmová sci-fi komedie z roku 2006 nominovaná na Oscara. Hlavní roli přepracovaného architekta Michaela Newmana, který dostane \"univerzální dálkové ovládání\", s nímž může ovládat svůj život, ztvárnil Adam Sandler.\n\nArchitekt Michael Newman má se svou ženou Donnou dvě děti - Bena a Samanthu a je neustále sekýrován svým arogantním šéfem Johnem Ammerem. Michael často obětuje čas s rodinou pro práci, aby jim mohl poskytnout materiální věci, které on sám nikdy neměl.\n\nJednou se Michael, rozčílený z množství dálkových ovládání, které doma mají, vydá do obchodu, aby pořídil univerzální dálkové ovládání. V obchodě potká tajemného prodavače Mortyho, jenž mu univerzální dálkové ovládání dá, ale varuje ho, že ho nemůže nikdy vrátit.\n\nMichael pak zjistí, že ovladačem může řídit skutečný svět, včetně času, a tak ho použije k přeskočení hádek s Donnou, svého nachlazení a také přeskočí rodinnou večeři, aby se mohl věnovat práci. Morty mu později prozradí, že při přeskakování času přepíná jeho tělo na \"autopilota\" - jeho tělo zůstává na místě, zatímco jeho mysl se posune dál.\n\nKdyž Michaelovi Ammer slíbí povýšení, rozhodne se k němu Michael přeskočit a ocitne se v budoucnosti vzdálené více než rok. Michael pak přijde na to, že jeho manželství má problémy a že zameškal smrt svého psa. Ovladač pak začne přeskakovat časové úseky, aniž by to Michael kontroloval. Morty to vysvětluje tím, že si ovladač pamatuje Michaelovy předchozí kroky a nyní je opakuje. Michael se to snaží zastavit, ale další den mu šéf oznámí, že opouští zemi a Michael by se jednou mohl stát ředitelem společnosti. Ovladač na to reaguje a přesune Michaela do roku 2017, ve kterém se stane Michael skutečně ředitelem, ale žije sám, děti ho nemají rády a s Donnou jsou rozvedeni. Michael pak navštíví svůj starý dům a po souboji s Donnou spadne a udeří se do hlavy.\n\nOvladač automaticky přeskočí dalších 6 let, než se Michael uzdraví. Donna se znovu vdala a Ben nyní pracuje v Michaelově společnosti. Ben řekne Michaelovi, že jeho otec Ted zemřel a Michael se proto přesune do posledního okamžiku, kdy se s otcem viděli. Michael tehdy fungoval na \"autopilota\", a proto odmítl Tedovu nabídku na čas strávený společně. Když Michael smutní u otcova hrobu, Morty odhalí, že je Anděl smrti. Michael mu chce utéct, a tak se přesune v čase na Benovu svatbu, kde uvidí, jak Samantha nazývá Donnina nového manžela Billa \"tati\" a dostane kvůli tomu infarkt. V nemocnici řekne Ben Michaelovi, že se rozhodli s manželkou kvůli práci odložit líbánky. Michael nechce, aby Ben opakoval stejné chyby jako on, a tak, i přes Mortyho varování, že zemře, běží za rodinou. Na ulici před nemocnicí zemře, ale ve společnosti rodiny a ještě jim stačí říct, že je miluje.\n\nPo bílém záblesku se Michael probudí znovu v obchodě, kde koupil \"univerzální ovladač\", a zjistí, že je v současnosti a dostal tak druhou šanci. Okamžitě navštíví svého otce a Donně, Benovi a Samantě slibuje, že už nikdy nebude upřednostňovat práci. Doma pak ale znovu objeví ovladač se vzkazem od Mortyho, kde mu dává druhou šanci. Tentokrát ovladač ale vyhodí a jde se věnovat své rodině.\n\n"}
{"id": "576495", "url": "https://cs.wikipedia.org/wiki?curid=576495", "title": "Andernach", "text": "Andernach\n\nAndernach je německé město v okrese Mayen-Koblenz ve spolkové zemi Porýní-Falc. Má přibližně 30 000 obyvatel. Rozkládá se na levém břehu řeky Rýn blízko města Neuwied.\n\nMěstské části: Kernstadt, Eich, Kell, Miesenheim a Namedy.\nMěsto založili Římané v roce 12 př. n. l. jako \"Antunnacum\", pravděpodobně na místě starší keltské osady. Od roku 1453 stojí ve městě 56 metrů vysoká věž \"Der Runde Turm\". Patří mezi pozůstatky středověkého opevnění, které se s některými bránami a věžemi zachovaly dodnes. Z 11. století se zachoval katolický kostel Nanebevzetí Panny Marie (\"Pfarrkirche Maria Himmelfahrt, Liebfrauenkirche - Mariendom\") a je nejstarší památkou ve městě.\n\nMezi místní turistické atrakce patří nejvyšší studený gejzír na světě, který dosahuje výšky 64 metrů.\n\n\n"}
{"id": "576498", "url": "https://cs.wikipedia.org/wiki?curid=576498", "title": "Neoplasticismus", "text": "Neoplasticismus\n\nNeoplasticismus je umělecký směr, který vznikl v první polovině 20. století v Nizozemsku v důsledku izolace od pařížské umělecké komunity, kterou v té době umocnila první světová válka (Nizozemsko bylo neutrální.) \n\nZformoval se mezi umělci, sdruženými do takzvané skupiny De Stijl (česky \"styl\"). Její myšlenky byly formulovány v stejnojmenném časopise a v Manifestu (listopad 1918). Kromě Pieta Mondriana, který byl nejvýznamnějším členem skupiny, nutno zmínit Theo Van Doesburga, který byl jejím zakladatelem. Co se týče samotného neoplasticismu, šlo v něm především o abstraktní čistotu, odpovídající matematickému vyjádření skutečnosti M. J. H. Schoenemaekera, které podle představitelů tohoto směru odpovídalo univerzálním, spirituálním a harmonickým pravdám o vesmíru a místě lidstva v něm (uvedeno Pietem Mondrianem v pamfletu \"Neoplasticism\" v roce 1920.) Tento směr měl velký vliv na architekturu a dekorativní umění (konstruktivismus, Bauhaus).\n\n\n"}
{"id": "576499", "url": "https://cs.wikipedia.org/wiki?curid=576499", "title": "Baumgarten (zámek)", "text": "Baumgarten (zámek)\n\nBaumgarten (zámek) je zámek v „Ollersbachu“, místní části města Neulengbach v okrese Sankt Pölten-okolí v rakouské spolkové zemi Dolní Rakousy. \n\nJako příklad pro mnohé zemské zámky Rakouska, ve kterých se neodehrály žádné mimořádné historické události a nejsou zde ani architektonické zvláštnosti. Byl sídlem několika rakouských šlechtických rodin přesto, že by zde bydlely. Baumgarten byl především střediskem panských statků a proto byl pro panství velmi důležitý. \n\nNěkdejší hrad byl poprvé zmíněný v roce 1074 jako sídlo ve vlastnictví svobodných pánů z Ollersbachu. Po nich následovali ministerští úředníci z „Totzenbachu“, později jmenováni „z Baumgartenu\". \n\nV roce 1565 byl držitelem panství hrabě Trauttmansdorff, který hrad přestavěl na zámek. \n\nBěhem druhého vídeňského obléhání Turky roku 1683 byl slabě opevněný zámek zničený, ale brzy byl obnovený. Dřívější třípodlažní hlavní budova na jihu byla přestavěna na dvoupodlažní a doposud přízemní křídla měla ještě další podlaží. \n\nV roce 1945 byl zámek znovu vypálen a Walter Lechner zámek opět obnovil. Vnitřní zařízení bylo moderně upraveno. Zámek se dostal do majetku města. V roce 2001 byl prodán v dražbě. Současným vlastníkem je rodina Wimmer-Schick. Část zámku je pronajímána různými firmami, umožňuje využití pro vědecké semináře a výstavy. \n\n\n\n"}
{"id": "576508", "url": "https://cs.wikipedia.org/wiki?curid=576508", "title": "Angela Stone", "text": "Angela Stone\n\nAngela Stone (29. srpna 1981, Minneapolis, USA – 5. dubna 2019) byla americká pornoherečka. Od roku 2003 se do roku 2010 objevila ve více než 200 filmech a mezi její speciality patřil squirt, neboli ženská ejakulace. Je řazena mezi královny squirtu.\n\nBěhem své pornoherecké kariéry dosáhla několika nominací na cenu AVN Award, která je označována jako „pornoherecký Oscar.“\n\n"}
{"id": "576510", "url": "https://cs.wikipedia.org/wiki?curid=576510", "title": "Muzeum rekordů a kuriozit", "text": "Muzeum rekordů a kuriozit\n\nMuzeum rekordů a kuriozit se nachází v Pelhřimově (Kraj Vysočina). Muzeum spravuje Agentura Dobrý den spol. s r. o. Provoz zahájilo dne 30. června 1994 jako jediné zařízení svého druhu ve střední Evropě. Ročně muzeum navštíví kolem 30 tisíc návštěvníků.\n\nMuzeum rekordů a kuriozit skýtá stovky exponátů, které se pyšní přívlastky největší, nejmenší, nejdelší, nejtěžší, nejrychlejší, nejvytrvalejší... Muzeum mapující unikátní výkony českých a světových rekordmanů, z nichž mnozí jsou zapsáni v \"České knize rekordů\" a někteří také v publikaci Guinnessovy světové rekordy, sídlí v Pelhřimově. V pěti nově zrekonstruovaných patrech pelhřimovské \"Dolní brány\" (také nazývané Jihlavská brána) se podařilo nashromáždit unikátní exponáty jinde na světě se nevyskytující. Návštěvníci se tu na jednom místě ocitnou zároveň ve světě miniatur i nadměrných kuriozit, siláků, akrobatů, výrobců hlavolamů i kaskadérů padajících do osmdesátimetrových hlubin... Expozice je složena nejen z trojrozměrných exponátů, ale i z fotografií zachycujících unikátní momenty z průběhu uplynulých ročníků festivalu Pelhřimov – město rekordů a z dalších rekordních pokusů pořádaných na území České republiky a přibližuje atmosféru zahraničních festivalů ve Francii, Belgii a Německu, kde se prezentovala i Česká republika. Mezi exponáty návštěvníci muzea uvidí například nejmenší jízdní kolo, největší kartáček na zuby, největší péřovou bundu, nejmenší obrazovou galerii, nejdelší šálu. Expozice je neustále průběžně inovována a obnovována.\n\nV roce 2005 byla expozice muzea rozšířena do druhé budovy. Nová expozice nazvaná \"Zlaté české ručičky\" sídlí v pelhřimovském \"Domě dobrých dnů\". Jejím základem je světově unikátní sbírka výrobků ze zápalek. Čtyřicet let života tomuto koníčku věnoval \"Tomáš Korda\" z Vrchlabí. V průběhu 63 310 hodin čistého času práce (7 let 2 měsíce 22 dní a 22 hodin) vytvořil přes 80 staveb z neuvěřitelného počtu 820 215 zápalek a zápalkových hlaviček. Tato sbírka je ojedinělá tím, že jinde na světě není v takovém rozsahu nic podobného k vidění. Kromě výrobků ze zápalek zde návštěvníci mohou zhlédnout další ceněné a ojedinělé exponáty jako například loutku malující obrazy, parní stroj ze skla, sochy vyřezávané motorovou pilou, loď ze špejlí, obraz Mona Lisa z rýže, největší obraz namalovaný pastelkami, ale dokonce i parní lokomotivu ze dřeva (špejle). K expozici patří také velká zahrada s největším nerezovým hrncem, čajovou konvičkou či dvouapůlmetrovým trychtýřem (tyto obří exponáty jsou popsány níže).\n\n\"Loď Zlatá laň\" je model vlajkové lodi nazvané Golden Hind (Zlatá laň) slavného britského mořeplavce sira Francise Drakea ze 16. století, vypracovaná do takových detailů jako jsou záchranné čluny, palubní děla, provazové žebříky, lanoví nebo pes na přídi. Tomáš Korda na její výrobu potřeboval 1126 hodin a použil 11 554 zápalek. Jedná se o mediálně nejslavnější výrobek autora ze sedmdesátých let.\n\n\"Kytara španělka:\" na její výrobu Tomáš Korda potřeboval 2738 hodin čistého času a 16 854 zápalek. Své dceři (která měla hudební sluch) slíbil, že pokud vydrží alespoň 3 roky chodit do hudební školy učit se hrát na kytaru, udělá jí kytaru jakou nikdo na světě nemá.\n\n\"Korintská váza\" představuje kopii vázy z roku 2850 př. n. l., která Tomáše Kordu zaujala v knize o korintské kultuře. Na její výrobu potřeboval neuvěřitelných 7542 hodin čistého času, 26 211 zápalek a dalších 51 124 hlaviček zápalek.\n\n\"Obraz staroegyptské královny Nefertiti\" trval Tomášovi Kordovi 2552 hodin, potřeboval 20 416 zápalek a 5835 hlaviček zápalek. Unikátní je také ozdobný rám, vyrobený opět pouze ze zápalek. Za zmínku stojí rovněž použití široké barevné škály zápalkových hlaviček, které autor sháněl po celé Evropě.\n\n\"Mona Lisa z rýže\" je další velmi oceňovaný exponát. Její autor Petr Sůsa ze Sedlčan na ni potřeboval 1,5 kg rýže, tedy přibližně 45 000 zrnek. Unikátní dílo má rozměry 82,5 cm x 58,4 cm. Předem obarvená rýže byla nalepována pomocí tapetového lepidla. Rekordní obraz byl oficiálně představen dne 8. června 2007 v rámci 17. ročníku mezinárodního festivalu Pelhřimov – město rekordů.\n\nObě expozice jsou otevřené denně po celý rok od 9 do 17 hodin, v době konání festivalu Pelhřimov – město rekordů je otevírací doba prodloužena.\n\nV zahradě \"Domu dobrého dne\" (uvnitř je výše popsané muzeum \"Zlaté české ručičky\") se nachází postupně rozšiřovaná venkovní expozice obřích exponátů. Mezi nejstarší vystavované předměty patří čajová konvička, pelhřimovský hrnec a nerezový trychtýř, které vytváří původní část souboru tzv. \"obří kuchyně\" (později do této skupiny přibyly ještě další předměty).\n\n\"Čajová konvička\" z nerezové oceli má objem 640 litrů, průměr dna 119 centimetrů, hmotnost 130 kilogramů a vyrobili ji zaměstnanci firmy NEZA v roce 1995. Oficiální označení „konvička“ a nikoli konvice tak zní obzvláště kuriózně. Přes své obří rozměry bývá převážena na různé akce v ČR i v zahraničí a jejím kohoutkem protekly již tisíce litrů různých nápojů.\n\n\"Pelhřimovský hrnec\" stojící na podstavci má výšku 220 cm, průměr dna je 150 centimetrů a váží téměř 100 kilogramů, vyrobena byla opět firmou NEZA v roce 1997. Objem hrnce je přibližně 2000 litrů. Také tento exponát bývá převážen na různé akce, na farmě Bolka Polívky v Olšanech v něm bylo uvařeno 5000 porcí polévky.\n\n\"Nerezový trychtýř\" je vysoký 225 centimetrů a má vrchní průměr 207 centimetrů, vyrobila ho opět firma NEZA. Současně je symbolem projektu \"Voda planety Země\". Sbírku českých i světových vod rozšiřují návštěvníci a příznivci Muzea rekordů a kuriozit, kteří do Pelhřimova vozí nebo posílají vzorky z České republiky i z celého světa. V roce 2017 obsahuje již 850 vod ze 74 zemí. Při slavnostních příležitostech jsou vlévány pomocí obřího trychtýře do říčky Bělá.\n\nV roce 2016 přibyl do zahrady odlišný exponát, \"mamut z proutí\" v životní velikosti. Vytvořil ho důchodce Jaroslav Šefl z Lhůty u Plzně. Model mamuta je vysoký 373 centimetrů), 670 centimetrů dlouhý, 140 centimetrů široký a váží více než 500 kg. Vyroben je z březového proutí (na ocelové kostře), které svým vzhledem a barvou připomíná mamutí srst. Autor na něm pracoval 7 měsíců. Převoz modelu do Pelhřimova na trase skoro 200 km trval přibližně 7 hodin. Do zahrady byl umístěn několik dní před zahájením 26. ročníku festivalu, na kterém za něj Jaroslav Šefl obdržel titul Kuriozita roku. Mamut bude v zahradě vystavován nejméně do roku 2018, na tuto dobu je (zatím) od autora zapůjčen.\n\nV roce 2017 přibyly další exponáty: největší ježek v kleci a největší příbor. Největší \"ježek v kleci\" je v zahradě umístěn napevno, oproti běžně prodávanému hlavolamu byl zvětšen patnáctkrát, takže klec je vysoká 110 centimetrů a má průměr 73 centimetrů, samotný ježek má průměr 30 centimetrů. Vedle je další informační panel věnovaný památce Jaroslava Foglara a jako poděkování za jeho příběhy byl na zahradu vysazen jinan dvoulaločný (ginkgo biloba), který je důležitý v symbolice některých Vontů.\n\n\"Příbor\" doplnil stávající exponáty tzv. obří kuchyně. Příborový nůž měří 260 centimetrů, vidlička má 249 centimetrů. Celý příbor váží kolem 60 kilogramů. Na řezání potravinového nerezového plechu různé tloušťky byl použit největší laserový přístroj svého druhu v Evropě. Firma Pacovské strojírny by byla schopna vyrobit ještě podstatně větší příbor, ten by se ovšem do zahrady již nevešel. Během 27. ročníku festivalu v červnu 2017 byl příbor vystavován přímo na Masarykově náměstí.\n\nObě expozice spojuje stezka nazvaná Procházka Českou knihou rekordů, která návštěvníky provádí centrem Pelhřimova a na které jsou umístěny čtyři mluvicí tabule s více než 300 údaji o českých nej..., nejdelší spínací špendlík dlouhý 670 cm a obří poštovní schránka.\n\nMuzeum rekordů a kuriozit provozuje pelhřimovská \"Agentura Dobrý den\". Agentura Dobrý den, s.r.o. byla zapsána do obchodního rejstříku 27. března 1997. Jejími společníky jsou od počátku Miroslav Marek (40% podíl) a Ing. Josef Vaněk a Luboš Rafaj (po 30% podílu).\n\nKromě toho je správcem České databanky rekordů, vydavatelem České knihy rekordů a každoročně pořádá festival rekordů a kuriozit „Pelhřimov – město rekordů“.\n\nAgentura Dobrý den eviduje veškerá NEJ..., která mají nějakou souvislost s Českou republikou (byly vytvořeny českými občany nebo na území České republiky). Česká databanka rekordů v současnosti eviduje již tisíce rekordů či kuriozit a každoročně jich přibývá mezi třemi a čtyřmi stovkami.\n\nNejvětší akcí Agentury Dobrý den je dnes již tradiční festival rekordů a kuriozit \"\"Pelhřimov – město rekordů\"\" konaný vždy druhý červnový pátek a sobotu. První ročník festivalu proběhl v roce 1991 a od té doby se rozrostl do mezinárodních rozměrů. V jeho průběhu se na pelhřimovském Masarykově náměstí každoročně prezentují desítky rekordmanů z rozličných oborů lidské činnosti a je při něm zaevidováno přes 100 rekordních výkonů.\n\nAgentura Dobrý den sestavovala v letech 1995–2002 české dodatky pro knihu Guinnessovy světové rekordy. V roce 2003 vydala svou vlastní publikaci s názvem \"Česká kniha rekordů\", která od té doby vychází v tříletých intervalech a mapuje rekordní počiny a kuriozity zaevidované vždy v uplynulých třech letech.\n\nAgentura Dobrý den pořádá nebo spolupořádá v průběhu roku desítky akcí spojených s prezentací stávajících, popř. se vznikem nových rekordních výkonů.\n\n\n"}
{"id": "576512", "url": "https://cs.wikipedia.org/wiki?curid=576512", "title": "Frøya", "text": "Frøya\n\nFrøya je místopisný název v Norsku, který může znamenat:\n\n"}
{"id": "576521", "url": "https://cs.wikipedia.org/wiki?curid=576521", "title": "Mikuláš Puchník", "text": "Mikuláš Puchník\n\nMikuláš Puchník z Černic (pohřben 19. září 1402 v Poděhusích) byl přední osobností české církevní správy své doby. Byl kanovníkem olomoucké, mělnické a pražské kapituly, oficiál a generální vikář pražské arcidiecéze a později zvolený arcibiskup pražský. Byl také činný jako právnický teoretik, na Karlově univerzitě působil jako mistr a měl titul licenciát práva.\n\nO jeho mládí není příliš známo. Pocházel ze zemanské rodiny, díky které měl Mikuláš spolu s bratry Dobrohostem a Wolfartem statky na Horažďovicku. Mikuláš studoval na Karlově univerzitě, kde se stal roku 1373 bakalářem a o dva roky později mistrem svobodných umění. Poté až do roku 1376 spravoval školu v Roudnici a poté znovu studoval na univerzitě a roku 1383 obdržel licenciát práva. Od roku 1383 působil jako oficiál a toho roku je poprvé doložen jako generální vikář.\n\nZa své služby získal řadu obročí a toto kumulování úřadů mu vyneslo pověst chamtivce. Byl kanovníkem v mělnické a olomoucké kapitule a k tomu byl v roce 1385 zvolen a v roce 1388 papežem potvrzen kanovníkem v kostele sv. Víta. V letech 1391 až 1396 spravoval faru u sv. Mikuláše a tento úřad zaměnil za kanovnictví na Pražském hradě u sv. Jiří a Vyšehradě. V roce 1401 také získal faru v moravských Jemnicích.\n\nVedle toho aktivně působil od roku 1373 na právnické fakultě Karlovy univerzity. V roce 1385 rozhodoval za českou stranu spor o univerzitní koleje Karolinum, který vedli proti Konrádu Soltowi. Byl činný roku 1392 v procesu proti Matěji z Janova a o rok později vydal obsílku proti královskému komořímu Zikmundu Hulerovi. Publikoval teoretický právní spis \"Processus judiciarius secundum stilum Pragensem\".\n\nZlom v jeho kariéře představovalo mučení, které proběhlo v roce 1393 spolu s jeho kolegou generální vikářem Janem z Pomuka, který na následky zemřel. Mikuláš musel potvrdit, že se nebude dále o mučení šířit. Ještě téhož roku skončil jako generální vikář (k tomuto úřadu se ale vrátil o dva roky později), na právnické fakultě a následujícího roku i jako oficiál.\n\nGenerální vikářem byl od roku 1395 až do roku 1402 s krátkou přestávkou po smrti Jana z Jenštejna do posvěcení Olbrama z Škvorce, kdy se tento titul měnil na administrátora. Po smrti Olbrama byl zvolen, nejspíše pod vlivem Zikmunda Lucemburského, za arcibiskupa, byl i papežem potvrzen. Po zvolení zaplatil 3000 grošů poplatků a ještě 1500 na pohledávkách po předešlých arcibiskupech. Nicméně se odhaduje, že notně bohatý Mikuláš požíval roční důchody ve výši 125 hřiven stříbra. Mikuláš ale zemřel ještě před vysvěcením a arcibiskupem se stal Zbyněk Zajíc z Hazmburka.\n\n"}
{"id": "576525", "url": "https://cs.wikipedia.org/wiki?curid=576525", "title": "Aknysta", "text": "Aknysta\n\nAknysta je řeka v severovýchodní části Litvy, v Utenském kraji, v okrese Anykščiai. Vytéká z jezera Aknystėlis v okrese Utena (12 km západně od Uteny), první 1 km teče ještě na území utenského okresu, zbytek toku je na území okresu Anykščiai. Klikatí se směrem celkově jihozápadním. Vlévá se do řeky Šventoji u vsi Antupiai jako její levý přítok 127,2 km od jejího ústí do řeky Neris. U obce Aušra protéká jezerem Lipšys. Průměrný spád je 473 cm/km, průtok - 0,87 m³/s, plocha povodí - 94 km².\n"}
{"id": "576526", "url": "https://cs.wikipedia.org/wiki?curid=576526", "title": "Jaroslav Doubrava (senátor)", "text": "Jaroslav Doubrava (senátor)\n\nJaroslav Doubrava (* 4. dubna 1948 Ústí nad Labem) je český politik, v letech 1998 až 2004 a opět od roku 2010 senátor za obvod č. 31 – Ústí nad Labem, bývalý starosta obce Telnice, v letech 2008 až 2016 zastupitel Ústeckého kraje, člen hnutí Severočeši.cz, do roku 2010 člen KSČM.\n\nAbsolvoval střední odbornou školu v oboru elektro. Je ženatý, má dvě děti.\n\nV letech 1978–2010 působil v komunální politice na postu uvolněného tajemníka národního výboru obce a později starosty obce Telnice.\n\nVe volbách 1998 se stal členem horní komory českého parlamentu přesto, že jej v prvním kole porazil občanský demokrat Zdeněk Kavina v poměru 28,34 % ku 27,63 % hlasů. Ve druhém kole Doubrava obdržel 52,37 % hlasů a získal mandát senátora. Zastával funkci místopředsedy Mandátového a imunitního výboru, zasedal ve Výboru pro zahraniční věci, obranu a bezpečnost. Ve volbách 2004 svůj mandát obhajoval, ovšem v obou kolech jej porazil občanský demokrat Pavel Sušický.\n\nV krajských volbách 2008 se stal zastupitelem Ústeckého kraje za sdružení Severočeši.cz. Ve volbách v roce 2016 nemohl mandát krajského zastupitele obhájit, jelikož byla kandidátka hnutí Severočeši.cz, za něž kandidoval, týden před volbami stažena za rozporuplných okolností.\n\nV roce 2010 vystoupil z KSČM, vstoupil do hnutí Severočeši.cz, za které kandidoval ve volbách 2010 do senátu za obvod č. 31 – Ústí nad Labem. Přestože jej Pavel Sušický v prvním kole porazil v poměru 27,01 % ku 23,15 % hlasů, ve druhém kole Doubrava zvítězil se ziskem 55,97 % hlasů a stal se senátorem.\n\nV roce 2014 se jako volební pozorovatel zúčastnil nezákonných voleb na separatistickém východě Ukrajiny, konkrétně v Luhansku (tzv. Luhanské lidové republice). Za to byl posléze ukrajinskou vládou označen za nežádoucí osobu. V rozhovoru pro Lidové noviny v Luhansku obvinil ukrajinskou armádu z válečných zločinů a uvedl, že se chová hůře než Hitler. Obhajoval také anexi Krymu, ke které podle něj došlo na základě zcela svobodného a dobře organizovaného referenda. Od jeho cesty se Senát oficiálně distancoval a jeho zastupující předseda Zdeněk Škromach uvedl, že se jednalo o Doubravovu soukromou misi. V září 2015 se ocitl na sankčním seznamu Ukrajiny za svou účast jako pozorovatele při volbách pořádaných v listopadu 2014 v separatistickém Donbasu.\n\nVe volbách do Senátu PČR v roce 2016 obhajoval za hnutí Severočeši.cz mandát v obvodu č. 31 – Ústí nad Labem. Se ziskem 23,94 % hlasů postoupil z prvního místa do druhého kola, v němž porazil poměrem hlasů 57,89 % : 42,10 % kandidáta hnutí ANO 2011 Františka Holešovského. Mandát senátora se mu tak podařilo obhájit.\n\nV rámci sociálních sítí se proslavil mimo jiné šířením lži o tom, že Evropská unie chce v české abecedě zrušit písmeno ř.\n\n"}
{"id": "576529", "url": "https://cs.wikipedia.org/wiki?curid=576529", "title": "Spravedliví", "text": "Spravedliví\n\nSpravedliví (francouzsky \"Les Justes\") je divadelní hra z roku 1949, jejímž autorem je spisovatel a filozof Albert Camus. Hra je založena na pravdivém příběhu skupiny ruských socialistických revolucionářů (eserů), kteří roku 1905 zabili velkovévodu Sergeje Alexandroviče. Ve hře jsou postavy až na Stěpana inspirovány skutečnými lidmi.\n\n\nSkupina revolucionářů se dohaduje zabít velkovévodu bombou. Ten, kdo bombu hodí, má být Kaljajev, zvaný \"Janek\".\n\nKaljajev a Vojnov nakonec vyrážejí do akce, pak se ale vrátí s tím, že velkovévodu nezabili, protože ve voze byla i jeho rodina. Stěpan je touto výmluvou zcela zhnusen a křičí na ně, že tisíce dětí na carský nátlak zemřely.\n\nKaljajev se připravuje na druhý pokus a zkouší to znovu, dva dny po prvním pokusu, kdy zaváhal. Tentokrát velkovévoda úspěšně zemře. Vojnov mezitím opouští skupinu. \n\nKaljajev je ve vězení. Setkává se s Skuratovem. Ten se marně pokouší vyjednat s Kaljajevem, aby zradil své přátele výměnou za svobodu.\n\nTou dobou probíhá Kaljajevova poprava. Annenkov, Dora a Stěpan o něm očekávají zprávy. Vojnov se mezitím vrací z vězení. Někteří věří, že Kaljajev se přiznal a byl propuštěn, ale Dora ví, že to není pravda. Brzy je to potvrzeno zprávami o Kaljajevově smrti. Dora se chce také stát teroristkou. Buď pomstí Kaljajeva, nebo bude chycena, popravena a tím s bude s Kaljajevem navždy.\n"}
{"id": "576531", "url": "https://cs.wikipedia.org/wiki?curid=576531", "title": "Šáma stračí", "text": "Šáma stračí\n\nŠáma stračí (\"Copsychus saularis\") je asi 20 cm velký druh pěvce z čeledi lejskovitých (dříve řazen mezi drozdovité). Samci jsou svrchu černí se světlou spodinou těla a velkými bílými skvrnami na křídlech, samice jsou svrchu černo-šedé a i spodinu těla mají našedlou. Nápadným znakem je také její dlouhý ocas, který drží velmi často vzpřímený. Běžně se vyskytuje v zahradách, parcích a lesích v jižní a jihovýchodní Asii v rozmezí od Bangladéše přes Indii, Srí Lanku a východní Pákistán až po Indonésii, Thajsko, jižní Čínu a Filipíny. Jako nepůvodní druh je v současné době zastoupena i na australském kontinentě. Je známá také svým výrazným melodickým zpěvem.\n"}
{"id": "576533", "url": "https://cs.wikipedia.org/wiki?curid=576533", "title": "Savannah", "text": "Savannah\n\nSavannah je město ve Spojených státech, ve státě Georgie. Bylo založeno v roce 1733.\n\n\n"}
{"id": "576539", "url": "https://cs.wikipedia.org/wiki?curid=576539", "title": "Oto Neubauer", "text": "Oto Neubauer\n\nOto Neubauer (* 8. června 1931) je český politik, bývalý senátor za obvod č. 31 – Ústí nad Labem, bývalý zastupitel obce Trmice a člen ČSSD.\n\nPřed zvolením do senátu pracoval jako elektrotechnik.\n\nV letech 1994 až 2010 zasedal v zastupitelstvu města Trmice, kde v letech 1998-2006 působil jako starosta.\n\nVe volbách 1996 se stal členem horní komory českého parlamentu, přestože jej v prvním kole porazil občanský demokrat Petr Cerman v poměru 29,90 % ku 27,39 % hlasů. Ve druhém kole však sociální demokrat obdržel 59,88 % hlasů a získal mandát senátora P ČR. V horní komoře se věnoval činnosti v Mandátovém a imunitním výboru a ve Výboru pro územní rozvoj, veřejnou správu a životní prostředí. Ve volbách 1998 chtěl mandát obhajovat, ovšem ČSSD si vybrala za kandidáta Jana Schmidta. Neubauer krátce uvažoval, že bude kandidovat jako nezávislý, ovšem nechtěl tříštit hlasy levicových voličů.\n\nV letech 2000-2004 zastával post člena zastupitelstva Ústeckého kraje. Poté v následujícím funkčním období (2004-2008) vykonával funkci člena Komise pro vnější vztahy tohoto kraje.\n\n"}
{"id": "576541", "url": "https://cs.wikipedia.org/wiki?curid=576541", "title": "Jürgen Hingsen", "text": "Jürgen Hingsen\n\nJürgen Hingsen (* 25. ledna 1958, Duisburg, Severní Porýní-Vestfálsko) je bývalý západoněmecký atlet, jehož specializací byl desetiboj.\n\nJeho prvním úspěchem byla bronzová medaile z juniorského mistrovství Evropy v Doněcku v roce 1977. V osmdesátých letech 20. století patřil společně s Britem Thompsonem k nejlepším desetibojařům světa. Kromě stříbra z olympijských her v Los Angeles vybojoval stříbro i na prvním mistrovství světa v Helsinkách 1983 a dvě stříbrné medaile získal také na mistrovství Evropy v Athénách 1982 a ve Stuttgartu 1986.\n\nV roce 1987 na druhém mistrovství světa v atletice v Římě desetiboj nedokončil. O rok později závod nedokončil také na letních olympijských hrách v jihokorejském Soulu, kde byl diskvalifikován hned v úvodní disciplíně, běhu na 100 metrů.\n\nTřikrát vytvořil v desetiboji světový rekord. Poprvé se stal světovým rekordmanem 15. srpna 1982, kdy v Ulmu nasbíral 8 723 bodů (8 741). Ve stejném roce však Daley Thompson z Velké Británie nasbíral v Athénách 8 743 bodů (8 774). Na první místo historických tabulek se Hingsen vrátil 5. června 1983 ve Filderstadtu, kde vylepšil hodnotu světového maxima na 8 779 bodů (8 825).\n\nVlastní světový rekord vylepšil 9. června 1984 v Mannheimu, kde posunul světové maximum na 8 798 bodů (8 832). Ještě v témž roce však světový rekord vylepšil Daley Thompson, který na letních olympijských hrách v Los Angeles získal zlatou medaili. Původně se na jeden bod přiblížil Hingsenovu rekordu. Po následné opravě však rekord vyrovnal (8 798) a po změně bodovacích tabulek byl jeho výkon přepočten na 8 847 bodů.\n"}
{"id": "576550", "url": "https://cs.wikipedia.org/wiki?curid=576550", "title": "Tarot (hudební skupina)", "text": "Tarot (hudební skupina)\n\nTarot je finská metalová skupina, založená roku 1985 bratry Marcem a Zacharym Hietalovými. Domovská skupina nynějšího baskytaristy a zpěváka Marca Hietaly, který skupinu neopustil, ale je současně členem Nightwish i Tarot. Ve skupině Tarot zůstal hlavním autorem a hlavou skupiny. Skupina Tarot sice nevyvíjí nijak hektickou činnost, neboť se nesmí termíny jejich turné tlouci s termíny turné Nightwish, ale udržuje si stále vysokou kvalitu své tvorby a vydává alba. Přestože má skupina za sebou dost dlouhou kariéru, do povědomí širšího okruhu posluchačů se dostala až po nástupu Marca Hietaly na post baskytaristy skupiny Nightwish. (zdroj)\n\n\nTarot byl původně vytvořen bratry Hietalovými na počátku 80. let. S původním názvem Purgatory (\"očistec\"). Jakmile se kapela dostala k podpisu smlouvy u nahrávací společnosti, dohodli se na změně názvu. Od té doby skupina byla známá jak Tarot. Také line-up se ustálil v podobě Marco Hietala (basová kytara / zpěv), Zachary Hietala (kytara), Mako H (kytara) a Pecu Cinnari (bicí).\n\nSingl Wings of Darkness uviděl světlo světa v roce 1986 a během téhož roku vydali své první dlouhohrající album s názvem Spell of Iron. Rok nato přišel další singl s názvem Rose on the Grave (Růže na hrobě).\n\nPo druhém albu byla přibrzděna činnost kapely. Výsledek této \"dovolené\"? Line-up se poněkud změnil, přibyl klávesista Janne Tolsa, který nahradil druhého kytaristu Mako H. a po pěti letech obav vyšlo třetí album, To Live Forever, které bylo dokončeno v roce 1993. Tarot získal dobré ohlasy v Japonsku, a tak jejich první živé album vyšlo v roce 1994 pouze v Japonsku. Koncert byl zaznamenán na Tavastia Club v Helsinkách. Naštěstí některé z písní z živého alba byly vydány v průběhu příštího roku na omezeném vydání bonusové verze nového LP, Stigmata (1995).\n\n\"For The Glory of Nothing\", vyšla v roce 1998. A také, během téhož roku, Shining Black, kompilace, která vyšla v Japonsku. Následně opět nastala fáze klidu. Naštěstí se sem tam našlo vystoupení, které potvrdilo funkčnost kapely a ohlasy fanoušků. Marco nedokázal vydržet neaktivní postoj kapely a začal se realizovat. Hrál v Conquest a Sinergy. Vystupoval také s \"Metal Gods\". Marcova největší změna v jeho životě nastala po příchodu do kapely Nightwish v roce 2002 a poté, co začal skládat velmi úspěšné hity, začal se věnovat tvrdšímu Tarotu. Janne Tolsa hrál na klávesy pro Virtuocity's Secret Visions a Marco si tak zazpíval několik písní. Na konci léta 2002 připravil Tarot speciální koncert 80 let v Kuopio, avšak hráli písně pouze z prvních dvou alb.\n\nV průběhu roku 2003 byl Shining Black vydán po celém světe. Tarot podepsal novou nahrávací smlouvu se Spinefarm Records a vydali tak nové CD Suffer Our Pleasures (2003).\n\nSuffer album se ujalo docela dobře, tedy ve Finsku. V zahraničí takový úspěch nemělo.Celá reklama a marketing nebyl vytvořený dobře. To bylo samozřejmě velkým zklamáním pro kapelu, jelikož album obsahovalo skutečně kvalitní písně. I přes negativní aspekty marketingu, si kapela poradila a díky aktivnímu tour se dostala opět do povědomí posluchačů i kritiků.\n\nV letech 2003 až 2006 měl Marco plné ruce práce se svou další skupinou Nightwish při nahrávání a turné po celém světě. Janne měl zase album Eternal Tears of Sorrow a mnoho koncertů s industrial metal kapelou Turmion Kätilöt. V roce 2006 tak nastal čas, aby se Tarot sešel znovu.\n\nBrzy na jaře roku 2006 nahrávací společnost vydala Bluelight Re-Masters sbírku, která zahrnoval všech šest alb s rozsáhlou sbírkou bonusového materiálu, nezveřejněná dema, živé a speciální verze písní a některé obaly. Některá z alb byla také remixována.\n\nFanoušci přijeli reedici tak dobře, že v květnu 2006, kdy Tarot vydal nový singl \"You\", vyskočil poprvé v historii Tarot do hudebních žebříčků. Současně skupina formálně uznala jejich zpěváka Tommi \"Tuple\" Salmela jako skutečného člena kapely, poté, co byl s kapelou více než deset let. Nyní byl Tarot schopen provádět složitější vokální výkony, než kdy jindy, s použitím dvou hlavních zpěváků v kapele Deep Purple se zlatou érou s Coverdale / Hughes.\n\nTarot změnila znovu nahrávací společnost a přešla pod finskou KingFoo Entertaiment. V Evropě Tarot úspěšně pracuje s Nuclear Blast.\n\nLéto 2006 bylo ve znamení práce pro kapelu, jelikož cestovala po různých klubech a na festivalech. Do té doby Tarot také skládal, dema a nahrával nový materiál a nakonec tak vypustil nejtemnější album - Crows Fly Black (2006).\n\nPo vydání \"Crows Fly Black\" se vydal Tarot na rok a půl dlouhé turné a vůbec dělal různé přehlídky také mimo Finsko. \"Crows\", byl propuštěn vydavatelstvím Nuclear Blast pro širší evropské publikum, které připravilo pro kapelu možnost udělat nějaké větší turné ve střední Evropě.\n\nTarot rychle stoupal a tak přišel nápad natočit první DVD. Live DVD \"Undead Indeed\" bylo natočeno v rodném městě Kuopio, Club Rupla dne 17.8.2007. DVD pak vyšlo dne 11.6.2008 a na chvíli zůstal jako číslo 1 v žebříčku finských DVD. \"Undead Indeed\" zahrnuje celou show a velmi dobře zachycuje atmosféru skutečných chlapů z kraje Savo ve Finsku, co dělají rock'n'roll show.\n\nDo vydání DVD už nastupuje Marco na turné s Nightwish, ale s Tarotem se přece na několika vybraných akcí ukazuje (2008 - 2009). Bylo ale jasné, že jakmile Nightwish tour ukončí, Tarot začne znovu žít.\n\nV letech 2008-2009 Janne, Marco a Zac napsali poměrně hodně nových věcí v jejich volném čase. Trvalo jen několik zkoušet a přišli s hrstkou písní, které připravili pro osmé studioalbum s názvem \"Gravity Of Light\".\n\nVětšina demo práce pro toto album se odehrála v srpnu a září 2009 a vlastní nahrávky pro album začali ihned v listopadu 2009. Výsledný mix provádí Janne a Mikko Tegelman a Mika Jussila na Finnvox Studios v lednu a únoru 2010. Album je vyšlo opět pod King Foo Entertainment.\n\nAlbum působí jako setkání se starým přítelem. Některé věci jsou stejné, ale váš přítel přibral na váze. Ten ukazuje nové jizvy a tetování. Má delší vousy a dodává vám drsnější a rychlejší náladu. Zároveň je tu stále velké srdce ve středu. Když uslyšíte \"Gravity Of Light\", uvěříte.\n\n\n\n"}
{"id": "576555", "url": "https://cs.wikipedia.org/wiki?curid=576555", "title": "Jardin Atlantique", "text": "Jardin Atlantique\n\nJardin Atlantique (česky \"Atlantická zahrada\") je veřejný park, který se nachází v Paříži v 15. obvodu. Park byl vybudován v roce 1994 nad halou nádraží Montparnasse a jeho rozloha činí 3,5 ha.\n\nZahradu navrhli krajinní architekti François Brun a Michel Péna. Zahrada byla vybudována na ploše ze skla a betonu 17 metrů nad úrovní ulice. Pod zahradou je ukryta nádražní hala a parkoviště, odkud vede na povrch 130 větracích otvorů, které jsou skryté v zeleni. V zahradě jsou umístěny tlampače ohlašující informace o odjezdech vlaků.\n\nPark je ze všech stran obklopen správními budovami. Uprostřed parku je velký čtvercový trávník a v jeho centru Fontána ostrova Hesperidek (\"Fontaine de l'île des Hespérides\") s malou meteorologickou stanicí měřící vítr, déšť, tlak a teplotu a velkým zrcadlem. Fontána i meteorologická stanice však již nefungují a jsou zahrazeny zábradlím.\n\nZahrada je inspirována nádražím Montparnasse, odkud odjíždějí vlaky do Bretaně u Atlantského oceánu. Odkazuje na to název parku i zdejší vegetace, která je převzata z břehů Atlantiku na obou kontinentech. Bylo zde vysazeno na 500 stromů, převážně borovic, které jsou typické pro atlantické pobřeží Bretaně.\n\nZápadní část zahrady je věnovaná sportu. Je zde dětské hřiště, sportoviště, stoly na ping-pong a tenisové kurty.\n\nNa východní straně zahrady je série malých tematických zahrad s různými typy vegetace:\n\nNa východní straně zahrady jsou také dva pavilony, kde mohou návštěvníci vyjít až na střechu a podívat se přes zahradu.\n\n"}
{"id": "576564", "url": "https://cs.wikipedia.org/wiki?curid=576564", "title": "Karel Putrih", "text": "Karel Putrih\n\nKarel Putrih (14. listopadu 1910, Lublaň – 6. září 1959, Lublaň) byl slovinský sochař.\n\nV rodné Lublani absolvoval sochařské oddělení Technické střední školy a později studoval na Akademii výtvarných umění v Praze. Od roku 1950 do své smrti byl profesorem na Akademii výtvarných umění v Lublani. V roce 1959 obdržel spolu se Zdenko Kalinem Prešerenovu cenu za sochy alegorizující pracující lid umístěné na vstupním portálu budovy slovinské skupščiny.\n"}
{"id": "576571", "url": "https://cs.wikipedia.org/wiki?curid=576571", "title": "Společenské pravidlo", "text": "Společenské pravidlo\n\nSpolečenské pravidlo můžeme definovat jako ustálený způsob jednání, jiným názvem může být i pojem etiketa. Jedná se tedy o zvyklosti, společenská pravidla a pravidla jednání, která jsou rozšířená mezi vrstvami obyvatelstva. Etiketa pochází ze starofrancouzského \"éstiques\" = vyvěsit, protože na zámcích a dvorech daná pravidla pravidelně vyvyšovali jaké závazné nařízení. První pravidla společenského chování v Evropě totiž vznikala ve 14. století právě ve Francii.\n\n\n\n\n\n\n"}
{"id": "576573", "url": "https://cs.wikipedia.org/wiki?curid=576573", "title": "Zelený liberalismus", "text": "Zelený liberalismus\n\nZelený liberalismus je termín pro ideologii liberálů, podporujujících zelenou politiku.\n\nV ekonomických otázkách zelení liberálové zaujímají pozice někde mezi klasickým liberalismem a sociálním liberalismem. Zelení liberálové upřednostňují menší státní zásahy než sociální liberálové, ale podporuji větší státní zásahy než klasičtí liberálové.\n\nČást zelených liberálů podporuje tržní environmentalismus a to je jeden z mála důvodů, proč modro-zelená koalice je možná v politice.\n\n"}
{"id": "576575", "url": "https://cs.wikipedia.org/wiki?curid=576575", "title": "Martin Kocourek", "text": "Martin Kocourek\n\nMartin Kocourek (* 23. prosince 1966, Moravská Třebová) je český ekonom a politik ODS, od července 2010 do listopadu 2011 ministr průmyslu a obchodu ve vládě Petra Nečase.\nVystudoval ekonomiku a řízení na ČVUT. Má dvě děti. Jeho bratr Jan Kocourek je od roku 2007 náměstkem pro sport na ministerstvu školství.,\n\nV 80. letech se stal obětí vlakové nehody, při níž přišel o nohu a následkem toho se pohybuje s oporou berlí.\n\nVe volbách roku 1992 byl za ODS, respektive za koalici ODS-KDS, zvolen do Sněmovny lidu Federálního shromáždění (volební obvod Praha). Ve Federálním shromáždění setrval do zániku Československa v prosinci 1992. Již předtím byl poradcem tehdejšího premiéra Václava Klause. Během privatizace státního majetku působil ve statutárních orgánech řady firem, např. Unipetrolu a České spořitelny.\n\nV parlamentních volbách roku 1998 byl zvolen poslancem Poslanecké sněmovny. Znovu pak ve volbách roku 2002.\n\nByl členem dozorčí rady Fondu národního majetku (1999–2006), prezídia Pozemkového fondu (2002–2005) a předsedou dozorčí rady ČEZu (2006–2010). V listopadu 2004 se stal předsedou dozorčí rady nově založené nadace Koše proti drogám. V dozorčí radě dále zasedli Michal Kraus, Miroslav Jansta, Richard Háva a další.\n\nVe vládě Petra Nečase zastával post ministra průmyslu a obchodu. Po aféře s nejasným původem šestnácti miliónů korun na kontu jeho matky, přijal premiér Nečas 9. listopadu 2011 jeho rezignaci a 14. listopadu jeho demisi přijal prezident republiky.\n\nJe předsedou dozorčí rady Nadačního fondu Václava Klause.\n\nV listopadu 2011 upozornila Mladá fronta DNES na nejasný obchod s dluhopisy, díky kterému v březnu 2008 vydělala Kocourkova matka 16 miliónů korun. Jindřiška Kocourková, v té době už v důchodu, obchodovala s dluhopisy prostřednictvím společnosti Key Investments, která v té době získávala velké zakázky od energetické firmy ČEZ. Martin Kocourek byl přitom v letech 2006–2010 předsedou dozorčí rady ČEZu. Firma Key Investments pomáhala s nákupy akcií také bývalému premiérovi Stanislavu Grossovi. Premiér Petr Nečas byl touto podezřelou transakcí velmi znepokojen a ministr reagoval tím, že se musí zjistit původ peněz/akcií u své matky. Následně přišel s jiným vysvětlením, a to, že peníze jsou jeho a snažil se je „odklonit“, tedy skrýt při rozvodu před svou ženou. Poté nabídl svůj post k dispozici. Premiér přijal jeho rezignaci 9. listopadu 2011, prezident republiky jeho demisi přijal 14. listopadu.\n\nPolicie 28. května 2012 oznámila, že obvinila Kocourka z poškozování věřitele.\n\nDeník Lidové noviny slovo \"odklonit\" označil na základě výsledků ankety za slovo roku 2011.\n\nOd září 2012 pracuje pro lobistickou firmu Merit Government Relations.\n"}
{"id": "576585", "url": "https://cs.wikipedia.org/wiki?curid=576585", "title": "Josef Stolařík", "text": "Josef Stolařík\n\nJosef Stolařík (6. září 1933, Bojkovice) byl československý volejbalový reprezentant, dvojnásobný vicemistr světa, zasloužilý mistr sportu a úspěšný trenér.\nS volejbalem začal v Sokolu Bojkovice. Ligu začal hrát po příchodu na vysokou školu do Prahy za VŠ Slavia Praha. V tomto týmu se mu podařilo získat čtyřikrát titul mistra republiky. Po ukončení aktivní kariéry v roce 1969 se začal věnovat trenérské práci.\nÚspěšně vedl řadu let družstva mužů i žen v německé Bundeslize. V letech 1987–1990 trénoval české reprezentační družstvo žen a s ním získal bronzovou medaili na mistrovství Evropy v Belgii.\n\n\n\n"}
{"id": "576586", "url": "https://cs.wikipedia.org/wiki?curid=576586", "title": "Majna obecná", "text": "Majna obecná\n\nMajna obecná (\"Acridotheres tristis\") je středně velký druh pěvce z čeledi špačkovitých (Sturnidae). Dorůstá 25 cm.\n\nJe převážně černo-hnědá se žlutou maskou, zobákem a končetinami. Jedná se o všežravce žijícího převážně v suchých travnatých oblastech. Velmi dobře se přizpůsobila i životu v těsné blízkosti lidských obydlí.\n\nPůvodní areál rozšíření majn obecných sahá od Íránu, Uzbekistánu, Pákistánu, Indie a Kazachstánu po Malajsii a Čínu, byla však zavlečena i do mnoha jiných částí světa, včetně Austrálie, kde je považována za vážnou hrozbu zdejšího ekosystému. Spatřena byla na Reunionu. V roce 2000 ji Mezinárodní unie pro ochranu přírody a přírodních zdrojů (IUCN) dokonce zařadila na seznam 100 světově nejnebezpečnějších invazních druhů. V roce 2019 byla zařazena na Seznam invazních nepůvodních druhů s významným dopadem na Unii. Podařilo se jí zdomácnět na Iberijském poloostrově a zavlečena byla i do Francie \n"}
{"id": "576588", "url": "https://cs.wikipedia.org/wiki?curid=576588", "title": "Eduard Šmehlík", "text": "Eduard Šmehlík\n\nEduard Šmehlík (* 24. prosinec 1987, Hradec Králové) je český reprezentant v orientačním běhu. Mezi jeho největší úspěchy na mezinárodní scéně patří dvě 41. místa z juniorského mistrovství světa 2006 v Lotyšsku. V současnosti běhá za český klub Slavia Hradec Králové a za švédský klub Rehns BK startuje ve skandinávii.\n\n"}
{"id": "576590", "url": "https://cs.wikipedia.org/wiki?curid=576590", "title": "Irena tyrkysová", "text": "Irena tyrkysová\n\nIrena tyrkysová (\"Irena puella\"), známá také pod názvem irena modrá, je středně velký druh pěvce z čeledi irenovitých (Irenidae), kam se kromě ní řadí pouze irena kobaltová (\"I. cyanogaster\").\n\nDospělí ptáci dorůstají 27 cm a váží mezi 52 g a 75,5 g. Samci mají na hřbetě, kostřci, ocase, temeně a zátylku výrazné lesklé modré opeření, jinak jsou celí tmavě modří s červenýma očima. Samice a mladí samci jsou jednotvárně modro-zelení. Irena tyrkysová se živí ovocem, nektarem a hmyzem. Hnízdí v tropických oblastech jižní Asie, a to v rozmezí od Himálají, Indie a Srí Lanky až po Indonésii. Jejím biotopem jsou vlhké stálezené lesy. Do malého pohárovitého hnízda vybudovaného na stromě klade 2-3 vejce, na kterých sedí 14 dnů.\n\nPatří mezi vzácně chované druhy. V rámci Evropy je chována přibližně ve třech desítkách evropských zoo. V Česku je na seznamu druhů pouze v Zoo Praha (od roku 2000), kde se povedl i český prvoodchov, a to v roce 2005. Odchovy jsou od té doby navíc poměrně pravidelné.\n\nIrena tyrkysová je k vidění v dolní části zoo v pavilonu Sečuán, který představuje ptačí faunu podhůří Himálaje.\n\n"}
{"id": "576595", "url": "https://cs.wikipedia.org/wiki?curid=576595", "title": "Ashton Kutcher", "text": "Ashton Kutcher\n\nChristopher Ashton Kutcher (* 7. února 1978 Cedar Rapids, USA) je americký herec, scenárista, producent, investor a bývalý model.\n\nSvoji kariéru začal jako model. K herectví se dostal v roli Michaela Kelsa v televizním seriálu \"Zlatá sedmdesátá\", který byl vysílán po dobu osmi sezón. Filmový debut přišel s romantickou komedií \"Brzy to přijde\" a pozornost publika získal rolí \"Hele vole, kde mám káru?\". V roce 2003 si zahrál v romantických komediích \"Líbanky\", \"Šílený rande\" a téhož roku na stanici MTV vytvořil, začal produkovat a moderovat pořad \"Napálené celebrity\". V roce 2004 si zahrál hlavní roli ve filmu \"Osudový dotek\" a získal přízeň diváků.\n\nNásledně hrál ve filmech \"Hádej kdo?\", \"Něco jako láska\", \"Hlavně nezávazně\", \"Vrahouni\" a \"Samec\". V roce 2011 získal roli Waldena Schmidta v sitcomu stanice CBS \"Dva a půl chlapa\", v němž vystřídal Charlieho Sheena. V roce 2013 pak ztvárnil Steva Jobse ve filmu \"jOBS\".\n\nNarodil se v Cedar Rapids v Iowě. Je synem Diane (rozené Finnegan, jejíž babička Leona Alice Koenighain rozená Kutcher\n\nNavštěvoval Washington High School v Cedar Rapids. Po ukončení druhého ročníku se jeho rodina přestěhovala do Homesteadu v Iowe a tak přestoupil na Clear Creek Amana High School. Během studia se začal zajímat o herectví a objevil se v několika školních hrách. V 16 letech se jeho rodiče rozvedli. Během posledního ročníku se vloupal do školy se svým bratrancem, byli zadrženi a Ashton získal tříletou podmínku a 180 hodin komunitních prací.\n\nV roce 1996 nastoupil na University of Iowa, kde plánoval získat titul v biologii, aby mohl najít lék na pomoc jeho bratrovi. Během studia byl objeven modelingovým skautem v baru a byl rekrutován do modelingové soutěže \"Frest Faces of Iowa\". Po získání prvního místa, opustil univerzitu a vyhrál výlet do New York City do International Modeling and Talent Association (IMTA). Z New Yorku se vrátil zpátky do Cedar Rapids a poté se odstěhoval do Los Angeles, aby se mohl věnovat herectví.\n\nPo účasti v soutěži IMTA v roce 1998, Kutcher podepsal smlouvu s další modelingovou agenturou v New Yorku, objevil se v reklamách pro Calvina Kleina a pracoval v Paříži a v Miláně.\n\nPo svém úspěchu v modelingu, se přestěhoval do Los Angeles, kde se zúčastnil prvního konkurzu a ihned byl obsazen do role Michaela Kelsa v sitcomu \"Zlatá sedmdesátá, \"který se vysílal po osm sérií.Byl obsazen do série rolí; i přesto, že roli Dannyho Walkera ve filmu \"Pearl Harbor\" (2001) (nahrazen Joshem Hartnettem) nevyhrál, včetně \"Hele vole, kde mám káru?\" (2000), \"Líbánky\" (2003) a \"Hádej kdo?\" (2005). V roce 2003 si zahrál v rodinném filmu \"Dvanáct do tuctu\". V roce 2004 si zahrál hlavní roli v dramatickém filmu \"Osudový dotek\", film získal negativní kritiku, ale skvělé tržby.V roce 2003 se stal tvůrcem, producentem a moderátorem show \"Napálené celebrity\", která běžela na stanici MTV. Stal se exkluzivním producentem několika dalších show \"Krásky a šprti, Aventures in Hollyhood, The Real Wedding Crashers\" a \"Opportunity Knocks\". Spoustu projektů je produkováno skrz \"Katalys Films\", což je produkční společnost, kterou vytvořil s Jasonem Goldbergem.\n\nV roce 2010 produkoval a hrál v akční komedii \"Vrahouni\", v které hrál nájemného vraha. V květnu 2011 bylo oznámeno, že nahradí Charlieho Sheena v seriálu \"Dva a půl chlapa\".Jeho premiéru v seriálu v epizodě \"Nice to Meet You, Walden Smidt\" sledovalo 28,7 milionů diváků.\n\nJe úspěšným investorem. Investoval například do Skypu, Foursquare, Airnb, Path a Fab.com. Je spoluzakladatelem filmy A-Grade Invesments. 29. října 2013 společnost Lenovo oznámila, že najala Kutchera jako produkčního inženýra.\n\nInvestoval do italské restaurace \"Dolce\" (vlastníci jsou Danny Masterson a Wilmer Valderrama) a do japonské restaurace nazvané Geisha House.\n\nV roce 2009, založil spolu s Demi Moore, mezinárodní organizaci na ochranu lidských práv, DNA Foundation, později známou jako Thorn, pracuje na řešeních proti pohlavnímu vykořisťování dětí a proti šíření dětské pornografie po celém světě.\n\nKutcher začal chodit s herečkou Demi Moore, svatbu měli dne 24. září 2005, na soukromé ceremonii, vedené rabínem v Kabbalah Center, se zúčastnilo asi 150 blízkých přátel a rodina páru, včetně Bruce Willise, Mooreové ex -manžela. 17. listopadu 2011, Moore vydala prohlášení, v němž oznámila svůj úmysl ukončit své manželství s Kutcherem. Po více než roce odloučení, Kutcher podal žádost o rozvod. 27. listopadu 2013, byl rozvod dokončený.\n\nV dubnu 2012 začal chodit se svou bývalou kolegyní Milou Kunis, z That '70s Show. V únoru 2014, bylo oznámeno, že se pár zasnoubil. 1. října 2014 se jim narodila dcera Wyatt Isabelle Kutcher.V červnu 2016 potvrdili, že čekají druhé dítě.\n\n"}
{"id": "576601", "url": "https://cs.wikipedia.org/wiki?curid=576601", "title": "Blassreiter", "text": "Blassreiter\n\nBlassreiter ( ブラスレイター, \"Burasureitá\", v doslovném překladu z němčiny \"Bledý jezdec\") je japonský anime seriál z roku 2008. V současné době je vydávána prequelová manga \"Blassreiter -genetic-\". Vznikl také light novel \"Blassreiter Judgement\".\n\nDěj se odehrává v Německu nedaleké budoucnosti. Světem se prohání nestvůry nazývané demoniaci (nebo též amalgamové). Vznikají z lidských mrtvol a dokáže se spojit s jakýmkoliv předmětem. Znají je jediné-zabíjet. Ochranu lidí před demoniaky má na starost jednotka XAT (Xenogenesis Assault Team).\n\nPři útoku jednoho amalgama je zraněn slavný motocyklový šampion Gerd Frentzen. Následkem zranění se ocitá na vozíku, ale brzy poté získává díky tajemné pilulce schopnosti amalgamů. Začíná mu však hrozit, že se stane amalgamem úplně a stává se nebezpečným.\n\nJoseph Jobson, jediný muž schopný kontrolovat jeho prokletou démoní formu, musí lovit stejné jako on a zachránit svět před apokalypsou. Jak se bude vyvíjet jeho boj, proti zlu?\nJde o hlavního hrdinu seriálu a jednoho z mála demoniaců, kteří si zachovali své lidské já. V demoniaka jej přeměnil jeho přítel a nakonec nepřítel Xargin. Joseph se snaží ochraňovat lidi před demoniaky. Příslušníci XAT mu říkají Blue. V první epizodě zabil amalgama, který napadl Gerda Frentzena, ale je přesto XAT považován za nebezpečného. Proti Xarginovi bojuje sám. Později se přidává k tajné organizaci Zwölf, i když k ní nemá důvěru. V závěrečném souboji s Xarginem je smrtelně zraněn, ale díky němu je Xargin zničen nanostroji Isis.\nDůstojnice XAT a hlavní ženská postava. Má silné pochyby o tom, že Blue (Joseph) je skutečně nebezpečný. Stará se o svého adoptivního bratra Maleka, který se později stává demoniakem. Amanda jako jediná z původní XAT přežije a později se stává její obnovitelkou.\nSlavný motocyklový závodník. Po své změně v demoniaka se snaží ochraňovat lidi před jinými amalgamy, ale brzy se stává sám nebezpečným, i když se snaží zachovat své lidské já. Nakonec sám požádá Josepha, aby ho zabil. Ten to udělá.\nAmandin parťák a nejlepší Gerdův přítel. Gerdovu změnu dává za vinu Josephovi a nenávidí ho. Později se sám stává demoniakem, ale dokáže si, díky Amandě, zachovat své lidské já. Nakonec umírá v souboji s Beatrice, Xarginovou pobočnicí.\nJde o hlavní zápornou postavu. Kdysi byl Josephovým přítelem, ale po své změně v demoniaka chce zničit lidstvo a nahradit jej demoniaky. Sám sebe považuje za spasitele. Na konci je díky Josephovi zabit, když jej zasypou nanostroje Isis, které přeměňují amalgamy na popel.\nAdoptivní Amandin bratr. Je šikanován bohatými spolužáky pro svůj původ (není Němec). Setkává se s Josephem, s nímž si vzájemně pomůžou a spřátelí se spolu. Později se i Malek mění v demoniaka a zabijí ty, kteří ho šikanovali. Brzy však pociťuje výčitky svědomí a je zraněn v souboji s Xarginem, když chrání raněného Josepha. Po tomto souboji upadá do bezvědomí a je držen Zwölfem jako testovací subjekt. Nakonec je odtud zachráněn Amandou a Hermannem. Na konci seriálu, několik let po Xarginově porážce, je spatřen ve stejném obleku, jako měl Joseph a Amanda si jej s ním přitom splete.\n\n\nBlassreiter OST vyšel 10. září 2008 s 32 písněmi na disku 1 a 27 na disku 2.\n\nÚvodní znělky:\n\nZávěrečné znělky:\n\n"}
{"id": "576604", "url": "https://cs.wikipedia.org/wiki?curid=576604", "title": "Edison (album)", "text": "Edison (album)\n\nEdison (1978) je studiové album českého bluesmana Jana Spáleného. Jedná se o zhudebnění známé básně Vítězslava Nezvala z roku 1928 (viz Edison). Hudebně by se dala nahrávka zařadit do progresivního rocku, ale lze nalézt i stopy jiných žánrů. Deska byla vydána u vydavatelství Supraphon.\n\nDeska sestává celkem šesti stop: pěti zpívaných slok Nezvalovy básně a jednoho instrumentálního intermezza. \n\n\n\nV roce 1997 vydalo nakladatelství Bonton CD, které obsahuje obě původní \"Nezvalovská\" LP Jana Spáleného: \"Edison\" a \"Signál času\" (1979).\n\n"}
{"id": "576605", "url": "https://cs.wikipedia.org/wiki?curid=576605", "title": "On-line a off-line", "text": "On-line a off-line\n\nTermíny on-line a off-line (též online a offline – v českém prostředí je častější forma se spojovníkem, v angličtině bez něj) mají specifický význam ve vztahu k počítačovým technologiím a telekomunikacím. Obecně vzato, „on-line“ indikuje stav připojení (nejčastěji k internetu) a naopak „off-line“ jeho absenci. V běžné řeči „on-line“ též znamená internet resp. World Wide Web jako takový.\n\nTyto koncepty, nicméně, vznikly jako rozšíření z jejich významů z počítačové a telekomunikační domény do oblasti lidské interakce a konverzace, tak, že i „off-line“ může být použit na zdůraznění kontrastu proti běžnému použití slova „on-line“, například: \n\nV oblasti počítačů a telekomunikací jsou termíny on-line a off-line definovány dokumentem Federal Standard 1037C jako stavy zařízení, vybavení nebo tzv. funkční jednotky, kdy – aby toto zařízení nebo jednotku bylo možno považovat, že je ve stavu on-line – musí být splněna jedna z těchto podmínek:\n\n\nV kontrastu s tím, pro zařízení, které je ve stavu off-line, neplatí žádné z těchto kritérií (např. je bez přívodu energie či je tento odpojen, anebo je v úsporném režimu či zcela vypnuto).\n\nZařízení, která mohou být on-line nebo off-line, nemusí být nutně spjato s internetem – může jít o jakékoli zařízení, které lze ovládat pomocí jiného zařízení bez lidské intervence – z tohoto titulu do nich mohou patřit třeba poplašná zařízení, vytápění, klimatizace…, která lze vzdáleně (de)aktivovat či jinak ovládat; stejně jako třeba profesionální studiové fotografické blesky, které lze nastavit tak, že se spustí na signál z fotoaparátu; některá záznamová média, schopná nahrávat v režimu „slave – master“; nebo třeba kamera, napojená do CCTV okruhu.\n\n\n\n"}
{"id": "576615", "url": "https://cs.wikipedia.org/wiki?curid=576615", "title": "World Hockey Association", "text": "World Hockey Association\n\nWorld Hockey Association (užívala zkratku WHA, česky Světová hokejová asociace) byla hokejovou ligou v Severní Americe, která se v letech 1972 – 1979 snažila konkurovat NHL. Po finančním kolapsu soutěže v roce 1979 se kvarteto klubů přesunulo do NHL – Edmonton Oilers, Hartford Whalers, Quebec Nordiques a Winnipeg Jets. Všechny kluby hrají NHL až dodnes, ovšem Hartford se přestěhoval do města Raleigh a jmenuje se Carolina Hurricanes, Quebec hraje v Denveru pod názvem Colorado Avalanche a Winnipeg hraje v Glendale pod názvem Arizona Coyotes (dnešní Winnipeg Jets jsou zcela nový tým). Pouze Oilers sídlí stále ve stejném městě.\n\nV soutěži působilo několik vysloužilých hvězd NHL, například Gordie Howe, Jacques Plante nebo Bobby Hull. V sezoně 1978/79 hrál v lize mladičký Wayne Gretzky, protože soutěž umožňovala hrát hokejistům již od sedmnácti let, aby konkurence mohla přebrat nějaké talentované hráče. Dalším talentem, co si zahrál WHA dříve než NHL byl Mark Messier. WHA měla vlastní draft i Síň slávy.\n\nVítěz ligy obdržel pohár Avco World Trophy. Nejúspěšnějším klubem byl Winnipeg Jets, který jej získal třikrát a celkově pětkrát startoval ve finále.\n\nV soutěži působili i tři čeští hráči – Jaroslav Krupička (1972/73), Václav Nedomanský (1974-78) a Richard Farda (1974-77).\n\nSoutěž začalo hrát 12 klubů, v letech 1974-76 v ní působilo 14 mužstev. V sezoně 1976/77 se ale počet vrátil na 12, další sezonu se snížil dokonce na 10. Poslední ročník 1978/79 absolvovala již jen sedmička celků.\n\n\nUtkání hvězd se hrálo každý rok, ovšem měnil se formát zápasu.\n\n\n\n"}
{"id": "576616", "url": "https://cs.wikipedia.org/wiki?curid=576616", "title": "Reginald Hudlin", "text": "Reginald Hudlin\n\nReginald Alan Hudlin (* 15. prosince, 1961 v Centreville, Illinois, USA) je americký filmový režisér a scenárista. Proslavil se snímky \"House Party\", \"Bumerang\", aj.\n\nNarodil se jako syn učitelky Helen Hudlinové (rozené Casonové) a Warringtona W. Hudlina, Sr., povoláním učitel a vedoucí pojišťovací agentury.\n\nJeho starší bratr, Warrington Hudlin, je rovněž režisér, ale také producent a herec. K jeho režijním počinům mimo jiné patří \"House Party\", \"Bumerang\", \"The Ladies Man\", \"The Great White Hype\" či epizoda seriálu \"Taková moderní rodinka\". Má manželku Chrisette Suter, se kterou je ve svazku manželském již od roku 2002.\n\n"}
{"id": "576619", "url": "https://cs.wikipedia.org/wiki?curid=576619", "title": "Marcos de Niza", "text": "Marcos de Niza\n\nMarcos de Niza (1495, Nice, Francie - 25. března 1558, Ciudad de México, Mexiko) byl španělský františkán a cestovatel v Americe. Narodil se v Nice, která byla v té době pod kontrolou italského Savojska. Od roku 1531 působil jako misionář v Peru, Guatemale a v Mexiku.\n\nV roce 1539 pátral po \"Sedmi městech\" o kterých podal neúplné zprávy Cabeza de Vaca. Cestu započal v Culiacánu, přešel území dnešní Arizony a pronikl k \"Zuni\" čili \"Sedmi městům Ciboly\". Do Zuni se nedostal, viděl je zdálky, přesto je popsal jako velké město. Jeho zprávy byly přehnané a popis o bohatství a velikosti dala popud k výpravě Francisca Coronada. Od roku 1541 žil v Ciudad de México, kde i v roce 1558 zemřel.\n\n\n"}
{"id": "576621", "url": "https://cs.wikipedia.org/wiki?curid=576621", "title": "The Strand Magazine", "text": "The Strand Magazine\n\nThe Strand Magazine byl ilustrovaný měsíčník, který vycházel ve Velké Británii v letech 1891–1950. Otiskoval články, povídky a romány na pokračování. V časopise publikovali také světoznámí autoři, např. Arthur Conan Doyle, Graham Greene, G. K. Chesterton, Agatha Christie, Rudyard Kipling, Dorothy L. Sayersová, Georges Simenon, Lev Nikolajevič Tolstoj, H. G. Wells.\n\nČasopis byl obnoven v roce 1998.\n\n"}
{"id": "576627", "url": "https://cs.wikipedia.org/wiki?curid=576627", "title": "Alexandrina Meklenbursko-Zvěřínská", "text": "Alexandrina Meklenbursko-Zvěřínská\n\nAlexandrina Meklenbursko-Zvěřínská (: \"Alexandrine af Mecklenburg-Schwerin\", : \"Alexandrine Auguste Herzogin zu Mecklenburg\"; 24. prosince 1879, Schwerin – 28. prosince 1952, Hellerup u Kodaně) byla rodem meklenburská vévodkyně a jako manželka dánského krále Kristiána X. v letech 1912–1947 dánská královna.\n\nAlexandrina byla dcerou meklenburského vévody Fridricha Františka III. a jeho manželky, původem ruské velkokněžny Anastázie Michailovny Romanovové, vnučky ruského cara Mikuláše I. Byla nejstarším dítětem ze tří; dalším sourozencem byl korunní princ Fridrich František IV. a nejmladším Cecilie, později manželka pruského korunního prince Viléma.\n\nKvůli špatnému zdravotnímu stavu svého otce vyrůstala Alexandrina společně se svými sourozenci ve Francii, Itálii, Rusku a Německu; často pobývala i v Cannes, kde také poznala dánského následníka trůnu, prince Kristiána, za kterého se 26. dubna roku 1898 ve věku 18 let ve vile Wenden v Cannes provdala. Z jejich harmonického manželství vzešli dva synové:\n\nV roce 1906 se její manžel po smrti svého dědečka Kristiána IX. stal korunním princem a 14. května roku 1912 po smrti své tchána Frederika VIII. Alexandrina spolu s ním nastoupila na dánský trůn.\n\nKrálovna Alexandrina neprojevovala zájem o politiku a preferovala spíše rodinné zátiší před veřejnými aktivitami; jejím zájmem byla i hudba (byla protektorkou hudebních společností \"Musikforeningen i Kbh\" a \"Den danske Richard Wagnerforening\"), proslula svými výšivkami, ráda hrála golf a fotografovala. Nezříkala se zcela účasti na veřejném životě, neusilovala však nikterak o popularitu. Po smrti své tchyně Luisy Švédské pokračovala jako oficiální protektor v podpoře řady charitativních organizací, jež Luisa založila, za 1. světové války založila sama \"Dronningens Centralkomité af 1914 (Královnin ústřední komitét 1914)\" k podpoře chudých rodin.\n\nKrálovský pár získal velkou popularitu za 2 světové války jako národní symbol v době okupace. Veřejné mínění vyjádřil dánský dramatik Kaj Munk slovy: \"\"Chraňme naši královnu, jediného Němce, jehož mějme rádi!\"\"\n\nAlexandrina ovdověla 20. dubna 1947. Sama zemřela po delší nemoci 28. prosince 1952. Byla pochována po boku svého manžela v katedrále v Roskilde, tradičním místě posledního odpočinku dánské královské rodiny.\n\n\n"}
{"id": "576628", "url": "https://cs.wikipedia.org/wiki?curid=576628", "title": "Christian Wulff", "text": "Christian Wulff\n\nChristian Wilhelm Walter Wulff (* 19. června 1959, Osnabrück) je německý křesťansko-demokratický politik. 30. června 2010 byl zvolen německým spolkovým prezidentem. Vystudovaný právník předtím zastával funkci předsedy vlády spolkové země Dolní Sasko. 17. února 2012 z úřadu spolkového prezidenta po sérii afér odstoupil. Později se ukázalo, že mnohé, co bylo Wulffovi předhazováno, bylo mediálně zveličené.\n\nNarodil se v Osnabrücku. Jeho rodina pocházela z jihočeské osady Janovka (Johannesruh) u Nových Hradů. Poté, co otec opustil rodinu, vyrůstal od svých dvou roků jenom s matkou. Jakmile se u ní vyvinula roztroušená skleróza, převzal starost o mladší sestru. Po maturitě na gymnáziu šel studovat práva na osnabrückou univerzitu. V letech 1987 a 1990 složil státní právnickou zkoušku a od té doby působil jako advokát.\n\nOd roku 1975 je členem CDU. V letech 1978 až 1980 byl spolkovým předsedou Schülerunion, mládežnické organizace křesťanských demokratů. V letech 1979 až 1983 byl členem výkonné rady Junge Union a v roce 1983 se v Dolním Sasku stal jejím zemským předsedou. Z těchto funkcí odstoupil v souvislosti s právnickým titulem – práva dokončil v roce 1986. Ve stejném roce byl zvolen městským radním v Osnabrücku. Od roku 1984 je členem a od roku 1994 předsedou zemského vedení CDU. Od listopadu 1998 byl jedním ze čtyř místopředsedů CDU na spolkové úrovni.\n\nJeho kandidatura na prezidenta byla oznámena počátkem června zástupci CDU, FDP a CSU. Tyto tři politické strany měly ve Spolkovém shromáždění, které volí prezidenta, většinu.\n\nJeho první manželkou byla od března 1988 právnička Christiane Wulffová (nar. 1959). Poznali se v roce 1983 během vysokoškolských studií v Osnabrücku. Z manželství se narodila dcera Annalena (nar. 1993). V roce 2006 byl oznámen rozvod. Podruhé se oženil 21. března 2008 s editorkou a tiskovou mluvčí Bettinou Wulffovou, rozenou Körnerovou (nar. 1973), která se stala nejmladší manželkou německého spolkového prezidenta v historii země. Z předchozího vztahu má Wulffova druhá žena syna Leandera Balthasara (* 2003). Do manželství se jim narodil syn Linus Florian (* 2008).\n\nManželství prezidentského páru prošlo po Wulffově odstoupení z úřadu spolkového prezidenta krizí. Začátkem května 2015 se však objevili spolu na jedné svatební oslavě v italské Veroně. Wulffův advokát poté oznámil, že již zahájené rozvodové řízení bylo zastaveno. Dne 17. října 2015 byli znovusmíření manželé Wulffovi v tajnosti oddáni i církevně. Místo svatby nebylo oznámeno.\n\n"}
{"id": "576629", "url": "https://cs.wikipedia.org/wiki?curid=576629", "title": "Taková moderní rodinka", "text": "Taková moderní rodinka\n\nTaková moderní rodinka (v anglickém originále Modern Family) je americký komediální televizní seriál vytvořený v dílně scenáristů Christophera Lloyda a Stevena Levitana. Je produkován společností 20th Century Fox Television a od roku 2009 vysílán na stanici ABC. V Česku jej vysílají stanice HBO Comedy a Prima Comedy Central.\n\nSeriál sleduje osudy rodin Jaye Pritchetta (Ed O'Neill), jeho dcery Claire Dunphyové (Julie Bowenová) a jeho syna Mitchella Pritchette (Jesse Tyler Ferguson), kteří žijí v Los Angeles. Claire je žena v domácnosti, vdaná za Phila Dunphyho (Ty Burrell) a mají spolu tři děti. Jay je ženatý s mnohem mladší kolumbijskou Glorií (Sofía Vergara) a pomáhá jí s výchovou jejího syna Mannyho. Mitchell žije se svým přítelem Cameronem Tuckerem (Eric Stonestreet). Spolu adoptovali vietnamské děvčátko, Lily.\n\nSeriál byl ze začátku kritiky hodnocen velmi kladně, ale postupně začal získávat smíšené reakce. Seriál získal cenu Emmy v kategorii nejlepší komediální seriál, dvě ceny v kategorii nejlepší televizní herec ve vedlejší roli v komediálním seriálu získal Eric Stonestreet a dvě ve stejné kategorii Ty Burrell. Julie Bowen získala dvě ceny v kategorii nejlepší televizní herečka ve vedlejší roli v komediálním seriálu. K roku 2018 získal 75 nominací na cenu Emmy, z toho získal cen 22. Seriál také získal Zlatý glóbus v kategorii nejlepší seriál – muzikál nebo komedie. Aktuálně je to nejdéle běžící seriál stanice ABC.\n\nProdukce jedenácté a finální řady byla potvrzena v únoru 2019 a měla premiéru dne 25. září 2019.\n\n\n\nKdyž si tvůrci Christopher Lloyd a Steven Levitan vyprávěli příběhy o svých rodinách, uvědomili si, že by jejich příběhy mohly sloužit jako základ pro televizní seriál. Začali pracovat s nápadem, že by život rodiny byl sledován ve stylu mockumentu. Později se rozhodli, že seriál bude sledovat tři rodiny a jejich příbuzné. Původně se projekt jmenovat \"My American Family\" (\"Moje americká rodina\") a vedoucí týmu kameramanů dokumentu měl být fiktivní nizozemský filmař Geert Floortje, který žil s Jayovou rodinou v dospívání, když byl ve Spojených státech na výměnném pobytu a zamiloval se do Claire (zatímco Mitchell se zamiloval do něj). Producenti později přišli na to, že role Geerta je pro příběh zbytečná a nápad zamítli.\n\nTvůrci seriál nabídli stanicím CBS, NBC a ABC (stanici Fox seriál nenabídli z důvodu dřívějšího problému s jejich seriálem \"Back to You\", který také vytvořili a produkovali pro stanici). Stanice CBS seriál odmítla. Stanice NBC seriál odmítla, protože by již vysílala třetí komedii typu mockumentu (vysílali seriál \"Kancl\" a \"Park and Recreation\").\n\nPilotní díl byl testován skupinou, která díl zhodnotila pozitivně a tak stanice objednala třináct dílů do své sezóny 2009–2010, pár dní před oficiálním oznámením svého programu. Seriál objednal celou řadu v říjnu roku 2009,\n\nSeriál se natáčí v Los Angeles. Scény z exteriéru pochází ze západní části Los Angeles. Dunphyův dům se nachází v sousedství Cheviot Hills. Od roku 2014 se exteriéry školy Luka a Mannyho natáčí na střední škole Palisades Charter High School.\n\nSeriál získal 3 ceny TCA Awards, 2 ceny Directors Guild of America Awards, jeden Zlatý glóbus, šest cen Writers Guild of America Awards, pět cen Screen Actors Guild Awards a 22 cen Emmy.\n"}
{"id": "576634", "url": "https://cs.wikipedia.org/wiki?curid=576634", "title": "Beeton's Christmas Annual", "text": "Beeton's Christmas Annual\n\nBeeton's Christmas Annual byl brožovaný magazín, který vycházel ve Velké Británii v období 1860–1898 v ročních intervalech. Výtisk, který byl vydán v listopadu 1887, obsahoval detektivní povídku A. Conana Doylea \"Studie v šarlatové\", kde se poprvé objevila postava detektiva Sherlocka Holmese a jeho druha dr. Watsona.\n\n"}
{"id": "576636", "url": "https://cs.wikipedia.org/wiki?curid=576636", "title": "Manuel Neuer", "text": "Manuel Neuer\n\nManuel Neuer (* 27. března 1986, Gelsenkirchen) je německý fotbalový brankář a reprezentant hrající v klubu FC Bayern Mnichov. V mládí byl jeho velkým vzorem německý brankář Jens Lehmann. V roce 2011 získal v Německu ocenění Fotbalista roku. V roce 2014 byl na toto ocenění opět nominován.\n\nMá kvalitní kopací techniku, dokáže výborně číst hru, předvídat přihrávky soupeře a následně proti nim včas zakročit.\n\nProšel všemi mládežnickými kategoriemi v Schalke 04, v roce 2005 podepsal profesionální smlouvu. V německé Bundeslize debutoval ve dvaceti letech v sezóně 2006/07.\n\nV létě 2011 přestoupil do Bayernu Mnichov za 22 miliónů eur a podepsal zde pětiletou smlouvu do roku 2016. V ročníku 2011/12 se probojoval s Bayernem do finále DFB-Pokalu proti Borussii Dortmund (ve kterém nastoupil), v něm bavorský klub podlehl soupeři 2:5.\n\nV sezóně 2012/13 slavil s klubem zisk ligového titulu již 6 kol před koncem soutěže, ve 28. kole německé Bundesligy. V prvním zápase semifinále Ligy mistrů 2012/13 23. dubna 2013 vychytal výhru 4:0 nad Barcelonou, která byla dosud velmi suverénní. Nutno dodat, že jeho spoluhráči soupeře do zakončení prakticky nepouštěli. Bayern si zajistil výbornou pozici do odvety. Ani v odvetě 1. května si příliš nezachytal (tzn. odehrál celé střetnutí, ale nemusel čelit vážným situacím), Bayern zvítězil na Camp Nou 3:0 a suverénním způsobem postoupil do finále proti Borussii Dortmund. V něm 25. května ve Wembley jej překonal z nařízeného pokutového kopu pouze İlkay Gündoğan, Bayern zvítězil 2:1 a získal nejprestižnější pohár v evropském fotbalu. \n\nS Dortmundem se Bayern střetl ještě před finále Ligy mistrů v domácí lize 4. května 2013, utkání skončilo remízou 1:1 a Neuer chytil za tohoto stavu v 60. minutě pokutový kop, který neproměnil Robert Lewandowski. Ve finále DFB-Pokalu 1. června 2013 porazil Bayern s Neuerem v sestavě VfB Stuttgart 3:2 a získal tak treble (tzn. vyhrál dvě hlavní domácí soutěže plus titul v Lize mistrů resp. PMEZ) jako sedmý evropský klub v historii.\n\n15. září 2013 v ligovém zápase proti Hannoveru udržel čisté konto (výhra 2:0), bylo to jeho 100. čisté konto v německé Bundeslize, čímž se dostal do úzké elitní skupiny brankářů, kterým se podařilo této mety docílit nebo ji překonat (Oliver Kahn, Oliver Reck, Jens Lehmann, Eike Immel, Sepp Maier).\n\nS Bayernem vyhrál i Mistrovství světa klubů 2013 v Maroku, kde Bayern porazil ve finále domácí tým Raja Casablanca 2:0. V Lize mistrů 2013/14 skončila pouť Bayernu v semifinále proti Realu Madrid, Neuer ale mohl na konci sezony slavit obhajobu ligového titulu a vítězství v německém poháru.\n\nV ročníku 2015/16 Bayern začal výhrou proti Hamburger SV. Úspěšnost měl i v Lize mistrů, dokud nenarazil na Arsenal FC. V poločase vytáhl Neuer fantastický zákrok a držel svůj tým. Arsenal zase držel Čech a tak se dlouho hrálo bez branek. V závěru utkání Neuerovi propadl míč a Arsenal vedl gólem Girouda. Následně londýnský celek v nastaveném čase vstřelil druhý gól a Mnichov prohrál 0:2.\n\nProšel postupně několika mládežnickými výběry Německa. V roce 2009 vyhrál s německým týmem Mistrovství Evropy hráčů do 21 let, ve finále proti Anglii udržel čisté konto (výhra 4:0).\n\n2. června 2009 odehrál svůj první zápas za A-tým Německa proti domácí reprezentaci Spojených arabských emirátů (výhra 7:2).\n\nPo šokující smrti Roberta Enkeho v listopadu 2009 a zranění René Adlera se stal nečekaně brankářskou jedničkou německého týmu pro Mistrovství světa 2010 konané v Jihoafrické republice. V základní skupině pustil pouze jeden gól v prohraném zápase proti Srbsku. V osmifinále proti Anglii byl u sporného momentu, kdy rozhodčí neuznali soupeři regulérní gól, kdy míč překročil brankovou čáru. Neuer se po zápase přiznal, že věděl, že míč už byl za čarou a gól měl platit. Během utkání gesto fair play neučinil. Německo na turnaji získalo bronzové medaile po výhře 3:2 nad Uruguayí v souboji o třetí místo.\n\nZúčastnil se i EURA 2012 konaného v Polsku a na Ukrajině, kde Německo vypadlo v semifinále s Itálií po prohře 1:2. Získal tak bronzovou medaili (utkání o třetí místo se nehraje, oba poražení semifinalisté na evropském šampionátu získávají bronzové medaile).\n\nTrenér Joachim Löw jej vzal na Mistrovství světa 2014 v Brazílii. Němci postoupili ze základní skupiny G se 7 body z prvního místa po výhře 4:0 s Portugalskem, remíze 2:2 s Ghanou a výhrou 1:0 nad USA.\nV osmifinále Němci vyřadili Alžírsko po výsledku 2:1 po prodloužení. Neuer často vybíhal mimo vápno a hasil chyby spoluhráčů v poli včasným odkopem. Plnil tak v tomto utkání roli jakéhosi falešného stopera. Ve čtvrtfinále proti Francii (výhra 1:0) vychytal čisté konto. V semifinále proti Brazílii ho mohl mít taky, ale překonal ho v závěru Oscar. Němci nasázeli Jihoameričanům do 29. minuty pět gólů a nakonec se zasloužili o historický debakl soupeře po výhře 7:1. Ve finále proti Argentině vychytal čisté konto a Německo zvítězilo nad Argentinou 1:0 po prodloužení. Získal titul a „Zlatou rukavici“ - cenu pro nejlepšího brankáře šampionátu.\n\nTrenér Joachim Löw jej zařadil do závěrečné 23členné nominace na EURO 2016 ve Francii. Němci získali na turnaji bronzové medaile, v semifinále je vyřadila domácí Francie po výsledku 0:2. Na turnaji byl brankářskou jedničkou a odchytal všechna utkání.\n\n"}
{"id": "576645", "url": "https://cs.wikipedia.org/wiki?curid=576645", "title": "Mistrovství Evropy v atletice 2010", "text": "Mistrovství Evropy v atletice 2010\n\n20. mistrovství Evropy v atletice se uskutečnilo ve dnech 27. července – 1. srpna 2010 ve španělské Barceloně na olympijském stadionu Estadi Olímpic Lluís Companys, na kterém se konaly mj. letní olympijské hry v roce 1992. Výjimku tvořil maratonský běh a chodecké disciplíny, které probíhaly v centru města.\n\nSlavnostní zahájení se uskutečnilo v pondělí 26. července. Českým vlajkonošem byl překážkář Petr Svoboda. Prvním potrestaným atletem se stal v lednu roku 2011 Španěl José Luis Blanco, který kvůli dopingu přišel o bronzovou medaili ze steeplu a byl potrestán dvouletým zákazem činnosti. Z dopingu byla nařčena také vítězka maratonu Živilė Balčiūnaitė z Litvy. Pro nedostatek důkazů však nejprve potrestána nebyla a zlato ji zůstalo. I litevská vytrvalkyně však nakonec dostala dvouletý zákaz startů a titul mistryně Evropy dodatečně získala Ruska Julamanovová.\nVrátit zlatou medaili musela také ruská půlkařka Marija Savinovová. V únoru roku 2017 bylo sděleno, že jí byl udělen 4letý zákaz činnosti, a to zpětně běžící od roku 2015, a musí navrátit všechny získané medaile z MS 2011 i 2013, ME 2010 a LOH v Londýně 2012. Prvenství v závodu na 800 metrů žen tak patří nizozemské závodnici Yvonne Hakové.\n\nDiskvalifikována byla také ruská chodkyně Kaniskinová, titul mistryně Evropy v chůzi na 20 kilometrů tak připadl její krajance Kirďapkinové. Obdobná situace nastala také v závodě mužů na stejné trati. \nO pořadatelství rozhodla dne 29. dubna 2006 evropská atletická asociace v Göteborgu. Stadion prošel rekonstrukcí a byla zde položena nová dráha Mondotrack FTX modré barvy. Stejný povrch byl použit již na stadionu Ptačí hnízdo na Letních olympijských hrách 2008 v Pekingu.\n\nNa programu bylo celkově 47 disciplín (24 mužských a 23 ženských). O medaile bojovalo 1 370 atletů (761 mužů a 609 žen) z 50 evropských států. Jedná se o poslední šampionát, který se koná ve čtyřletém cyklu. Následný ročník se bude konat v Helsinkách již v roce 2012. Na programu však nebude maraton a chodecké disciplíny, které se uskuteční až na ME 2014 ve švýcarském Curychu.\n\nTelevizní přenosy zajišťovala místní televize Televisión Española (TVE), která nasadila v průběhu mistrovství celkem 107 kamer. Vysílalo se ve formátu High Definition. Maskotem šampionátu se stala postavička s názvem Barni, jehož autorem je Quim Guixá, který vytvořil také maskota olympiády 1992 (Cobi) a mistrovství světa v atletice 1999 (Giraldillo) v Seville.\n\nMistrovství se zúčastnilo 41 českých atletů (19 mužů a 22 žen). Limit splnil také junior Miroslav Burian (běh na 800 m), ten však dal přednost startu na juniorském mistrovství světa v kanadském Monctonu.\n\n\"(v závorkách uvedeny počty vyslaných sportovců)\"\n\n\n"}
{"id": "576664", "url": "https://cs.wikipedia.org/wiki?curid=576664", "title": "Sardinská rallye 2010", "text": "Sardinská rallye 2010\n\nSardinská rallye 2010 byla pátou soutěží šampionátu IRC 2010. Soutěž měřila 218,7 ykm a měla 13 rychlostních zkoušek. Zvítězil zde Juho Hänninen s vozem Škoda Fabia S2000. \n\nV prvních testech zvítězil Jan Kopecký s druhou tovární Fabií. Kvůli nehodě v první zkoušce odstoupil Guy Wilks s Fabii týmu Škoda UK.Se zraněními byl převezen do nemocnice. Ve stejném testu odstoupil i Sebastien Ogier, kterého vyřadila závada chlazení. Další havarie donutila odstoupit Andrease Mikkelsena s vozem Ford Fiesta S2000. Ve třetím testu měl Kopecký defekt, který ho odsunul na čtvrté místo. Před ním byli jezdci v pořadí Paolo Andreucci, Kris Meeke a Hänninen. Andreucci v dalších testech zajel dvě čtvrtá a dvě první místa. Na konci etapy tak bylo pořadí Andreucci, Meeke, Hänninen, Kopecký a Neuville. \n\nDruhá etapa měla šest rychlostních zkoušek. První z nich vyhrál Meeke a posunul se do vedení. Druhou ale vyhrál Hänninen a na první pozici Meeka vystřídal. Meeke v následujícím testu havaroval. Hänninen tak vedl před Andreuccim, Kopeckým a Neuvillem. Kopecký v poslední trojicic testů bojuje s Andreuccim o druhou pozici, ale prohrává. Hänninen uhájil vedení.\n\n\n\n\nVýsledky na ewrc\n"}
{"id": "576665", "url": "https://cs.wikipedia.org/wiki?curid=576665", "title": "Kruhoočko kapské", "text": "Kruhoočko kapské\n\nKrohoočko kapské (\"Zosterops pallidus\") je asi 12 cm velký druh pěvce z čeledi kruhoočkovitých (Zosteropidae). Stejně jako většina ostatních kruhooček má i tento druh olivově zelené opeření a výrazný bílý proužek kolem očí. Vyskytuje se v široké škále hustě až lehce zarostlých lokalit na území Jihoafrické republiky, Namibie, Botswany, Mosambiku, Lesotha a Svazijska.\n"}
{"id": "576668", "url": "https://cs.wikipedia.org/wiki?curid=576668", "title": "Rossi X-ray Timing Explorer", "text": "Rossi X-ray Timing Explorer\n\nRossi X-ray Timing Explorer neboli RXTE je rentgenový teleskop určený k mapování časové struktury kosmických zdrojů rentgenového záření, jako jsou černé díry, neutronové hvězdy, rentgenové pulsary a rentgenové dvojhvězdy.\n\nStart se konal 30. prosince 1995 ve 13:48:00 UTC na odpalovacím komplexu 17 na Mysu Canaveral. Pro vynesení byla použita nosná raketa Delta II typ 7920-10. Oběžná dráha byla zpočátku ve výšce 565×585 km se sklonem 22,99° a dobou oběhu 96,18 minu. Po více než čtrnácti letech činnosti oběžná dráha klesla na 476×489 km a doba oběhu se zkrátila na 94 minut (údaje z června 2010).\n\nData získaná RXTE posloužila jako podklad pro více než 1400 vědeckých prací a mimo jiné poskytla důkaz existence Lensova-Thirringova jevu (také zvaný \"strhávání časoprostoru\"), jenž byl předpovězen obecnou teorií relativity .\n\nASM je určen ke sledování celé oblohy v rentgenové části spektra. Slouží jako detektor náhlých rentgenových záblesků i pro dlouhodobé sledování.\n\nPCA je pole proporcionálních počítačů s celkovou sběrnou plochou 6500 cm².\n\nHEXTE je pole scintilačních detektorů pro zaznamenávání tvrdých rentgenových paprsků.\n\nRXTE byl oproti předchozím družicím programu Explorer vybaven pokročilou 1 Gigabitovou polovodičovou pamětí, což umožňuje uchovat výsledky měření po dobu až čtyř oběhů. Je také vybaven dvěma vysoko-ziskovými anténami pro přenos telemetrie přes systém TDRS. Pro přenos dat je využit systém CCSDS paketů (standard využívaný NASA pro komunikaci v hlubokém vesmíru). Přesné zaměření v prostoru obstarávají dva detektory hvězd, postavené na základě moderní technologie CCD. Dodávky elektrické energie zajišťují nastavitelné solární panely, které mají výkon 800 Wattů.\n\nčerven 1996 - RXTE pozoroval pulsar GRO J1744-28, který byl objeven v roce 1995 Comptonovou gama observatoří. Pulsar postupně slábl a v polovině května 1996 se zcela vytratil. RXTE pokračoval se sledování a na počátku června opět zaznamenal rentgenové záblesky, přičemž některé z nich trvaly přes 100 sekund. Byly to do té doby nejsilnější pozorované rentgenové záblesky.\n\nčervenec 1996 - Byl zaznamenán rentgenový záblesk v binárním systému XY Arietis.\n\nsrpen 1996 - Objevena neutronová hvězda s dosud nejvyšší frekvencí rentgenových pulsu. Hvězda 4U1728-34 vysílá pulsy s frekvencí přibližně 1000 hertzů. Frekvence záblesků není konstantní, ale lehce proměnlivá, astronomové pro tento jev používají termín kvazi-periodické oscilace .\n\nříjen 1996 - Zaznamenán rtg záblesk trpasličí novy SS Cygni v Souhvězdí Labutě .\n\n1997 - RXTE společně s IUE pozorovaly galaxii NGC 7469. Bylo to první koordinované sledování v ultrafialové a rentgenové části elektromagnetického spektra .\n\nlistopad 1997 - Během pozorování rotující černé díry GRO J1655-40 bylo zjištěno, že nejspodnější část jejího akrečního disku obíhá mnohem blíže než je minimální stabilní dráha pro nerotační černé díry. Podle teorie relativity byla vypočtena rotace černé díry a určena frekvence měkkého rentgenového záření vnitřní části jejího akrečního disku. Tato vypočtená hodnota se shodovala se skutečnými údaji, získanými RXTE. Stejné měření bylo následně provedeno u rotující černé díry GRS 1915+105 a výsledkem byla opět shoda teoretických a naměřených údajů. RXTE tak podal důkaz existence Lens-Thirringova jevu a platnosti obecné teorie relativity Černá díra prozradila svou rotaci.\n\núnor 1998 - V pozůstatcích supernovy N157B byl objeven doposud nejrychleji rotující mladý pulsar .\n\nduben 1998 - Objeven pulsar vyzařující rentgenové pulsy o délce 2,5 ms.\n\nčerven 1998 - Neutronová hvězda SGR 1806-2 byla identifikována jako rentgenový pulsar s extrémně silným magnetickým polem o intenzitě 10 G.\n\nleden 2004 - Byla pozorována první přeměna pulzaru na magnetar. Nově vzniklý magnetar dostal označení \"XTE J1810-197\"\n\núnor 2006 - Pomocí mapy rentgenového pozadí naší galaxie, pořízené RXTE, byly objeveny miliony dosud neznámých objektů. \n\n"}
{"id": "576670", "url": "https://cs.wikipedia.org/wiki?curid=576670", "title": "Sociologie města", "text": "Sociologie města\n\nSociologie města (též urbánní sociologie) je disciplína sociologie zabývající se studiem společenského života a lidské interakce v metropolitních oblastech. Je hlavní součástí sociologie lidských sídel. Zaměřuje se na město, jako na sociálně prostorovou organizaci lidských společenství. Sociologie města se snaží studovat strukturace těchto společenství, procesy při jejich vytváření, a problémy městských oblastí, čímž poskytuje materiál pro plánování a politiku. Vývoj sociologie města je úzce spjat se změnou industrializace ve společnosti, s hromadným stěhováním obyvatel do města a se tvorbou nového způsobu života.\n\nMěsto je společenství, které sdružuje různé kulturní a sociální prvky, u nichž můžeme pozorovat neustálé vzájemné působení. Každé porušení této rovnováhy má znatelný výsledek na chod města.\n\nVe městě dochází k rychlému rozvoji institucí, každý rys lidské povahy je viditelný a umožňuje jedinci najít společnost která mu vyhovuje.\n\nSociologie města jako věda se začíná formovat od konce 19. stolení. Co bylo prvotním záměrem pro vznik sociologie města jako vědy se sociologové neshodují, a je velmi těžké ho dohledat. Nejvíce je však spojován s vydáním článku Roberta E. Parka ,The City: Suggestions for the Invesigation of Human Behavior in the Urban Environment“ v American Journal of Sociology roku 1915. Sám Park ho později ve své práci označil za počátek urbánních studií. I když někteří kritici tvrdí, že se počátky sociologie města opírají o některé starší teorie, jako je například Durkheimova sociologie,Darwinova teorie, nebo vychází z průzkumů, pozorování a komentářů ze života moderních průmyslových velkoměstech ( Jako autora těchto průzkumů můžeme označit například Charlese Bootha. ).\n\nV roce 1845 vydává knihu s názvem Postavení dělnické třídy v Anglii. Kniha sice není přímo zaměřena na města, ale právě z měst pochází veškeré Engelsovy poznámky. Městům věnoval jednu kapitolu s názvem „Velká města<nowiki>\"</nowiki> přestože jejím hlavním cílem nebylo město jako takové, ale analýza situace dělnické třídy v Anglii.\n\nMěsto z jeho pohledu představovalo místo, kde se nejzřetelněji projevovaly důsledky ,rozvoje průmyslu a obchodu<nowiki>\"</nowiki>.\n\nDalší představitel „předsociologického“ období. Engels a Booth pocházeli ze stejného sociálního zázemí rodin průmyslníků, které počítali s jejich budoucím zapojením do podniku.Cílem Bootha bylo prozkoumat propojení mezi chudobou a vykonávanou prací a obecně zjistit důvody chudoby. Ve svém díle vymezil minimální příjem pro domácnost a popisoval život tříd ve městě.\n\nDíky jeho poznatkům, kterých dosáhl při popisu života ve městě, určuje vztah mezi místem bydliště a pozicí v sociální struktuře, vztahy mezi novo- a starosousedy. Vytvářel mapy Londýna podle sociálně-ekonomické situace obyvatel a nalézal takzvané ,pasti chudoby<nowiki>\"</nowiki> (oblasti obvykle oddělené od zbytku města kde se koncentrovala nejchudší populace. Touto prací se ale nesnažil vztáhnout pozorování z tohoto města na města obecně, tak jak se o to pokouší autoři chicagské školy.\n\nFerninand Tönnies společně s G. Simmelem patří k představitelům první významné sociologické školy (tzv. formální sociologie). Jeho hlavní dílo Pospolitost a společnost(1887) ve které popisuje dvě základní formy soužití a popisuje historickou proměnu sociálního života. Výklad tohoto díla zaměřený na sledování role města se dotýká sociologie města v jeho analýze sociální změny. Proměna je podle Tönniese posilována vlivem městské obchodnické třídy jako ekonomické a politické síly. Tönnies popisuje velkoměsto jako syntézu města a kapitálu, také zdůrazňuje proměnu ekonomického a politického vztahu mezi venkovem a městem.\n\nGeorg Simmel je významný představitel formální sociologie. Zajímá se jen o obecné formy vztahů, které nejsou vázány prostorem ani časem. Hlavním dílem pro sociologii města byla esej Velkoměsto a duševní život (1903). V těchto myšlenkách je možné pozorovat vysvětlení působení města na člověka. Přesněji řečeno analyzuje materiálního prostředí města na lidskou psychiku, které stejně jako peněžní ekonomika posiluje racionalizaci. A také se soustředí na spojení městského materiálního prostředí s peněžní ekonomikou, a na jejich efekt na sociální vztahy charakterizující městský život.\n\nMax Weber tvrdí, že definice města a jeho chápání se obvykle soustředí primárně na počet obyvatel městského sídla a jeho efekt na lidi. Jeho práce nabízí analýzu toho, co je to město a hledá historické znaky, které město odlišovaly od jiných sídel. Dále pojednává o různých typech měst (jak historické tak geografické). Také upozorňuje, že u ostatních autorů probíhá analýza pouze ,západních měst<nowiki>\"</nowiki> ( z historické perspektivy). Sám proto v textech poukazuje na arabská nebo starověká města. A v neposlední řadě pevně definuje západní město:\n\nAby se sídlo stalo úplnou městskou komunitou, musí vykazovat relativní predominanci tržně-obchodních vztahů a sídlo jako celek musí mít následující znaky:\nSociologie města tedy v podstatě vznikla tím, že se myšlenky výše uvedených badatelů díky jejich žákům dostaly do velkoměst ve Spojených státech, a tam se staly základem pro rozvíjení urbánních studií autory, kteří působí na univerzitě v Chicagu.\n\nChicagská škola prohloubila sociálně ekologické paradigma (soustředí se na otázky vztahu člověka a prvků jeho prostředí.) a použila jej pro empirický výzkum měst. Zabývala se hlavně velkoměsty, vznikem městských systémů obydlení, rozšiřováním měst, jejich vnitřní diferenciací a rozmístěním sociálně patologických jevů ve městě a také organizací městských tříd v jednotlivých částech měst.\n\nUrbánní sociologové používají metodu statistické analýzy, pozorování, sociální teorie, rozhovory a další podobné metody ke studiu širokého okruhu témat, včetně migrace a demografických trendů, ekonomiky, bohatství, rasových vztahů, ekonomických trendů atp.\n\nDnešní podoba zkoumá zejména 4 vzájemně propojené stránky městských komunit.\n\nPod tímto pojmem rozumíme v podstatě materiální neměnný podklad městských sídel, který je tvořen jak obyvatelstvem, tak i hmotnými objekty (např. sociální artefakty). Jako předmět sociologie morfologii městských sídel považujeme především proto, že je výsledkem sociologických procesů, a také působí na všechny sociální fenomény. Z hlediska sociálně morfologického se zkoumají v rámci sociologie města pravidla struktury obyvatel sídel, jeho hustota a zákonitosti v rozmístění jednotlivých částí populace na ploše sídel. Dalším prvkem sociálně morfologického přístupu v sociologii města je zkoumání uspořádání a prostorového rozložení společenských funkcí a s nimi spojených objektů (budov, infrastruktury apod.) v sídlech.\n\nNejvýznamnější složkou sociální instituce měst je výzkum městských sídel jako obcí, tj. jako územních společenství, ve kterých dochází podle R. Kiiniga ke vzájemnému působení a interakci místních obyvatel a institucí při dosahování hospodářských, sociálních a kulturních cílů. Obec zde bereme jako systém interagujících institucí, organizací, tříd, vrstev, sociálních skupin a komunálních mocenských struktur a stále více také jako lokální sociální jednotku. Novější neomarxistické interpretace sociologie města jako jsou například studia tzv. kolektivní spotřeby, té složky reprodukce pracovní síly, která je zajišťována ze společných zdrojů prostřednictvím obcí, jakož i neoweberiánská interpretace sociologie města v souladu s teorií městských manažerů, spadají rovněž do tohoto institucionálního přístupu. Patří sem také i teorie orientované na studium řídících, plánovacích a dalších funkcí obcí.\n\nMěstský způsob života se snaží popsat a upřesnit určité sociologické vztahy, typy chování a motivace z vlastností města které jsou brány za formu prostorové organizace společnosti. Hlavní snaha je popsat a vysvětlit městský život. Existuje velké množství výkladů, některé se snaží odvodit městský způsob života ze sociálních morfologických veličin (velká hustota zalidnění, počet obyvatel a jejich různorodost ), jiné z množství podnětů, další z plánování měst, a jiné z hospodářských struktur globální společnosti, které se největším dopadem projevují ve městech.\n\nVýzkum znakové stránky města je zatím v počátku. Upřesňuje se u něj sociologická relevance sémiotiky města, která je jednou ze součástí obecné sémiotiky prostoru. Sémiotika města, brána jako součást sociologie města, je podle B. Hamma vědním oborem, který umožňuje lépe pochopit vztah mezi prostory, a chováním lidí v těchto prostorech. Předměty a jejich uspořádání v prostoru jsou určité uspořádání znaků, které jsou lidmi vnímány a interpretovány. A právě jako soustava znaků, tak i lidé regulují a stabilizují své jednání.\n\n1. FERENČUHOVÁ, Slavomíra.\"Sociologie města 20.a 21. století\". Praha: Sociologické nakladatelství (SLON), 2013. ISBN \n\n4. FERENČUHOVÁ, Slavomíra.\"Sociologie města 20.a 21. století\". 1. vyd. Praha: Sociologické nakladatelství (SLON), 2013. ISBN S.65-69\n\n5. PETRUSEK a kol., Velký sociologický slovník Praha: Vydavatelství Karolinum, 1996 <nowiki>ISBN 80-7184-164-1</nowiki> S.1095-1097\n\nENGELS, Friedrich, Postavení dělnické třídy v Anglii, 1845 (1)\n\nFERENČUHOVÁ, Slavomíra.\"Sociologie města 20.a 21. století\". Praha: Sociologické nakladatelství (SLON), 2013. ISBN \n\nPARK, Robert E. “\"The City: Suggestions for the Invesigation of Human Behavior in the Urban Environment“, American Journal of Sociology 20:579-83\"\n\nPETRUSEK a kol., Velký sociologický slovník Praha: Vydavatelství Karolinum, 1996 ISBN 80-7184-164-1\n\nSIMMEL, George, Velkoměsto a duševní život, 1903, Dresden: Petermann\n\nTÖNNIES, Ferninand, Pospolitost a společnost, 188, Leipzig: Fues's Verlag, ISBN 0-88738-750-0\n\nWEBER, Max, Basic concepts in sociology, New York:Citadel:2000 (2,3) (první vydaní 1922) ISNB 0806503041\n\n"}
{"id": "576671", "url": "https://cs.wikipedia.org/wiki?curid=576671", "title": "Kruhoočko japonské", "text": "Kruhoočko japonské\n\nKruhoočko japonské (\"Zosterops japonicus\") je malý druh pěvce z čeledi kruhoočkovitých (Zosteropidae). Tento 10–12 cm velký pták je podobně jako většina ostatních kruhooček převážně olivově zelený se žlutavým hrdlem a výrazným bílým proužkem kolem očí. Je všežravý, požírá převážně hmyz, jiné bezobratlé a bobule.\n\nJeho původní areál rozšíření zahrnuje velkou část východní Asie, včetně Japonska, Číny, Vietnamu a Filipín. Úmyslně byl však zavlečen i do jiných částí světa, a to jako klecový pták či jako možný prostředek na hubení hmyzích škůdců. Typickým příkladem je Havaj, kam byl druh zavlečen v roce 1929 a kde je dnes již zcela běžný. Působí zde však značné škody, a to jako vektor ptačích onemocnění, na která jsou zvláště citlivé některé původní druhy ptactva, např. šatovníkovití (Drepanididae).\n"}
{"id": "576674", "url": "https://cs.wikipedia.org/wiki?curid=576674", "title": "Harmonizace práva", "text": "Harmonizace práva\n\nHarmonizace práva je činnost směřující k dosažení větší či menší podobnosti v právní úpravě mezi jednotlivými státy. Na rozdíl od unifikace nesměřuje k vytvoření stejného právního předpisu.\n\nHarmonizace v oblasti evropského práva souvisí především se směrnicemi, které určují výsledek, ale prostředky jeho dosažení ponechávají na vnitrostátní úpravě. Harmonizace však připadá v úvahu i v souvislosti s tzv. vzorovými zákony, které například v oblasti obchodního práva připravuje Komise OSN pro mezinárodní obchodní právo UNCITRAL.\n\n"}
{"id": "576676", "url": "https://cs.wikipedia.org/wiki?curid=576676", "title": "Unifikace práva", "text": "Unifikace práva\n\nUnifikace práva je záměrná, společně realizovaná činnost unifikujících subjektů směřující k vytvoření jednotného textu právních norem, který bude zaveden jako platné právo do právních řádů unifikujících subjektů. Unifikovat je možné nejen hmotné právo, když jsou vytvářeny tzv. přímé normy, ale i normy kolizní, čímž se sjednocuje nakládání s právem a přístup k právu. Unifikaci (i harmonizaci) se ve své činnosti věnuje také Komise OSN pro mezinárodní obchodní právo UNCITRAL.\n\nUnifikace je možná mezi dvěma a více státy (mezinárodní unifikace) nebo v rámci soustátí, v němž se současně vyskytuje několik právních řádů v důsledku jejich spojení či odlišného historické vývoje (vnitrostátní unifikace). Vnitrostátní unifikace probíhala po roce 1918 i v Československu, kde byl po jeho vzniku právní trialismus – rakouské právo v Čechách, na Moravě a ve Slezsku, uherské právo na Slovensku a Podkarpatské Rusi a německé právo na Hlučínsku. Československá vnitrostátní unifikace nebyla do zániku federace završena a navzdory snahám zde působil právní systém český, slovenský a československý.\n\n"}
{"id": "576686", "url": "https://cs.wikipedia.org/wiki?curid=576686", "title": "Jesodot", "text": "Jesodot\n\nJesodot ( יְסוֹדוֹת, doslova „\"Základy\"“, v oficiálním přepisu do angličtiny Yesodot) je obec typu mošav v Izraeli, v Centrálním distriktu, v Oblastní radě Nachal Sorek.\n\nLeží v nadmořské výšce 98 metrů v hustě osídlené a zemědělsky intenzivně využívané pobřežní nížině (region Šefela). Jižně od vesnice protéká potok Sorek, do kterého sem od severovýchodu ústí vádí Nachal Šacham.\n\nObec se nachází 20 kilometrů od břehu Středozemního moře, cca 30 kilometrů jihovýchodně od centra Tel Avivu, cca 35 kilometrů západně od Jeruzalému a 7 kilometrů východně od okraje města Gedera. Jesodot obývají Židé, přičemž osídlení v tomto regionu je etnicky převážně židovské.\n\nJesodot je na dopravní síť napojen pomocí dálnice číslo 3. Západně od vesnice probíhá dálnice číslo 6, podél níž vede také železniční trať Tel Aviv-Beerševa. Další trať míjí mošav na východní straně. Jde o železniční trať Tel Aviv-Jeruzalém. Nedaleko vesnice se tu na ní nachází bývalá železniční stanice Vádí al-Surar (známá též jako stanice Nachal Sorek), nyní nepoužívaná pro osobní přepravu.\n\nJesodot byl založen v roce 1948. Prvními osadníky byla skupina Židů z Evropy přeživších holokaust. Zřízení vesnice iniciovala ultraortodoxní organizace Agudat Jisra'el a šlo o její druhou zemědělskou osadu zbudovanou v dnešním Izraeli. Byla osídlena během války za nezávislost, kdy bylo dojednáno dočasné příměří, jež využili Izraelci k demografickému posílení svých pozic v strategickém regionu na přístupu z pobřežní nížiny k Jeruzalému. Nová osada měla chránit nově zřízené silniční spojení s Jeruzalémem (takzvaná Barmská cesta).\n\nŽidovští vesničané se zde usadili v prostoru vysídlené arabské vesnice Umm Kalcha, jež tu stávala až do války za nezávislost. Nacházela se přímo na místě nynějšího mošavu. Šlo o malou osadu. Roku 1931 měla 24 obyvatel a 6 domů. Počátkem války byla tato oblast v dubnu 1948 ovládnuta židovskými silami a arabské osídlení zde skončilo. Zástavba vesnice pak byla zcela zbořena.\n\nJméno mošavu Jesodot je inspirováno citátem z biblické Knihy Izajáš 51,16 - „\"Vložil jsem ti do úst svá slova, přikryl jsem tě stínem své ruky, jako stan jsem roztáhl nebesa a položil základy země, a řekl jsem Sijónu: ‚Ty jsi můj lid\"“\n\nMístní ekonomika je založena na zemědělství (plocha obdělávaných pozemků dosahuje 5000 dunamů - 5 kilometrů čtverečních). Funguje tu i průmysl (výroba součástek pro klimatizace). V obci jsou k dispozici zařízení předškolní výchovy dětí, základní škola a ješiva.\n\nSeverně od Jesodot byla v roce 2010 založena (a roku 2013 osídlena) nová vesnice Necer Chazani, která je určena pro náhradní ubytování pro židovské rodiny, které byly v roce 2005 vysídleny kvůli plánu jednostranného stažení z pásma Gazy.\n\nPodle údajů z roku 2014 tvořili naprostou většinu obyvatel v Jesodot Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 893 lidí. Během roku 2014 populace stoupla o 12,6 %.\n\n\n"}
{"id": "576688", "url": "https://cs.wikipedia.org/wiki?curid=576688", "title": "Kašparovo náměstí", "text": "Kašparovo náměstí\n\nKašparovo náměstí je malé veřejné prostranství trojúhelníkového tvaru, které se nachází v Praze\nv Libni v městské části Praha 8. Prostranství má parkovou úpravu.\nNáměstí je pojmenováno po českém malíři a ilustrátoru Adolfu Kašparovi. Toto jméno nese od roku 1961, kdy nahradilo původní jméno Chlumčanského náměstí, shodné s navazující ulicí.\n\nNáměstí se nachází jihovýchodně od Nemocnice na Bulovce ve Staré Libni (směrem po ulici\nChlumčanského) při severním okraji parku Pod Korábem. Nejvýznamnějším objektem je velká budova\nzdejší Základní školy Bohumila Hrabala, zajímavá je i nedaleká moderní administrativní budova\njakož i nedaleký Libeňský hřbitov (západním směrem ulicí Na Korábě a ulicí Krejčího). V Krejčího\nulici se také nachází zdejší sportovní a rekreační areál, známý svými kurty pro beachvolejbal.\n\nNa jižním okraji náměstí ústí Korábské schody, které vedou po západním okraji parku Pod Korábem\na východním okraji zahrádkářské kolonie Košinka směrem dolů k Rokytce do Nové Libně. Na spodní část schodů navazuje podchod pod železniční tratí tzv. Holešovické přeložky a frekventovanou Povltavskou ulicí.\n\nV parku Pod Korábem byla zřízena školní naučná stezka.\n\n\n"}
{"id": "576689", "url": "https://cs.wikipedia.org/wiki?curid=576689", "title": "Trait du Nord", "text": "Trait du Nord\n\nTrait du Nord je plemeno koní, pocházející z Francie. Jejich vzhled je podobný belgickému tažnému koni.\n\nTrait du Nord je plemeno koní, jejichž počet ve světě klesá, přesto se ještě dnes chovají v okolí francouzského města Lille, v oblasti řeky Sommy, Pas-deCalais a při řece Aisně. Tyto koně mají mnoho společného s belgickým \"Bulonským tažným koněm\" a také s \"Ardenským koněm\". Někdy je nesprávně považují za \"Ardenské plemeno\". Jejich plemenná kniha byla založená v roce 1919, kdy se plemeno těšilo krátkému období popularity, později zájem o něj poklesl.\n\nKoně Trait du nord jsou nesmírně silní s velkou tažnou silou, otužilostí a pokornou povahou. Výborně se hodí na tažné, rolnické a hospodářské práce.\n\nKoně mají větší hlavu na krátkém svalnatém krku, široký hrudník, nevýrazný kohoutek, krátký, rovný hřbet a neobyčejně svalnatý zadek. Nohy mají krátké a silné se správně tvarovanými kopyty. Koně jsou barvy hnědé až tmavohnědé. Dosahují výšky 155 až 165 cm.\n\n"}
{"id": "576694", "url": "https://cs.wikipedia.org/wiki?curid=576694", "title": "Gubernátor", "text": "Gubernátor\n\nGubernátor (rusky губерна́тор, ze starořeckého κυβερνητική / kybernetiké — \"umění řízení\", z κυβερνάω / kybernao — \"řídit\", z κυβερνήτης / kybernētēs — \"kormidelník\") je označení hlavního představitele velké administrativně-územní, federativní jednotky - gubernie.\n\nV Ruském impériu do roku 1917 byl gubernátor nejvyšším vládním úředníkem v gubernii. V předrevolučním Rusku byl gubernátor nejvyšším představitelem gubernie (nebo oblasti), první instance nedotknutelnosti práv nejvyšších úřadů, nástroj vlády všeobecného, přesného dodržování zákonů, předpisů, nejvyšších nařízení, výnosů vládnoucího senátu a ustanovení vrchnosti.\n\n\n"}
{"id": "576695", "url": "https://cs.wikipedia.org/wiki?curid=576695", "title": "Lesňáček žlutý", "text": "Lesňáček žlutý\n\nLesňáček žlutý (\"Setophaga petechia\") je 11–13 cm velký druh pěvce z čeledi lesňáčkovitých (Parulidae). Rozeznáváme u něj asi 41 poddruhů, které vykazují zřetelné rozdíly ve zbarvení. Samci jsou však ve svatebním šatě vždy jasně žlutí s různým zastoupením červeno-hnědého a zelenavého zbarvení. Samice a mladí ptáci jsou u všech poddruhů méně výrazní, svrchu nazelenalí se světle žlutou spodinou.\n\nLesňáček žlutý je zastoupen téměř na celém severoamerickém kontinentě v rozmezí od Aljašky až po jižní Mexiko a zasahuje také do Jižní Ameriky - po Peru. Náleží mezi částečně tažné druhy, severské populace migrují, jižní na svých hnízdištích setrvávají po celý rok. Jeho biotopem jsou vlhké křovinaté lokality a bažiny. Požírá převážně hmyz, ale živí se i jinými bezobratlými a malými měkkými plody. Pro mláďata hrají v potravě nejvýznamnější roli housenky. Do malého miskovitého hnízda postaveného na stromě klade 3-6 světlých, tmavě skvrnitých vajec, na kterých sedí 11-14 dnů. Mláďata opouští hnízdo po 8-12 dnech a minimálně ještě další dva týdny jsou dokrmována rodiči.\n\n"}
{"id": "576698", "url": "https://cs.wikipedia.org/wiki?curid=576698", "title": "Bnej Re'em", "text": "Bnej Re'em\n\nBnej Re'em ( , doslova „\"Synové Re'ema\"“, v oficiálním přepisu do angličtiny Bene Re'em, přepisováno též Bnei Re'em) je obec typu mošav v Izraeli, v Centrálním distriktu, v oblastní radě Nachal Sorek.\n\nLeží v nadmořské výšce 65 metrů v hustě osídlené a zemědělsky intenzivně využívané pobřežní nížině (region Šefela).\n\nObec se nachází 15 km od břehu Středozemního moře, přibližně 32 km jihovýchodně od centra Tel Avivu, přibližně 42 km západně od Jeruzaléma a 3 km jižně od okraje města Gedera. Bnej Re'em obývají Židé, přičemž osídlení v tomto regionu je etnicky převážně židovské.\n\nBnej Re'em je na dopravní síť napojen pomocí dálnice číslo 3, do které jižně od mošavu ústí dálnice číslo 40.\n\nBnej Re'em byl založen v roce 1949. Jméno osady je akronymem jména rabína Avrahama Mordechaje Altera. Zakladateli mošavu byli židovští přistěhovalci z východní Evropy a Jemenu napojení na ultraortodoxní organizaci Agudat Jisra'el. Postupně se v mošavu Bnej Re'em kromě ultraortodoxních Židů usadily i rodiny orientované v duchu náboženského sionismu.\n\nŽidovští vesničané se zde usadili na pozemcích vysídlené arabské vesnice al-Masmíja, jež tu stávala až do války za nezávislost roku 1948. Nacházela se jižně od nynějšího mošavu a sestávala ze dvou částí al-Masmíja al-Kabíra a al-Masmíja as-Saghíra (nazývaná též Masmíjat al-Húrání, podle klanu al-Húrání který ji osídlil). V první z nich stály dvě základní školy (chlapecká založena roku 1922 a dívčí roku 1945) a dvě mešity. Roku 1931 měla al-Masmíja al-Kabíra 1756 obyvatel a 354 domů, al-Masmija al-Saghira měla roku 1931 354 obyvatel a 73 domů. Během války byla tato oblast v červenci 1948 ovládnuta židovskými silami a arabské osídlení zde skončilo. Zástavba vesnic pak byla s výjimkou několika domů a obou školních budov zbořena.\n\nMístní ekonomika v Bnej Re'em je založena na zemědělství, většina obyvatel ale pracuje v sektoru služeb nebo za prací dojížeí mimo obec. Fungují zde zařízení předškolní péče o děti, několik synagog, knihovna a obchod.\n\nPodle údajů z roku 2014 tvořili naprostou většinu obyvatel v Bnej Re'em Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1357 lidí. Během roku 2014 populace klesla o 0,9 %.\n\n\n"}
{"id": "576705", "url": "https://cs.wikipedia.org/wiki?curid=576705", "title": "Bikomponentní vlákna", "text": "Bikomponentní vlákna\n\nBikomomponentní vlákna jsou syntetické textilní výrobky ze dvou polymerů zvlákněných přes společnou trysku.\nPodle způsobu spojení v průřezu vlákna se rozeznává zejména: \n\n\n\nNa nákresu vpravo je znázorněn průřez a) S/S, b) C/S, c) M/F d) MR\n\nK bikomponentám se nepočítají:\n\nBikomponentní vlákna se vyrábí asi od 60. let minulého století. K širšímu uplatnění však došlo teprve v souvislosti s výrobou mikrovláken. Příklady:\n\n\nCelkový rozsah výroby bikomponentních vláken není veřejně známý. Podle odhadů z roku 2018 se počítá na rok 2024 s výnosem z prodeje bikomponentních vláken s více než 2 miliardami USD. \n"}
{"id": "576708", "url": "https://cs.wikipedia.org/wiki?curid=576708", "title": "Lesňáček zlatý", "text": "Lesňáček zlatý\n\nLesňáček zlatý (\"Protonotaria citrea\") je malý zpěvný pták z čeledi lesňáčkovitých (Parulidae). Jedná se také o jediného zástupce rodu \"Protonotaria\". Dorůstá 13 cm a váží 12,5 g. Má olivově zelený hřbet, modro-šedá křídla a ocas, žlutou spodinu těla a relativně dlouhý, zašpičatělý, černý zobák. Dospělí samci mají zářivou oranžovo-žlutě zbarvenou hlavu, zatímco samice a mladí ptáci jsou jednotvárnější a hlavu mají žlutou.\n\nHnízdí v lesích v blízkosti vod a v bažinách v jižní Kanadě a na východě Spojených států. Živí se zejména hmyzem a hlemýždi. Hnízdo buduje ve stromových dutinách, často využívá již opuštěných dutin strakapoudů osikových (\"Picoides pubescens\"). Je tažný se zimovišti v Karibiku, Střední Americe a na severu Jižní Ameriky.\n\n"}
{"id": "576712", "url": "https://cs.wikipedia.org/wiki?curid=576712", "title": "Alginátová vlákna", "text": "Alginátová vlákna\n\nAlginátové vlákno je textilní materiál chemicky vyrobený z hnědých mořských řas. \n\nPrvní alginát byl laboratorně vyroben v roce 1896, zvlákňování se poprvé podařilo v Japonsku v roce 1934, s průmyslovou výrobou se začalo po 2. světové válce (např. 1950 firma Courtalds ve Velké Británii). Světová roční produkce obnášela v roce 2006 pouhých 18 tun, druhy vyráběných vláken nejsou veřejně známé.\n\nVyluhováním mořských řas v alkalickém prostředí se získává alginát sodný. Ten se sráží v lázni s obsahem vápenaté soli v gel, který se po průchodu zvlákňovací tryskou dlouží až na jemnost 1 dtex. \n\nS přídavkem stříbrných solí se dá zlepšit zvláknitelnost a mechanické vlastnosti alginátu. Např. vlákna s antibiotickými účinky se vyrábí s přidáním tetracyklinu nebo i jiných léčiv.\n\nVlákna mají hmotnost 1740 kg-³ a tažná pevnost dosahuje pouze 10 cN/tex. Alginátové výrobky mohou absorbovat látky až s dvacetinásobkem své hmotnosti. \n\nPříze z alginátových vláken se používají ke zhotovování zvláštních efektů např. u výšivek (vznikají tak, že se v hotovém výrobku nitě z alginátu rozpustí v řídkém louhu).\n\nObvazový materiál, obzvlášť v chirurgii (alginátová vlákna se časem rozpustí v lidském těle)\n\nVe vývoji je obvazový materiál \"chitocel\" (kombinace alginátu a chitosanu) \n"}
{"id": "576713", "url": "https://cs.wikipedia.org/wiki?curid=576713", "title": "Zednictví", "text": "Zednictví\n\nZednictví je stavební obor zabývající se stavbou, opravami a částečně i bouráním konstrukčních částí staveb, ke kterým patří základy stavby, zdi a příčky, podklady podlah a stropy. Zedník pracuje především se stavebními hmotami s obsahem vody: např. pro základy a podlahy s betonem, stavební prvky (cihly, pórobetonové tvárnice ad.) spojuje maltou či stavebním lepidlem, povrchy stěn a stropu upravuje omítkou, keramické obklady stěn a podlah lepí speciálním lepidlem. Doplňkově pracuje i s montovanými díly jako je sádrokarton.\n\nNěkteré činnosti, např. při větším rozsahu či náročnosti, vykonávají specializované profese jako je betonářství, sádrokartonářství nebo obkladačství, dříve i omítkářství. Zedníci se neuplatňují u konstrukčně dřevěných částí staveb (krovy, roubené stavby ap.), kde pracují tesaři. Podobně ani stavba montovaných a modulárních staveb není oborem zednictví.\n\nNa pracích menšího rozsahu (např. opravy v bytě) pracuje zedník zpravidla samostatně, na větších stavbách ve skupinách s rozdělením úkolů pod vedením stavbyvedoucího nebo jiné pověřené osoby. V obou případech mohou zedníkům pomáhat přidavači (pomocní stavební dělníci), kteří například míchají maltu či beton, dopravují stavební materiál na místo použití, provádějí bourací a další neodborné práce.\n\n\n\n\n"}
{"id": "576715", "url": "https://cs.wikipedia.org/wiki?curid=576715", "title": "Sojka šedá", "text": "Sojka šedá\n\nSojka šedá (\"Perisoreus canadensis\") je asi 29 cm velký druh pěvce z čeledi krkavcovitých (Corvidae). Žije v severoamerických tajgách a subalpinských lesích, vyhledává přitom jedlové a borovicové porosty. Je převážně šedá se světlejším hrdlem a tmavým zobákem, temenem, zátylkem, křídly, ocasem a končetinami.\n"}
{"id": "576717", "url": "https://cs.wikipedia.org/wiki?curid=576717", "title": "Jardin Carré", "text": "Jardin Carré\n\nJardin Carré (česky \"Čtvercová zahrada\") je park, který se nachází v Paříži v 5. obvodu. Zahrada byla vytvořena v roce 1991 mezi domy č. 11-19 v ulici \"Rue Descartes\" na ploše 9083 m s centrální vodní nádrží a několika sochami. Je otevřena pouze o víkendu.\n\nV roce 1979 byly zahájeny rekonstrukční práce na budovách, kde do roku 1976 sídlila École Polytechnique. Vedoucím projektu byl architekt Denis Sloan. V roce 1981 se do okolních opravených budov nastěhovalo ministerstvo školství a jejich dvůr nechalo v roce 1991 přeměnit na zahradu. Ta je veřejnosti přístupná pouze během víkendu, kdy je ministerstvo uzavřené.\n"}
{"id": "576720", "url": "https://cs.wikipedia.org/wiki?curid=576720", "title": "Source", "text": "Source\n\nSource může být:\n"}
{"id": "576725", "url": "https://cs.wikipedia.org/wiki?curid=576725", "title": "Plavba Jitřního poutníka", "text": "Plavba Jitřního poutníka\n\nPlavba Jitřního poutníka je podle chronologie pátá kniha z cyklu \"Letopisy Narnie\", jehož autorem je Clive Staples Lewis.\n\nTentokrát se děje dalšího z dílů Narnie neúčastní všichni sourozenci, ale pouze Lucinka s Edmundem a s jejich bratrancem Eustácem, ke kterému jedou na prázdniny. Jednoho dne se kouzlem dostanou na loď krále Kaspiana, Jitřní poutník. Vydají se hledat sedm pánů, kteří znali Kaspianova otce, on se o nich chce dozvědět víc a chce, aby mu řekli, jak jeho otec doopravdy žil. Na prvním ostrově se málem stanou otroky a jeden ze sedmi lordů jim pomůže se z ostrova dostat, ale sám na něm chce zůstat s rodinou. Dále zažijí spoustu dobrodružství, potkají na moři i obrovského hada, kterého zneškodní pomocí chytrého myšáka Rípčípa. Eustác se kvůli své chamtivosti proměnil v draka, díky tomuto utrpení se ale stal lepším člověkem. Plavba Jitřního Poutníka dopadla velmi dobře, skoro všichni se vrátí zpět do Narnie. Nakonec potkají lva Aslana, který jim oznámí, že se Edmund a Lucinka do Narnie už nikdy nevrátí. Oba se s tím smířili, ale je možné, že alespoň Eustác bude mít možnost vrátit se do Narnie.\nV roce 2010 se kniha dočkala , režíroval je Michael Apted. Prince Kaspiana hraje opět Ben Barnes, Edmunda Skandar Keynes a Lucinku Georgie Henley.\n"}
{"id": "576731", "url": "https://cs.wikipedia.org/wiki?curid=576731", "title": "Akademický senát", "text": "Akademický senát\n\nAkademický senát (možno též uvádět jako zkratku AS) je samosprávný zastupitelský orgán, který zřizuje \"vysokoškolský zákon\" (tedy zákon č. 111/1998 Sb., o vysokých školách, ve znění pozdějších předpisů) na každé veřejné vysoké škole.\n\nJako „velký senát“ bývá označován akademický senát celé univerzity, zatímco jednotlivé fakulty mají tzv. „malé senáty“.\n\nJeho členy volí ze svých řad \"akademická obec\" dané vysoké školy (tedy studenti i pedagogové). Akademický senát veřejné vysoké školy má vždy nejméně 11 členů, z toho alespoň třetinu, maximálně však polovinu tvoří studenti. Funkční období zvolených zástupců může být maximálně tříleté.\n\nV čele akademického senátu obvykle stojí předseda a místopředsedové. V rámci senátu také zpravidla fungují dílčí orgány, např. komise zaměřené na určitou oblast činnosti (legislativní, ekonomická, studijní...). Konkrétní počet členů v senátu a orgány senátu si stanovuje každá vysoká škola vlastním vnitřním předpisem – volebním a jednacím řádem akademického senátu.\n\nAkademický senát veřejné vysoké školy zejména:\n\nZasedání akademického senátu jsou veřejně přístupná. Rektor má právo vystoupit na zasedání, kdykoliv o to požádá. Na žádost rektora je také předseda akademického senátu povinen svolat mimořádné zasedání AS.\n\nPokud se vysoká škola člení na fakulty, musí na každé z nich podle zákona fungovat samosprávný zastupitelský akademický orgán - tedy akademický senát fakulty.\n\nAkademický senát fakulty je samosprávný zastupitelský orgán, který zřizuje zákon o vysokých školách (§ 23 odst. 2 a § 25 odst. 1 písm. a/) na každé fakultě veřejné vysoké školy.\n\nJeho členy volí ze svých řad \"akademická obec\" dané fakulty (tedy studenti i pedagogové). Fakultní AS má vždy nejméně 9 členů, z toho alespoň třetinu, maximálně však polovinu tvoří studenti. Funkční období zvolených zástupců může být maximálně tříleté.\n\nV čele fakultního senátu stojí zpravidla předseda a místopředsedové. V rámci senátu také obvykle fungují dílčí orgány, například komise zaměřené na určitou oblast činnosti (ekonomická, legislativní, komise pro PR, sociální komise apod.) nebo kurie či komory podle příslušnosti ke studentské či pedagogické části akademické obce. Konkrétní počet členů v senátu a orgány senátu si stanovuje každá fakulta sama vlastním vnitřním předpisem - volebním a jednacím řádem akademického senátu.\n\nAkademický senát fakulty zejména:\n\n\nZasedání fakultního akademického senátu jsou veřejně přístupná. Děkan má právo vystoupit na zasedání, kdykoliv o to požádá. Na žádost děkana je také předseda fakultního akademického senátu povinen svolat mimořádné zasedání AS.\n\n\n"}
{"id": "576734", "url": "https://cs.wikipedia.org/wiki?curid=576734", "title": "JP Morgan Chase World Headquarters", "text": "JP Morgan Chase World Headquarters\n\nJP Morgan Chase World Headquarters (známý také jako \"Union Carbide Building\") je mrakodrap na Manhattanu v New Yorku. Výstavba probíhala v letech 1958 – 1960, a to podle návrhu firmy Skidmore, Owings and Merrill. Původně měla v budově sídlo firma Union Carbide, ta se ale přestěhovala a v dnešní době zde má sídlo JPMorgan Chase. Budova má 52 pater a výšku 215 metrů.\n\n\n"}
{"id": "576737", "url": "https://cs.wikipedia.org/wiki?curid=576737", "title": "Tyranovec domácí", "text": "Tyranovec domácí\n\nTyranovec domácí (\"Sayornis phoebe\") je malý druh pěvce z čeledi tyranovitých (Tyrannidae). Hnízdí v otevřených lesích, na jejich okrajích, hospodářské půdě a v předměstských oblastech na východě Severní Ameriky. Je tažný, zimuje na jihu Spojených států a ve Střední Americe.\n\nDorůstá 12–16 cm, svrchu je šedohnědý a ze spodní strany bílý nebo šedý. Živí se zejména hmyzem, který často loví v letu; v menší míře požírá také bobule a ovoce. Hnízdo buduje ve skalních štěrbinách nebo na stavbách, např. na mostech či domech. V jedné snůšce bývá 3–8 světlých vajec, na kterých sedí po dobu 16 dnů. O mláďata pečují oba rodiče. Hnízdí obvykle 2× ročně. Často se také stává obětí hnízdního parazitismu ze strany vlhovce hnědohlavého (\"Molothrus ater\").\n\n"}
{"id": "576738", "url": "https://cs.wikipedia.org/wiki?curid=576738", "title": "Mystery Men", "text": "Mystery Men\n\nMystery Men je americká komedie z roku 1999 natočená podle komiksu Flaming Carrot Comics Boba Burdena. V hlavních rolích \"béčkových\" superhrdinů se objevili Hank Azaria, William H. Macy a Ben Stiller.\n\nTrojice mužů (Pan Vztekloun, Mistr rýče a Modrý Rádža) se pokouší ve fiktivním městě Champion City proslavit svá jména jako superhrdinové, ale jsou zastíněni dobře sponzorovaným kapitánem Úžasným. Tomu se ale podařilo město zbavit kriminality, takže město již jeho služby přestává potřebovat a sponzoři se chystají vypovědět smlouvy. Aby město znovu potřebovalo superhrdinu, rozhodne se Úžasný použít svoje alter ego miliardáře Lance Hunta, aby domluvil osvobození šíleného zločince Casanovu Frankensteina. Plán ale selže - když se Frankenstein dá dohromady s Tonym P a jeho Disco Boys, vyhodí do povětří blázinec s dalšími padouchy, zajme Úžasného, a zaměří se na výrobu zbraně, která dokáže měnit svět - Psycho-frakulator. Během špehování Frankensteinova sídla přijde Vztekloun na to, že je Úžasný zajat a řekne to ostatním. Společně usoudí, že potřebují více spojenců, a tak se postupně dostanou ke Splínovi, Neviditelnému klukovi a Koulerové. Nově vytvořený tým se pokusí konfrontovat Frankensteina, ale dosáhnou pouze toho, že zničí jeho auto. Později se snaží proniknout do jeho sídla, ale neúmyslně Úžasného zabijí Psycho-frakulatorem.\n\nPo smrti Úžasného tým již nevěří, že může nějak město zachránit. Další hrdina Sfinga jim pomůže obnovit sebevědomí a naplánuje další útok na Frankensteinovo sídlo. S vybavením jim pomůže výrobce nezabíjejících zbraní Dr. Heller. Týmu se pak podaří do padouchova panství proniknout díky dobrému použití svých jinak ne příliš účinných schopností. Frankenstein se chystá pomocí Psycho-frakulatoru zničit město. Po počátečních neúspěších se Vztekloun dokáže rozčílit tak, že Frankensteina dostane dovnitř Psycho-frakulatoru, kde zemře. Zbytek týmu pomůže Koulerové použít její bowlingovou kouli (ve které je lebka jejího otce) ke zničení Psycho-frakulatoru. Všichni Frankensteinovo sídlo opouštějí právě, když zbraň imploduje. Na konci filmu se týmu konečně dostává vytouženého zájmu médií.\n\n\n"}
{"id": "576745", "url": "https://cs.wikipedia.org/wiki?curid=576745", "title": "Obyčajný špás", "text": "Obyčajný špás\n\nObyčajný špás (angl. \"A Mere Joke\") je slovenský film z roku 1989. \n\nPříběh pojednává o šikanování a zastrašovaní mezi spolužáky druhého ročníku elektrotechnické průmyslové školy po dobu bramborové brigády. \n\n"}
{"id": "576750", "url": "https://cs.wikipedia.org/wiki?curid=576750", "title": "Vlhovec hnědohlavý", "text": "Vlhovec hnědohlavý\n\nVlhovec hnědohlavý (\"Molothrus ater\") je malý druh pěvce z čeledi vlhovcovitých (Icteridae). Vyskytuje se v otevřených lesích a v blízkosti lidských obydlí v mírných a subtropických částech Severní Ameriky. Jižní populace jsou stálé, severní však na zimu migrují na jih Spojených států a do Mexika, odkud se zpět na hnízdiště navrací během března až dubna.\n\nDorůstá průměrně 19,5 cm, samci jsou celí leskle černí s hnědou hlavou, samice jsou hnědošedé se světlejší spodinou těla. Živí se převážně semeny a hmyzem. Vlhovec hnědohlavý náleží mezi hnízdní parazity; samice klade vejce nejčastěji do hnízd malých pěvců, ale je zdokumentováno více jak 220 různých hostitelských druhů, mezi které patří např. i kolibříci nebo dravci. Úspěšné vyvedení mláďat však bylo zaznamenáno pouze u 140 z nich.\n"}
{"id": "576753", "url": "https://cs.wikipedia.org/wiki?curid=576753", "title": "Jaroslav Musial", "text": "Jaroslav Musial\n\nJaroslav Musial (* 13. května 1921, Ostrava – 19. června 2017 Teplice) byl český politik a právník, senátor za obvod č. 32 – Teplice a člen ČSSD.\n\nPocházel z hornické rodiny. Po maturitě vstoupil do Arcibiskupského semináře v Olomouci, kam mu pomohl již tehdy významný kněz František Tomášek. Během druhé světové války byl totálně nasazen. V roce 1943 jej pod záminkou nacisté uvěznili, v roce 1944 jej propustili, během věznění musel přerušit školu, poté se vrátil na nucené práce.\n\nV roce 1945 začal studovat Právnickou fakultu Univerzity Karlovy v Praze. Po absolvování práv nastoupil na Vysokou školu báňskou v Ostravě.\n\nOdmítl podepsat petici za nejvyšší trest pro Miladu Horákovou, krátkou dobu strávil ve vazební věznici. Po promoci se z něj stal báňský inženýr, ovšem nemohl sehnat práci a dostal umístěnku do Železnorudných dolů v Ejpovicích, poté jej přemístili do Mníšku pod Brdy. V letech 1952–1954 byl vězněm Státního soudu na Pankráci, nedokázali jej usvědčit z vlastizrady ani z ničeho jiného, a proto jej propustili, poté žádal o plnou rehabilitaci, ovšem dočkal se jí až v roce 1993.\n\nV letech 1955–1970 pracoval jako báňský inženýr v Bílině, Duchcově a Záluží. Po začátku normalizace byl propuštěn, živil se jako kopáč, poté do roku 1982 pracoval jako zedník-šamotář v Poldi Kladno a později v košických Východoslovenských železárnách. Odmítli mu přiznat plný důchod, on se však pustil do soudního sporu, který vyhrál.\n\nS manželkou Jiřinou vychoval syna Reného a dceru Marii.\n\nV roce 1938 vstoupil do sociální demokracie, spolupracoval po roce 1945 na jejím obnovení. Odmítl vstoupit při sloučení stran do KSČ. V roce 1968 v dolech zakládali Klub angažovaných nestraníků a Klub politických věznů K 231.\n\nPo roce 1989 pomáhal obnovovat československou sociální demokracii. V roce 1990 byl vládou jmenován prvním přednostou okresního úřadu v Teplicích.\n\nVe volbách 1996 se stal členem horní komory českého Parlamentu, přestože jej v prvním kole porazil občanský demokrat Jaroslav Kubera v poměru 33,22 % ku 19,62 % hlasů. Ve druhém kole ovšem Musial obdržel 52,68 % všech platných hlasů a získal tento mandát. Jako nejstarší senátor zvolený v historicky prvních volbách do Senátu svolal ustavující schůzi Senátu (konanou 18. prosince 1996) a také ji až do zvolení předsedy Senátu řídil. V letech 1998–2000 působil jako místopředseda Senátu Parlamentu České republiky. Ve volbách 2000 odmítl kandidovat.\n\nDne 28. října 2000 mu Václav Havel udělil Řád Tomáše Garrigua Masaryka IV. třídy za vynikající zásluhy o demokracii a lidská práva.\n\nRoku 2001 neúspěšně kandidoval do Rady České televize. V roce 2005 vyhrál spor u Městského soudu v Praze s ministerstvem vnitra, jeho jméno muselo být odstraněno z oficiálního seznamu spolupracovníků StB, které uveřejnilo samo ministerstvo. Později se angažoval v Konfederaci politických vězňů České republiky a Českého svazu bojovníků za svobodu.\n\nV srpnu 2008 se stal členem nově vzniklého sdružení Přátelé Miloše Zemana.\n\n"}
{"id": "576755", "url": "https://cs.wikipedia.org/wiki?curid=576755", "title": "Vlhovec východní", "text": "Vlhovec východní\n\nVlhovec východní (\"Sturnella magna\") je středně velký druh pěvce z čeledi vlhovcovitých (Icteridae). Dorůstá 20-22,5 cm, svrchu je šedo-hnědý, tmavě pruhovaný, spodinu těla, čelo a hrdlo má žluté, na hrudi je výrazný černý pruh ve tvaru písmene \"V\". Vyskytuje se v savanách, na pastvinách, polích a loukách na východě Spojených států, odkud zasahuje až do Střední Ameriky. Je částečně tažný. Živí se převážně hmyzem, ale také semeny a bobulemi. Hnízdí na zemi.\n"}
{"id": "576757", "url": "https://cs.wikipedia.org/wiki?curid=576757", "title": "T-St-S 73 Polom", "text": "T-St-S 73 Polom\n\nSrub T-St-S 73 byl projektován a vybudován jako tvrzový pěchotní srub těžkého opevnění na Trutnovsku dělostřelecké tvrze Stachelberg. Srub byl vybudován jako součást tvrzového opevnění Československa před 2. světovou válkou.\n\nÚčelem srubu bylo poskytnout palebnou ochranu tvrze ve směru ke srubům T-St-S 72 (vpravo) a T-St-S 74 (vlevo), ale i umístění pozorovacího zvonu v předsunuté pozici. V této pozici mohly hlavní zbraně palebně pokrývat prostor protitankových překážek v obou směrech.\n\nSrub je umístěn ve střední levé části tvrze v předsunuté poloze směrem k očekávanému postupu nepřítele ve výšce 624  m n. m. Za tímto srubem směrem do centra tvrze měla být vybudována dělostřelecká věž T-S 75.\n\nSrub byl pod betonem vyzbrojen protitankovými kanóny se spřaženými kulomety ve dvou střílnách, každým směrem po jednom. Pro krytí prostoru tvrze a vlastního srubu byly pod betonem použity lehké kulomety. Prostor hlubokého údolí mezi Malým Kořenovem a Prkeným údolím byl kryt těžkým kulometným dvojčetem umístěným v kopuli. Bezprostřední okolí srubu pak bylo palebně zajištěno dvěma lehkými kulomety ve zvonech.\n\nK 1. říjnu 1938 provedena kompletní betonáž v objemu 3.177 m, vzhledem k mohutnosti objektu bylo nutno při betonáži vytvořit dilatační spáru. Provedeny venkovní omítky. Srub částečně vyzbrojen pouze kulomety. Nebyly vyzděny vnitřní lehké příčky, neinstalovány dveře SAS nouzového východu, zvony a kopule nebyla osazena, vnitřní elektroinstalace, vodoinstalace a vzduchotechnika nebyla provedena, venkovní úpravy terénu neprovedeny.\n\n\n"}
{"id": "576761", "url": "https://cs.wikipedia.org/wiki?curid=576761", "title": "Sambala", "text": "Sambala\n\nSambala je označení pro orientální kořenící pasty, jejíž základ tvoří chilli (pálivé papričky), sůl, hnědý cukr a ocet. Sambala pochází z Číny a Indonésie. Některé druhy jsou velmi pálivé, měly by se proto používat velmi opatrně. Tyto kořenící směsi se používají ke všem jídlům, kterým chceme dodat na pikantnosti. Výborně se ale snoubí se sladkokyselými pokrmy, hlavně masitými.\n"}
{"id": "576763", "url": "https://cs.wikipedia.org/wiki?curid=576763", "title": "Tomáš Rosen", "text": "Tomáš Rosen\n\nTomáš Rosen (* 29. března 1966 v Praze) je český podnikatel, spolumajitel firmy \"Roto\", která obchoduje se stavebním kováním. Vedle toho je však spolumajitelem dalších společností. Byl také spolumajitelem a členem představenstva sportovních klubů SK Slavia Praha i HC Slavia Praha. V obci, kde žije, prosadil, že nová ulice s jeho domem byla pojmenována \"Slávistická\".\n\nDne 17. listopadu 2009 spoluzaložil koňakový klub.\n\nV roce 2011 Rosen koupil hrob malíře Cypriána Majerníka na pražském Vyšehradě. Za hrob i se sochou, jejímž autorem je Karel Lidický, zaplatil 38 tisíc korun. Za standardních podmínek je přitom nemožné hrob na Vyšehradě koupit, výjimečně se to podaří pozůstalým po významných osobnostech. Za tehdejšího vedení Správy pražských hřbitovů však potají kupovali hroby na Vyšehradě lidé, kteří měli blízko k představitelům pražského magistrátu.\n\nS manželkou Karin vychovávají syna Andrease.\n\n"}
{"id": "576766", "url": "https://cs.wikipedia.org/wiki?curid=576766", "title": "AXA Center", "text": "AXA Center\n\nAXA Center (dříve \"The Equitable Tower\" nebo \"Equitable Center West\") je mrakodrap na Manhattanu v New Yorku. Tuto postmoderní budovu navrhl architekt Edward Larrabee Barnes a její výstavba probíhala v letech 1985 – 1986. Má 54 podlaží a výšku 229,3 metrů. Budovu z velké částí zabírá firma AXA.\n\n\n"}
{"id": "576768", "url": "https://cs.wikipedia.org/wiki?curid=576768", "title": "Sniper: Ghost Warrior", "text": "Sniper: Ghost Warrior\n\nSniper: Ghost Warrior je stealth FPS videohra pro Xbox 360 a PC. Byla vydána 29. června 2010 pro Xbox 360 a 24. června 2010 pro PC přes Steam. Podle názvu hry je patrné, že hráč hraje za jednoho vojáka z týmů odstřelovačů, operujícím skrytě na smyšleném ostrově Isla Trueno v latinské americe.\n\nVe hře se hráč ujme seržant Tylera Wellse, s kódovým jménem Razor 64, skrytě působícím v latinsko americké džungli. Hráč skrz postavu odstřelovače plní různé úkoly. I když hra není dokonalý simulátor odstřelovače, tak důležité aspekty ovlivňující dráhu střely jako např. vítr, gravitace, tep srdce jsou ve hře zastoupeny. Naproti tomu může hráč aktivovat něco jako tzv. Bullet time, kdy se čas zpomalí a může lépe zamířit.\n\nVe hře se vyskytují čtyři různé pušky: MSG-90 (PSG1), AS-50, SVD Dragunov, a SR-25. K nim jsou ještě několik útočných pušek jako například AK-74, MD-97, USAS, M-4. Tyto zbraně doplňují házecí nože, granáty, Claymore.\n\n"}
{"id": "576769", "url": "https://cs.wikipedia.org/wiki?curid=576769", "title": "Neulengbach", "text": "Neulengbach\n\nNeulengbach je město ve Vídeňském lese v okrese Sankt Pölten-Land v Dolních Rakousích. Žije zde obyvatel.\n\nMěstské právo byla obci propůjčena teprve v roce 2000. Město leží 36 kilometrů západně od Vídně a je členem iniciativy „regionu Vídeňský les“.\n\nNeulengbach leží u řeky „Laabenbachu“, která ústí do Große Tullnu. Dalším přítokem je \"Dambach\", jezerní potok jakož i „Raipoltenbach“. Severní část zastavěného území je ohraničená Haspelwald. Nejvyšší kopec má nadmořskou výšku 520 metrů.\n\n\nNeulengbach je vytvořen z 15 katastrálních území:\n\nPáni z Lengenbachu vybudovali ve 12. století Neulengbach (hrad), jako středisko okolního panství. Z hradu se vyvinula trhová obec - městys Neulengbach, který v roce 1535 obdržel práva trhů nedávno, protože stará listina zmizela v roce 1829 během tureckého obléhání.\n\nZámecká paní Sidonia Palffy bránila zámek v roce 1683 před tureckými útoky.\nRoku 1696 rodina Bartholotti získala zámek a panství. V roce 1746 získal panství kníže Lubomirsky pán z Neulengbachu.\n\nV letech 1823 až 1920 vlastnila zámek knížecí rodina Liechtensteinů. V roce 1850 vznikla obec a soudní okres Neulengbach. Od roku 2000 získala obec městská práva.\n\nStarostou města je od 24. října 2007 Franz Wohlmuth, vedoucí kanceláře Leopold Ott.\n\nV městském zastupitelstvu je 33 křesel a po obecních volbách 14. března 2010 jsou podle získaných mandátů obsazena takto:\n\n\nU příležitosti povýšení Neulengbachu na město byly ještě existující předměty z bývalého depozitáře přemístěna do budovy okresního soudu. Pod nynějším názvem \"Museum Neulengbach\" byly pro návštěvníky malé sbírky zpřístupněny. V roce 2005 od května do října pravidelně každou neděli je muzeum otevřené. V roce 2005 byl sepsán inventář a zavedena elektronická evidence.\n\n\n\n\n\n\nNezemědělských pracovišť bylo v roce 2001 365, zemědělských a lesnických pracovišť bylo v roce 1999 146. Počet výdělečně činných osob v místě bydliště bylo podle sčítání lidu v roce 2001 3140, tj 45,99 %.\n\nV Sankt Christophen má sídlo RWC.\n\n\n\n\n\n"}
{"id": "576770", "url": "https://cs.wikipedia.org/wiki?curid=576770", "title": "František Vízek", "text": "František Vízek\n\nFrantišek Vízek (* 22. listopadu 1940, Morkovice) je český učitel a politik, bývalý senátor za obvod č. 35 – Jablonec nad Nisou.\n\nPo vystudování Pedagogické fakulty na Univerzitě Jana Evangelisty Purkyně v Ústí nad Labem v roce 1967 pracoval jako učitel.\n\nV roce 1959 vstoupil do KSČ, šedesátých letech se přidal ke komunistickému reformnímu proudu a podporoval Alexandra Dubčeka. Po okupaci vystupoval proti komunistickému režimu, soudním rozsudkem byl v roce 1974 označen za pravicového oportunistu, antisocialistu, a antikomunistu [zdroj=?], který útočí na vedoucí roli KSČ. Kvůli tomu mu bylo znemožněno vykonávání učitelské profese. Vízek následně pracoval v libereckém kamenolomu, při zaměstnání se na SOU v Lipnici nejprve v roce 1978 vyučil kameníkem a poté odmaturoval na SPŠ kamenosochařské v Hořicích v Podkrkonoší. Jako kamenický dělník získal v roce 1985 po složení rigorózní zkoušky z teorie vyučování matematice doktorát na Karlově univerzitě v Praze, do školství se však mohl vrátit až po Sametové revoluci.\n\nVízek v devadesátých letech řídil Školský úřad v Jablonci nad Nisou. V roce 2001 neúspěšně kandidoval do Rady České televize.\n\nV senátních volbách v roce 1996 se stal členem horní komory českého parlamentu, přestože jej v prvním kole porazil občanský demokrat Karel Dyba v poměru 36,68 % ku 24,70 % hlasů. Ve druhém kole však Vízek obdržel 50,80 % hlasů a získal tento mandát. V Senátu předsedal \"Výboru petičnímu, pro lidská práva, vědu, vzdělávání a kulturu\". Ve volbách v roce 2000 svůj post obhajoval, ovšem s 13,19 % hlasů skončil až pátý. O návrat do vysoké politiky se pokoušel ve volbách 2004, když kandidoval v obvodu č. 34 – Liberec, ovšem s 12,22 % hlasů skončil na třetí pozici.\n\nRoku 1998 se o něm uvažovalo jako o ministru školství v Zemanově vládě.\n\nV letech 2002-2006 zasedal v zastupitelstvu Jablonce nad Nisou, byl i jeho radním. Z ČSSD vystoupil v roce 2006 a spolu s dalšími nespokojenými bývalými členy sociální demokracie založil před komunálními volbami 2006 politické hnutí Klub sociálně demokratické orientace.\n\nDo Senátu opět kandidoval v roce 2012, a to znovu v obvodu č. 35, tentokrát jako nestraník za stranu LEV 21. Získal jen 0,89 % hlasů, v prvním kole se tak umístil jako poslední. Nedostal se ani do zastupitelstva Libereckého kraje, do kterého za tuto stranu rovněž kandidoval.\n\n"}
{"id": "576772", "url": "https://cs.wikipedia.org/wiki?curid=576772", "title": "Baharat", "text": "Baharat\n\nBaharat je kořenící směs původem z oblasti Palestiny a Sýrie. \"Baha´r\" znamená v arabském jazyce pepř a \"baha´rat\" je směs koření, která má velice široké využití. Její hlavní přísady, jak už název napovídá, tvoří černý pepř, nové koření, koriandr, skořice (nebo casie), papriky a muškátový oříšek. Tradičně se baharat používá k okořenění drůbeže, jehněčího masa nebo ryb. Výborně chutná v kombinaci s rýží nebo kuskusem. Vhodný je však i do pokrmů z luštěnin, lilku či patizonu. Před použitím se tradičně směs osmaží na másle.\n\n"}
{"id": "576773", "url": "https://cs.wikipedia.org/wiki?curid=576773", "title": "1251 Avenue of the Americas", "text": "1251 Avenue of the Americas\n\n1251 Avenue of the Americas je mrakodrap v New Yorku. Oficiálně se jmenuje Exxon Building. Je součástí Rockefellerova Centra a je jeho druhou nejvyšší stavbou hned po 30 Rockefeller Plaza. Má 54 pater a výšku 228,6 metrů.\n\n\n"}
{"id": "576778", "url": "https://cs.wikipedia.org/wiki?curid=576778", "title": "Kavád II.", "text": "Kavád II.\n\nKavád II., zvaný \"Šéróé\" (v pahlavském písmu:; persky قباد), byl perský velkokrál z rodu Sásánovců panující krátce roku 628, pravděpodobně šest až sedm měsíců, od února do září. Jeho vládou začala v sásánovské Persii epocha úpadku, dovršená pádem říše i dynastie ve třicátých a čtyřicátých letech 7. století (viz Islámská expanze).\n\nKavád byl synem krále Husrava II. a jeho křesťanské manželky Marie, kterou některé prameny označují za dceru byzantského císaře Maurikia. Přestože byl nejstarším Husravovým synem, neměl vládu zdaleka jistou, neboť král favorizoval svého mladšího syna Mardánšáha z manželství se Širín, jež byla rovněž křesťankou, ale arménského původu. Kaváda to přivedlo do řad spiklenců proti otci, oslabenému porážkami ve válce s Byzancí, a v únoru 628 nakonec na perský trůn.\n\nPo převzetí moci dal Kavád v prvé řadě zavraždit svého otce i bratry a ihned zahájil vyjednávání o míru s byzantským císařem Herakleiem. Situace sásánovské říše byla v důsledku vojenského debaklu katastrofální, během Kavádovy vlády se však podařilo uzavřít jen předběžný mír – definitivní dohodl vojevůdce Šahrvaráz až v červenci 629. Uvnitř královské rodiny panoval od Husravovy násilné smrti nesoulad a napětí, což později zavdalo podnět ke spekulacím, že královna Širín Kaváda otrávila.\n\nV létě roku 628 odcestoval Kavád II. do médského Holvánu, kde králové v horkém období přebývali, na místo už ale živý nedorazil. Zemřel pravděpodobně v Dastagerdu (nejspíš na mor), a před smrtí ještě stihl určit císaře Herakleia za poručníka svého nezletilého syna Ardašíra. Ten poté nastoupil na perský trůn.\n\n\n"}
{"id": "576779", "url": "https://cs.wikipedia.org/wiki?curid=576779", "title": "Vlhovec červenokřídlý", "text": "Vlhovec červenokřídlý\n\nVlhovec červenokřídlý (\"Agelaius phoeniceus\") je středně velký druh pěvce z čeledi vlhovcovitých (Icteridae).\n\nSamice dorůstají 17–18 cm a váží 36 g, samci jsou 22–24 cm dlouzí a jejich průměrná hmotnost činí 64 g.\n\nJe sexuálně dimorfní; samci jsou celí černí s velkou červenou skvrnou na křídlech, z jedné strany ohraničenou silným žlutým pruhem. Samice jsou převážně hnědé se světlou, hustě černě pruhovanou spodinou těla.\n\nVlhovec červenokřídlý je široce rozšířen na většině severoamerického kontinentu. Hnízdí v rozmezí od Aljašky a Newfoundlandu jižně až po Floridu, Mexiko a Guatemalu, izolované populace se vyskytují také na západě El Salvadoru, na severozápadě Hondurasu a v severozápadní Kostarice. Severní populace jsou tažné se zimovišti na jihu Spojených států a v Mexiku, zatímco ptáci ze západní části severoamerického kontinentu a ze Střední Ameriky na svých hnízdištích setrvávají po celý rok. Obývá otevřené travnaté krajiny. Preferuje přitom mokřiny, a to jak se sladkou, tak i se slanou vodou. Dále se vyskytuje také v suchých náhorních oblastech, kde obývá louky, prérie a neudržovaná pole.\n\nVlhovec červenokřídlý bývá při obraně svého teritoria velmi agresivní. Dokáže přitom napadnout i mnohem větší ptáky, než je on sám, např. vrány, havrany, straky, dravce či volavky.\n\nJe všežravý. Živí se zejména semeny a hmyzem, ale požírá také žáby, ptačí vejce, mršiny, červy, pavouky a měkkýše.\n\nJe polygamní, jeden samec obhajuje teritorium až s 10 samicemi. Na 3-6 denní stavbě miskovitého hnízda z travin a mechu, zpevněného hlínou a připevněného nejčastěji k rákosovým stéblům, se podílí samotná samice. V jedné snůšce bývají 3-4, zřídka i 5 zeleno-modrých, tmavě skvrnitých vajec. Na jejich 11-12 denní inkubaci se opět podílí pouze samice. Mláďata se líhnou slepá a neopeřená a hnízdo opouští po 11-14 dnech.\n\n\n"}
{"id": "576781", "url": "https://cs.wikipedia.org/wiki?curid=576781", "title": "Richard Limo", "text": "Richard Limo\n\nRichard Kipkemei Limo (* 18. listopadu 1980, Cheptigit, Rift Valley) je keňský atlet, běžec.\n\nV roce 1998 získal na Africkém šampionátu v senegalském Dakaru stříbrnou medaili ve steeplu.\n\nV roce 2001 se stal v kanadském Edmontonu mistrem světa v běhu na 5000 metrů. Na této trati vybojoval také bronzovou medaili na hrách Commonwealthu v Kuala Lumpuru v roce 1998 a na letních olympijských hrách v Sydney 2000 doběhl ve finále na desátém místě. Na mistrovství světa v atletice 2003 v Paříži skončil sedmý.\n\nPozději se začal specializovat na delší tratě, především na maraton. V roce 2007 mj. doběhl druhý na amsterdamském maratonu v osobním rekordu 2:06:45. O rok později skončil čtvrtý na rotterdamském maratonu. V roce 2010 se stal vítězem maratonu v San Diegu, když k vítězství mu stačilo zaběhnout čas 2:09:56. Druhý doběhl se ztrátou 17 sekund jeho krajan William Chebon Chebor.\n\n"}
{"id": "576783", "url": "https://cs.wikipedia.org/wiki?curid=576783", "title": "500 Fifth Avenue", "text": "500 Fifth Avenue\n\n500 Fifth Avenue je mrakodrap stojící na 6. Avenue v New Yorku. Má 60 pater a výšku 212 m. Výstavba probíhala v letech 1929 - 1931. Tato budova má hodně společného s Empire State Building, protože je také navržena firmou Shreve, Lamb and Harmon, je také ve stylu art deco a byla dokončena ve stejný rok.\n\n\n"}
{"id": "576784", "url": "https://cs.wikipedia.org/wiki?curid=576784", "title": "Love the Way You Lie", "text": "Love the Way You Lie\n\n„Love The Way You Lie“ je píseň amerického rappera Eminema. Píseň pochází z jeho sedmého studiového alba \"Recovery\". Produkce se ujmul producent Alex da Kid. S touto písní mu vypomohla barbadoská popová zpěvačka Rihanna.\n\nPíseň je o vztahu mezi ženou a mužem z pohledu muže, kdy svoji přítelkyni miluje a zároveň ji nenávidí. Eminem zde popisuje bezhlavou zamilovanost (\"\"You ever love somebody so much you don't barely breathe\"\", \"\"When it comes to love you are just as blinded\"\"), prolíná s živou konverzací (\"\"Where you goin'? I'm leaving you! No, you ain't!\"\"), se sebeobviněním za chyby ve vztahu (\"\"It wasn't you, baby, it was me!\"\"), s náhlými záchvaty vzteku (\"\"You push, pull each others hair, scratch, claw, bit'em\"\"). Píseň končí slibem, že když muže znova bude chtít opustit jeho přítelkyně, tak ji sváže k posteli a zapálí dům. To pak skvěle navazuje na refrén od Rihanny.\n\nTato píseň je první vůbec, která se udržela na prvním místě hitparády \"Digital Songs Chart\" déle než pět týdnů za sebou.\nZároveň má oficiální klip k této písni ohromný počet zhlédnutí na serveru YouTube, dnes je to již přes 1 635 947 277.\n"}
{"id": "576786", "url": "https://cs.wikipedia.org/wiki?curid=576786", "title": "Vlhovec nachový", "text": "Vlhovec nachový\n\nVlhovec nachový (\"Quiscalus quiscula\") je velký druh pěvce z čeledi vlhovcovitých (Icteridae).\n\nDospělci dorůstají 32 cm, mají dlouhý tmavý zobák, světle žluté oči a dlouhý ocas; opeření je tmavé s fialovým nebo kovovým leskem. Samice jsou v porovnání se samci menší a často jednotvárně hnědé. Hnízdí v otevřených krajinách a v předměstských i městských oblastech, často v blízkosti vody. Jeho areál rozšíření se rozprostírá na značném území Severní Ameriky, a to v rozmezí od východního pobřeží až po Skalnaté hory. Jižní populace jsou stálé, severní migrují na jih Spojených států.\n\n"}
{"id": "576790", "url": "https://cs.wikipedia.org/wiki?curid=576790", "title": "Arthur Nebe", "text": "Arthur Nebe\n\nArthur Nebe (13. listopadu 1894, Berlín, Německé císařství – 21. března 1945, Berlín, Třetí Říše) byl gruppenführer SS, berlínský policejní komisař a v letech 1942–1943 generál policie.\n\nNarodil se v rodině učitele na základní škole. V první světové válce byl dvakrát zraněn při plynovém útoku.\n\nV roce 1920 se připojil k berlínské kriminální policii. Do NSDAP vstoupil roku 1931 a stal se přispívajícím členem SS a sblížil se s Kurtem Daluegem. V roce 1934 instruoval smrt Hitlerova soupeře Gregora Strassera. V té době se začal nacistům odcizovat. Mnohokrát se nepohodl s Reinhardem Heydrichem a s Himmlerem.\n\nV roce 1936 se stal hlavou říšské kriminální policie (Kriminalpolizei). Roku 1939 byla jeho Kriminalpolizei sloučena s RSHA (Reichssicherheitshauptamt). V roce 1939 se stal SS Gruppenführerem. \n\nKdyby Adolf Hitler v roce 1938 rozpoutal válku s Československem o Sudety, měl údajně v úmyslu zosnovat spiknutí, které mělo za cíl Adolfa Hitlera zabít.\n\nV roce 1941 se na Himmlerův rozkaz stal jedním z velitelů Einsatzgruppen, konkrétně skupiny B v Bělorusku, jíž velel až do listopadu 1941. Jednotka pod jeho velením usmrtila asi 46 000 lidí, nicméně některé zdroje udávají, že Nebe falšoval čísla a zachránil nespecifikované množství sovětských civilistů před smrtí. Jiné zdroje naopak zdůrazňují Nebeho krutost. Po návratu z Ruska byl přesvědčen, že nacistické Německo nemůže válku vyhrát. \n\nRoku 1942 se účastnil vyšetřování atentátu na Heydricha. Napadlo ho, aby úřady změnily politiku vůči Čechům a aby každý Čech, který se jakkoli provinil, byl zproštěn viny. Začal udržovat kontakty s odbojem ze všech zemí okupovaných Říší.\n\nByl zapojen do různých spiknutí včetně atentátu na Hitlera z 20. července 1944. Po jeho selhání se ukrýval na ostrově ve Wannsee, později však byl odhalen a v lednu 1945 zatčen. Lidovým soudem byl odsouzen k trestu smrti a v březnu 1945 oběšen strunou od klavíru.pozn. oběsili ho až poté, co ho nejdříve pověsili na řeznicky hák a nechali několik hodin pomalu umírat. \n\n\n"}
{"id": "576794", "url": "https://cs.wikipedia.org/wiki?curid=576794", "title": "Alfons III. Portugalský", "text": "Alfons III. Portugalský\n\nAlfons III. Portugalský (portugalsky \"Afonso III de Portugal\", španělsky \"Alfonso III de Borgoña\", francouzsky \"Alphonse le Boulonnais\" , 5. května 1210, Coimbra – 16. února 1279, tamtéž) zvaný \"Boloňan\" nebo \"Reformátor\", byl hrabě z Boulogne a portugalský král. Jako první užíval titul \"král Portugalska a Algarve\".\n\nŠlo o druhorozeného syna krále Alfonse II. \"Tlustého\" a jeho choti, kastilské infantky Urraky. Mládí strávil v Dánsku a na francouzském dvoře své tety Blanky měl jistý politický vliv. Roku 1238 či 1239 se výhodně oženil s Matyldou, bohatou ovdovělou dědičkou hrabství Boulogne, a stal se tak francouzským hrabětem.\n\nZačal zasahovat do vnitřních záležitostí Portugalského království, kde vládl jeho starší bratr Sancho II. Nespokojená šlechta se spojila s církví a pokusila se na trůn dosadit Alfonse. V březnu 1245 obžaloval papež Inocenc IV. v bule \"Inter alia desiderabilia\" Alfonsova bratra z nejhorších zločinů, označil jej za \"zbytečného krále\" (\"rex inutilis\") a Alfonse za \"správce a ochránce\" království, čímž Sancha v podstatě sesadil. Sancho opustil zemi a roku 1248 v Toledu zemřel.\n\nNa opuštěný portugalský trůn nastoupil Alfons. Vzdal se francouzského hrabství a roku 1253 se, i přes existenci manželství s Matyldou z Boulogne žijící ve Francii, oženil s Beatrix, mladinkou levobočnou dcerou sousedního krále Alfonse Kastilského. Matylda si stěžovala u papeže a Alexandr IV. vyřkl nad oblastmi království, kde král se svou mladou chotí pobýval, interdikt. Alfons nutně potřeboval legitimního následníka trůnu a papežskému nátlaku se nepodvolil. Patová situace se vyřešila Matyldinou smrtí roku 1258. Beatrix porodila staršímu manželovi osm legitimních potomků a přežila jej téměř o čtvrt století, byli společně pohřbeni v cisterciáckém klášteře Alcobaça.\n\n"}
{"id": "576796", "url": "https://cs.wikipedia.org/wiki?curid=576796", "title": "HFC Haarlem", "text": "HFC Haarlem\n\nHFC Haarlem byl nizozemský fotbalový klub z Haarlemu. Založen byl roku 1889. Zanikl roku 2010.\n\n25. ledna 2010 vyhlásil Haarlem konkurz a tím byl svazem vyloučen z profesionálního fotbalu. Haarlem hrál své poslední profesionální utkání 22. ledna 2010 s týmem Excelsior, prohrál 3:0.\n\nV dubnu 2010, tři měsíce po svém vyloučení z profesionálního fotbalu, HFC Haarlem dokončil fúzi s amatérským klubem HFC Kennemerland, nový klub se jmenuje Haarlem Kennemerland.\n\n"}
{"id": "576800", "url": "https://cs.wikipedia.org/wiki?curid=576800", "title": "Rallye Monte Carlo 1988", "text": "Rallye Monte Carlo 1988\n\nRallye Monte Carlo 1988 byla úvodní soutěž Mistrovství světa v rallye 1988. Zvítězil zde Bruno Saby s Lacií Delta HF.\n\nÚvodní test vyhrál Bruno Saby s vozem Lancia Delta HF. Problémy měli jezdci Mazdy. Ve třetím testu jeden z vozů poškodil Hannu Mikkola. Timo Salonen a Ingvar Carlsson měli ve svých vozech zase nečistoty v palivu. Tým Lancia Racing tak neměl výraznější konkurenci a po první etapě vedl Saby před Loubetem. Třetí jezdec Lancie, Miki Biasion, odstoupil v úvodním testu druhé etapy. Saby s Loubetem mezi sebou bojovali o vedoucí pozici. Třetí byl Alex Fiorio, který jel s Lancii týmu Jolly Club. Za trojicí Lancii byl Ballet s vozem Peugeot 205 GTI. Ve třetí etapě stále vedl Saby a druhý byl Loubet. Ten ale ve čtrnáctém testu havaroval a vjel do řeky. Saby tak získal v čele soutěže velký náskok. \n\n"}
{"id": "576802", "url": "https://cs.wikipedia.org/wiki?curid=576802", "title": "Květomil modrý", "text": "Květomil modrý\n\nKvětomil modrý (\"Cyanerpes cyaneus\") je malý druh pěvce z čeledi tangarovitých (Thraupidae). Vyskytuje se v otevřených lesích, na jejich okrajích a na citrusových či kakaových plantážích v oblasti od jižního Mexika po Peru, Bolívii a střední Brazílii a Trinidad a Tobago. Izolovaně obývá také Kubu, kam byl možná v minulosti vypuštěn.\n\nJe to průměrně 9 až 12 cm velký zpěvný pták vážící 10 až 15 g. Výrazným znakem je jeho dlouhý, tmavý, mírně zahnutý zobák, jehož odstín se ale liší podle pohlaví i poddruhu. Pohlavní dimorfismus je velmi výrazný (viz obrázek vlevo).\n\nSamci mají dva šaty: svatební a prostý, zatímco samice mají celoročně pouze jeden šat. Samci jsou ve svatebním šatě velmi výrazní, modro-fialoví s tmavými křídly, ocasem, hřbetem a pruhem přes oko a jasně červenými končetinami. Opeření na temeni hlavy mají tyrkysově modré. V prostém šatě jsou méně nápadní, převážně nazelenalí s černými křídly. Tento prostý šat samci mají v době mimo hnízdění. Samice a mladí ptáci jsou převážně zelení se slabě pruhovanou spodní částí těla. Končetiny jsou u samic červeno-hnědé a u mladých ptáků hnědé.\n\nKvětomil modrý se zdržuje v malých hejnech, běžně čítajících okolo 17 kusů. Obývají koruny stromů Střední a Jižní Ameriky, ale právě ve výskytu se liší od jiných květomilů. Jiné druhy květomilů vyžadují vlhké podnebí, nejlépe tropický deštný les. Naopak květomilovi modrému stačí k životu pouze jeho okraj nebo sušší oblasti. Živí se hmyzem, bobulemi a nektarem. Pokud je málo potravy, stěhují se květomilové modří i na velké vzdálenosti společně s jinými tangarovitými.\n\nV období hnízdění, které probíhá nejčastěji po období dešťů, samice na stromech buduje malé miskovité hnízdo, kam klade 2 světlá, tmavě skvrnitá vejce, která inkubuje po dobu 12-13 dnů. I v této době se květomilové zdržují v hejnech. Mezi samci v této době ale souboje neprobíhají, naopak, agresivnější jsou samice, které si chrání svá hnízda. Mláďata hnízdo opouští 14 dnů po vylíhnutí.\n\nKvětomila modrého popsal poprvé Carl von Linné v roce 1766 a jednalo se o vzorek z jižní Bolívie. Tento druh má několik poddruhů, které se od sebe liší zeměpisným rozšířením a zbarvením.\n\n\n"}
{"id": "576807", "url": "https://cs.wikipedia.org/wiki?curid=576807", "title": "Two World Financial Center", "text": "Two World Financial Center\n\nTwo World Financial Center je mrakodrap na Manhattanu v New Yorku. Je součástí komplexu Světového finančního centra (World Financial Center) a se svými 44 patry a s výškou 197 metrů je druhou nejvyšší stavbou tohoto komplexu hned po Three World Financial Center. Výstavba probíhala v letech 1985–1987 podle návrhu, který vypracoval architekt César Pelli. Budova obsahuje asi 231 000 m pronajímatelné kancelářské plochy.\n\n\n"}
{"id": "576809", "url": "https://cs.wikipedia.org/wiki?curid=576809", "title": "Dálnice A5 (Slovinsko)", "text": "Dálnice A5 (Slovinsko)\n\nSlovinská dálnice A5 (slovinsky \"avtocesta A5\") spojuje dálnici A1 (poblíž Mariboru) se slovinsko-maďarskou státní hranicí.\n\nDálnice A5 vede od Mariboru zhruba západním směrem. Za výjezdem Turnišče se stáčí na jihovýchod a přibližně kopíruje státní hranici mezi Slovinskem a Maďarskem.Jejím pokračováním v Maďarsku je dálnice M70, která vede podél maďarsko-chorvatské hranice, později se připojuje k maďarské dálnici M1 směřující na Budapešť.\n\nPrvní úsek Vučja vas – Beltinci, dlouhý 11 km, byl otevřen v roce 2003. Během roku 2008 byly zprovozněny celkem tři úseky: na konci května byl zprovozněn úsek Dragučova – Lenart (8 km), v srpnu Beltinci – Pince (31 km). Poslední úsek Lenart – Vučja vas byl otevřen 30. října 2008.\n\nNa trase dálnice A5 jsou 2 mimoúrovňové křižovatky:\n\nNa dálnici A5 se dříve používal otevřený způsob placení mýtného. Po zavedení dálničních známek se tento způsob nadále používá již jen pro autobusy a nákladní automobily.\n"}
{"id": "576813", "url": "https://cs.wikipedia.org/wiki?curid=576813", "title": "Simona Karochová", "text": "Simona Karochová\n\nSimona Karochová (* 1988 Praha) je česká reprezentantka v orientačním běhu a lyžařském orientačním běhu. Mezi její největší úspěchy na mezinárodní scéně patří bronzová medaile ve štafetě na lyžařském WOC v Rusku a 5. místo ve štafetě na běžeckém JWOC v australském Dubbo 2007. V současnosti běhá za český klub Kotlářka Praha a za švédský klub Hagabz GOIF startuje ve skandinávii.\n\n"}
{"id": "576824", "url": "https://cs.wikipedia.org/wiki?curid=576824", "title": "Projekt 1155 Fregat", "text": "Projekt 1155 Fregat\n\nProjekt 1155 Fregat (jinak též třída Udaloj) je třída raketových torpédoborců sovětského námořnictva z doby studené války. Vyvinuty byly především jako protiponorková plavidla s dlouhým dosahem, vhodná pro doprovod sovětských hladinových uskupení. Celkem bylo postaveno 12 jednotek základního modelu a jedna modernizované verze Projekt 1155.1 Fregat II (či \"Udaloj II\"). Další dva torpédoborce nebyly po rozpadu SSSR dokončeny.\n\nMezi lety 1980–1991 bylo postaveno 12 jednotek této třídy, přičemž v roce 1999 do služby vstoupila třináctá jednotka \"Admiral Čabaněnko\", postavená ve vylepšené verzi \"Udaloj II\". Další dvě rozestavěná plavidla byla sešrotována. \"Admiral Čabaněnko\" byl původně stavěn pro pohraniční vojska KGB, převzalo jej však ruské námořnictvo.\n\nJednotky projektu 1155:\nKonstrukce třídy \"Udaloj\" navazovala na protiponorkové fregaty třídy \"Krivak\", jejichž základní nedostatky u nich byly napraveny. Hlavňovou výzbroj představují dva 100mm kanóny AK-100 v jednohlavňových věžích na přídi a čtyři systémy blízké obrany AK-630 s rotačním 30mm kanónem. Hlavní údernou zbraň představuje osm protiponorkových raketových torpéd komplexu RPK-3 Metel (v kódu NATO SS-N-14 Silex) umístěných ve čtyřnásobných kontejnerech. Doplňují je dva raketové vrhače hlubinných pum RBU-6000 a dva čtyřhlavňové 533mm torpédomety, ze kterých lze odpalovat střely komplexu RPK-2 Vjuga (v kódu NATO SS-N-15). K obraně proti vzdušným cílům slouží protiletadlové řízené střely Kinžal (v kódu NATO SA-N-9) s dosahem 12 km, umístěné v osmi osminásobných vertikálních vypouštěcích silech. Na zádi je přistávací plošina a hangár pro uskladnění dvou protiponorkových vrtulníků Kamov Ka-27.\n\nPohonný systém je koncepce COGAG. Jeho výkon je 60 000 hp. Pro plavbu cestovní rychlostí slouží dvě plynové turbíny M62, přičemž v bojové situaci se připojí ještě dvě plynové turbíny typu M8KF. Lodní šrouby jsou dva. Nejvyšší rychlost je 30 uzlů. Dosah je 10 500 nám. mil při rychlosti 14 uzlů.\n\nTato verze obsahovala některé prvky převzaté z torpédoborců třídy \"Sovremennyj\". Původní kanony nahradil 130mm dvojkanón AK-130, systémy AK-630 nahradily dva hybridní systémy blízké obrany Kortik, kombinující 30mm kanóny a řízené střely. Místo raketových torpéd Metel torpédoborec nese osm nadzvukových protilodních střel P-270 Moskit (v kódu NATO SS-N-22 Sunburn) s dosahem 120 km. Původní systém RBU-6000 nahradily dva výkonnější komplety systémy Udav-1. Protiletadlové střely Kinžal a torpédomety zůstaly beze změny. Obvykle je nesen jeden protiponorkový vrtulník Ka-27PL a druhý pro označování cílů Ka-27RT. Nárůst výtlaku byl kompenzován zvýšením výkonu poonného systému na 65 000 hp. Nejvyšší rychlost dosahuje 30 uzlů.\n\n"}
{"id": "576830", "url": "https://cs.wikipedia.org/wiki?curid=576830", "title": "Charles Kamathi", "text": "Charles Kamathi\n\nCharles Waweru Kamathi (* 18. května 1978, Nyeri, Centrální provincie) je keňský atlet, běžec, který se věnuje dlouhým tratím.\n\nNejvětší úspěch své kariéry zaznamenal na světovém šampionátu 2001 v kanadském Edmontonu, kde se stal mistrem světa v běhu na 10 000 metrů. Trať zaběhl v čase 27:53,25 a porazil mj. čtyřnásobného mistra světa na této trati Haile Gebrselassieho, který vybojoval bronz.\n\nNa následujícím mistrovství světa v Paříži 2003 doběhl jako sedmý. V roce 2004 získal zlatou medaili na Africkém šampionátu v hlavním městě Konga, v Brazzaville. Ve stejném roce reprezentoval na letních olympijských hrách v Athénách, kde skončil ve finále na třináctém místě s více než minutovou ztrátou na vítězného Kenenisu Bekeleho z Etiopie.\n\nPozději se začal specializovat na maraton. První maratonský běh absolvoval v roce 2007 v Miláně, kde doběhl jako čtvrtý v čase 2:11:25. V roce 2008 skončil na berlínském maratonu na třetím místě v čase 2:07:48. V tomto závodě mj. zaběhnul Etiopan Haile Gebrselassie dosud platný světový rekord v maratonu 2:03:59.\n\n"}
{"id": "576832", "url": "https://cs.wikipedia.org/wiki?curid=576832", "title": "Mistrovství Evropy v basketbalu mužů 1949", "text": "Mistrovství Evropy v basketbalu mužů 1949\n\n6. mistrovství Evropy v basketbale proběhlo v dnech 15. – 22. května v Káhiře v Egyptě.\n\nTurnaje se zúčastnilo 7 týmů. Hrálo se v jedné skupině, systémem každý s každým. Mistrem Evropy se stalo družstvo Egypta.\n\n1. Egypt\n\n\n2. Francie\n\n\n3. Řecko\n\n\n4. Turecko\n5. Nizozemsko\n\n\n6. Sýrie\n7. Libanon\n"}
{"id": "576834", "url": "https://cs.wikipedia.org/wiki?curid=576834", "title": "Martin Šonka", "text": "Martin Šonka\n\nMartin Šonka (* 26. března 1978, Dvůr Králové nad Labem) je český akrobatický a bývalý bojový pilot Vzdušných sil AČR, vicemistr světa, mistr Evropy a České republiky v akrobatickém létání. V roce 2018 se stal vítězem série mezinárodních závodů Red Bull Air Race.\n\nV roce 2003 se stal poprvé mistrem České republiky a to na kluzáku. V roce 2011 získal stříbro na mistrovství světa ve Freestyle. V srpnu 2016 se stal mistrem Evropy v letecké akrobacii v Moravské Třebové ve Freestyle a v kategorii Unlimited získal 2. místo v celkovém hodnocení. Klasickou akrobacii a letecké show létá na letounu Extra 300 SR.\n\nV roce 2009 prošel kvalifikačním kempem Red Bull Air Race a obdržel Superlicenci Red Bull Air Race. Do této série závodů se poprvé nominoval v sezóně 2010. V roce 2014 opět létal v obnovené letecké sérii a v posledním závodě sezóny dosáhl na bronzovou medaili. V roce 2016 v RBAR vyměnil letadlo za nejnovější Zivko Edge 540 v3, který byl v roce 2015 dodán Peteru Besenyeimu, a vstoupil do Teamu Red Bull. V celkovém hodnocení se v roce 2017 umístil na druhém místě a v roce 2018 zvítězil.\n\n2002\n\n2003\n\n2004\n\n2005\n\n2006\n\n2007\n\n2008\n\n2009\n\n2010\n\n2011\n\n2012\n\n2013\n\n2015\n\n2016\n\n2017\n\n2018\n\n"}
{"id": "576845", "url": "https://cs.wikipedia.org/wiki?curid=576845", "title": "Volavka modrošedá", "text": "Volavka modrošedá\n\nVolavka modrošedá (\"Egretta caerulea\") je středně velký druh volavky.\n\nDorůstá 60 cm, v rozpětí křídel měří 102 cm a její průměrná hmotnost činí 325 g. Jedná se o středně velkou volavku s dlouhým krkem a dlouhým, zašpičatělým, modrým nebo šedým zobákem s černým koncem. Pohlaví jsou zbarvena stejně. V létě jsou dospělí ptáci převážně modro-šedí s výjimkou světle červeného zbarvení na hlavě a krku, na kterém jsou patrná také prodloužená pera. Končetiny má tmavě modré. V mimohnízdním období mají hlavu a krk tmavě modrý a končetiny černé. Mladí ptáci jsou celí bílí se světle žlutými končetinami.\n\nJejí areál rozšíření sahá od států USA ležících při Mexickém zálivu přes Střední Ameriku a Karibik až po Peru a Uruguai.\n\nVyskytuje se v subtropických bažinách. Požírá ryby, žáby, korýše, malé hlodavce a hmyz. Hnízdí v koloniích, často společně s jinými druhy volavek. Hnízdo v podobě jednoduché plošiny z větví buduje na stromech nebo keřích. V jedné snůšce pak bývá 3-7 světle modrých vajec.\n\n"}
{"id": "576851", "url": "https://cs.wikipedia.org/wiki?curid=576851", "title": "Erich Šefčík", "text": "Erich Šefčík\n\nErich Šefčík (2. července 1945 Kravaře – 15. října 2004 Opava) byl český archivář, historik, numismatik, organizátor vlastivědné práce a odborník na dějiny Slezska, z nich pak zejména na dějiny Těšínska.\n\nStudoval na Filozofické fakultě brněnské univerzity (1963–1968, obor archivnictví), roku 1973 získal titul PhDr. na olomoucké univerzitě. V letech 1968–1969 působil ve Státním archivu v Plzni, 1969–1976 v pobočce Státního archivu Opava v Janovicích u Rýmařova (od 1970 vedoucí pobočky), 1976–1977 v ústředí Státního archivu v Opavě. V letech 1977–1996 pracoval ve Slezském muzeu v Opavě (1977–1983 vedoucí historicko-numismatického oddělení, 1983–1996 vedoucí numismatického oddělení). V roce 1996 založil Zámecké muzeum v Kravařích. Zde působil až do své smrti. Přednášel externě na Ostravské univerzitě, politicky se angažoval jako radní města Kravař.\n\n\n\n"}
{"id": "576852", "url": "https://cs.wikipedia.org/wiki?curid=576852", "title": "Shaw Tower (Vancouver)", "text": "Shaw Tower (Vancouver)\n\nShaw Tower je mrakodrap v downtown ve vancouverské oblasti Coal Harbour nacházející sa v ulici West Cordova Street. Sídlí v něm centrála telekomunikační spoločnosti Shaw Communications pro oblast Lower Mainland.\n\nMá 41 poschodí, dosahuje výšky 149 metrů, jeho výstavba probíhala v letech 2001 – 2004. V současnosti je to třetí nejvyšší budova ve Vancouveru. Na 16 spodních poschodiach jsou kancelářské prostory, na vrchních 24 poschodích je 130 bytů.\n\nShaw Communications, spoločnost podle které je stavba pojmenovaná, v ní má celých 12 poschodí.\n\nBudova má dvě oficiální adresy, 1067 West Cordova Street je adresa pro kanceláře a 1077 West Cordova Street pro obytnou část.\n\n\n"}
{"id": "576855", "url": "https://cs.wikipedia.org/wiki?curid=576855", "title": "Ingrid Švédská", "text": "Ingrid Švédská\n\nIngrid Švédská (dánsky a švédsky \"Ingrid Victoria Sofia Louisa Margareta\") (28. března 1910, Stockholm – 7. listopadu 2000, Fredensborg u Kodaně) byla rodem švédská princezna z dynastie Bernadotte a jako manželka dánského krále Frederika IX. dánská královna.\n\nIngrid byla jedinou dcerou švédského následníka trůnu a pozdějšího švédského krále Gustava VI. Adolfa a jeho manželky, britské princezny Margarety z Connaughtu (vnučky královny Viktorie). Její starší bratr, švédský princ Gustav Adolf, byl otcem švédského krále Karla XVI. Adolfa.\nKrálovna Margareta zemřela, když bylo princezně Ingrid 10 let. Tři roky nato se Gustav Adolf znovu oženil, a to s Luisou Mountbatten; z tohoto manželství kromě mrtvě narozené dcerky nevzešli žádní potomci. Pro Ingrid, vážnou dívku s vysokým smyslem pro povinnost, to nebyla lehká doba.\n\nIngrid se dostalo vynikajícího vzdělání. Mluvila několika jazyky, zajímala se o hudbu, umění a historii.\n\nV roce 1928 se setkala s waleským princem Eduardem a byla zvažována možnost jejích zasnoubení; k tomu však nakonec nedošlo. 24. května roku 1935 se v kostele sv. Mikuláše ve Stockholmu provdala za dánského prince Frederika, pozdějšího dánského krále Frederika IX. a po smrti jeho otce Kristiána X. s ním 20. dubna roku 1947 usedla na dánský trůn. Z harmonického manželství vzešly tři dcery:\n\nV roce 1940 po narození nejstarší dcery, princezny Markéty, krátce po okupaci Dánska Němci, se stala rodina následníka trůnu pro Dány důležitým symbolem nepoddajnosti. Ingrid a Frederik se jako první v královské rodině snažili přiblížit národu likvidováním umělých bariér oddělující je od poddaných, často se např. vydávali na pěší procházky po Kodani s novorozenou Markétou v kočárku nebo jezdili po městě na kolech místo v královské limuzíně. V tomto procesu pokračovala Ingrid i po nástupu na trůn. Královským dcerám se dostalo stejného vzdělání jako jiným dánským dětem v té době, dánská televize umožňovala pohled na život královské rodiny prostřednictvím krátkých reportáží.\n\nKrálovna Ingrid se celý svůj život velmi aktivně účastnila řady aktivit ve prospěch různých organizací charitativních, kulturních i společenských.\n\nPo nástupu Frederika IX. na trůn v dubnu 1947 vyvstala otázka následnictví – královský pár měl tři dcery, avšak žádného mužského potomka. Podle stávajících pravidel by tedy následníkem měl být Frederikův mladší bratr, princ Knud, jenž v té době měl vedle nejstarší dcery i dva syny. Otázka následnictví byla veřejností i parlamentem dlouze diskutována s tím výsledkem, že v roce 1953 byl zákon o nástupnictví upraven tak, že do nároku na trůn zahrnul i ženy – v tomto směru byla přepracována ústava, byl zaveden jednokomorový parlament a změny prošly před uzákoněním parlamentem a referendem. Následníkem dánského trůnu se tak stala nejstarší dcera královského páru, princezna Markéta, která na něj také po smrti krále Frederika IX. usedla jako královna Markéta II.\n\nPo smrti svého manžela (14. ledna 1972) se Ingrid do značné míry stáhla z veřejného života, zůstala však stále velmi populární a oblíbená jak u královské rodiny, tak u dánské veřejnosti.\n\nKrálovna Ingrid zemřela v devadesáti letech 7. listopadu roku 2000 a byla pochována po boku svého muže v mauzoleu Frederika IX. před katedrálou v Roskilde.\n\n\n"}
{"id": "576858", "url": "https://cs.wikipedia.org/wiki?curid=576858", "title": "Reuss (rozcestník)", "text": "Reuss (rozcestník)\n\nReuss (Reuß) má několik významů:\n\n\npříjmení\n"}
{"id": "576863", "url": "https://cs.wikipedia.org/wiki?curid=576863", "title": "T-St-S 75", "text": "T-St-S 75\n\nSrub T-St-S 75 byl projektován jako tvrzová dělostřelecká věž těžkého opevnění na Trutnovsku, umístěná v levé části tvrze Stachelberg. Srub byl vybudován jako součást tvrzového opevnění Československa před 2. světovou válkou.\n\nVýznam srubu byl pro vedení dělostřelecké palby v celém rozsahu 360° (úhlových stupňů). Směr palby měl být veden na silnici Žacléř - Babí, jihovýchodní svahy Žacléřského hřbetu, kótu 685 m \"Na popravišti\" a prostorem \"U křížku\". Nepřímá palba měla být vedena i na silnice a křižovatky západním směrem a směrem do východní oblasti Krkonoš.\n\nSrub byl projekčně umístěn v levé části tvrze na kótě v nadmořské výšce 641 m (resp. 636 m), ze směru postupu nepřítele krytý srubem T-St-S 73, další zajištění měla tvořit kulometná palba ze srubů T-St-S 74 a T-St-S 77 zleva, zprava T-St-S 72 a T-St-S 78. Obvod srubu měl být pasivně zajištěn protipěchotními překážkami. Mimo věže pro houfnice a zvonu pro lehký kulomet neměl jiné střílny a byl zcela zapuštěn do země.\n\nHlavní výzbrojí dělostřelecké věže měly být dvě 10 cm houfnice vz. 38 s dostřelem 11.950 metrů v rozsahu 360°. Pro krytí okolí srubu měl být použit lehký kulomet umístěný ve zvonu.\nV prostoru šachty pod dolním patrem byla plánována místnost pro vystřelené náboje.\n\nK 1. říjnu 1938 byly proveden pouze výkop a výlom šachty do podzemí tvrze.\n\n\n"}
{"id": "576866", "url": "https://cs.wikipedia.org/wiki?curid=576866", "title": "Buchá", "text": "Buchá\n\nBuchá (: , \"\" ) je ománské město a vilájet na poloostrově Musandam náležící do guvernorátu téhož názvu. Při sčítání lidu v roce 2003 zde žilo 2 839 lidí. Pod správu Buchy spadá přibližně 86 vesnic.\n\nBuchá disponuje několika turistickými atrakcemi. Jednou z nich je pevnost al Bilád postavená v roce 1250 po hidžře (podle islámského kalendáře) situovaná ve středu vilájetu. Další pevnost, al Kalá, se nachází na vrcholu blízké hory a je dobře viditelná z okolí. Na západě vilájetu stojí spolu se dvěma věžema zřícená mešita. Turisticky atraktivní jsou rovněž jeskyně v lokálních horách.\n\nZdejší důležitá zaměstnání jsou kovářství a zemědělectví, které se stará o produkci citrusových plodů, datlí a jiného ovoce. Tradiční průmysl tvoří rybolov a řemeslná výroba z listí.\n\n"}
{"id": "576868", "url": "https://cs.wikipedia.org/wiki?curid=576868", "title": "Václav Stratil", "text": "Václav Stratil\n\nVáclav Stratil (* 7. října 1950, Olomouc) je současný český konceptuální výtvarník, portrétní a výtvarný fotograf. Žije a pracuje v Brně.\n\nJako materiál používá především svou vlastní osobu a zkoumá proměnlivost lidské identity. Cykly \"Řeholní pacient\", \"Nedělám nic\" a menší \"Čistá mafie\" (od roku 1991 do poloviny devadesátých let) obsahují snímky, na kterých se Václav Stratil nechává portrétovat v komunálních fotoateliérech s různými účesy, výrazy a rekvizitami. Na jednotlivých snímcích (asi 50 fotografií) se objevují náboženské motivy, ironické provokace i výrazy šílenství. Stylizoval se do podoby Adolfa Hitlera, budhistického mnicha nebo zarostlého starce.\n\n"}
{"id": "576870", "url": "https://cs.wikipedia.org/wiki?curid=576870", "title": "Bentall 5", "text": "Bentall 5\n\nBentall 5 (známý také jako \"Five Bentall Centre\") je mrakodrap v kanadském Vancouveru. Má 33 pater a výšku 141 metrů.\nBudova byla postavena ve dvou etapách. Ta první probíhala v letech 2001 a 2002 a bylo dokončeno prvních 22 pater. Druhá etapa probíhala v letech 2005 - 2007.\n\n\n"}
{"id": "576872", "url": "https://cs.wikipedia.org/wiki?curid=576872", "title": "Reussové", "text": "Reussové\n\nReussové ( , \"Rúsové\") je německý starobylý šlechtický rod, původem z Durynska.\n\nZa zakladatele rodu je považován hrabě Egbert I. z Weidy (†1122), hrabě z Gleisbergu. Jeho synové Egbert II. a Jindřich I. již vládli také jako hrabata z Reussu. Vnuky Jindřicha I. se rod poprvé rozdělil do jednotlivých větví: Weida (vymřela 1535), Gera (vymřela 1550), Plavno. Tyto větve (především Reuss-Gera) se dále rozdělovaly a vymíraly.\n\nV roce 1564 uskutečnili synové hraběte Jindřicha XIII. hlavní rozdělení celého rodu. Otcovské území si rozdělili takto:\n\nKdyž prostřední linie Reussů vymřela v roce 1616, obě zbývající linie si rozdělili její území. Jak starší (Burg, Reuss-Greiz (Reuss-Dolní Greiz, Reuss-Horní Greiz) tak mladší (Reuss-Gera, Reuss-Schleiz (Reuss mladší linie, Reuss-Schleiz-Köstritz), Reuss-Lobenstein) linie se od té doby opět několikrát rozdělily.\n\nV roce 1778 spojil hrabě Jindřich XI. (ze starší linie \"Reuss-Horní Greiz\") území na dolním a horním toku Greizu a vytvořil tak knížectví Reuss starší linie. Naopak v roce 1806 byla ostatní zbylá území Reussů spojena pod vládou knížete Jindřicha XLII. do knížectví Reuss mladší linie (Reuss-Schleiz).\n\nObě zbylá reusská knížectví vstoupila v roce 1815 do Německého spolku. Poté v roce 1866 do Severoněmeckého spolku a nakonec se stala v roce 1871 spolkovými zeměmi Německého císařství. V roce 1918 byla obě místní knížata svržena a jejich země spojeny jako republika. Ta se nakonec v roce 1920 stala součástí nové spolkové země Durynsko.\n\nStarší linie Reussů vymřela v roce 1927 posledním knížetem Jindřichem XXIV. V ženské linii pak jeho sestrou Idou v roce 1977. Nárok přešel na mladší linii Reussů, která ale ve vládnoucí linii vymřela v roce 1945 a nárok pak přešel na (ještě) mladší linii a současnou hlavu rodu Jindřicha IV. z Kestřic. Pojmy starší a mladší linie Reussů se od vymření starší z nich v roce 1927 nepoužívají a rod je brán jako jednotný.\n\nV reusském rodě od konce 12. století přežívá tradice, že všichni mužští členové rodu nesou jméno Jindřich (což je unikát).\n\n"}
{"id": "576873", "url": "https://cs.wikipedia.org/wiki?curid=576873", "title": "Štrba (rozcestník)", "text": "Štrba (rozcestník)\n\nŠtrba může být:\n\n\n"}
{"id": "576876", "url": "https://cs.wikipedia.org/wiki?curid=576876", "title": "Granville Square", "text": "Granville Square\n\nGranville Square je mrakodrap v kanadském Vancouveru. Má 30 pater a výšku 142 metrů. Výstavba probíhala v letech 1971 - 1973 podle návrhu architekta Francise Donaldsona.\n\n"}
{"id": "576877", "url": "https://cs.wikipedia.org/wiki?curid=576877", "title": "Fritz", "text": "Fritz\n\nFritz může být:\n\n\n\n\n"}
{"id": "576879", "url": "https://cs.wikipedia.org/wiki?curid=576879", "title": "Červen 2010", "text": "Červen 2010\n\n"}
{"id": "576881", "url": "https://cs.wikipedia.org/wiki?curid=576881", "title": "Remedius Prutký", "text": "Remedius Prutký\n\nRemedius Prutký (asi 1713 Kopidlno – 8./9. února 1770 Florencie), zapisováno také Prudký, včetně křestního jména Václav Remedius Prutký, byl český františkánský misionář a autor cestopisu.\n\nNarodil se v pravděpodobně 2. ledna 1713 v obci Kopidlo severně od Plzně, případně v Kopidlnu na Jičínsku, jako méně pravděpodobnější se zdají dříve uváděná dřívější data narození, případně místo narození Praha. Podle starší literatury, avšak nepodloženě, byl pokřtěn jako Václav. Bližší údaje o jeho vzdělání (gymnázium, františkánská nebo jezuitská škola) před vstupem do řádu chybí, jakožto klerik vstupující k františkánům však musel mít znalosti gramatiky (latiny). Zřejmě během studijní přípravy na misie v Římě si rovněž osvojil základy medicíny, jež následně při misiích využíval. Do noviciátu vstoupil patrně v Plzni, přijal řeholní jméno Remedius a slavné řádové sliby složil 8. února 1735 rovněž v Plzni, anebo v klášteře u P. Marie Sněžné v Praze. 21. září 1737 byl ve Vratislavi vysvěcen na podjáhna. Klášterní studia teologie absolvoval bratr Remedius v kroměřížském konventu v roce 1741, již někdy před ukončením studií byl vysvěcen na kněze a po nich přijal službu zpovědníka a kazatele. Někdy v průběhu roku 1749 absolvoval se svolením českého provinciála Wolfganga Benische desítiměsíční přípravu na misie v Římě, kde se zájemci zdokonalovali v polemické (kontroverzistické) teologii a jazycích.\n\nSvou misijní orientaci směřoval Prutký do oblasti Egypta a Etiopie, což byly tradiční místa orientace františkánské misijní činnosti. V květnu 1750 odcestoval bratr Remedius z Říma do Egypta, kde již v té době jako prefekt františkánských misií působil Jakub Římař. V září se pak přesunul do hornoegyptského města Džirdžá (Girga), kde se setkal s dalšími františkánskými misionáři Martinem Langem a italem Pavlem z Agnony (Paolo d’Agnona). Společně si v tamějším františkánském hospici rozšiřovali své znalosti arabštiny. Remedius Prutký si zde sepsal víc než dvousetstránkový slovník arabských slov \"Catalogus verborum Arabicorum compendiosus\". Dalšími rukopisnými pomůckami, jimiž se bratr Remedius během svého života a snad již v rámci příprav na misie vybavil, byl jistý slovník (\"Vocabularium\"), lékařské pomůcky jako \"Varia medicinalia\" a latinsko-arabský katechismus ve formě otázek a odpovědí \"Doctrina Christiana\". Během pobytu v Džirdže byli jednou všichni tři misionáři (Prutký, Lang i Paolo) zatčeni a následujícího dne odsouzeni k smrti nabodnutím na kůl nebo, podle jiných zpráv, rozsekáním na kousky. O den později však byli opět osvobozeni. Po získání pozvání habešského císaře Yasu II. Adiama Sagada se Lang, Prutký a nově syrský, do české františkánské provincie inkoroprovaný?? bratr Antonius ab Aleppo vydali skrze Káhiru a Suez odebrali do Habeše (Etiopie). V březnu 1752 dorazili tři misionáři do města Gondar a následně strávili necelý rok v Habeši. Na sklonku roku 1752 byli totiž misionáři týmž císařem ze země z politicko-náboženských důvodů vyhoštěni. Začátkem roku 1753 zemi skutečně opustili a cestou přes Indii, Mauricius a mys Dobré naděje připluli do Evropy.\n\nPo pobytu v Římě a po audienci u císařského páru ve Vídni se v říjnu 1754 dostává bratr Remedius do Egypta podruhé, rovněž s úmyslem misie v Habeši. Jeho touhy po další cestě do Afriky již nevyšly. Osobní znalost a schopnosti Prutkého využil císař František I. Štěpán Lotrinský a povolal jej jako vojenského kaplana do svého toskánského pluku, s nímž Remedius prošel krvavá bojiště Sedmileté války. Po smrti císaře (1765) byl z vojenských služeb propuštěn a římskou Kongreací pro šíření víra (Propaganda) vyslán opět na misie Ruska, jako prefekt misií v Sankt Petěrburgu, jímž byl na 4 roky jmenován v prosinci 1765. Do Petěrburgu dorazil v následujícím roce. Oblast to byla sice křesťanská, ale vnitřními i mezicírkevními spory zmítaná a v katolickém prostředí považována za misijní. Zdejší úřad prefekta opustil na příkaz carevny v dubnu 1769. Vrátil se tedy do Říma, odkud byl církevní Kongregací vyslán. S již podlomenými silami se toužil ještě dostat do rodných Čech a české františkánské provincie. To však již nezvládl a nemocen, během pobytu v mu již známém v klášteře ve Florencii 9. února 1770 zemřel.\n\nRemedius Prutký je autorem několika více či méně původních spisů, z nichž je většina uložena v rukopisech v knihovně františkánského konventu P. Marie Sněžné v Praze. Jeho nejznámějším a přinejmenším zčásti původním dílem je ze dvou částí se skládající:\n\nDalší Prutkého rukopisy jsou pravděpodobně rovněž jeho autografy a napsal si je jako pomůcku pro svou africkou misijní činnost. Spíše než o původní díla jde zřejmě o výpisy a přepisy textů, s nimiž se mohl seznámit v Římě, Káhiře i jinde, což však dosud nebylo analyzováno. Jejich tématem jsou orientální jazyky, polemická teologie a lékařství:\n\nPrutkého korespondence a zprávy z misií se dochovaly v římském archivu Kongregace pro šíření víry (De propaganda Fide) a v archivu pražských františkánů.\n\n"}
{"id": "576889", "url": "https://cs.wikipedia.org/wiki?curid=576889", "title": "Rychlostní silnice H3 (Slovinsko)", "text": "Rychlostní silnice H3 (Slovinsko)\n\nSlovinská rychlostní silnice H3 tvoří severní část dálničního okruhu Lublaně. Někdy bývá označována jako \"Severní obchvat Lublaně\" (slovinsky \"Severna obvoznica Ljubljane\").\n\nRychlostní silnice H3 byla stavěna ve dvou etapách. V letech 1981-1983 byl postaven úsek Tomačevo-Koseze, v letech 1995-1998 pak úsek Zadobrova-Tomačevo.\n\nSilnice propojuje v severní části Lublaně slovinské dálnice A1 a A2. Spolu s nimi tak tvoří souvislý dálniční okruh okolo hlavního města.\nNa trase rychlostní silnice H3 jsou 2 mimoúrovňové křižovatky:\n\n"}
{"id": "576890", "url": "https://cs.wikipedia.org/wiki?curid=576890", "title": "Startovní listina Tour de France 2010", "text": "Startovní listina Tour de France 2010\n\nStartovní listina Tour de France 2010 čítá 198 jmen závodníků z 22 cyklistických stájí. 97. ročníku Tour se účastní jeden český cyklista – Roman Kreuziger, startující za stáj Liquigas-Doimo.\n\n"}
{"id": "576892", "url": "https://cs.wikipedia.org/wiki?curid=576892", "title": "Kamil Jankovský", "text": "Kamil Jankovský\n\nKamil Jankovský (* 10. března 1958 Praha) je český podnikatel a politik, od července 2010 do července 2013 ministr pro místní rozvoj České republiky původně nominovaný do vlády za stranu Věci veřejné, později za stranu LIDEM (v roce 2013 byl několik měsíců místopředsedou této strany).\n\nPo vystudování Fakulty stavební ČVUT v roce 1983 pracoval ve stavebnictví. Roku 1993 začal podnikat ve společnosti Phar service, podnikající ve farmaceutickém, chemickém a potravinářském průmyslu, kde se stal ředitelem. V roce 1996 ve společnosti získal nadpoloviční podíl. Je ženatý a má dvě děti.\n\nV roce 1994 vstoupil do ODA, v roce 2002 se pak stal členem Evropských demokratů. V letech 2002 – 2006 byl zastupitelem na Praze 10. Jako člen SNK ED kandidoval ve sněmovních volbách v roce 2010 na kandidátce strany Věci Veřejné, ze čtvrtého místa na kandidátce se však do parlamentu nedostal. Před neuskutečněnými sněmovními volbami v roce 2009 straně Věci Veřejné věnoval sponzorský dar ve výši 3 milionů Kč.\n\nDne 13. července 2010 byl jmenován ministrem pro místní rozvoj ve vládě Petra Nečase.\n\nV dubnu 2012 ohlásil konec svého členství ve straně Věci Veřejné a následně se stal jedním ze zakládajících členů nového subjektu LIDEM. Od května do listopadu 2013 působil jako místopředseda strany LIDEM.\n\nFirma Phar Service založená Jankovským a vedená od nástupu do ministerské funkce jeho synem je v souvislosti s předraženou stavební zakázkou pro IKEM vyšetřována protikorupční policií.\n"}
{"id": "576893", "url": "https://cs.wikipedia.org/wiki?curid=576893", "title": "Tour de France 2011", "text": "Tour de France 2011\n\nTour de France 2011, v pořadí 98. ročník nejslavnějšího cyklistického etapového závodu světa – Tour de France, proběhla mezi 2. a 24. červencem 2011. Odstartovala v Passage du Gois ve Vendée a skončila tradičně pod pařížským Vítězným obloukem. Celkovým vítězem se díky výborné časovce stal Australan Cadel Evans. \n\n"}
{"id": "576895", "url": "https://cs.wikipedia.org/wiki?curid=576895", "title": "Mistrovství Afriky v atletice", "text": "Mistrovství Afriky v atletice\n\nMistrovství Afriky v atletice je kontinentální sportovní akce, která se koná od roku 1979 pod záštitou Africké atletické asociace. Od roku 1996 je pořádáno ve dvouletých cyklech. Nejčastěji, třikrát, se šampionát konal v egyptské Káhiře. 17. ročník v roce 2010 poprvé v historii hostila Keňa.\n\n"}
{"id": "576896", "url": "https://cs.wikipedia.org/wiki?curid=576896", "title": "Jan Václav Vratislav z Mitrovic", "text": "Jan Václav Vratislav z Mitrovic\n\nJan Václav Vratislav z Mitrovic (25. listopadu 1669, Praha – 5. prosince 1712, Vídeň) byl český politik a diplomat.\n\nHrabě Jan Václav Vratislav z Mitrovic pocházel z českého šlechtického rodu Vratislavů z Mitrovic. Byl nejstarším synem hraběte Kryštofa Františka Vratislava z Mitrovic († 1689) z protivínské linie, místodržícího, tajného rady a prezidenta české komory, zakladatele Vratislavského paláce a Vratislavské zahrady, a jeho manželky Marie Alžběty Valdštejnové (po 1644–1687). S podporou svého strýce hraběte Kinského se stal v roce 1695 členem rakouské dvorní kanceláře. Na začátku 18. století vykonával funkci diplomata v Londýně a Haagu, kde se spolupodílel na vytvoření protifrancouzské aliance. 7. září 1701 podepsal Haagskou smlouvu, poté, co si ještě před vyjednáváním realisticky uvědomil, že Rakousko by mohlo jen stěží získat celé španělské dědictví. Byl rádcem, přítelem a častým politickým spojencem rakouského vojevůdce Evžena Savojského, jenž s ním mnohokrát konzultoval své záměry. Před bitvou u Höchstädtu se mu podařilo přimět anglického vojevůdce vévodu z Marlborough k vojenské pomoci maršálovi Evženu Savojskému, sám přitom aktivně napomáhal při koordinaci činnosti obou armád. Po dobytí Bavorska jej Evžen Savojský navrhoval na funkci nejvyššího místodržitele, nakonec však tento post obsadil oblíbenec císařského dvora, hrabě Löwenstein.\n\nPo smrti císaře Leopolda v roce 1705 jej jeho nástupce Josef I. jmenoval českým kancléřem a císařským poradcem pro otázky zahraniční politiky. O císařovu přízeň přitom soupeřil s Josefovým vychovatelem, plukovníkem Teodorem ze Salmu. Po smrti císaře Josefa se stal ministrem v radě regentky Eleanory Magdalény. Josefova bratra Karla poté přemluvil k návratu z Katalánska, kde se Karel pokoušel bojovat o španělský trůn v rámci války o dědictví španělské. Ten, jako císař Karel VI., posléze Vratislava potvrdil v jeho úřadech.\n\nJan Václav Vratislav zemřel bezdětný 5. prosince 1712 na vodnatelnost a byl pochován v Praze v kostele sv. Jakuba Většího na Starém Městě pražském.\n\nJeho vrcholně barokní náhrobek, který vznikl v letech 1714–1716, se nachází v levé lodi kostela. Autorem projektu pomníku, který měří více než 8 metrů na výšku, byl Johann Bernard Fischer z Erlachu (1656–1723). Jméno sochaře lze nalézt v draperii Chrona (\"HAE STATUAE FACTAE A BROKOFF. 1716\"). Sochy, které jsou vytesané z pískovce a pokryté jemným štukem (boloňská křída) a lakem a které vytvářejí iluzi bílého mramoru, vytvořil Ferdinand Maxmilián Brokof (1688–1731). Jádro náhrobku je z červeného mramoru. Dolní a střední část náhrobku tvoří podstavec a sarkofág, jehož střed zdobí erb Vratislavů z Mitrovic. Horní část tvoří trojúhelníkový obelisk. Na náhrobku je umístěno celkem pět figur. Postava zesnulého kancléře v brnění leží na sarkofágu, pravicí se dotýká knihy, levice svírá křížek. Jeho hlavu podpírá ženská alegorie Slávy, v levé zdvižené ruce svírá hvězdnatý věnec. Na soklu vlevo sedí plačící alegorie Vědy (nebo Kontemplace), vpravo je socha boha času Chrona s plnovousem, který drží přesýpací hodiny a kdysi měl i kosu. Nahoře nalevo letí Fáma s tubou a vrývá do obelisku jméno a tituly zemřelého.\n\nV okolí Prahy vlastnil panství Malešice a Jince, které získal jako dědictví po otci, a v Praze dům na Starém Městě a palác na Malé Straně. Na konci života měl také příjmy z uherského hlohoveckého panství a z velkopřevorství řádu maltézských rytířů v Čechách.\n\n\n\n"}
{"id": "576903", "url": "https://cs.wikipedia.org/wiki?curid=576903", "title": "Napoleon Sarony", "text": "Napoleon Sarony\n\nNapoleon Sarony (1821 – 9. listopadu 1896) byl americký litograf a fotograf. Šlo o velmi oblíbeného a plodného portrétního fotografa, nejvíce znám se stal svými portréty hvězd z konce 19. století pocházejících z prken amerického divadla.\n\nNarodil se v kanadském Quebecu v roce 1821 a kolem 1836 se přestěhoval do New Yorku. Před založení vlastní litografické společnosti s Jamesem Majorem pracoval jako ilustrátor pro Currier and Ives. Firma Sarony & Major vznikla v roce 1843. V roce 1845 nahradil Jamese Majora Henry B. Major a pod tímto jménem fungovala společnost až do roku 1853. Od 1853 do 1857 byla firma známá jako Sarony and Company a v době 1857–1867 jako Sarony, Major & Knapp. Sarony opustil firmu v roce 1867 a založil fotografické studio na Union Square čp. 37, v době, kdy bylo velmi populární portrétování celebrit. Fotografové modelům za pózování platili a na prodej fotografií si ponechávali plné právo. Sarony údajně platil divadelní herečce Sarah Bernhardtové 1500 amerických dolarů za to, že mu pózovala před fotoaparátem, což odpovídá svou hodnotou dnešním 20 000 amerických dolarů.\n\nJako retušér u něho ve svých začátcích pracoval Alfred Cheney Johnston. Sarony byl, stejně jako jeho současník Aimé Dupont, známý svou schopností minimalizovat nedostatky fotografovaných, a to většinou díky využití perspektivy.\n\nJeden z portrétů spisovatele Oscara Wildeho se stal předmětem jednání Nejvyššího soudu USA \"Burrow-Giles Lithographic Co. v. Sarony\" 111 U.S. 53 (1884), ve kterém Soudní dvůr potvrdil rozšíření autorských práv také na ochranu fotografií. Sarony žaloval litografickou společnost \"Burrow-Giles\" poté, co bez povolení použili litografii \"Oscar Wilde č. 18\" ve své reklamě a soudním rozhodnutím vyhrál 610 USD (v přepočtu na dnešní měnu přibližně 12 000 dolarů). Sarony sám pro Nejvyšší soud později fotografoval u příležitosti oslav stého výročí federálního soudnictví v roce 1890.\n\nSarony byl ženatý dvakrát. Jeho první manželka zemřela v roce 1858, jeho druhá, Louie, údajně sdílela jeho tendence k výstřednosti a preference pro bizarní oblečení. Pronajímala si důmyslné kostýmy, které nosila během své každodenní odpolední procházky po parku Washington Square a po jednom použití je vracela zpět.\n\nJeho bratr Oliver François Xavier Sarony byl také portrétní fotograf, který zemřel v roce 1879. Napoleonův syn Otto (1859–1903) pokračoval v rodovém odkazu po několik let až do své vlastní brzké smrti v roce 1903.\n\nSarony zemřel 9. listopadu 1896, asi ve věku 74 let a je pohřben na hřbitově Green-Wood Cemetery v Brooklynu.\n\n\n"}
{"id": "576913", "url": "https://cs.wikipedia.org/wiki?curid=576913", "title": "Ardašír III.", "text": "Ardašír III.\n\nArdašír III. (cca 621 – duben 630 Ktésifón) byl perský velkokrál z rodu Sásánovců panující v letech 628–630. Jeho vláda byla pouze nominální, skutečné otěže moci držel v rukou nejvyšší dvorský kráječ Meh-Ádhar-Gušnasp, schopný civilní hodnostář.\n\nArdašír byl synem krále Kaváda II. a podle kronikáře Tabarího neměl v době otcovy smrti víc než sedm let. Sásánovská říše se za jeho formální vlády potýkala s hlubokým politickým rozvratem, způsobeným porážkou ve válce s Byzancí a rozkolem uvnitř královské dynastie. Problematickým faktorem byl i přední vojevůdce Šahrvaráz, ambiciózní muž, jenž v roce 629 uzavřel s císařem Herakleiem definitivní mír (hranice mezi Byzancí a Persií měla podle dohody probíhat na Eufratu). Šahrvaráz se v roce 630 otevřeně postavil proti královské autoritě, přitáhl s vojskem k hlavnímu městu Ktésifóntu a Ardašíra III. svrhl a dal zavraždit. Sám se prohlásil jeho nástupcem.\n\n\n"}
{"id": "576914", "url": "https://cs.wikipedia.org/wiki?curid=576914", "title": "Jacen Solo", "text": "Jacen Solo\n\nJacen Solo je fiktivní postava ze světa Star Wars. Je starším synem Solových, ale ne nejstarším dítětem. Dětství měl stejné jako jeho dvojče Jaina. Později se z chlapecké rivality mezi ním a jeho bratrem Anakinem Solo stalo napětí, které přerostlo v trhlinu, která je rozdělila.\n\nStalo se tak na stanici Centerpoint, když se tuto zbraň hromadného ničení snažili zprovoznit, aby zastavili postupující invazi Yuuzhan Vongů. Jacen Anakina přesvědčil, že vystřelení z Centerpointu je akt agrese, který ho přivede k Temné straně. Nakonec vystřelil Thrackan Sal-Solo, kterému se povedlo rozprášit většinu hapanské flotily, kterou přivedla na pomoc proti Yuuzhanům Leia. Po bolestných událostech na Centerpointu se Jacen na nějakou dobu dokonce raději užívání síly zcela zřekl, ale nakonec změnil názor, když musel s pomoci zraněné matce. K úplnému skončení války, však přispěla úplně jiná záležitost. Jacenův popis toulavé planety Zonamy Sekot, o které mu vyprávěla Vergere, znamenal zlom. Všichni věřili, že s pomocí živé planety dokáží zvrátit situaci ve svůj prospěch. A byla to pravda. Zonama Sekot představovala klíč k Yuuzhanům a jen díky ní mohl být dlouholetý konflikt ukončen. Pět let po skončení války se Jacen sám toulal po galaxii a vyhledával nejrůznější skupinky citlivé na Sílu. Když potřeboval pomoc, obrátil se na svou přítelkyni Tenel Ka. Ta mu pomoc slíbila pod podmínkou, že s ní stráví noc. Z této společné noci se zrodila dívka Alana.\n\nAnakin Jacenovi Centerpoint nikdy neodpustil. Třebaže se Jacen později snažil tuto trhlinu zacelit, nezvládl to. Nedokázal se ani s bratrem usmířit, protože Anakin zemřel dříve, než mu mohl Jacen vyjevit všechny své důvody. Jacen sám byl těžce poraněn z boje s královnou Voxynů. Tajemná bytost Vergere vyléčila zraněného mladíka svými slzami, ale pak ho nechala zajmout Nomem Anorem, který ho měl přivést k Válečnému pánovi Tsavongu Lahovi. Navzdory tomu, jakou k Jacenovi choval Tsavong Lah zášť, zůstal mladík naživu. Vergere mu dokonce poskytla důležité informace a učila ho. Jacen se utkal se svou tetou Marou. Souboj nemohl nikdy vyhrát, ale vzpomněl si na její slabinu a tak jí do hlavy ukázal tvář syna Bena. Mara zaváhala a to byla vteřinka, kterou potřeboval, aby mohl svou tetu zabít. A tak se zrodil Darth Cadeus. Když pomalu umírala, pochopil, že to ona musela zemřít, aby se stal lordem ze Sithu; nechápal, proč ona, a bylo mu to jedno. Jacen se zúčastnil i jejího pohřbu. Při dalším boji přišel o světelný meč a sestrojil si nový s klasickým červeným krystalem. Cadeus se utkal i se svou sestrou a pokusil se ji několikrát vyvést z koncentrace, ale to se mu nepodařilo; věděla, že je to past. Při posledním souboji říkal, že miloval Maru i Tenel. Jaina mu však nevěřila. Cadeus deaktivoval meč, ale ona to nečekala a probodla mu hruď. Pochopila, že v posledních okamžicích už to nebyl Cadeus, ale opět Jacen, její bratr.\n\n"}
{"id": "576915", "url": "https://cs.wikipedia.org/wiki?curid=576915", "title": "Omphiscola glabra", "text": "Omphiscola glabra\n\nOmphiscola glabra je druh sladkovodního měkkýše z čeledi plovatkovitých (Lymnaeidae).\n\nUlita \"O. glabra\" je pravotočivá, poměrně úzká, vežovitě-válečková o výšce 9–12 mm a šířce 3–4 mm. Dle jiných autorů může dosahovat výšky 15 až 20 mm. Ulita dospělých jedinců mívá do 8 závitů, jež na sebe pozvolna a rovnoměrně nasedají. Otvor ulity je malý, odpovídá 1/3 velikosti ulity. Juvenilní jedinci \"O. glabra\" se podobají juvenilním plžům \"Galba truncatula\" a \"Stagnicola\" sp..\n\nJedná se o palearktický druh. Vyskytuje se převážně v Západní Evropě a Skandinávii. Nálezy druhu pocházejí z Norska, Švédska, Dánska, Německa, Anglie a Skotska, Nizozemí, Francie a Španělska. V České republice se tento druh nevyskytuje.\n\n\"O. glabra\" obývá převážně mělké, stojaté vody s nízkým obsahem živin; nejčastěji drobné tůně, vodní příkopy, periodické mokřady a bažiny. Vzácněji se druh vyskytuje i v menších rybnících.\n\nPodobně jako ostatní plovatkovití plži může i \"O. glabra\" figurovat jako mezihostitel některých motolic. Pouze juvenilní plži (o velikosti 1–4 mm) jsou vnímaví k infekci. Dospělí jedinci jsou přirozeně rezistentní. Na území Francie je druh vnímavý k infekci motolicemi \"Fasciola hepatica\" (motolice jaterní), \"Paramphistomum daubneyi\" a \"Haplometra cylindracea\". Při experimentální infekci byl pozorován rovněž kompletní larvální vývoj motolice \"Fascioloides magna\".\n\n"}
{"id": "576917", "url": "https://cs.wikipedia.org/wiki?curid=576917", "title": "Norman Kemp Smith", "text": "Norman Kemp Smith\n\nNorman Kemp Smith (1872 - 1958) byl skotský filozof, který přednášel na princetonské univerzitě. Byl také profesorem logiky a metafyziky na univerzitě Edinburgh. Narodil se v Dundee ve Skotsku. Dodal si do jména manželčino příjmení, když si roku 1991 vzal Amy Kemp.\n"}
{"id": "576931", "url": "https://cs.wikipedia.org/wiki?curid=576931", "title": "Gesja Gelfmanová", "text": "Gesja Gelfmanová\n\nGesja Mirovna Gelfmanová (; 1852 nebo 1855, Mazyr, Ruské impérium – , Petrohrad, Ruské impérium) byla ruská revolucionářka, členka skupiny Svoboda lidu, která byla zapletená do atentátu na Alexandra II.\n\nGesja Gelfmanová se narodila do židovské rodiny. Ve věku 16 nebo 17 let odešla z domova, údajně vyhnout se uspořádanému sňatku, a odešla do Kyjeva, kde pracovala v továrně na šití.\n\nNa začátku sedmdesátých let byla aktivní členkou několika revolučních organizací v Kyjevě. V roce 1877 byla odsouzena ke dvěma rokům na Litovském hradě. Roku 1879 odešla do Nižného Novgorodu, kde se spojila s organizací Svoboda lidu.\n\nV roce 1881 byla členkou skupiny, která zavraždila Alexandra II. Když policie po atentátu zaútočila na jejich dům, Gelfmanové spolubydlící Nikolaj Sablin spáchal sebevraždu.\n\nBěhem soudu s atentátníky Gelfmanová odmítla vinu, nicméně však byla odsouzena k trestu smrti pověšením stejně jako její spoluspiklenci. Několik hodin po vynesení rozsudku oznámila, že je ve čtvrtém měsíci těhotenství. Podle tehdejšího zákona byly popravy těhotných žen zakázané, protože plody byly považovány za nevinné. Její rozsudek byl jako jediné změněn na doživotní nucené práce.\n\nGelfmanová porodila v říjnu roku 1881. Porod probíhal v Petropavlovské věznici. Porodní komplikace a pozdní příchod lékařů měly za následek zánět pobřišnice. Její dcera jí byla odejmuta, umístěna v sirotčinci a rodiče byli zapsaní jako neznámí. Dne 1. února 1882 Gelfmanová zemřela. Její dítě brzy zemřelo také.\n"}
{"id": "576938", "url": "https://cs.wikipedia.org/wiki?curid=576938", "title": "Al-Burajmi (město)", "text": "Al-Burajmi (město)\n\nal-Burajmi (: , \"\" ) je město a vilájet ležící v severozápadním cípu Ománu. Jedná se o správní centrum stejnojmenného guvernorátu, které je vzdáleno 375 kilometry od hlavního města Maskat. Přilehlé vesnice jsou zavlažované 49 systémy (faladž). Velká část plochy vilájetu je utvářena písečnou pouští. V roce 2003 mělo al-Burajmi 63 627 obyvatel.\n\nV al-Burajmi se nachází mnoho historických domů a pevností. Nejvýznamnějšími jsou především pevnosti al-Chandak, přijmutá jako symbol vilájetu, a al-Hilá. V nedávné době byly obě dvě zrekonstruovány Ministerstvem pro Národní dědictví a Kulturu. Další rovněž významné pevnosti jsou al-Fajád, Hafét a Vádí al-Džizi. Bajt Bahr je pro změnu nejslavnější historický dům.\n\nZemědělství je jedním z hlavních zaměstnavatelů zdejšího obyvatelstva. Hospodářství jsou závislá na nádržích a faladžích dodávajících vodu do oblastí, kde se pěstují především datle, limetky a další ovocné plody. Část obyvatelstva chová hospodářská zvířata.\n\n"}
{"id": "576940", "url": "https://cs.wikipedia.org/wiki?curid=576940", "title": "Al-Burajmi (rozcestník)", "text": "Al-Burajmi (rozcestník)\n\nNázev al-Burajmi nesou tato místa:\n\n"}
{"id": "576946", "url": "https://cs.wikipedia.org/wiki?curid=576946", "title": "Andrej Golubjev", "text": "Andrej Golubjev\n\nAndrej Alexandrovič Golubjev (někdy chybně Golubjov) (* 22. července 1987 Volžskij, Volgogradská oblast, tehdy Sovětský svaz) je současný kazašský profesionální tenista žijící v Itálii. Na žebříčku ATP byl dosud nejvýše klasifikován na 33.místě (4. října 2010). Na okruhu ITF vyrál 3 challengery ve dvouhře a v roce 2008 se probojoval do finále St. Petersburg Open, v němž hladce podlehl Andy Murraymu. Na okruhu ATP dosud nezískal žádný titul.\n\nDo Wimbledonu 2008 hrál za Ruskou federaci. Na Canada Masters 2008 však již reprezentoval Kazachstán.\n\n"}
{"id": "576962", "url": "https://cs.wikipedia.org/wiki?curid=576962", "title": "Udržitelné zadávání veřejných zakázek", "text": "Udržitelné zadávání veřejných zakázek\n\nUdržitelné zadávání veřejných zakázek (společensky odpovědné zadávání veřejných zakázek) využívá veřejných prostředků k zajištění podpory dlouhodobě udržitelné prosperity společnosti. Jedná se o investiční a výdajový proces, ve kterém se veřejné instituce v rámci nakupování zboží a služeb neřídí pouze svými izolovanými potřebami, ale snaží se také přispět celé společnosti. Na základě tohoto principu ve veřejných zakázkách sledují nejen své izolované potřeby, ale i určitou přidanou hodnotu (ekologického nebo sociálního charakteru), čímž podporují efektivnější alokaci veřejných prostředků. \n\nNa evropské půdě se tento typ zadávání veřejných zakázek objevuje přibližně od konce 90. let minulého století jako Green public procurement (GPP) pro využívání environmentálních kritérií a Fair trade public procurement (FTPP) pro poptávání fairtradových produktů.\n\nOd Summitu Země v Riu de Janeiro roku 1992 je trvale udržitelný rozvoj základem vývoje. Základní kroky pro jeho dosažení jsou obsaženy v akčním plánu OSN s názvem Agenda 21, což byl výsledek Summitu v Rio. Mezi jeho programové oblasti Agenda zakládá „podporu udržitelného rozvoje prostřednictvím obchodu\", a stanovisko, že „usnadnění přístupu na trh pro export rozvojových zemí, ve spojení se zdravou makroekonomickou a environmentální politikou, by mělo pozitivní dopad na životní prostředí a tím významně přispělo k udržitelnému rozvoji.“ (Agenda 21, část 1). \nOd roku 1997 je udržitelný rozvoj zahrnut do Smlouvy a uznáván jako základní cíl Evropské unie. Právní základem závazku je Článek 177 Smlouvy o založení Evropského společenství, dle kterého v rámci rozvojové spolupráce podporuje: \nEvropský parlament vyjádřil podporu fair trade v Usnesení Evropského parlamentu o Spravedlivém obchodu a rozvoji (2005/2245(INI)), ve kterém schválil fairtradové principy definované klíčovými fairtradovými organizacemi.\n\nSpolečensky odpovědné zadávání je plně v souladu s platným právem jak evropským (judikatury ESD a směrnice 2004/17/ES a 2004/18/ES), tak i českým (Zákon č. 137/2006 Sb.). V ČR se připravují pravidla nákupu několika produktových skupin, aby odpovídaly evropskému rámci Green public procurement a zároveň být přizpůsobeny našim podmínkám. V červnu 2010 česká vláda schválila pravidla uplatňování environmentálních požadavků při zadávání VZ v oblasti IT a nábytku. Další pravidla mají vzniknout pro oblast potravin a stravovacích služeb, zde se bude také vycházet ze vzoru Evropské komise. \n\nZařazování principů udržitelnosti našlo zásadní podporu v rozhodnutí Evropského soudního dvora ze dne 10. 5. 2012, dle kterého fairtradová kritéria mohou být začleněna do vypisovaných veřejných zakázek. \n\nV České republice se využívání sociálních a environmentálních kritérií rozjíždí pomalu, přesto již lze zaznamenal tendence o začlenění kritérií podporujících environmentálně šetrné výrobky, produkty fair trade nebo zaměstnávání znevýhodněných skupin obyvatel. Na evropské úrovni vzniká k tématu celá řada průvodců a analýz:\n\n"}
{"id": "576966", "url": "https://cs.wikipedia.org/wiki?curid=576966", "title": "Straka toulavá", "text": "Straka toulavá\n\nStraka toulavá (\"Dendrocitta vagabunda\"), známá také pod názvy strakule hnědá či strakule stěhovavá, je asijský druh krkavcovitého ptáka. Vyskytuje se v otevřených lesích, na plantážích a v zahradách na území Bangladéše, Bhútánu, Kambodžy, Indie, Laosu, Myanmaru, Nepálu, Pákistánu, Thajska a Vietnamu. Obě pohlaví jsou převážně skořicově hnědá s černou hlavou, hrdlem a hrudí, převážně černo-bílými křídly a dlouhým, svrchu modravě šedým a ze spodní strany černo-bílým ocasem. \n"}
{"id": "576973", "url": "https://cs.wikipedia.org/wiki?curid=576973", "title": "Foltýn", "text": "Foltýn\n\nPříjmení Foltýn nosí více různých osobností:\n\n\n\n"}
{"id": "576975", "url": "https://cs.wikipedia.org/wiki?curid=576975", "title": "Fair trade public procurement", "text": "Fair trade public procurement\n\nFair trade public procurement (česky též \"fairtradové veřejné zakázky\") je způsob zadávání veřejných zakázek, ve kterém zadavatelé upřednostňují výrobky fair trade. \n\nFair trade public procurement (FTPP) stejně jako Green public procurement (GPP) patří do širší skupiny udržitelného zadávání veřejných zakázek. Tento způsob výdajové politiky umožňuje sledovat kromě ceny i ekologické a sociální kritéria. Cílem tohoto nákupního procesu je podpořit drobné producenty z rozvojových zemí, dát přednost spravedlivě obchodovaným produktům, podporovat udržitelný rozvoj, ochranu životního prostředí, boj proti chudobě.\n\nGlobální hospodářská a politická situace upozornila na riziko opomíjení sociálních a ekologických aspektů a dala vzniku koncepci udržitelného rozvoje. Od Summitu Země v Riu de Janeiro roku 1992 je trvale udržitelný rozvoj základem vývoje, integrující 3 prvky dlouhodobého rozvoje: hospodářský růst, sociální rozvoj a ochranu životního prostředí jako vzájemně závislé a vzájemně se podporující prvky. Základní kroky pro dosažení trvale udržitelného rozvoje jsou obsaženy v akčním plánu OSN s názvem Agenda 21, což byl výsledek Summitu v Rio. Mezi jeho programové oblasti Agenda zakládá „podporu udržitelného rozvoje prostřednictvím obchodu\", a stanovisko, že „usnadnění přístupu na trh pro export rozvojových zemí, ve spojení se zdravou makroekonomickou a environmentální politikou, by mělo pozitivní dopad na životní prostředí a tím významně přispělo k udržitelnému rozvoji.“ (Agenda 21, část 1). \nOd roku 1997 je udržitelný rozvoj zahrnut do Smlouvy a uznáván jako základní cíl Evropské unie. Právní základem závazku je Článek 177 Smlouvy o založení Evropského společenství, dle kterého v rámci rozvojové spolupráce podporuje: \nEvropský parlament vyjádřil podporu fair trade v Usnesení Evropského parlamentu o Spravedlivém obchodu a rozvoji (2005/2245(INI)), ve kterém schválil fairtradové principy definované klíčovými fairtradovými organizacemi.\n\nFair trade public procurement je v souladu s evropským i českým právem pokud jsou jednotlivá kritéria propojena s předmětem zakázky, vyplývají z politických cílů instituce a charakteristiky požadovaných fairtradových produktů jsou detailně popsány v technické specifikaci takovým způsobem, který respektuje základní principy evropského práva (nediskriminace, transparentnost, volný trh). \n\nMožnost vzít v úvahu sociální a environmentální cíle v oblasti veřejných zakázek je v souladu s oběma evropskými směrnicemi (2004/18/ES a 2004/17/ES) a byl také potvrzen v judikatuře Evropského soudního dvora (ESD) v případu Concordia Bus (C-513/99): Zakázku na autobusovou dopravu přidělilo město Helsinky společnosti HKL, na což se Concordia Bus odvolali k ESD s názorem, že využitá kritérium pro přidělení zakázky (emisní a hlukové hladiny) nepřinášejí zadavateli žádnou ekonomickou výhodu. Rozsudek ESD ukazuje, že lze přidat environmentální kritérium, pokud: „tato kritéria souvisí s předmětem zakázky, neposkytují uvedenému zadavateli neomezenou svobodu výběru, jsou výslovně uvedena v zadávací dokumentaci nebo ve vyhlášení zakázky a jsou v souladu se všemi základními zásadami práva Společenství, zejména zásadou nediskriminace.“ \n\nO možnostech zadavatele podávat nabídky na dodávku fairtradových produktů svědčí i výsledky soudních rozhodnutí, v obou případech žalující strana (Douwe Egberts) soudní spor prohrála:\n\nZásadní podporu požadování fair trade ve veřejných zakázkách přineslo rozhodnutí Evropského soudního dvora ze dne 10. 5. 2012, které rozhodlo, že fairtradová kritéria mohou být začleněna do vypisovaných veřejných zakázek. \n\nV České republice se rozjíždí také koncept Fairtradových měst. Fairtradové město je status určený městům podporujících fair trade. Cílem kampaně je podpora prodeje fairtradových produktů v daném městě. Pro města status představuje zajímavý marketingový nástroj, díky kterému svým občanům a partnerům ukazují svou společenskou odpovědnost.\n\n\n"}
{"id": "576977", "url": "https://cs.wikipedia.org/wiki?curid=576977", "title": "Autobusové nádraží Grand", "text": "Autobusové nádraží Grand\n\nAutobusové nádraží Brno, hotel Grand (označované též jako staré autobusové nádraží, oficiální název zastávek je od poloviny 90. let „Brno, Benešova tř. hotel GRAND“, dříve „Brno, Hotel Grand“) se nachází v Benešově ulici v Brně, naproti hotelu Grand a v těsném sousedství hlavního vlakového nádraží. Vzniklo na přelomu 40. a 50. let 20. století, jeho současným vlastníkem a provozovatelem je Dopravní podnik města Brna a. s. Od roku 1988 je chráněno jako kulturní památka.\n\nProjekt nového hlavního autobusového nádraží v Brně pochází z roku 1948 od architekta Bohuslava Fuchse. Mělo disponovat centrální budovou, kde se měl nacházet dispečink, a několika krytými nástupišti s ozuby pro autobusy (vozidla tak měla stát šikmo). Realizace nádraží proběhla v letech 1949–1951, zprovozněno bylo 1. prosince 1951. Vzniklo však jenom torzo projektu, postaveno bylo pouze jedno kryté nástupiště s nástupními hranami po obou stranách a na místě plánované budovy byla vybudována plocha s nekrytými nástupišti. Výrazným architektonickým prvkem nástupiště je skořepinový obloučkový přístřešek, který autor zamýšlel použít i při nerealizovaném záměru stavby odsunutého vlakového nádraží z roku 1933.\n\nKvůli nedostatečné kapacitě stanice byly nedlouho po jejím vzniku obnoveny zastávky v ulicích Dornych a Uhelná, odkud autobusy jezdily před vznikem nádraží u Grandu. V letech 1967–1978 dokonce fungovalo provizorní, tzv. odlehčovací autobusové nádraží u křižovatky ulic Uhelná a Trnitá (v místech dnešního parkoviště u obchodního domu Tesco). Situace byla vyřešena zprovozněním Ústředního autobusového nádraží Zvonařka v roce 1978, kdy byla zrušena autobusová stanoviště na Dornychu a Uhelné. Od tohoto roku končilo na „starém“ nádraží 100 linek. V roce 1985, po realizaci dalších etap ÚAN Zvonařka, zůstaly na nádraží na třídě 1. máje (dnes Benešova) pouze mezinárodní a dálkové linky (+ malá část regionálních), protože v blízké Novobranské ulici se nacházela kancelář ČSAD zajišťující předprodej a místenky. Pravidelný autobusový provoz ČSAD na nádraží u Grandu byl ukončen 31. května 1986, veškerou zátěž tehdy převzala Zvonařka.\n\nV současnosti (rok 2011) má nádraží 9 stálých nástupních stání u zastřešených nástupních hran (na zadní straně stání č. 1–5 v pořadí od čela hrany, na přední straně stání č. 6–9 v pořadí od konce k čelu hrany) a čtyři záložní stání na ploše mimo nástupní hrany. V zastřešeném prostoru jsou stánky pro prodej jízdenek, dva stánky s občerstvením, trafika a automat na jízdenky MHD. S areálem sousedí placené parkoviště pro osobní automobily a stanoviště taxislužby.\n\nPo vybudování Ústředního autobusového nádraží Zvonařka koncem 70. let 20. století bylo nádraží Grand užíváno zejména pro nepravidelné spoje cestovních kanceláří a některé dálkové spoje. Počátkem 90. let začalo být využíváno pro dálkovou dopravu, v roce 1992/1993 ji začala využívat expresní linka ČSAD do Prahy a v následujících letech, po liberalizaci autobusové dopravy, jej kromě firmy Tourbus a. s., vzniklé transformací brněnského závodu ČSAD, využívali i noví dopravci, například ČEBUS a později Student Agency, FlixBus a firmy v systému Eurolines.\n\nV roce 2007 nádraží obsluhovalo 176 přijíždějících a 176 odjíždějících spojů denně (podle KORDISu jen 61 párů spojů) a přijíždí na něj cca 10 tisíc vystupujících cestujících denně. V roce 2010 ho využívaly tři dálkové vnitrostátní linky společnosti Student Agency (do Prahy, Jihlavy, Ostravy a Zlína) a množství mezinárodních linek (11 linek Student Agency s. r. o., 2 linky Tourbus a. s. do Itálie a čtyři linky systému Eurolines (na nichž se podílejí dopravci Touring Bohemia s. r. o., Veolia Eurolines CZ a. s., Deutsche Touring GmbH). Přinejmenším v letech 2003–2009 zde končila i část spojů Znojemské dopravní společnosti Psota na trase Znojmo – Brno.\n\nAutobusové nádraží Grand je od budovy hlavního vlakového nádraží vzdáleno vzdušnou čarou asi 300 metrů, zatímco ÚAN Zvonařka asi 600 metrů, nejkratší pěší vzdálenost však je 750 metrů.\n"}
{"id": "576978", "url": "https://cs.wikipedia.org/wiki?curid=576978", "title": "Marc Savard", "text": "Marc Savard\n\nMarc Savard (* 17. července 1977) byl profesionální hokejový centr hrající za Boston Bruins v NHL. Předtím hrál za New York Rangers, kteří ho v roce 1995 draftovali, Calgary Flames a Atlanta Thrashers.\n\nSavard hrál hlavní juniorskou ligu OHL za tým Oshawa Generals od roku 1993. Po své druhé sezoně za Generals, kdy vyhrál ligové bodování se 139 body ho draftovali jako číslo 91 New York Rangers. V OHL pokračoval další dva roky a získal další Eddie Powers Memorial Trophy pro nejproduktivnějšího hráče ligy se 130 body. V 15 zápasech play-off v roce 1997 nasbíral 27 bodů a pomohl Generals k výhře J. Ross Robertson Cupu a k účasti v Memorial Cupu.\n\nV sezoně 1997-98 ho Rangers poslali na farmu Hartford Wolf Pack v AHL. Nasbíral 74 bodů a nakonec byl povolán do prvního týmu Rangers, kde si zahrál ve své nováčkovské sezoně 28 zápasů. V dalším roce se dostal na lepší pozici v kádru Rangers a v 70 zápasech si připsal 45 bodů.\n\n26. června 1999 byl vyměněn společně s výběrem v prvním kole draftu 1999, což byl nakonec Oleg Saprykin do Calgary Flames za práva na Jana Hlaváče, výběr v prvním kole draftu 1999, což byl později Jamie Lundmark a výběr v třetím kole stejného draftu, který se dostal později zpět do Flames a ti si vybrali brankáře Craiga Andersona. Savard se v Calgary dále zlepšoval a v sezoně 2000-01 skončil druhý v týmovém bodování za Jaromem Iginlou s pětašedesáti body.\n\nKrátce po začátku jeho čtvrté sezony s Flames, 15. listopadu 2002 byl vyměněn do Atlanta Thrashers za Ruslana Zajnulina. Po boku superhvězd Danyho Heatleyho a Ilji Kovalčuka se sbíral v průměru bod za zápas a v sezoně 2003-04 si ve 45 zápasech připsal 52 bodů, poté mu ji ukončilo zranění.\n\nKvůli stávce v sezoně 2004-05 hrál ve Švýcarsku za týmy SC Bern a HC Thurgau. V další sezoně naskočil zpět do NHL a ukázal svůj obrovský talent, když s 97 body skončil devátý v ligovém bodování.\n\nNa konci průlomové sezony se stal neomezeně volným hráčem a s týmem Boston Bruins podepsal čtyřletou smlouvu na 20 milionů dolarů. V Bostonu se mu dařilo pokračovat v úžasných výkonech a připsal si 96 bodů, což bylo nejvíce z celého týmu. Zároveň zaznamenal 74 asistencí a podruhé v řadě skončil třetí mezi nejlepšími nahrávači NHL.\n\nVe druhé sezoně s Bruins byl jmenován do Utkání hvězd 2008 jako náhradník za zraněného Danyho Heatleyho. Ve svém prvním Utkání hvězd vstřelil vítězný gól, když do konce třetí třetiny zbývalo pouze 21 sekund. Přestože kvůli zranění v sezoně nasbíral jen 78 bodů, zahrál si po jedenácti sezonách v NHL svůj první zápas v play-off. Bruins hráli s Montreal Canadiens a byli po sedmi zápasech vyřazeni. Savard si svůj první gól v play-off připsal v prvním prodloužení třetího zápasu a v sérii nasbíral celkově 6 bodů.\n\nV další sezoně byl opět jmenován náhradníkem na Utkání hvězd. Sezona byla celkově pro jeho tým úspěšná, Bruins vyhráli Východní konferenci. Savard si v plném počtu zápasů připsal 88 zápasů a v play-off to bylo 13 bodů v 11 zápasech. V prvním kole Bruins opět hráli proti Montrealu, který rozdrtili ve čtyřech zápasech. Savard si tak poprvé v kariéře zahrál druhé kolo, Bruins ale vypadli v sedmi zápasech proti Carolina Hurricanes.\n\nSedm zápasů po začátku sezony 2009-10 utrpěl zranění nohy, poté co zblokoval střelu soupeře. Po převozu do Massachusetts General Hospital testy odhalily, že hrál se zraněním už od doby, kdy zblokoval jinou střelu na tréninkovém kempu. 21. října 2009 ho tak Bruins umístili mezi dlouhodobě zraněné hráče. Krátce po návratu na led, 1. prosince 2009, podepsal s bostonským týmem novou, sedmiletou smlouvu na 28,05 milionu dolarů. I přesto, že v prvních dvou sezonách dostane 14 milionů a ve zbylých pěti stejnou částku, do platového stropu se vždy započítá pouze 4,2 milionu dolarů.\n\n7. ledna 2010, po pouhých 28 sekundách utkání proti Chicago Blackhawks, utrpěl zranění pravého kolene po srážce s kapitánem Blackhawks Jonathanem Toewsem. Magnetická rezonance odhalila zranění šlachy v koleně a Savard byl umístěn na listinu zraněných hráčů. Operaci nakonec nepotřeboval.\n\n7. března 2010 utrpěl otřes mozku druhého stupně, poté co ho v zápase s Pittsburgh Penguins poslal k ledu Matt Cooke. Rozhodčí na ledě nedali Cookovi trest a o tři dny později, viceprezident NHL, Colin Campbell, rozhodl, že Cooke nedostane trest na více zápasů ani pokutu. Savarda po úderu neodvezli do nemocnice, ale zůstal v hotelu v Pittsburghu, než se mohl další den vrátit do Bostonu. 13. března téhož roku, Don Cherry se v pořadu Hockey Night in Canada připojil k rostoucímu počtu hlasatelů, hokejistů a novinářů, kteří požadovali trest pro Cooka a nové pravidlo o úderech do hlavy. Cherry ve svém přestávkovém programu zvaném \"Coach's Corner\" zveřejnil svou videokompilaci Cookových pokusů o zranění ostatních hráčů.\n\nNa led se Savard vrátil do druhého kola play-off 2010 proti Philadelphia Flyers, poté, co se jeho spoluhráčům podařilo vyřadit v prvním kole Buffalo Sabres. V prodloužení prvního zápasu vstřelil vítězný gól a i přesto, že Bruins vedli v serii 3:0, Flyers se povedlo zázračně otočit stav a Bruins museli skončit.\n\n\n\nV létě roku 2007, Savard se kvalifikoval na kanadský poloprofesionální golfový šampionát.\n"}
{"id": "576979", "url": "https://cs.wikipedia.org/wiki?curid=576979", "title": "VoluMill", "text": "VoluMill\n\nVoluMill je CAM software, od společností \"Celeretive\", který vytváří dráhy nástroje určené pro aplikace ve vysokorychlostním obrábění. Aplikace zahrnují veškerá 2 a 3 osá hrubování při frézování, od jednoduchých hranolovitých součástí až po komplexní tvary forem. VoluMill je nabízen jako samostatná verze pod názvem VoluMill Universal, která je navržena pro spolupráci s jakýmkoli CAM systémem, anebo jako integrovaný modul, který pracuje uvnitř CAM (GibbsCAM, BobCAD-CAM, SigmaNEST a Mastercam).\n\nVoluMill řeší klasické problémy drah nástroje, které vznikají při:\n\nVoluMill vytváří dynamické změny v hloubce řezu a/nebo upravuje velikost posuvu tak, aby nikdy nedošlo k překročení dovoleného úběru materiálu. Výsledkem těchto úprave je, že s VoluMill můžete použít mnohem větší posuvy a rychlosti než ty, které jsou doporučené výrobcem nástroje.\n\nVoluMill dokáže až 4 násobně prodloužit životnost nástroje, pokud je správně použit.\n\nV porovnání s ostatními typy vysokorychlostních drah nástroje, dráhy od VoluMill jsou většinou až na plnou osovou hloubku řezné části nástroje. Jsou také velmi efektivní ve vysokorychlostním obrábění v malých hloubkách, v hlubokém radiálním obrábění a v přeskocích mezi průchody, až 100% plochy nástroje může být bezpečně použito bez vynechání materiálu k odřezání.\n\n"}
{"id": "576980", "url": "https://cs.wikipedia.org/wiki?curid=576980", "title": "Vrána americká", "text": "Vrána americká\n\nVrána americká (\"Corvus brachyrhynchos\") je velký druh pěvce z čeledi krkavcovitých (Corvidae).\n\nVrána americká je výrazný, černě zbarvený pták. Dorůstá délky 40-50 cm, z které celých 40 % zaujímá ocas. Křídlo je dlouhé asi 27-34 cm a zobák průměrně 5 cm.\n\nNejčastěji se ozývá krátkým, hlasitým, rychlým „kráách-kráách-kráách“ (viz ).\n\nJe rozšířená na značném území Severní Ameriky, a to v rozmezí od pobřeží Tichého oceánu až po pobřeží Atlantského oceánu a od Kanady až po severní Mexiko. Vyskytuje se přitom v celé řadě prostředí, od zemědělské půdy, parků a otevřených lesů až po centra velkých měst; zcela chybí pouze v deštných lesích a tundrách, kde její roli nahrazuje krkavec velký (\"C. corax\"). Na většině svého areálu rozšíření je stálá, ačkoli někteří kanadští ptáci na zimu migrují.\n\nJe všežravá. Požírá bezobratlé, mršiny, odpadky, semena či ptačí vejce a mláďata. Dokáží však ulovit i menšího obratlovce, jako je např. žába nebo myš. V zimě a na podzim v její potravě hrají velkou roli zejména ořechy a žaludy. Občas navštěvuje i ptačí krmítka. Náleží také k několika málo ptačím druhům, u kterých bylo při získávání potravy pozorováno používání nástrojů.\n\nJe monogamní. Mláďata z předchozího hnízdního období přitom obvykle zůstávají se svým rodiči a pomáhají jim s péčí o nové potomstvo. Pohlavně dospívá ve věku 2 let.\n\nZačíná hnízdit brzy, někdy již na začátku dubna. Hnízdo z větví buduje na stromech, přednostně na dubech, zřídkakdy zahnízdí i v hustých keřích a méně častěji i na zemi. V jedné snůšce bývá 3-6 vajec, na kterých sedí pouze samice po dobu 18 dnů. Mláďata pak hnízdo opouští asi po 35 dnech.\n\n"}
{"id": "576984", "url": "https://cs.wikipedia.org/wiki?curid=576984", "title": "John Moresby", "text": "John Moresby\n\nKontradmirál John Moresby (15. března 1830 – 12. července 1922) byl britský námořní důstojník, který prozkoumal pobřeží Nové Guineje a objevil místo, kde později vzniklo město Port Moresby.\n\nNarodil se v Anglii jako syn admirála sira Fairfaxe Moresbyho. John Moresby také hledal kratší trasu mezi Austrálií a Čínou.\n\nV roce 1859 se oženil s Jane Scottovou a měl šest dětí:\n\n\n"}
{"id": "576985", "url": "https://cs.wikipedia.org/wiki?curid=576985", "title": "Marc Ouellet", "text": "Marc Ouellet\n\nMarc kardinál Ouellet (* 8. června 1944, La Motte, Québec, Kanada) je kanadský římskokatolický kněz, kardinál, prefekt Kongregace pro biskupy.\n\nPochází z početné rodiny, jeho otec byl ředitelem školy. Kněžské svěcení přijal 25. května 1968. Další dva roky působil jako kaplan, poté odjel do Říma na další studia. V roce 1974 získal licenciát z filozofie na Papežské univerzitě svatého Tomáše Akvinskéího (Angelicum). Vstoupil do řádu kněží svatého Sulpicia, v rámci řeholních úkolů přednášel v několika seminářích. Na Papežské univerzitě Gregoriana získal v roce 1983 doktorát z dogmatické teologie. V letech 1989 až 1997 byl profesorem a rektorem v seminářích v Montrealu a Edmontonu, od roku 1997 se stal profesorem v Papežském institutu Jana Pavla II. pro studium manželství a rodiny.\n\nV březnu 2001 ho papež Jan Pavel II. jmenoval sekretářem Papežské rady pro jednotu křesťanů, zároveň ho jmenoval titulárním arcibiskupem, biskupské svěcení přijal 19. března 2001. V listopadu 2002 se stal arcibiskupem Quebecu a primasem Kanady.\nKardinálem jej jmenoval Jan Pavel II. 21. října 2003. Je prefektem Kongregace pro biskupy od 30. června 2010, kdy byl do této funkce jmenován papežem Benediktem XVI.\n\n\n"}
{"id": "576989", "url": "https://cs.wikipedia.org/wiki?curid=576989", "title": "Brunn (zámek, Bad Fischau-Brunn)", "text": "Brunn (zámek, Bad Fischau-Brunn)\n\nZámek Brunn stojí v katastrálním území \"Brunn an der Schneebergbahn\", v části městyse Bad Fischau-Brunn v okrese Wiener Neustadt-okolí, v rakouské spolkové zemi Dolní Rakousy.\n\nZámek je trojkřídlá dvoupatrová budova s výraznou kruhovou věží, jež je pozůstatkem dřívějšího vodního hradu ze 14. století.\nV letech 1180–1500 byl hrad lénem štýrského vévodství, posléze byl v držení rodu Teuffenbachů.\n\nV 16. a 17. století patřil majetek rodině Rappachů, v 18. století vlastnili panství hrabata z Palmů a svobodní páni z Eisensteinu.\n\nPo požáru, který zámek zcela zničil, jej nechal kníže Paul I. Esterházy v letech 1708–1711 nově postavit. Na místě vodního příkopu založil zahradu a nechal vysadit i kaštanovou (jírovcovou) alej. Vnitřní vybavení zámku shořelo v roce 1945.\n\n\n"}
{"id": "576996", "url": "https://cs.wikipedia.org/wiki?curid=576996", "title": "Vrána domácí", "text": "Vrána domácí\n\nVrána domácí (\"Corvus splendens\") je velký druh pěvce z čeledi krkavcovitých (Corvidae).\n\nS délkou asi 42 cm se co do velikosti pohybuje mezi kavkou (\"C. monedula\") a vránou obecnou (\"C. corone\"). Čelo, temeno, hrdlo a vrchní část hrudi má sytě černé, zatímco hrdlo a zbytek hrudi jsou šedo-hnědé. Černého zbarvení jsou i křídla, ocas a končetiny.\n\nVrána domácí je rozšířena na rozsáhlém území jižní Asie, konkrétně na území Nepálu, Bangladéše, Indie, Pákistánu, Srí Lanky, na Maledivách a Lakadivách, v jihozápadním Thajsku a jižním Íránu. Asi v roce 1897 byla zavlečena do východní Afriky - do okolí Zanzibaru a Port Sudanu a relativně nedávno také na území Evropy, konkrétně do Nizozemska, kde od roku 1998 úspěšně hnízdí. Žije v lesích a pobřežních bažinách, ale velmi hojně také v blízkosti lidských obydlí, a to jak v malých vesnicích, tak i ve velkoměstech. Např. v Singapuru na 1 km v roce 2001 žilo průměrně 190 vran domácích.\n\nOd roku 2016 je na Seznamu invazních nepůvodních druhů s významným dopadem na Unii (myšleno Evropskou unii).\n\nJe velmi oportunistická, požírá odpadky, hmyz, malé plazy a jiné menší obratlovce, ptačí vejce a mláďata, semena i ovoce. Po potravě přitom nejčastěji pátrá na zemi.\n\nHnízdí přednostně na velkých stromech, ale často i na telegrafních drátech. V jedné snůšce bývá 3-6 světle modrých, jemně tmavě skvrnitých vajec. V jižní Asii se také stává obětí hnízdního parazistismu ze strany kukačky koel (\"Eudynamys scolopacea\").\n"}
{"id": "577001", "url": "https://cs.wikipedia.org/wiki?curid=577001", "title": "Karel Tejnora", "text": "Karel Tejnora\n\nKarel Tejnora (* 11. ledna 1955 Ústí nad Orlicí) je český politik a lékař, v letech 2002 až 2008 senátor za obvod č. 36 – Česká Lípa, zastupitel města Česká Lípa a člen ODS.\n\nPo maturitě v roce 1974 na gymnáziu nastoupil na Fakultu všeobecného lékařství Karlovy univerzity v Hradci Králové, kde roku 1980 odpromoval.\n\nV letech 1981–1992 pracoval na chirurgickém oddělení nemocnice s poliklinikou v České Lípě. Roku 1983 získal atestaci v oboru chirurgie. V roce 1992 obdržel licenci České lékařské komory pro všeobecnou chirurgii, od roku 1993 vykonává soukromou chirurgickou praxi.\n\nV roce 1992 vstoupil do ODS. V letech 1994–2002 zasedal v zastupitelstvu České Lípy, ve funkčním období 1998-2002 působil jako radní města. Od roku 2006 opět zastává post zastupitele České Lípy, po odvolání Petra Skokana se v září 2009 stal radním.\n\nV senátních volbách v roce 2002 se stal členem horní komory českého parlamentu, když v obou kolech porazil tehdejšího senátora Miroslava Coufala. V Senátu se angažoval ve \"Výboru pro záležitosti Evropské unie\" a vykonával funkci místopředsedy \"Podvýboru Organizačního výboru pro státní vyznamenání\". V senátních volbách v roce 2008 chtěl obhajovat svůj mandát, ovšem v primárních volbách ODS zvítězil Petr Skokan a kandidátem na post senátora za Českou Lípu se stal on.\n\nVe volbách do Senátu PČR v roce 2014 kandidoval za ODS v obvodu č. 36 – Česká Lípa a pokusil se tak o návrat do Senátu. Se ziskem 15,94 % hlasů skončil na 3. místě a nepostoupil tak ani do druhého kola.\n\n"}
{"id": "577003", "url": "https://cs.wikipedia.org/wiki?curid=577003", "title": "Paramo", "text": "Paramo\n\nPARAMO, a.s. je společnost se sídlem v Pardubicích, která je producentem asfaltářských výrobků a mazacích a procesních olejů. Firma také nakupuje a zpracovává olejové hydrogenáty a hydrokrakáty z Unipetrolu RPA. Získané meziprodukty využívá při výrobě základových a mazacích olejů s velmi nízkým obsahem síry. Paramo je dceřinou společností Unipetrolu. \n\nPočátek dnešního Paramo se datuje do roku 1889, kdy si David Fanto zřídil v Pardubicích vlastní závod na destilaci a následnou rafinaci petroleje z ropy. V roce 1907 změnil Fanto podnik v akciovou společnost a sám se stal jejím komerčním radou.\nV roce 1945 se začala z trosek a sutin po dvojnásobném bombardování na sklonku druhé světové války stavět Pardubická rafinérie minerálních olejů, národní podnik. Ten se pod obchodním názvem PARAMO (Pardubická rafinérie minerálních olejů) stal v roce 1960 podnikem s výhradní výrobou speciálních asfaltů. Akciová společnost Paramo po 1. lednu 1994, kdy došlo k její transformaci ze státního podniku, navázala na zodpovědnou práci předchozích generací. Od konce roku 2000 je členem skupiny Unipetrol.\nSpolečnost Paramo se v minulosti zabývala také prodejem pohonných hmot pod značkou čerpacích stanic \"Paramo\". Dnes většina těchto stanic funguje pod značkou Pap Oil. V roce 2008 společnost uvedla na trh pohonných hmot alternativní palivo SMN 30 (směsná motorová nafta s obsahem biosložky 30%). V roce 2013 skončilo zpracovávání ropy v pardubické rafinerii, společnost dále pokračuje ve výrobě maziv, speciálních asfaltů a asfaltářských výrobků, které jsou vyráběny z polotovarů dovezených z jiných rafinérií.\n\nSpolečnost byla částečně privatizována v rámci druhé vlny kupónové privatizace, 70% akcií zůstalo ve vlastnictví FNM. V roce 2000 tyto akcie odkoupila společnost Unipetrol, která v roce 2003 do firmy Paramo včlenila společnost Koramo a postupně získávala další akcie Paramo. Její akcie byly obchodovány na Pražské burze do 3. března 2009, do roku 2006 byly i součástí Indexu PX 50. V lednu 2009 se Unipetrol jako 92% vlastník společnosti Paramo rozhodl získat zbylé akcie pomocí squeeze outu, od 4. března 2009 se tak stal jejím stoprocentním vlastníkem, podobně jako české společnosti Benzina.\n\n"}
{"id": "577010", "url": "https://cs.wikipedia.org/wiki?curid=577010", "title": "Právní akt Evropské unie", "text": "Právní akt Evropské unie\n\nPrávní akt Evropské unie (do účinnosti Lisabonské smlouvy sekundární komunitární právní akt či sekundární evropské právo) směřuje k zajištění výkonu pravomocí Evropské unie. Může jít o nařízení, směrnici, rozhodnutí, doporučení nebo stanovisko. Základem, rámcem a hranicí pro právní akty EU jsou právní předpisy zahrnuté do tzv. primárního evropského práva.\n\nVýčet právních aktů Unie a jejich definice se nachází v ustanovení čl. 288 Smlouvy o fungování Evropské unie.\n\n"}
{"id": "577015", "url": "https://cs.wikipedia.org/wiki?curid=577015", "title": "Banka československých legií", "text": "Banka československých legií\n\nBanka československých legií (též Legiobanka) byl bankovní dům působící na území Československa v letech 1919 až 1955. Sídlila v unikátní rondokubistické budově architekta Josefa Gočára v Praze, Na Poříčí 1046/24.\n\nBudova banky československých legií, či prostě jen \"Legiobanka,\" je jedinečná svou architekturou, nazývanou také „styl Legiobanky“. Byla navržena architektem Josefem Gočárem a vystavěna v letech 1921–1923 ve slohu rondokubismu. Budova nazývaná běžně Legiobanka byla v letech 1991–1994 rekonstruována a v současné době je známa pod názvem Palác Archa a s jeho novější částí tvoří jeden blok. Je chráněna jako kulturní památka.\n\nBanka československých legií vznikla na podzim roku 1919 v ruském Irkutsku rozhodnutím velení československých legií založit finanční a hospodářské centrum legií. Za předchůdce banky lze považovat starší Vojenskou spořitelnu, která vznikla rovněž v Rusku. \n\nZa první republiky byla banka známa pak především jako \"Legiobanka\". Tehdy patřila mezi střední vrstvu československých bank. V období protektorátu bylo v roce 1940 nařízeno okupačními úřady změnit název na \"Českomoravská banka v Praze\". Název nepřipomínající legionáře totiž Němcům vyhovoval lépe. Po roce 1943 měla pak být banka spojena s ústavem \"Kreditanstalt der Deutschen\". Na konci války roku 1945 z tohoto plánu sešlo a banka byla přejmenována na ústav \"Legiobanka, akciová společnost\", avšak již v říjnu téhož roku byla banka znárodněna a po komunistickém převratu o tři roky později v rámci slučování československých peněžních ústavů sloučena se Zemědělskou bankou a později se Živnostenskou bankou v Praze. Za přímého nástupce banky lze tak dnes považovat UniCredit Bank ČR (dříve Živnostenská banka).\n\nV Praze existoval také \"Pensijní spolek zaměstnanců Legiobanky\", podle vyhlášky ze dne 20. listopadu 1946 byl na seznamu třiceti soukromých pojišťoven, které byly vyjmuté z dekretu o jejich znárodnění.\n\n\n"}
{"id": "577016", "url": "https://cs.wikipedia.org/wiki?curid=577016", "title": "Alexander Salák", "text": "Alexander Salák\n\nAlexander Salák (* 5. ledna 1987 Strakonice) je český profesionální hokejový brankář hrající za klub Dinamo Riga v KHL.\n\nSalák je odchovancem HC Strakonice. V dorosteneckém věku se přesunul do českobudějovického hokejového klubu, v jehož mládežnických mužstvech působil do roku 2006. Během sezony 2005/06 si zachytal také 2. národní ligu, když nastoupil dvakrát za HC Strakonice a jednou za HC Tábor. Za áčko Budějovic v extralize nenastoupil.\n\nV létě 2006 zamířil do Finska, kde první rok chytal druhou nejvyšší soutěž za JoKP. V letech 2007-09 hájil barvy TPS Turku ve finské nejvyšší soutěži, kde si vydobyl pozici prvního brankáře.\nV létě 2009 vstoupil do klubu NHL Florida Panthers. Za hlavní celek ovšem nastoupil v premiérové sezoně pouze dvakrát – 9. října při svém debutu jako střídající gólman na ledě Carolina Hurricanes a v prosinci se potom ještě objevil při utkání na ledě Washington Capitals, oba zápasy Florida prohrála. Během ročníku působil jako jednička farmy Panterů Rochester Americans v American Hockey League, kde v základní části odchytal 46 utkání a vysloužil si nominaci do utkání hvězd soutěže.\n\nPřed sezonou 2010/11 byl představen jako nová posila švédského klubu Färjestads BK, jemuž svými výkony pomohl k mistrovskému titulu. Práva na hráče pro NHL mezitím získal tým Chicago Blackhawks, se kterým brankář 31. května 2011 podepsal dvouletou smlouvu.\n\nV úvodu sezony 2011/12 nefiguroval na soupisce hlavního mužstva Blackhawks, což znamenalo, že zahájil sezonu na farmě. Během ročníku byl povolán i do prvního mužstva, ovšem do zápasu nenastoupil. V AHL odchytal kvůli zdravotním problémům pouze 21 zápasů. Po sezoně se rozhodl pro návrat do Färjestads BK. V sezoně 2012/13 měl nejvyšší procentuální úspěšnost zákroků a nejnižší průměr inkasovaných branek ve švédské lize, navíc vytvořil rekordní sérii bez inkasovaného gólu (201 minut a 18 sekund).\n\nOd sezony 2013/14 nastupoval za SKA Petrohrad v KHL, kde podepsal dvouletý kontrakt. V ročníku 2014/15 jej však klub propustil, poté podepsal kontrakt s jiným klubem soutěže - HK Sibir Novosibirsk. O většinu ročníku 2016/17 přišel kvůli zranění v jejím úvodu. Sezonu 2018/19 působil v klubu Lokomotiv Jaroslavl.\n\nOd září 2019 chytá v KHL za lotyšské mužstvo Dinamo Riga.\n\nSalák má na kontě 11 utkání v reprezentaci do 17 let a pětkrát hájil branku \"dvacítky\". Byl účastníkem v České republice pořádaného mistrovství světa do 18 let 2005, kde dělal dvojku Ondřeji Pavelcovi.\n\nDo A-týmu reprezentace byl poprvé povolán na Channel One Cup 2008, který je součástí série Euro Hockey Tour. Reprezentační debut si odbyl na tomto turnaji, hraném v Moskvě, 18. prosince 2008 proti Finsku (2:5). Trenér Vladimír Růžička jej zařadil i do přípravy na mistrovství světa 2009. V té Salák odchytal 12. dubna 2009 utkání v Ingolstadtu proti Německu (5:3), ovšem na světový šampionát nominován nebyl.\n\nV sezoně 2010/2011, kterou strávil ve Färjestads, nastoupil proti Finsku na Švédských hokejových hrách (12.2.2011, 2:3).\n\nOd svého návratu do Evropy v roce 2012 byl stabilním členem reprezentace, účastnil se i mistrovství světa 2013. V lednu 2014 ho trenér národního mužstva Alois Hadamczik nominoval na olympijské hry, které se uskutečnily v ruském Soči. Vladimír Růžička jej nominoval na mistrovství světa 2014 (4. místo).\n\nRůžička označil Saláka za brankářskou jedničku na mistrovství světa 2015 pořádané v Česku. V průběhu druhého utkání byl však vystřídán Ondřejem Pavelcem, který chytal i v následujících utkáních.\n\nPo turnaji měl na svém kontě 40 reprezentačních startů, tento stav se nezměnil do konce sezony 2018/19.\n\nAlexander Salák má dvě sestry, Petru a Zuzanu.\n\nSvou dlouholetou přítelkyni Michaelu si vzal 3. července 2010. Dne 29. října 2011 se páru narodil syn Frederick. Dne 20. září 2013 se jim narodil druhý syn Sebastian, dne 16. února 2015 dcera Charlotte Mia a 12. září 2016 druhá dcera Beatrice Anna.\n\nJe členem týmu Real TOP Praha, v jehož dresu se zúčastňuje charitativních zápasů a akcí.\n\n"}
{"id": "577018", "url": "https://cs.wikipedia.org/wiki?curid=577018", "title": "Leopold Antonín Podstatský", "text": "Leopold Antonín Podstatský\n\nLeopold Antonín František de Paula hrabě Podstatský z Prusinovic (21. dubna 1717 Vídeň – 21. března 1776 Olomouc) byl katolický kněz, kanovník a rektor olomoucké univerzity.\n\nPo přijetí tonzury nižších svěcení roku 1727 se stal olomouckým nesídelním kanovníkem (tzv. domicelářem), krátce na to se stal i kanovníkem v Pasově a v Salzburgu. Studia v Římě zakončil r. 1738 doktorátem obojího práva. Na kněze byl vysvěcen 24. prosince 1741 v Salzburgu. V roce 1748 se stal sídelním kanovníkem olomouckým, roku 1759 jejím prelátem-scholastikem a konečně roku 1764 kapitulním děkanem. Generálním vikářem olomoucké diecéze byl již od roku 1762 až do své smrti.\nByl vynikajícím správcem a diplomatem, lze jej zařadit do okruhu katolických osvícenců. Svá díla mu dedikovali např. Carlo Goldoni, Giacomo Battista Beccaria, měl bohatou a zajímavě vybavenou knihovnu. V roce 1767 (od 28.10. do 23. 12.) hostil ve své rezidenci nemocného Wolfganga Amadea Mozarta, který tam mj. zkomponoval svou 6. symfonii F-dur (KV 43).\n\n"}
{"id": "577019", "url": "https://cs.wikipedia.org/wiki?curid=577019", "title": "Kvesal chocholatý", "text": "Kvesal chocholatý\n\nKvesal chocholatý (\"Pharomachrus mocinno\") je největší zástupce řádu trogonů. Ocasní pera tohoto ptáka sloužila v minulosti jako prostředek obchodu s mayskou civilizací. Dnes tohoto ptáka Guatemalané považují za svého národního ptáka, dokonce je vyobrazen na guatemalském státním znaku a tamní měna - quetzal - je pojmenována po něm.\n\nDorůstá 36 cm a váží asi 210 g. Samci jsou převážně leskle zelení s červeným břichem, prodlouženým peřím na křídlech a žlutým zobákem. Jejich nejvýraznějším znakem je však až 64 cm dlouhý ocas - ve skutečnosti prodloužené svrchní krovky ocasní. Samice mají v porovnání se samci výrazně kratší ocas, tmavý zobák a zcela postrádají prodloužené opeření na křídlech.\n\nŽije v horských mlžných lesích na území Střední Ameriky - v rozmezí od jižního Mexika po západní Panamu. V současné době je považován za téměř ohrožený druh.\n\nV mimohnízdním období se zdržuje samostatně. Živí se převážně ovocem, ale požírá také hmyz (vosy, mravence, larvy) a žáby. Největší zastoupení mají v jeho potravě avokáda a plody jiných rostlin čeledi vavřínovité.\n\nHnízdí v dutinách ve ztrouchnivělých stromech. V jedné snůšce jsou 2 světle modrá vejce, na jejichž 18 denní inkubaci se podílí oba rodiče, samec zpravidla ve dne a samice v noci. Dlouhá ocasní pera přitom musí mít samec vystrčená z hnízdní dutiny ven a na první pohled tak vypadají jako kapradiny. Mláďata následně krmí ovocem, bobulemi, hmyzem, ještěrkami a malými žábami. Často se však stává, že samice svá mláďata opustí ještě před jejich vylítnutím a o mláďata následně pečuje samotný samec. Úmrtnost mláďat je navíc velmi vysoká, celých 80 % se jich nedožije dospělosti.\n\nJako \"Zeleného boha větru, laskavosti a světla\" jej uctívali již Aztékové a Mayové. Dle legendy je vtělen do opeřeného hada Quetzalcoatla.\n\n"}
{"id": "577021", "url": "https://cs.wikipedia.org/wiki?curid=577021", "title": "Bukovec (zámek)", "text": "Bukovec (zámek)\n\nZámek Bukovec () je barokní zámek z 18. století stojící v obci Bukovec v Plzeňském kraji. Vznikl přestavbou původní středověké tvrze z roku 1177. Za stavitele jsou označováni bratři Dobrohost a Mutina z Bukovce. Tvrz pak vystřídala řadu majitelů, včetně pánů z Velhartic či třeba Lobkowiczů. Přestavba proběhla v roce 1771 a zámek začal být posléze využíván jako fara, jelikož funkci správního centra převzal nedaleký zámek Čečovice a funkci panského sídla zámek v Horšovském Týně. \n\nZámek je obdélná jednopatrová stavba tvořící dominantu obce. Cenná jsou sklepení s původními středověkými prvky. \n\n\n"}
{"id": "577026", "url": "https://cs.wikipedia.org/wiki?curid=577026", "title": "Miroslav Coufal", "text": "Miroslav Coufal\n\nMiroslav Coufal (* 10. ledna 1952 Kladno) je český politik a lékař, bývalý senátor za obvod č. 36 – Česká Lípa a dlouholetý zastupitel města Nového Boru, bývalý člen ČSSD, od roku 2009 člen SPOZ / SPO.\n\nPo maturitě na českolipském gymnáziu absolvoval Fakultu všeobecného lékařství Univerzity Karlovy v Praze.\n\nPo základní vojenské službě nastoupil na chirurgii do teplické nemocnice, po čtyřech letech přestoupil na stejné oddělení do České Lípy. V letech 1985–1986 řídil polikliniku v Novém Boru, kterou po revoluci zprivatizoval a kde v současnosti působí na chirurgické ambulanci.\n\nJe ženatý, má dva syny.\n\nMezi lety 1988–1989 byl členem KSČ, v letech 1995–2004 ČSSD. V roce 2009 vstoupil do Strany Práv Občanů ZEMANOVCI.\n\nVe volbách 1996 se stal členem horní komory českého parlamentu, přestože jej v prvním kole porazil občanský demokrat Filip Šedivý v poměru 33,66 % ku 21,65 % hlasů. Ve druhém kole ovšem větší počet hlasů (52,86 %) obdržel levicový politik. V senátu se věnoval činnosti ve Výboru pro zdravotnictví a sociální politiku. Ve volbách 2002 svůj mandát obhajovat, ovšem v obou kolech byl poražen občanským demokratem Karlem Tejnorou.\n\nOd roku 1990 zasedal v zastupitelstvu Nového Boru, ve volbách 2006 kandidoval na posledním 21. místě a byl zvolen díky preferenčním hlasům. V komunálních volbách 2010 byl zvolen jako člen SPOZ na kandidátce hnutí Unie pro sport a zdraví. V komunálních volbách 2014 již nekandidoval.\n\nVe volbách 2010 kandidoval do dolní komory českého parlamentu za SPOZ v Libereckém kraji. Ve volbách do Senátu PČR v roce 2014 kandidoval za Stranu Práv Občanů v obvodu č. 36 – Česká Lípa. Se ziskem 8,46 % hlasů skončil na 6. místě a nepostoupil tak ani do druhého kola.\n\n"}
{"id": "577029", "url": "https://cs.wikipedia.org/wiki?curid=577029", "title": "Atsinganosaurus", "text": "Atsinganosaurus\n\nAtsinganosaurus (\"kočovný plaz\") byl rod sauropodního dinosaura, který žil v období svrchní křídy (geologický věk kampán) na území dnešní Evropy (jižní Francie, Aix-en-Provence). Zdá se, že tito velcí býložravci v období pozdní křídy migrovali po území tehdejší tzv. evropské zátoky z východu na západ. Typový druh \"A. velauciensis\" byl formálně popsán v roce 2010.\n\nMezi blízké příbuzné atsinganosaura byl původně řazen africký rod \"Malawisaurus\". V roce 2018 byla publikována odborná práce, která řadí atsinganosaura spolu s rody \"Ampelosaurus\" a \"Lirainosaurus\" do společné, nově stanovené podčeledi Lirainosaurinae.\n\nVelcí jedinci tohoto druhu dosahovali délky asi 12 metrů a hmotnosti 3500 až 5000 kilogramů.\n\n\n"}
{"id": "577033", "url": "https://cs.wikipedia.org/wiki?curid=577033", "title": "Brněnské krematorium", "text": "Brněnské krematorium\n\nBrněnské krematorium je budova hřbitovní síně s krematoriem na Ústředním hřbitově v Brně. Krematorium bylo postaveno podle plánů Arnošta Wiesnera v letech 1926–1929 v Jihlavské ulici, v katastrálním území Štýřice, na jižním okraji brněnské městské části Brno-střed.\n\nOd počátku 20. století probíhaly v Brně úvahy o vybudování hřbitovní síně i s krematoriem. V roce 1911 byla v Brně ustavena pobočka vídeňského spolku Die Flamme a v roce 1921 vznikl spolek Krematorium. Mezitím roku 1919 došlo k uzákonění možnosti pohřbu žehem a v únoru 1923 město určilo místo samostatné stavby krematoria na vyvýšenině nad Ústředním hřbitovem na pozemku ležícím tehdy v katastrálním území Bohunice.\n\n4. května 1925 byla vypsána soutěž na architektonický návrh stavby, k účasti na níž byli vyzváni kromě Arnošta Wiesnera ještě Pavel Janák, Vladimír Škára a Antonín Blažek. Komise, v níž zasedl krom jiných architekt Bohuslav Fuchs, akceptovala Wiesnerův návrh na posunutí staveniště blíže k Jihlavské ulici a požádala jej spolu s Janákem o předložení přepracovaných projektů zohledňujících připomínky. Z nich pak vybrala návrh Wiesnerův.\n\nSamotná stavba byla realizována v letech 1926–1929 a první kremační rozloučení se uskutečnilo 8. dubna 1930. Téhož dne došlo i k prvnímu zpopelnění.\n\nOd roku 1958 je krematorium spolu s obřadní síní a areálem Ústředního hřbitova kulturní památkou. Společně s kolumbáriem bylo v roce 2017 prohlášeno národní kulturní památkou České republiky.\n\nBrněnské krematorium je jedinou sakrálně-kultovní stavbou Arnošta Wiesnera, který v jeho stavbě usiloval o nový výraz pro \"absolutní architekturu\", jež by se vyrovnala egyptské pyramidě a křesťanskému kostelu. Stavbu tvoří celek navzájem oddělených jednotlivých částí. Vnější formě dominuje bílé těleso obřadní budovy, obklopené travertinovými pilíři, která je vnímána v symbolické rovině jako rakev obklopená pozůstalými. Tato část budovy vystupuje z rudé horizontální podnože propojené s terénem mohutným schodištěm. Namísto obřadní síně Wiesner vytvořil uzavřený dvůr, osvětlený přírodním světlem z proskleného stropu. V pravém křídle umístil místnosti pro lékaře, pitevnu a umrlčí komory. Ke spalovacímu prostoru za obřadním krytým dvorem přiléhal komín, který podle symboliky zajišťoval spojení s nebem. Venkovní prostranství vpravo i vlevo je uzavřeno ze dvou stran pergolami.\n\n\n\n"}
{"id": "577034", "url": "https://cs.wikipedia.org/wiki?curid=577034", "title": "Deinzendorf", "text": "Deinzendorf\n\nDeinzendorf je katastrální území a také osada u městyse Zellerndorf poblíž města Retz a Pulkau v západní části Weinviertelu \"(Vinné čtvrti)\" v okrese Hollabrunn v rakouské spolkové zemi Dolní Rakousy. Přes místo teče řeka Pulkaubach. \n\nV roce 2001 měl Deinzendorf 232 obyvatel.\n\nDeinzendorf byl uváděn již před rokem 1136 v dokladech kláštera Klosterneuburgu. \n\nV místě se nachází také zámek. Prvním v dokumentech je uváděný zámecký pán Otte Waitze von Deunzendorf, který je uveden poprvé v roce 1306. Do roku 1410 rodina vymřela, nebo se odstěhovala. \n\nDvůr byl vybudovaný v 16. století za Eyczingerů. V roce 1594 koupil panství Jakob Franz baron z Herbersteinu. \n\nWilhelm hrabě Oettingen v roce 1669 získal majetek a nechal znovu vybudovat zámek. \n\nDědictvím v roce 1702 získal majetky hrabě Schallenberg. \n\nOd roku 1808 patřilo panství hraběti Auerspergovi a po něm následoval roku 1822 Jakob Joseph Löwenthal. O dva roky později převzal majetky hrabě Barthenheim. Zanechal tu stopy, když 1831 nechal postavit kapli a odstranit jednu čtyřhrannou věž. Poté se měnili majitelé dosti často. \n\nV roce 1863 se stal majitelem zámku Anton Kellermann. Roku 1874 následoval Theodor Offermann (1822–1892). \n\nV roce 1911 převzal majetek Friedrich Prinz von Schönburg-Waldenburg, který již roku 1917 předal Karlu Schumpeter. \n\nOd roku 1932 je zámek využíván stále ještě pro zemědělství ve vlastnictví rodiny Schubertů. Tenkrát chatrný zámek, s výjimkou několika hospodářskými budovami, byl v dezolátním stavu, proto byl důvod k obnově. \n\nDnes se v zámku Deinzendorf usadili početní vinaři, mezi nimi vinař Heinzl-Gettinger, Laurer, Fegerl, Schneider-Trauner, Wagner a Dworzak. Někteří z nich byli na různých výstavách dobře hodnoceni. \n\nProtože zámek je poblíž Pulkau má se za to, že dříve to byl vodní zámek, to však není dokumenty doloženo. Zámek se nachází na jihovýchodním konci Deinzendorfu. Hodně bylo investováno do hlavní budovy a početných hospodářských staveb, jako stájí, mlýnice, sýpky a holubí věže. \n\nZ 16. století pochází křídlo domu s chlévy a třílodní pilířová síň s barokními klenbami. Nynější holubová věž byla postavena v roce 1823, pravděpodobně pochází z předchozí barokní stavby. Holubí věž i sýpka jsou zdobeny hranatými rohy a sgrafitovou malbou, která byla před několika lety obnovena. Hlavní budova se čtyřmi křídly s valbovými střechami a s velkým atriem. Poschodí má okna s jednoduchým profilováním křídel i rámů. Vnitřní atrium je přístupné hlavním portálem na východní straně vjezdem s křížovou klenbou. Západní strana atria je také vyzdobena dvojitými toskánskými sloupy. \n\nV přízemí jsou výzdoby s hlavicemi anebo křížovými klenbami.\n\n\n \n"}
{"id": "577036", "url": "https://cs.wikipedia.org/wiki?curid=577036", "title": "Konopnica (okres Rawa Mazowiecka)", "text": "Konopnica (okres Rawa Mazowiecka)\n\nKonopnica je vesnice v Lodžském vojvodství v obci Rawa Mazowiecka v Polsku. V roce 2004 měla 430 obyvatel. Ve vesnici je lihovar a základní škola.\n\nPámatky:\n"}
{"id": "577040", "url": "https://cs.wikipedia.org/wiki?curid=577040", "title": "Německé volby do spolkového sněmu 2002", "text": "Německé volby do spolkového sněmu 2002\n\nNěmecké federální volby 2002 se konaly 22. září 2002. Gerhard Schröder, který se stal kancléřem, pokračoval v koalici se stranou zelených.\n"}
{"id": "577047", "url": "https://cs.wikipedia.org/wiki?curid=577047", "title": "Václav Kleych", "text": "Václav Kleych\n\nVáclav Klejch, v původním pravopise Kleych či Gleych (23. září 1678 v Lažanech – 11. srpna 1737 v Necpalech, dnešní Slovensko), byl český písmák, exulant a především editor a nakladatel protestanské literatury, kterou současně tajně šířil jako kolportér do Čech, na Moravu a Horních Uher. Působil v Žitavě, kde rozvinul velkorysou vydavatelskou činnost. Jím vydávané knihy kapesního formátu jsou označovány jako tzv. špalíčky.\n\nPři své hospodářské živnosti byl velikým milovníkem a ctitelem písem svatých, zvláště bible, a mimo to potají čítal knihy zapovězeného náboženského obsahu a přiznával se k učeni víry českobratrské. Ač si při tom počínal velmi opatrně, byl vyzrazen a obávaje se krutého pronásledování vystěhoval se tajně z Lažan i s manželkou a dvěma dceruškami. Dostali se do saské Žitavy v roce 1705, kde se z počátku živil prací nádenickou, později se zabýval se zahradnictvím a jeho žena předla přízi pro tkalce.\n\nPři tom staral se Kleych o doplnění svého vzdělání a samostudiem získal základy němčiny a latiny. Uspořiv si něco peněz a seznámiv se s některými kazateli uherskými, jal se Kleych již roku 1708 vydávati četné starší i nové české knihy vzdělavatelné, což se mu hned z počátku velmi dobře zdařilo. V Žitavě samé zařídil si velký sklad knih, které za noci dovážel do Čech, Moravy, Slezska a na Slovensko. Mnohdy se mu přihodilo, že na takové cestě chycen, uvězněn a knihy mu vzaty. Lépe se mu dařilo na Slovensku a ve Slezsku, kde v Těšíně se mu dostalo císařského dovolení prodávat na hřbitově. Tak Kleych značnou měrou přispěl v 18. století k rozšíření českých knih a evangelické víry v Čechách, na Moravě, ve Slezsku a na Slovensku.\n\nSám knih nenapsal mnoho, i některé předmluvy mu psal přítel a rádce Pešek. Sepsal pouze několik sbírek modliteb\n\nKleychem vydaných knih (špalíčků) je mnoho, při některých není udán ani rok, místo tisku ani nakladatel. Byly to především dvakrát Nový zákon (1720), k němuž předmluvu se jménem Kleychovým k tisku upravil Pešek; \"Konfessí čili vyznání víry Augsburské\" (1720); \"Korunka nebo vínek panenský\" (1720); Havla Žalanského \"O ctnosti anjelské\" (1724); Pavla Jakobei \"Modlitební poklad\" (1732); \"Agenda čili práce církevní\" (1734); velké a malé zpěvníky čili Kancionály (první 1717), které v církvích československých se dlouho udržely. Tyto kancionály představuje vedle díla Jiřího Třanovského nejvýznamnější příklad barokní protestantské písňové tvorby. Dále vydal mnohé velké a malé modlitby, katechismy (dle učení Lutherova); \"Manha čili Obrana evangelicko-luteránského učení o večeři Páně\", české slabikáře (s modlitbami) aj.\n\nJeho knihtiskařským znakem bylo srdce protknuté mečem a znamenané křížem, z něhož vyrůstají tři růže a pod nímž rozevřena kniha. Kleychovi knihy byly oblíbené a mnoho z nich se za několik let dočkalo řady vydání. Za příčinou literárních styků udržoval také Kleych přátelské styky s vynikajícími muži: s Danielem Krmanem a Samuelem Michaelidesem na Slovensku a Muthmannem v Těšíně.\n\nV současném (2011) Evangelickém zpěvníku, který ČCE přijala do užívání roku 1979, je obsažen jeden text Václava Kleycha, píseň \"Když má hodina nastane\" (pod č. 527).\n\n\n"}
{"id": "577053", "url": "https://cs.wikipedia.org/wiki?curid=577053", "title": "Udžimasa Hódžó", "text": "Udžimasa Hódžó\n\nHódžó Udžimasa (北 条 氏 政?) (1538 - 10. srpna 1590) byl čtvrtou hlavou pozdního klanu Hódžó a pánem Odawary. Velel v mnoha bitvách, a upevnil tak postavení klanu Hódžó v roce 1590 ale odchází na odpočinek a hlavou klanu se stává jeho syn Udžinao. Později tento rok však byla Odawara napadena silami Tojotomiho Hidejošiho (\"Obléhání Odawary (1590)\"). Udžimasa byl donucen spáchat sebevraždu spolu se svým bratrem Ujiteruem.\n\n"}
{"id": "577054", "url": "https://cs.wikipedia.org/wiki?curid=577054", "title": "11. návštěvní expedice (ISS)", "text": "11. návštěvní expedice (ISS)\n\n11. návštěvní expedice (zkráceně EP-11; ) na Mezinárodní vesmírnou stanici (ISS) byla krátkodobá výprava Američanky íránského původu Anúše Ansáríové na stanici. Po týdenním pobytu na ISS a splnění plánovaného programu se Ansáríová vrátila na Zem.\n\n\n\nMezinárodní vesmírná stanice (ISS) byla od začátku listopadu 2000 trvale osídlena lidmi. Základní posádky stanice byly do havárie Columbie střídány raketoplány, jako záchranné čluny jim sloužily lodě Sojuz. Po přerušení letů raketoplánů v důsledku havárie byla velikost základních posádek stanice snížena na dva kosmonauty, jejichž dopravu zajišťovaly Sojuzy. Třetí místo v lodích obsazovali členové návštěvních posádek, po týdnu se vracející na Zem starým Sojuzem.\n\nO místo v Sojuzu TMA-9 startujícím v září 2006 projevil zájem Daisuke Enomoto, bývalý ředitel japonské internetové providerové firmy Livedoor. Po zdravotních prohlídkách na jaře 2005 lékaři Enomotovi doporučili zkorigování oční vady, což splnil a v říjnu téhož roku strávil několik týdnů na stáži ve Středisku přípravy kosmonautů (CPK) ve Hvězdném městečku, začátkem roku 2006 úspěšně prošel lékařskou komisí a v březnu zahájil přípravu k letu. V červnu byl potvrzen za člena Expedice 11, ale 8. srpna 2006 ho Hlavní lékařská komise vyřadila z přípravy (důvodem byly jeho problémy s ledvinovými kameny). Enomoto protestoval a tvrdil, že skutečnou příčinou bylo jeho odmítnutí zaplatit společnosti Space Adventures značnou částku nad rámec smlouvy.\n\nRoli náhradníka Enomota měla američanka íránského původu Anúše Ansáríová. V únoru 2006 úspěšně prošla lékařskými prohlídkami a od počátku dubna zahájila výcvik, s předpokladem eventuálního letu na jaře 2007. Po vyřazení Enomota zaujala jeho místo.\n\nMichail Ťurin a Michael López-Alegría z Expedice 14 společně s Ansáríovou odstartovali 18.  září 2006 ve 4:09 UTC z kosmodromu Bajkonur v lodi Sojuz TMA-9; po dvou dnech samostatného letu se 20. září v 5:21 UTC spojili se stanicí.\n\nPo spojení se kosmonauti uvítali se stálou posádkou ISS, vyložili náklad pro stanici a zahájili plánovanou činnost. Ansáríová se věnovala dvěma experimentům pro ESA – studiu atrofie vnitřních svalů lidského těla ve stavu beztíže v experimentu Muscule a studium mikroorganismů na palubě stanice a jejich přizpůsobení podmínkám kosmického letu v pokusu Sample. Dále se zúčastnila tří telemostů CUP-M – ISS – CUP-M v reálném čase; provedla spojení s radioamatéry; pořídila fotografie a videozáznamy dění na palubě a přivezla na palubu upomínkové předměty.\nPo týdenním pobytu na ISS se 28. září 2006 ve 21:53 UTC Ansáríová a vracející se posádka Expedice 13 v Sojuzu TMA-8 odpoutali od stanice a druhý den v 1:14 UTC přistáli v severním Kazachstánu, nedaleko od Arkalyku.\n"}
{"id": "577055", "url": "https://cs.wikipedia.org/wiki?curid=577055", "title": "Marchin On", "text": "Marchin On\n\nMarchin On je píseň americké rockové skupiny OneRepublic. Píseň pochází z jejich druhého alba \"Waking Up\". Produkce se ujal člen skupiny Ryan Tedder. Tato píseň se také nachází na\ntřetím studiovém albu Timbalanda Shock Value 2, ale v remixové verzi.\n"}
{"id": "577057", "url": "https://cs.wikipedia.org/wiki?curid=577057", "title": "Kenšin Uesugi", "text": "Kenšin Uesugi\n\nKenšin Uesugi (japonsky 上杉 謙信 – Uesugi Kenšin, 18. února 1530 – 19. května 1578) byl daimjó, který vládl v japonské provincii Ečigo v období Sengoku. Byl jedním z mnohých mocných pánů období Sengoku. Je proslavený pro svoji obratnost na bojišti, legendární rivalitu se Šingenem Takedou, své vojenské zkušenosti, strategii a víru v boha války Bišamontena. Ve skutečnosti mnoho z jeho následovníků (ale i jiných) věřilo, že je avatárem (převtělením) Bišamontena a říkali mu „\"bůh války\"“.\n\nJeho původní jméno bylo Kagetora Nagao. Změnil si ho na Masatora Uesugi, kdy zdědil rodinné jméno, aby přijal oficiální titul Kantó Kanrei (关 东 管 领). Později si opět změnil jméno na Terutora Uesugi na počest šóguna Jošiterua Ašikagy a nakonec si změnil jméno na Kenšin (上杉 谦信), když se stal buddhistickým mnichem; zejména se stal proslulým jako vyznavač Bišamontena.\n\nKenšin si vysloužil přezdívku \"Drak z Ečiga\" pro jeho obávané dovednosti v bojových uměních, které ukázal na bitevním poli. Jeho soupeř Šingen Takeda byl nazýván \"Tygr z Kai\". V některých verzích čínské mytologie (Šingen a Kenšin byli oba vždy zaujatí čínskou kulturou, zejména díly Sun-c') byli Drak a Tygr vždy nesmiřitelní soupeři, kteří se snažili porazit jeden druhého, ale ani jeden z nich nebyl schopen získat převahu.\n\nNarodil se jako čtvrtý syn známého bojovníka Tamekageho Nagaa (長尾為景) a jeho dětství představuje jedinečný příběh. Jeho otec získal slávu jako bojovník díky svým vítězstvím nad Sadanorim Uesugim a Funajošim Uesugim. V pozdějších letech Tamekage získal převahu proti jeho sousedním Ikkó-ikki z Hokuriku, ale jak se politická moc v regionu začala posouvat ve prospěch Ikkó (převážně v důsledku náhlého vzestupu Hongandži), situace v Ečigu se rychle zhoršovala. Vyvrcholení přišlo v roce 1536, kdy Kenšinův otec shromáždil vojsko a vyrazil na západ s nejistým cílem. Po jeho příchodu k Sendanno v Eččú byly jeho síly náhle napadeny Kazujorim Enamim a výsledkem bitvy bylo, že byl zabit i Tamekage a jeho armáda se dala na útěk.\n\nDopad na Ečigo byl okamžitý. Harukage Nagao, nejstarší Tamekageho syn, se ihned snažil získat kontrolu nad Nagaem, a prokázat svůj nárok na moc, což vyústilo ve smrt jednoho z jeho bratrů, Kagejasua. Kagetora (Kenšin) byl z konfliktu vynechán a byl umístěn do kláštera Rizen, kde strávil svůj život mezi 7 až 14 rokem a věnoval se studiu.\n\nVe věku 14 let byl Kenšin náhle osloven Sadamicuem Usamim a řadou dalších známých svého zesnulého otce. Naléhali na mladého Nagaova syna, aby přišel do Ečiga a bojoval se svým starším bratrem o moc. Zdá se, že Harukage nebyl nejefektivnějším a inspirujícím vůdcem a jeho neschopnost řídit silné \"kokudžin\" rodiny vyústila v situaci, kdy hrozilo, že provincie bude rozdrobena na kusy.\n\nJak vypráví příběh, Kenšin se nejprve zdráhal vyrazit proti svému vlastnímu bratrovi, ale nakonec byl přesvědčen, že je to nutné k přežití Ečiga. V sérií setkání, které vedl on sám a Sadamicu Usami, se Kenšinovi podařilo v roce 1547 převzít z rukou Harukagea kontrolu nad klanem. Další osud Harukagea je nejasný, některé zdroje tvrdí, že mu bylo dovoleno žít, jiné, že byl nucen spáchat sebevraždu.\n\nAčkoli jeho vedení klanu Nagao bylo nyní nepopiratelné, velká část Ečiga byla stále nezávislá na vládě mladého pána. Kenšin začal okamžitě upevňovat svou moc v regionu, ale toto úsilí bylo stále ještě pouze v počátečních fázích, když se objevily mnohem naléhavější starosti. Nagatoki Ogasawara a Jošikijo Murakami, dva pánové z provincie Šinano, se objevili před Kešinem a požádali ho o pomoc při zastavení postupu silného bojovníka Šingena Takedy. Přibližně v té době, kdy se Kenšin stal novým pánem Ečiga, získával Šingen velká vítězství v privincii Šinano. Dobývání území klanem Takeda v bezprostřední blízkosti hranic Ečiga dovedlo Kenšina k tomu, že souhlasil a postavil se jim na bitevním poli.\n\nTo, co následovalo, bylo začátkem rivality, která se stala legendou. První konflikt mezi těmito dvěma (oba byli velmi opatrní) se omezil pouze na nerozhodné potyčky. Během let bylo nakonec celkem pět takových setkání na slavném místě Kawanakadžima, a pouze čtvrté setkání bylo vážné, v totální bitvě mezi těmito dvěma vojevůdci.\n\nV roce 1561 Kenšin a Šingen vybojovali svou největší bitvu, čtvrtou bitvu u Kawanakadžimy. Kenšin použil geniální taktiku: speciální formace, ve kterých se vojáci v přední linii vyměnili se svými kamarády v týlu, když vojáci v přední linii byli unavení nebo zranění. Toto umožnilo unaveným vojákům nasbírat síly, dokud vojáci, kteří ještě nebyli v akci, bojovali v přední linii. Bylo to velmi účinné a bylo to příčinou, proč Kenšin téměř porazil Šingena. O této bitvě existuje příběh, jak Kešin útočí na Šingena na koni a seká ho svým mečem. Šingen odráží údery svým válečným železným vějířem \"tessen\". Nicméně Kenšinovi se Šingena nepodařilo zabít. Takedův vazal ho zahnal a Šingen podnikl protiútok. Uesugiho armáda ustoupila a mnoho vojáků se utopilo v nedaleké řece, zatímco jiní byli pobiti Takedovými generály.\n\nVýsledek čtvrté bitvy u Kawanakadžimy je stále nejistý. Mnoho historiků se nedokáže shodnout, kdo byl vítězem této bitvy a zda bitva byla dost přesvědčivá, aby byl za vítěze označen pouze jeden. Kenšin ztratil 3000 vojáků ze své armády, zatímco Šingen ztratil 4000, ale Šingen také ztratil dva ze svých nejdůležitějších generálů, jmenovitě svého rádce Kansukeho Jamamota a mladšího bratra Nobušigeho Takedu.\n\nPřestože Singen a Kenšin byli soupeři více než čtrnáct let, jsou známí tím, že si vyměnili několikrát dary, nejznámějším je, když Šingen daroval Kenšinovi vzácný meč, který si vysoce cenil. Šingen zemřel v roce 1573 a Kenšin údajně velmi plakal nad ztrátou tak důstojného protivníka a údajně slíbil, že už nikdy nebude útočit na území rodu Takeda. Tyto dvě strany se staly spojenci po 3 letech. Kromě toho došlo k incidentu, když řada dalších daimjóů (včetně klanu Hódžó) bojkotovala dodávky soli do provincie Kai. Kenšin se doslechl o problémech Šingenových problémech s daimjóem z klanu Hódžó, který mu odmítl poslat rýži. Kenšin tajně poslal Takedovi sůl (sůl byla vzácnou komoditou vzhledem k tomu, že byla používána ke konzervaci potravin) a napsal svému nepříteli Šingenovi, že podle jeho názoru se pan Hódžó dopustil nepřátelského aktu. Ačkoli mohl odříznout Šingenovi dodávky a \"záchranné lano\", Kenšin se rozhodl to neudělat, protože by to bylo nečestné. Jako reakci učinil Kenšin prohlášení: \"Války se vyhrávají mečem a kopím a ne rýží a solí.\" Tímto dal Kenšin vznešený příklad pro všechny časy, tím jak se choval ke svému soupeři Šingenovi. Prohlášení je obecným moderním doporučením obhájců míru, kteří uznávají Kenšinovu pozici, že \"míru je třeba dosáhnout rýží a solí, a ne mečem a kopím\".\n\nAčkoli jeho soupeření se Singen Takeda bylo legendární, Kenšin Uesugi podnikl i jiné výpravy kromě slavných bitev (1553, 1555, 1557, 1561, 1564). V roce 1551 byl Kenšin vyzván, aby poskytl útočiště svému formálnímu pánovi Norimasovi Uesugimu, který byl nucen uprchnout kvůli expanzi klanu Hódžó) do Kantó. Kenšin souhlasil, že mu poskytne útočiště, ale nebyl v té době v pozici vytáhnout proti klanu Hódžó. V roce 1559 si udělal výlet, aby vzdal hold šógunovi v Kjótu a navštívil mnoho náboženských a historických památek v této oblasti. Toto výrazně zvýšilo jeho reputaci a přidalo k jeho obrazu kultivovaného vůdce stejně jako bojovníka. Ve stejném roce byl opět tlačen Norimasem Uesugim k tomu, aby převzal kontrolu nad Kantó od klanu Hódžó, a v roce 1560 se mu to podařilo. Zahájil tažení a byl úspěšný při obsazení několika hradů klanu Hódžó, které mu stály v cestě při jeho pochodu na hrad Odawara v Sagami. Podařilo se mu prolomit obranu a vypálit město, ale samotný hrad zůstal nedobytný a nedostatek zásob ho přinutil k ústupu. V tomto čase navštívil Curugaoka Hačiman-gú a přijal jméno \"Uesugi\".\n\nJinou hlavní oblastí, o kterou se Kenšin Uesugi zajímal, byla provincie Eččú. Kraj byl osídlen dvěma znepřátelenými klany, Džinbo a Šiina. Kenšin vstoupil na nějakou dobu do sporu jako zprostředkovatel, ale později se postavil na stranu klanu Šiina a převzal klan Džinbo. O několik let později vytáhl do boje proti klanu Šiina (pod záminkou, že se příliš spřátelili s klanem Takeda) a v roce 1575 převzal jejich hlavní hrad. Provincie Eččú se dostala pod jeho vládu.\n\nNa počátku roku 1576 začal Kenšin zvažovat otázku Nobunagy Ody, který od této doby začal růst na nejsilnějšího vojevůdce Japonska. Od smrti Šingena Takedy a Udžijasua Hódžóa již nebyl Kenšin omezován ve své expanzi. Takže když smrt pana Noto vyvolala zmatek a konflikt, Kenšin rychle využil příležitosti a převzal území od oslabeného klanu, což ho posunulo do pozice ohrožovat Nobunagu a jeho spojence. Jako odpověď shromáždil Nobunaga své síly, dva své nejlepší generály (Kacuie Šibatu (柴田胜家) a Tošiie Maedu (前田利家) a utkal se s Kenšinem u Tedorigawy. Zkušený Kacuie Šibata, který sloužil Nobunaguovi od počátku vlády, byl poslán předem otestovat Kenšinovu slavnou válečnou pověst. Podle několika výpovědí vedl Šibata do bitvy vpředu 18 000 mužů a sám Nobunaga ho následoval s posilou 20 000 mužů. Pokud je tato informace pravdivá, byla by to jedna z největších bitev v období Sengoku.\n\nKenšin se odmítl zapojit do boje s armádou Nobunagy, dokud nepřišly silné deště, které neutralizovaly Nobunagaovy pěší jednotky. Přinucen rychle ustoupit se Šibata přeskupil ke hlavními silám Nobunagy. Další krok si Kenšin vypůjčil od svého starého soupeře Šingena Takedy; předstíral, že vysílá kupředu malou jednotku napadnout hlavní síly Nobunagy odzadu a dal svému nepříteli velkou výhodu obklíčit jeho zbývající síly. Nobunaga skočil na návnadu. Nobunagovo vojsko zaútočilo v noci, očekávajíce oslabeného soupeře; místo toho Kenšin čekal s plnou silou. I přes ohromující počtet Nobunagových vojsk se Kenšinovi podařilo dosáhnout solidního vítězství. Poté, co ztratil téměř čtvrtinu svého vojska, se Nobunaga stáhl zpět do Provincie Ómi, zatímco Kenšin se spokojil s vybudováním několika pevností v provincii Kaga před návratem do provincie Ečigo. V zimě 1577-1578 Kenšin Uesugi sbíral velkou armádu, aby pokračoval ve svém útoku na území klanu Oda. Avšak podle záznamů byl v té době ve špatném zdravotním stavu a 9. dubna dostal záchvat (snad mrtvici). Zemřel o čtyři dny později.\n\nJeho poslední báseň byla 「四十九年一睡の夢 一期の栄華一盃の酒」. \"Čtyřicet devět let; jeden noční sen. Celoživotní prosperita; šálek saké. \" (Těch 49 let mého života uběhlo jako sen jedné noci. Můj život byl plný slávy a prosperity, jako jediný pohár naplněný saké).\n\nPříčina smrti Kenšina zůstávala roky nezodpovězená. Jako každý člověk měl také své neřesti: holdoval alkoholu a byl těžký piják. Během oné zimy 1577 – 1578 Kenšin citelně ztrácel na váze a pociťoval bolest na hrudníku \"jako by tam měl železnou kouli\". Jídlo, které snědl obvykle vyzvracel a brzy se musel spokojit jen se studenou vodou. Teorie přijímaná většinou japonských vědců spekuluje o rakovině žaludku nebo jícnu. Ona \"železná koule\" pak byla vlastním nádorem, který přispěl ke konci tohoto velkého bojovníka (rakovina žaludku je dodnes v Japonsku nejčastější příčina úmrtí).\n\nJiné zdroje si myslí, že byl zavražděn nindžou, vyslaným Nobunagou Odou, který čekal v odpadní jámě na latríně vyzbrojen mečem nebo krátkým kopím (tyto teorie se vzájemně nevylučují – vrah, pokud existoval, mohl smrtelně zranit už mrtvého muže). Pravda o Kenšinově zdraví byla držena v naprosté tajnosti, aby se o ní nedozvěděl Nobunaga Oda. Náhlá příhoda na toaletě, ale jeho blízké nějak nepřekvapila. Pokud tomu tak skutečně bylo, dokázal najatý nindža, aniž by to tušil, provést dokonalou vraždu. Říká se, že poté, co se Nobunaga Oda dozvěděl o Kenšinově smrti, prohlásil: \"Teď je už říše moje.\"\n\nSmrt Kenšina byla pro klan Uesugi katastrofou. Nikdy neměl žádné syny, ale adoptoval dva chlapce za své dědice. Ti po jeho smrti okamžitě vstoupili do boje o moc, který skončil, když se Kagekacu Uesugi stal novým vůdcem klanu. Avšak vnitřní boj stál spoustu času a energie a Nobunaga Oda neměl problém rychle převzít většinu jejich území až po hranice Ečiga.\n\n\n\n\n\n"}
{"id": "577059", "url": "https://cs.wikipedia.org/wiki?curid=577059", "title": "Balthasar Burkhard", "text": "Balthasar Burkhard\n\nBalthasar Burkhard (24. prosince 1944, Bern − 16. dubna 2010, tamtéž) byl švýcarský fotograf, který je uznáván za své velkoformátové monochromatické fotografické série.\n\nNarodil se v roce 1944 v Bernu a fotografem se vyučil u Kurta Bluma. Po otevření svého fotostudia v roce 1965, byl zaměstnán jako dokumentární fotograf u \"Kunsthalle Bern\" a úzce spolupracoval s kurátorem Haraldem Szeemannem a portrétoval celou řadu umělců.\n\nTo vyvolalo u Burkharda zájem o současné umění. Mezinárodní pozornosti se mu dostalo v roce 1969 prostřednictvím výstavy velkoformátových fotografií, které vytvořil společně s umělcem Markusem Raetze, která obsahovala Raetzovy studie v měřítku 1:1. Burkhard a Raetz byli z prvních umělců na světě, kteří vystavili fotografie vytištěná přímo na plátna pomocí vlastní techniky.\n\nPo přestěhování do USA se Burkhard pokusil najít práci jako herec v Hollywoodu v domnění, že jeho tvář by byla vhodná pro film jako darebák. Místo toho byl však jmenován jako hostující přednášející oboru fotografie na University of Illinois v Chicagu, kde učil v období 1976 - 1978. Jeho první specializovanou výstavu v roce 1977 v Zolla/Lieberman Gallery v Chicagu následovaly pravidelné stáže v New Yorku a také účast na filmových projektech.\n\nPo návratu do Švýcarska v roce 1983, pracoval v La Chaux-de-Fonds a v Bernu, spolupracoval s několika dalšími umělci. Jeho práce byly pravidelně vystavovány po celém světě, někdy až ve 20 skupinových výstavách najednou. V letech 1990 až 1992 Burkhard učil jako hostující docent na École des Beaux-Arts de Nîmes přičemž se přestěhoval do Francie v roce 1990. Ke konci 20. století se začal soustředit na městskou fotografii a režíroval film \"Ciudad\". V roce 2007 se oženil s Vidou Rudisovou, učitelkou, kterou poznal v Chicagu.\n\nBurkhard, který téměř vždy pracoval s černobílou fotografií, se nejvíce proslavil svými velkoformátovými fotografickými sériemi.\n\nTyto obrazy byly popsány jako \"jasně vymezené předměty, které pečlivě extrahuje jeden po druhém z jejich kontextu\", jako například fotografie paže, která zaplnila celý výstavní sál v \"Basler Kunsthalle\" v roce 1983.\n\nJeho práce byla oceněna za svou „hermetičnost“ a „poetickou hloubku“ a autor byl charakterizován jako \"hyperrealistický snílek\".\n\nBurkhard a jeho práce jsou předmětem epizody z roku 2005 dokumentárního seriálu \"PHOTOsuisse\", kterou natočila televizní stanice 3sat. Jeho fotografie byly zveřejněny v několika knihách označovaných jako coffee-table book.\n\n"}
{"id": "577061", "url": "https://cs.wikipedia.org/wiki?curid=577061", "title": "Pařížské hrabství", "text": "Pařížské hrabství\n\nPařížské hrabství (francouzsky \"Vicomté de Paris\") je historické území na území dnešní Francie s titulem hrabství zřízené franskými králi jako správní celek na území zhruba 2500 km v okolí Paříže, tehdy nazývané Lutetia. Nositeli titulu byli postupně členové několika rodin franské šlechty. Když hrabství připadlo do rukou krále, titul i správní jednotka na počátku 11. století zanikly. Od 19. století titul hraběte pařížského užívají pretendenti o trůn z královského rodu Bourbon-Orléans.\n\n\n\n\n\n\n\n\n\n"}
{"id": "577062", "url": "https://cs.wikipedia.org/wiki?curid=577062", "title": "3D televize", "text": "3D televize\n\nTelevize, tak jak jsme je znali doposud, byly schopny zobrazit pouze dvourozměrný obraz. Takové televize vyrábí mnoho různých výrobců a v tomto oboru panuje velký konkurenční tlak. Aby zvýšili své zisky, museli tedy výrobci přijít s nějakou novinkou. Propojení televize s internetem, zvýšení kvalitativní úrovně obrazu, barevného podání apod. byly sice krokem vpřed, ale ne tak velkým, aby to poskytlo velkou konkurenční výhodu. 3D obraz v televizi je však něco, co diváka uchvátí a co vytváří v podstatě vlastní kategorii televizí, která je na úplné špičce pokroku. Díky konkurenčnímu tlaku a přirozenému vývoji máme tedy konečně možnost podívat se na nové filmy v přirozeném trojrozměrném podání.\n\nVe 30. letech 19. století popsal sir Charles Wheatstone princip vzniku trojrozměrného obrazu v mozku člověka. Pro demonstraci vytvořil stereoskop, jednoduché mechanické zařízení, které drží před očima diváka dva obrázky jedné scény sejmuté z různých úhlů. Tím ošálí mozek diváka a ten vidí scénu plasticky. Od jeho vynálezu vedla již jen krátká cesta k použití 3D efektu ve fotografii, filmu a televizi.\n\nV roce 1922 byl veřejnosti poprvé promítnut 3D film. O pár let později, přesně 10. srpna 1928 byla v Londýně představena první stereoskopická 3D televize. Její vynálezce John Logie Baird využil při její výrobě elektro-mechanické technologie a katodové trubice. \n\nV 50. letech, kdy byla televize ve Spojených státech amerických stále populárnější, natočila Hollywoodská studia ve snaze televizi konkurovat mnoho filmů ve 3D. Například Alfred Hitchcock produkoval svůj slavný film Vražda na objednávku původně ve 3D, ale vzhledem k malému počtu kin, které mohly film v tomto formátu uvést, byl film nakonec promítán ve formátu 2D. Technologie se tak především kvůli vysokým nákladům neuchytila. \n\nO vzkříšení 3D technologie a 3D filmů se filmaři opět pokusili v 70. a 80. letech, ale opravdový průlom přišel až s vynálezem formátu IMAX 3D, jenž byl poprvé představen na výstavě Expo86 ve Vancouveru. \n\nExistuje několik technik pro výrobu a zobrazení 3D pohyblivých obrázků. Základním požadavkem je vyrovnané zobrazení obrázků, které jsou filtrovány zvlášť pro levé a pravé oko. K dosažení tohoto cíle byly zatím využity dvě strategie. Buď musí mít divák při promítání brýle, které filtrují snímky do každého oka samostatně, nebo je třeba obrázky rozdělit pomocí světla, divák tak nemusí nosit žádné brýle. Mezi běžně používané technologie patří:\n\n• Anaglyphic 3D s červeno azurovými čočkami (red-cyan lenses)\n\n• Polarizace 3D s pasivně polarizovanými čočkami\n\n• Alternate rame sequencing s aktivními 3D brýlemi\n\n• HMD (Head-mounted display) \n\nAby mohl televizor film či vysílání ve 3D přehrát, musí splňovat určitý standard. Film pro 3D se typicky vytváří dvěma kamerami (nebo amatérsky kamerou jednou, ale se dvěma objektivy), které tak zaznamenávají lehce odlišný obraz v rámci úhlu pohledu pravého a levého oka. Při jeho následném promítání potřebujete ovšem zajistit, aby se ten správný snímek dostal do toho správného oka. K tomu existuje několik metod, které se liší tím, jak je scéna do datového toku (přicházejícího videa) zakomponována.\n\nZákladní rozdělení 3D technologie je na \"autostereoskopické\" (bez použití brýlí, které je ve fázi vývoje) a \"stereoskopické\" zobrazování (s brýlemi).\n\nV kině se setkáte s pasivními metodami polarizace nebo anaglyphem (deformuje barevné podání filmu) nebo i s aktivní metodou zakrývání pravého a levého oka v kombinaci s perfektním časováním promítaného obrazu – více na stránce o 3D filmu. V televizích se prosazují také obě metody. K 3D televizi tedy dostanete brýle, které jsou buď aktivně spojeny (i bezdrátově) s vysílačem televize a každé oko střídavě zakrývají, nebo pasivní (polarizační) brýle (např. pro technologii FPR – Film-type patterned retarder), které nevyžadují zdroj energie. Nevýhodou pasivní technologie je snížení 3D rozlišení na polovinu. Výhodou jsou levnější jednotlivé brýle, vyšší jas, odstranění blikání a dobíjení.\n\nSoučasné modely 3D televizí umí převést do třetího rozměru i klasické 2D vysílání všech televizních stanic. 3D obraz je však vidět pouze v prostoru ohraničeném rámem televize. Pokud chcete zažít stejný pocit trojrozměrného vjemu jako v kině, musíte si naladit zatím jediný televizní kanál vysílající ve 3D – HD+, nebo si pustit film originálně natočený s podporou 3D efektů.\n\nPrvní 3D televizi na český trh v roce 2010 uvedla společnost Samsung, dalšími hráči na nově vzniklém trhu jsou LG, Panasonic, Sony, Philips a Sharp. Bohužel, všichni výrobci tuto technologii opustili a mezi modely televizí pro rok 2019 už žádný nenabízel 3D. Výrobně jsou totiž dražší a dle marketingových vizionářů není dost zákazníků. Teď hlavní buzword, co prodává, je rozlišení (4K -> 8K). Pro domácí přehrávíní lze ještě 3D najít u některých domácích projektorů.\n\nPravděpodobně celá jedna třetina populace nikdy 3D efekt současných televizí neuvidí – na vině jsou různé oční vady. Princip 3D efektu je založen na posunu 2 obrazů – kdo má jen jedno oko, nebo má druhé oko výrazně utlumené, kvůli tupozrakosti, šilhání a jiným očním vadám, nedodává svému mozku dostatek informací proto, aby si výsledný obraz dokázal složit a tím vznikl pocit plasticity obrazu. Než půjdete koupit 3D televizi, navštivte určitě předváděcí místnost v obchodě a vyzkoušejte, zda vůbec 3D efekt vidíte, případně, zda se vám při delším sledování 3D televize nedělá nevolno (za což by mohla také skrytá oční vada).\n\n"}
{"id": "577064", "url": "https://cs.wikipedia.org/wiki?curid=577064", "title": "Jaroslava Skleničková", "text": "Jaroslava Skleničková\n\nJaroslava Skleničková (* 27. března 1926, Lidice) je pamětnice vyhlazení Lidic a česká spisovatelka.\n\nJaroslava Skleničková se narodila v Lidicích. Ve věku 16 let byla spolu s matkou a starší sestrou deportována do koncentračního tábora Ravensbrück.\n\nZe 143 lidických žen, které se dočkaly konce války, je po úmrtí Miloslavy Kalibové v prosinci 2019, jedinou žijící.\n\n\n\n"}
{"id": "577066", "url": "https://cs.wikipedia.org/wiki?curid=577066", "title": "T-St-S 76", "text": "T-St-S 76\n\nSrub T-St-S 76 byl projektován jako tvrzová dělostřelecká věž těžkého opevnění na Trutnovsku umístěna v levé části tvrze Stachelberg. Srub byl vybudován jako součást tvrzového opevnění Československa před 2. světovou válkou.\n\nVýznam srubu byl pro vedení dělostřelecké palby v celém rozsahu 360° (úhlových stupňů). Hlavní směry byly do údolí říčky Ličné, kudy vede železniční trať Trutnov-Poříčí - Bernartice, silnice okolí Bernartic, křižovatky na Žacléř, Královec, Zlatou Olešnici a dále východním směrem až k Petříkovicím.\n\nSrub byl projekčně umístěn v pravé části tvrze na kótě 625 m, ze směru postupu nepřítele kryt pěchotním srubem T-St-S 71 a vzdálenějšími pěchotními sruby T-S 70 a T-St-S 72. Obvod srubu měl být pasivně zajištěn protipěchotními překážkami. Mimo věže pro houfnice a zvonu pro lehký kulomet neměl jiné střílny a byl zcela zapuštěn do země.\n\nPůvodní výzbroj měla být realizována s dvojicí 8cm kanónů s dostřelem 12.500 m. Protože byl vývoj této zbraně v roce 1938 zastaven, měly být hlavní výzbrojí dělostřelecké věže dvě 10 cm houfnice vz. 38 s dostřelem 11.950 metrů v rozsahu 360°. Pro krytí okolí srubu měl být použit lehký kulomet umístěný ve zvonu.\nV prostoru šachty pod dolním patrem byla plánována místnost pro vystřelené náboje\n\nK 1. říjnu 1938 byly proveden pouze výkop pro základovou desku a výlom šachty, která byla později zasypána.\n\n\n"}
{"id": "577068", "url": "https://cs.wikipedia.org/wiki?curid=577068", "title": "Jardins des Champs-Élysées", "text": "Jardins des Champs-Élysées\n\nJardins des Champs-Élysées (česky \"Zahrady Champs-Élysées\") je veřejný park, který se nachází v Paříži v 8. obvodu v dolní části Avenue des Champs-Élysées, po které nese jméno. Ta jej rozděluje na dvě poloviny. Park byl vybudován v roce 1840 a jeho rozloha činí 13,75 ha m.\n\nPark Champs-Élysées je vymezen ulicemi \"Cours la Reine\" na jihu, \"Avenue Gabriel\" na severu, \"Avenue Matignon\" a \"Avenue Franklin D. Roosevelt\" na západě a Place de la Concorde na východě.\n\nV jižní části se nachází Grand Palais a Petit Palais. K dalším významným stavbám v parku patří také divadla Théâtre du Rond-Point a Théâtre Marigny. Za \"Avenue Gabriel\" k parku přiléhají zahrady Elysejského paláce, které jsou nepřístupné. Na západě na park navazují další zelené plochy – Square Jean-Perrin a Jardin de la Vallée Suisse.\n\nOblast byla bažinatá a na místě se dlouho nacházely jen zahrady. Teprve na počátku 17. století se zde začalo stavět. V roce 1828 pozemky zakoupilo město Paříž. Současné zahrady navrhl architekt Jean-Charles Alphand podle vzoru anglické zahrady a slavnostně byly otevřeny v roce 1840.\n\n"}
{"id": "577069", "url": "https://cs.wikipedia.org/wiki?curid=577069", "title": "Karel Wawerka", "text": "Karel Wawerka\n\nJUDr. Karel Wawerka (* 21. února 1948) je notář v Praze a autor článků a publikací týkajících se notářství, zejména pak problematiky dědického práva. V roce 2008 obdržel bronzovou medaili profesora Antonína Rytíře Randy.\n\nSvé články publikuje zejména v časopise Ad notam, jehož redakční rady je členem. Od roku 1999 je členem prezídia Notářské komory České republiky a působí rovněž jako předseda komise dohledu NK ČR. Externě spolupracuje s Právnickou fakultou Univerzity Karlovy, a to jako oponent doktorských disertačních prací. Je členem výboru Pražského sdružení Jednoty českých právníků.\n\nJeho manželka JUDr. Magdalena Wawerková (* 1948) je právničkou, působí v České pojišťovně a publikuje v oblasti pojistného práva.\n\n\nPodílel se také na přípravě publikace \"Vzory rozhodnutí a úkonů soudů všech tří stupňů v občanském soudním řízení ve věcech občanskoprávních, obchodních včetně insolvenčního zákona, rodinných, pracovních, dědických, exekučních, správních\" (1. vydání 1997, 2. vydání 2002, 3. vydání 2008), kterou vydalo nakladatelství Linde v Praze.\n\n"}
{"id": "577072", "url": "https://cs.wikipedia.org/wiki?curid=577072", "title": "Miloslav Jindřich", "text": "Miloslav Jindřich\n\nJUDr. Miloslav Jindřich (* 9. června 1951) je notář v Benešově a viceprezident Notářské komory České republiky od jejího vzniku v roce 1993. Publikuje články v časopise Ad notam a v dalších odborných časopisech. Podílel se na prosazení obnovy soukromého notářství počátkem 90. let 20. století, v letech 1990 až 1992 byl předsedou Sdružení notářů České republiky. V současnosti je také jako reprezentant notářů členem Legislativní rady vlády České republiky. V roce 2010 získal ocenění Právník roku v oboru občanské právo.\n\n\n"}
{"id": "577073", "url": "https://cs.wikipedia.org/wiki?curid=577073", "title": "Martin Šešina", "text": "Martin Šešina\n\nJUDr. Martin Šešina (* 18. října 1949) je notář v Benešově a autor článků publikovaných zejména v časopise Ad notam (zčásti jde o fejetony). Od 1. listopadu 1972 působil jako notářský čekatel u Státního notářství v Benešově, kde se od ledna 1976 stal státním notářem. Od obnovení soukromého notářství je notářem v Benešově. Je činný v Notářské komoře České republiky a od roku 2006 je také členem redakční rady časopisu Ad notam. Počátkem 90. let 20. století se podílel na prosazení obnovy soukromého notářství.\n\n"}
{"id": "577075", "url": "https://cs.wikipedia.org/wiki?curid=577075", "title": "Favus drůbeže", "text": "Favus drůbeže\n\nFavus je kontagiózní a chronicky probíhající mykóza kůže (dermatomykóza) ptáků, která může být kontaktem přenesena i na člověka. Postihuje zejména kůži hlavy, hřeben a kožní přívěsy u hrabavé drůbeže; jen vzácně postihuje kůži i na jiných místech těla. Dermatofyta napadají a poškozují zrohovatělé vrstvy epidermis, což jim umožňuje schopnost hydrolyzovat keratin.\n\nOnemocnění je známo již z poloviny minulého století. Je rozšířeno po celém světě; neobjevuje se v chovech hromadně, zpravidla postihuje pouze jednotlivé ptáky v menších chovech. Vyskytuje se sporadicky u kura domácího, ojediněle také u krůt, kachen, holubů a kanárů.\n\nPůvodcem onemocnění je plíseň \"Trichophyton gallinae\", ojediněle také \"T. mentagrophytes\" a \"T. megninii\". \"T. gallinae\" se vyznačuje pomalým růstem při kultivaci in vitro. Charakteristické jsou septované (3-8) makrokonidie doutníkovitého tvaru a červený pigment produkovaný staršími koloniemi, který difunduje do okolní půdy. Po stranách mycelia se vytvářejí jednotlivě nebo ve shlucích mikrokonidie velikosti 2-4 µm. Nacházet se mohou i chlamydospory. Identifikace se provádí mikroskopicky podle morfologie plísně a kolonií.\n\nK onemocnění je vnímavá drůbež starší 6 měsíců s vyvinutými hřebeny. Zvláště vnímavá jsou těžká asijská plemena drůbeže (brahmánky, kočinky). Onemocnění se častěji vyskytuje u kohoutů než u slepic. Mnohem méně jsou postiženy krůty, případně i další ptačí druhy. Z laboratorních zvířat jsou k onemocnění vnímavé myši, králíci a morčata, u nichž se chorobné změny projeví asi za 10 dní.\n\nOnemocnění se šíří přímým kontaktem s postiženými jedinci nebo s infikovaným prostředím (transporty, přeplnění chovných prostorů apod.); vnímavá je zejména drůbež s poraněným hřebenem. Ke kontaminaci prostředí dochází prostřednictvím odlupujících se infikovaných šupinek z kůže. Časem se může zamořit celé prostředí, popřípadě i půda ve výbězích.\n\nPredispozičním faktorem je poranění kůže hřebínku. Rezervoárem jsou nemocná zvířata.\n\nInkubační doba je 4-5 týdnů.\n\nOnemocnění probíhá chronicky a pomalu se šíří v hejnu. Chorobné změny se projevují nejdříve na hřebenu, ponejvíce v krajině při kořenu zobáku, kde se vytvářejí bělavé tečky, slévající se později v rozsáhlé šupinky běložluté barvy, případně až v rozsáhlé krusty, pokrývající větší část hřebenu. Odtud se šíří onemocnění na ušnice, lalůčky, na obličejovou část a víčka. Vzácněji se rozšíří i na ostatní tělo, přičemž dochází i k vypadávání peří a na pokožce ke ztluštění a tvorbě šupin a krust, které se lokalizují zejména do okolí folikulů. V pokročilejších případech mohou vzniknout i změny na očích, které se projevují keratitidou (zánět rohovky) a vedou ke ztrátě zraku.\n\nNemocní ptáci páchnou typicky po plísni. V těžších případech dochází časem k postupnému hubnutí, anémii a k ikteru (žloutenka). V některých případech může nastat i spontánní vyléčení, také však uhynutí \n\nKlinické změny dovolují předběžnou diagnózu, která ale musí být potvrzena přímo mikroskopicky anebo kultivačně průkazem původce a jeho identifikací.\n\nDiferenciální diagnostika. Nutné je vyloučit neštovice, případně silnou invazi čmelíků.\n\nTerapie povrchových mykóz vyvolávaných dermatofyty se zpravidla provádí dlouhodobě lokálně působícími antimykotiky, takže se většinou ošetřují jen chovná zvířata nebo drobné chovy. Vzhledem k ojedinělému výskytu nemoci je v mnoha případech lepší vyřadit postižené jedince z chovu.\n\nPrevence spočívá v ochraně chovů před zavlečením dermatomykózy a důsledně prováděné dezinfekci.\n\n\n"}
{"id": "577076", "url": "https://cs.wikipedia.org/wiki?curid=577076", "title": "Sextus Iulius Severus", "text": "Sextus Iulius Severus\n\nSextus Julius Severus byl vynikající římský generál druhého století.\n\nSloužil jako guvernér Moesie a okolo roku 131 byl jmenován guvernérem provincie Británie.\n\nV roce 133 byl převelen do Judska, aby pomohl potlačit Bar Kochbovu rebelii. Kvůli jeho vojenské pověsti jej historikové považují za „hasiče požárů“, který byl posílán do problémových provincií, aby je uklidnil zejména díky vojenským tažením. Jeho přítomnost v Británii byla indikátorem toho, že v provincii docházelo k nepokojům. Archeologické objevy nenaznačují žádné boje v Británii za doby jeho guvernerování, ačkoliv důkazy řečníka Fronta o smrti mnoha vojáků v provincii za vlády císaře Hadriána svědčí o problémech.\n"}
{"id": "577077", "url": "https://cs.wikipedia.org/wiki?curid=577077", "title": "Diaspora (software)", "text": "Diaspora (software)\n\nDiaspora je svobodný software, který slouží jako osobní web server pro poskytování služeb společenské sítě. Momentálně jej vyvíjejí Dan Grippi, Max Salzberg, Raphael Sofaer a Ilya Zhitomirskiy. O dalším směřování projektu a jeho nových vlastnostech se demokraticky rozhoduje pomocí platformy Loomio.\n\nMěl by sloužit k tomu, aby propojil uživatele, nabídl místo pro vzkazy, jednoduchý chat a hry tak, jak to už nyní poskytuje Facebook. Software bude spuštěný na malých osobních web serverech (zvaných semínka, anglicky seeds), takže uživatel bude mít plnou kontrolu nad informacemi, které sdílí s ostatními.\nUživatelé budou moci sdílet fotografie a videa zabezpečeně přes GPG a Diaspora také umožní různým internetovým službám spolupracovat, takže například fotografie nahraná do online galerie (např. Flickr) automaticky vytvoří příspěvek na mikroblogovací službě (např. Twitter).\nSoftware bude využívat OpenID, VoIP, protokol pro instant messaging (chatování), UDP a distribuované šifrované zálohy.\n\nProjekt byl 24. dubna 2010 ohlášen na službě pro získávání financí Kickstarter a za 12 dní dosáhl svého fundraisingového cíle 10000 dolarů. V následujících týdnech získala Dispora dohromady 200642 dolarů od 6479 dárců a stala se nejúspěšnějším projektem na Kickstarteru. Jedním z dárců byl také Mark Zuckerberg, zakladatel a hlavní manažer Facebooku, který o Diaspoře prohlásil, že je to „úžasný nápad“.\n\nZdrojové kódy alfa verze byly uvolněny 15. září 2010. Podle některých recenzí se však projekt fakticky nachází stále ve velmi rané pre-alfa verzi a podle některých autorů proto neuspěje v konkurenci obdobných projektů (např. GNU social).\n"}
{"id": "577079", "url": "https://cs.wikipedia.org/wiki?curid=577079", "title": "Masarykovo náměstí (Jihlava)", "text": "Masarykovo náměstí (Jihlava)\n\nMasarykovo náměstí nacházející se ve městě Jihlavě je jedno z největších náměstí v Česku podle knižních zdrojů 3. největší v celém bývalém Československu. Ústí do něj 12 jihlavských ulic.\n\nVětšina domů původně měla gotická lomená podloubí, která zanikla při přestavbách v průběhu 14. století. V dalších staletích byly domy přestavěny v renesančním a barokním slohu a nakonec většina z nich získala klasicistní průčelí. Náměstí vévodí jezuitský kostel svatého Ignáce z Loyoly. Kousek za náměstím na východě se nachází kostel sv. Jakuba Většího z roku 1257 a trojici doplňuje kostel Nanebevzetí Panny Marie na západě spolu se ulicí a Bránou Matky Boží. V blízkosti kostela sv. Ignáce z Loyoly stojí velmi výrazná budova jihlavské radnice. Vznikla postupným spojením tří raně gotických domů, v 16. století byla přestavěna, v 18. století zvýšena o jedno patro a doplněna mansardovou střechou a věžičkou. Před touto radnicí také byla v roce 1436 uzavřena Basilejská kompaktáta.\n\nV současné době uprostřed východní části náměstí stojí obchodní dům (Prior), který byl postaven roku 1983 ve stylu architektonického brutalismu, ovšem v jeho nejhorší normalizační podobě. Podle převládajících názorů nejen Jihlavanů je stylově nevhodný a hyzdí historický ráz náměstí. Na jeho místě stála kdysi řada středověkých gotických domů (špalíček) zvaná Krecl, ve kterých se, mimo jiné, nacházela tiskárna místních novin a různé obchůdky.\n\nNáměstí je přirozený středobod města. Každoročně se na něm koná pouť, vánoční a velikonoční trhy, a i při ostatních událostech (jako byla např. kampaň pro vstup do EU v roce 2004, dále pak různé předvolební mítinky, výstavy pod širým nebem, komerční kampaně…) je Masarykovo náměstí místem, které má potenciál oslovit nejvíce zdejších obyvatel.\n\nNáměstí je dopravně obsluhováno ze sítě jihlavské MHD autobusovou a trolejbusovou linkou. Jen na tomto náměstí je umístěno 6 zastávek. Meziměstská doprava se náměstí vyhýbá Hradební ulicí. Nově byla ustanovena vyhláška o omezení jízdy přes náměstí v denních hodinách.\n\nMá přibližně obdélníkový tvar s délkou cca 330 m a 90 m na šířku. Je situováno na mírném svahu, takže dolní (jihozápadní) část se nachází několik metrů pod úrovní horní (severovýchodní) části náměstí s radnicí. Většina plochy náměstí je přístupná obyvatelům jako pěší zóna s několika lavičkami pro odpočinutí. Po jeho zelení lemovaném obvodu a zejména na jeho východní části, kde bylo zřízeno parkoviště, je zde možnost parkovat osobní automobily. Přibližně uprostřed horní části se nachází menší zelený „ostrůvek“ s několika stromy, nedaleko od něj je pak morový sloup a jedna ze dvou kašen. Ta druhá je situována jižně od obchodního centra. Jižní polovina náměstí je diagonálně rozdělena vozovkou zajišťující průjezd do Znojemské ulice, a je převážně využita jako parkoviště.\n\nNa Masarykově náměstí se nachází řada významných budov. Mimo jiné zde sídlí jihlavský magistrát, Muzeum Vysočiny, budova pošty. Na náměstí také stojí mnohé banky, spořitelny a jiné finanční instituce, dále se zde nalézají různé second handy a další textilní nebo obuvnické obchody. Mezi další patří několik restaurací, jihlavská radnice, síť lékáren a další různé maloobchodní provozovny. V navazující ulici Hluboká se nachází městská knihovna, nedaleko níž je i vstup do jihlavských katakomb. Na jih od náměstí se nalézá také obchodní dům City Park.\n\nNázev největšího jihlavského náměstí prošel velkým vývojem. Za dob Rakouska-Uherska se jmenoval po tehdejším císaři Františku Josefu I.. V roce 1924 došlo k přejmenování po tehdejším prezidentovi Československa, Tomášovi Garrigue Masarykovi. V březnu 1939 po nacistické okupaci náměstí neslo označení Adolf Hitler Platz. Konec druhé světové války s sebou přinesl i návrat k názvu Masarykovo náměstí. Po nástupu komunistů k moci se náměstí v roce 1955 přejmenovalo na náměstí Míru. Od roku 1990 nese opět pojmenování Masarykovo náměstí.\n\n"}
{"id": "577080", "url": "https://cs.wikipedia.org/wiki?curid=577080", "title": "Viaduc des Arts", "text": "Viaduc des Arts\n\nViaduc des Arts (česky \"Viadukt umění\") je bývalý železniční viadukt v Paříži ve 12. obvodu podél \"Avenue Daumesnil\". Byl postaven v roce 1859 pro železniční trať z města Vincennes. Dnes jsou v jeho obloucích vybudovány umělecké ateliéry a dílny a na jeho povrchu vede park Promenade plantée.\n\nŽeleznice spojující stanici Bastille a údolí řeky Marny byla postavena v letech 1859-1892. V Paříži měla stanici ve čtvrti Bel-Air, kde dnes stojí stejnojmenná stanice metra. V roce 1969, po zahájení provozu linky RER A byla železnice v úseku Paříž-Vincennes zrušena. Během 80. let byla oblast zastavěna. V roce 1984 bylo nádraží Bastille zbořeno, aby na jeho místě mohla být postavena Opéra Bastille otevřená roku 1989. V roce 1986 vznikl projekt na parkovou úpravu okolí a byl přijat projekt Promenade plantée na místě bývalých kolejí mezi Bastilou a Porte de Montempoivre. V roce 1990 se pařížská radnice rozhodla viadukt zrenovovat a najít pro něj nové využití. Byly proto obnoveny oblouky viaduktu, které byly přeměněny na umělecké ateliéry, kavárny a obchody. Stavbu z červených cihel a kamene restauroval architekt Patrick Berger, který každý oblouk (kromě těch, které slouží k průchodu) zasklil velkými okny v dřevěných rámech. Rekonstrukce skončila v roce 1994.\n\nV obloucích sídlí přes 50 uměleckých dílen, např:\n\n"}
{"id": "577081", "url": "https://cs.wikipedia.org/wiki?curid=577081", "title": "Vrána černobílá", "text": "Vrána černobílá\n\nVrána černobílá (\"Corvus albus\") je velký druh pěvce z čeledi krkavcovitých (Corvidae).\n\nVrána černobílá byla popsáno v roce 1776 německým zoologem P. L. S. Müllerem. Její druhové jméno přitom pochází z latiny, kde „albus“ znamená „bílý“.\n\nDorůstá přibližně stejné velikosti jako vrána obecná (46–50 cm), má však viditelně větší zobák, mírně delší ocas a křídla a delší končetiny. Jak již její samotný název napovídá, je černobíle zbarvená, respektive převážně černě se světlou hrudí. Oči má tmavě hnědé. Mladí ptáci mají poměr bílého opeření menší.\n\nVrána černobílá je nejrozšířenějším africkým zástupcem rodu \"Corvus\". Vyskytuje se na rozsáhlém území subsaharské Afriky v rozmezí od Senegalu a Eritrey nesouvisle až po Jihoafrickou republiku, zasahuje též na Mys dobré naděje, Madagaskar, Komory, Aldabru, Zanzibar, Pembu a Bioko. Žije převážně v otevřených krajinách, většinou v blízkosti lidských obydlí.\n\nZdržuje se buď v párech nebo v malých hejnech, ačkoli v oblastech s velkým množstvím potravy může vytvářet i hejna velmi početná.\n\nPo potravě pátrá převážně na zemi. Požírá především hmyz a jiné malé bezobratlé, ale i malé plazy a savce, ptačí vejce a mláďata, semena, arašídy, mršiny a odpadky.\n\nHnízdo buduje zpravidla na vysokých osamocených stromech a často i na telegrafních drátech. V jedné snůce bývá 3-6 světle zelených, hnědě skvrnitých vajec, na kterých sedí 18-19 dnů. Mláďata pak hnízdo opouští asi po 45 dnech. Na jejich péči se podílí oba rodiče.\n\n\n"}
{"id": "577083", "url": "https://cs.wikipedia.org/wiki?curid=577083", "title": "Albrecht II. Saský", "text": "Albrecht II. Saský\n\nAlbrecht II. Saský (1250 - 25. srpna 1298) byl saský vévoda a jeden ze světských kurfiřtů.\n\nAlbrecht byl mladším synem Albrechta I. a jeho třetí manželky Heleny, dcery Oty Brunšvického.\n24. října 1273 byl za podporu volby Rudolfa Habsburského novopečeným římským králem odměněn - uzavřel sňatek s jeho dcerou Anežkou. Svého tchána podporoval až do jeho smrti roku 1291, v pozici mluvčího se za Rudolfa Habsburského zúčastnil smlouvání s Přemyslem Otakarem II., roku 1280 se podílel na tažení do Čech, což mu vyneslo dočasné svěření správy Moravy společně s titulem \"tutor Moraviae\". Na Moravě skutečně Albrecht pobýval a to i s manželkou. Dostal se zde do sporu s Milotou z Dědic a Gerhardem z Obřan, který vedl k jejich zatčení králem Rudolfem. Po návratu mladého krále Václava II. z braniborské internace se zúčastnil tzv. chebské svatby.\n\nNa podzim 1291 vstoupil do jednání s Václavem II. a přislíbil mu za úplatu podpořit jím zvoleného kandidáta na tchánovou smrtí uvolněný post římského krále. Na trůn se tak díky Václavovi a jeho společníkům dostal Adolf Nasavský. V únoru 1298 se Albrecht společně s Václavem II. a dalšími kurfiřty pohyboval na dvoře svého švagra Albrechta Habsburského, nového pretendenta římského trůnu. Dočkal se Albrechtovy volby i vítězství v bitvě u Göllhaimu a v srpnu 1298 zemřel. Byl pohřben ve františkánském klášteře ve Wittenbergu, který byl časem zrušen a během vykopávek v roce 1883 byly nalezené kosterní pozůstatky příslušníků askánské dynastie přesunuty do místního zámeckého kostela.\n\n"}
{"id": "577086", "url": "https://cs.wikipedia.org/wiki?curid=577086", "title": "Alanta (přítok Nevėžisu)", "text": "Alanta (přítok Nevėžisu)\n\nAlanta je řeka ve střední Litvě. Teče v okresech Ukmergė (Vilniuský kraj (pouze první 1 km) a Panevėžys (Panevėžyský kraj). Je to levý přítok řeky Nevėžis. Je 31,9 km dlouhá. Pramení 1,5 km na sever od městysu Lėnas, okres Ukmergė. Teče převážně severním směrem, pouze ve dvou úsecích a to u vsí Alantės a Alanta se nakrátko odklání směrem západním. Do Nevėžisu se vlévá u vsi Tautkūnai, 9 km na jihovýchod od krajského města Panevėžys jako jeho levý přítok 154,8 km od jeho ústí do Němenu. Průměrný spád je 87 cm/km, průměrný průtok je 0,6 m³/s.\n\n\nNázev Alanta vznikl ze starého litevského slova \"alėti\" – vesele téci, zurčet.\n"}
{"id": "577088", "url": "https://cs.wikipedia.org/wiki?curid=577088", "title": "Krkavec bělokrký", "text": "Krkavec bělokrký\n\nKrkavec bělokrký (\"Corvus albicollis\") je velký krkavcovitý pták, s délkou mezi 50–54 cm o něco menší než jemu nejblíže příbuzný druh - krkavec tlustozobý (\"C. crassirostris\") a největší zástupce řádu pěvců - krkavec velký (\"C. corax\"). Je převážně černý s masivním tmavým zobákem s bílým koncem, černo-hnědou hlavou, hrdlem a hrudí a výraznou bílou skvrnou na vrchní straně krku. Vyskytuje se v otevřených hornatých krajinách ve východní Afrika a jižní Africe (viz mapka níže). Hnízdo, do kterého následně klade 3-5 vajec, buduje na skalních římsách a méně častěji i na stromech.\nV Česku ho chová zoo Zlín i Zoo Praha.\n\n"}
{"id": "577090", "url": "https://cs.wikipedia.org/wiki?curid=577090", "title": "Ԅ", "text": "Ԅ\n\nԄ (minuskule: ԅ) je v současné době již nepoužívané písmeno cyrilice. Bylo používáno mezi roky 1920 a 1930 pro zápis jazyka komi (Molodcovova azbuka) a dále pro zápis Mordvinských jazyků. Výslovnost písmena přibližně odpovídá výslovnosti písmena ź (patalizované z) v polštině.\n"}
{"id": "577099", "url": "https://cs.wikipedia.org/wiki?curid=577099", "title": "Я", "text": "Я\n\nЯ (minuskule я) je písmeno cyrilice. Jeho tvar se v minuskulní i majuskulní variantě shoduje s tvarem majuskule písmena R v latince otočeného podle svislé osy. Výslovnostně odpovídá výslovnosti slabiky \"ja\" v češtině (pokud následuje po tvrdé souhlásce, vyslovuje se pouze jako \"a\", \"j\" se \"vyčerpá\" na změkčení souhlásky, podobně jako se v češtině \"dě\" vyslovuje jako [\"ďe\"]).\n\nPísmeno je obsaženo v azbukách východoslovanských jazyků a bulharštiny. Vyskytuje se ve většině azbuk neslovanských jazyků, není obsaženo například v osetské a abcházské azbuce. Ve většině případů se jedná o poslední písmeno azbuky, s výjimkou kavkazských jazyků, které mají jako poslední písmeno zařazeno písmeno Ӏ (paločka).\n\nPísmeno Я se vyvinulo z písmena Ѧ (malý jus).\n\nChantyjština využívá k zápisu i variantu písmena Я s diakritikou: Я̆.\n"}
{"id": "577100", "url": "https://cs.wikipedia.org/wiki?curid=577100", "title": "Feleti Sevele", "text": "Feleti Sevele\n\nDr. Ph.D. Feleti Vaka´uta Sevele (* 7. července 1944 Nuku'alofa) je přední tonžský politik, diplomat a ekonom. Od 30. března 2006 zastává funkci 14. předsedy vlády Tonžského království.\n\nSevele se narodil 7. července 1944 v Nuku'alofa. Vystudoval střední školu na Apifo ʻ ou College na Tonze; dále šel studovat na Fidži - na Vysokou školu sv. Jana na ostrově Ovalau a gymnázium Marist Brothers v Suvě. Poté navštěvoval Vysokou školu Svatého Bedy v Christchurchu, později odešel na Canterburskou univerzitu, kde získal titul bakaláře z matematiky, věd, umění a také titul Ph.D., dále studoval hospodářskou geografii.\n\nPo návratu na Tongu se začal věnovat politice. Pracoval v Tonžské komoditní radě, později se stal hlavním ekonomem pro Tichomořské společenství a jako člen představenstva Univerzity Jižního Pacifiku.\nPozději pracoval jako ředitel Vzdělání katolíků, konzultant a podnikatel.\n\nDo politiky vstoupil roku 1999, kdy byl zvolen jedním z devíti zástupců Tonžského parlamentu, v dalších volbách byl zvolen opětovně. V březnu 2005 byl jmenován do vlády jako ministr práce, obchodu a průmyslu. V prosinci 2005 se Tonga stala členem Světové obchodní organizace.\n\nSevele je historicky prvním tonžským premiérem z nešlechtického rodu. Předsedou vlády se stal po náhle rezignaci prince Lavaky Aty 'Ulukalaly 11. února 2006. Na krátkou dobu v roce 2008 zastoupil odstupujícího 'Utoikamana Siosiuu na postu ministra financí.\n"}
{"id": "577101", "url": "https://cs.wikipedia.org/wiki?curid=577101", "title": "Vezikulární film", "text": "Vezikulární film\n\nVezikulární film je druh fotografického filmu vzniklý vezikulárním (bublinkovým) procesem, označovaný také jako kalvárův proces nebo krátce kalvar. Vezikulární film je citlivý pouze na ultrafialové světlo a je dále vyvolán jednoduše tak, že je vystaven teplu.\n\nPůvodně byl vyvinut na Tulane University v roce 1956, o rok později jej dále vyvíjela firma \"Kalvar Corporation\". Původní záminka byla zjednodušit kopírování mikrofilmu, ale našla se řada dalších využití. Avšak vzhledem k tomu, že zpracování dokumentů se začalo dělat digitálně na počítačích, poptávka po kalvaru klesla.\n\nKalvar byl určen především pro uchování dokumentů, kopírování mikrofilmů nebo mikrofiší. Při tomto použití byl neexponovaný kalvar umístěn zády k sobě s originálem a vystaven rovnoměrnému UV záření. Filmy byly pak od sebe odděleny a obraz na kalvaru byl vyvolán a ustálen zahřátím (nebo i vařením). Fyzická odolnost saranové báze byla výhoda, která umožňovala mnohem delší použitelnost než bylo možné u konvenčních filmů založených na halogenidech stříbra (okolo roku 1960). Snadné kopírování bylo vhodné pro využití v distribuci filmů, v roce 1961 Kalvar a Metro-Goldwyn-Mayer založili na trhu společný podnik, \"Metro Kalvar\" a vyvinuli systém pro kopírování 16mm a 35mm černobílých video filmů. Filmy obou velikostí byly běžně používané mikrofilmů, čili vývoj se vztahoval také na tato související zařízení.\n\nSpolečnost Kalvar Corporation nebyla jedinou společností, která tento proces rozvíjela komerčně. Kalifornská Xidex Corporation vyvinula podobný proces a registrovala na něj patent na konci padesátých let 20. století. To nakonec vedlo k tomu, že Xidex žaloval Kalvar za porušení práv, ale když Kalvar prokázal, že komerční verze svých filmů vyrobil v roce 1957, tedy více než rok před Xidexem, Xidex žalobu stáhl. Poté, co prohráli, Xidex zkrátka společnost celou Kalvar koupil. To vedlo k zásahu antimonopolního úřadu v roce 1981 a Xidex souhlasil s prodejem celé společnosti Kalvar (měl ještě několik dalších) v roce 1983.\n\nVyužívají se sloučeniny dusíku, který je rozpuštěn v termoplastické pryskyřici. Po ozáření ultrafialovým světlem chce dusík uniknout, zvětšuje svůj objem a vytváří v termoplastické látce větší a menší bublinky (podle míry osvícení filmu).\n\nVezikulární film je založen na diazoniových sloučeninách diazoniových solí v saranovém plastu. Při působení ultrafialového světelného záření (UV) se chemická vazba v diazové sloučenině rozbije. Plast po zahřátí změkne a dusík vytvoří malé bubliny - \"puchýřky\". Když se film znovu ochladí, uvězní se bubliny na svém místě. Bubliny silně rozptylují světlo, což znamená, že v protisvětle jsou neprůhledné, vytvořená kopie je proto negativní. Protože je film citlivý na UV záření, mohl by být snadno manipulovaný normální žárovkou bez nutnosti použít temnou komoru, ale pro archivaci musí být umístěn v krabici s UV ochranou. Film může být vymazány zahřátím, což by způsobilo migraci bublin a zničení obrazu.\n"}
{"id": "577102", "url": "https://cs.wikipedia.org/wiki?curid=577102", "title": "Krkavec tlustozobý", "text": "Krkavec tlustozobý\n\nKrkavec tlustozobý (\"Corvus crassirostris\") je velký krkavcovitý pták, s délkou těla mezi 60–64 cm zároveň druhý největší zástupce řádu pěvců – hned po krkavci velkém (\"C. corax\"). Jeho nejblíže příbuzným druhem je o něco menší krkavec bělokrký (\"C. albicollis\"). Je celý černý s velkou bílou skvrnou na zadní části hlavy a masivním tmavým zobákem s bílým koncem. Vyskytuje se na území Eritrey, Somálska, Etiopie a Súdánu; jeho biotopem jsou hornaté krajiny v nadmořské výšce 1500–3400 m.\n\n\n"}
{"id": "577104", "url": "https://cs.wikipedia.org/wiki?curid=577104", "title": "Politické strany ve Slovinsku", "text": "Politické strany ve Slovinsku\n\nVe Slovinsku existuje vícestranický systém. Jeho vývoj je rozdělován do čtyř fází. V současné fázi po roce 1992 nezískala žádná politická strana nadpoloviční většinu mandátů ve Státním shromáždění, a tak je nutné, aby se na koaliční vládě podílelo více stran. Pro devadesátá léta bylo navíc typické vytváření odlišných vládních a parlamentních koalic, když ve vládě seděli ministři za jiné politické subjekty než ty, které ve Státním shromáždění schvalovaly klíčové zákony.\n\nOdborná literatura v případě vývoje slovinského stranického systému hovoří o několika fázích (do 1945, do 1986, do 1991, od 1992). První fáze vývoje slovinského stranického systému v období od devadesátých let devatenáctého století do čtyřicátých let dvacátého století byla ve znamení rozvoje občanské společnosti a vytváření prvních politických stran. V důsledku politického vývoje byla na sklonku tohoto období faktická legální politická činnost znemožněna. Od konce druhé světové války až do roku 1986 existovala jedna politická strana – Svaz komunistů Slovinska, organizačně začleněná do Svazu komunistů Jugoslávie. Vedle strany existovala soustava společensko-politických organizací. V letech 1986 až 1991 došlo k přechodu k pluralitnímu stranickému systému. Od roku 1992 funguje současný stranický systém. Relevantní politické strany současné politické scény jsou zejména Sociální demokraté (\"Socialni demokrati – SD\"), Slovinská demokratická strana (\"Slovenska demokratska stranka – SDS\"), ZARES – Nová politika (\"Zares – Nova politika\"), Demokratická strana důchodců Slovinska (\"Demokratična stranka upokojencev Slovenije – DeSUS\"), Slovinská národní strana (\"Slovenska nacionalna stranka – SNS\"), Slovinská lidová strana (\"Slovenska ljudska stranka – SLS\") a Liberální demokracie Slovinska (\"Liberalna demokracija Slovenije – LDS\").\n\nSložení Státního shromáždění ve volebním období 2011–2014, které vzešlo z parlamentních voleb konaných 4. prosince 2011. Volební účast byla 64,69 %.\n\n\n\n\n\n\n\n"}
{"id": "577106", "url": "https://cs.wikipedia.org/wiki?curid=577106", "title": "VM Motori", "text": "VM Motori\n\nVM Motori S. p. A. je společnost vyrábějící vznětové motory v italském městě Cento, které je srdcem italské oblasti Emilia-Romagna. Tato oblast je také domovem Ferrari, Lamborghini, Maserati a Ducati.\n\nMotory jsou montované do vozů Iveco (např. model Massif s motorem 3.0 HPI), v koncernu Daimler-Chrysler (motor 2.8 CRD ve vozech značek Jeep, Chrysler a Dodge) nebo v koncernu GM (např. vozy Chevrolet Captiva nebo Chevrolet Cruze s motorem 2.0 VCDi)\n"}
{"id": "577108", "url": "https://cs.wikipedia.org/wiki?curid=577108", "title": "Petra Jungmanová", "text": "Petra Jungmanová\n\nPetra Jungmanová (* 11. července 1971 Kladno) je česká herečka, zpěvačka a moderátorka.\n\nPo absolvování Střední pedagogické školy v Berouně měla v plánu pokračovat oborem\ntělovýchova na vysoké škole, ovšem ke studiu nebyla přijata. Následně vyučovala jeden akademický rok na základní škole, a poté nastoupila na obor muzikálové herectví Janáčkovy akademie múzických umění v Brně, který ukončila roku 1994. Při studiu hrála jako host v Městském divadle Brno, kam také po absolutoriu 6. září 1993 nastoupila do stálého angažmá. V roce 1996 strávila pět měsíců pobytem v Kanadě.\n\nPoté byla obsazena do několika velkých rolí. Za postavu \"Harry\" v muzikálu \"Babylon\" autorské dvojice Stanislava Moši a Zdeňka Merty, který měl premiéru v roce 1998, obdržela prestižní Cenu Thálie v kategorii opereta, muzikál. Vedle domovské scény účinkovala jako host v dalších divadlech včetně Národního divadla Brno, Hudebního divadla Karlín či G-studia Centrum v Brně. S Hudebním divadlem Karlín v roce 2000 vycestovala na měsíční pracovní zájezd po Japonsku, na němž odehrála v muzikálu \"My Fair Lady\" hlavní postavu \"Lisy Doolittlové\". Roku 2003 ukončila stálé angažmá v brněnském Městském divadle a rozhodla se pro svobodné povolání.\n\nPostupně navázala pracovní aktivity s několika scénami, pražskými divadly Rokoko, Metro na Národní třídě, Palácem Blaník, Švandovým divadlem na Smíchově. Stále hostuje na své původní scéně v Městském divadle Brno.\n\nKromě herectví se také věnuje dabingu, moderování a charitativní činnosti. Řadu let se účastní benefičních koncertů Roberta Jíchy a v roli konferenciérky se podílí na benefičních plesech cyklistů ve prospěch Nadačního fondu dětské onkologie Krtek. V roce 2000 byla oceněna za svou práci na brněnském \"Chodníku slávy\" před Městským divadlem, když do jedné z kachlí chodníku otiskla své dlaně.\n\nV roce 2001 během natáčení detektivního filmu \"Den, kdy nevyšlo slunce\" navázala partnerský vztah s hercem Vladimírem Dlouhým (1958–2010), za kterého se roku 2008 provdala. 29. září 2006 přivedla na svět dvojčata Jana a Jiřího Dlouhé.\n\n\n\n\n\n\"Angažmá od 6. září 1993 do roku 2003.\"\n\n\n\n\n"}
{"id": "577111", "url": "https://cs.wikipedia.org/wiki?curid=577111", "title": "Zkracovač URL", "text": "Zkracovač URL\n\nZkracovač URL je webová aplikace sloužící k vytvoření alternativních krátkých URL adres. Po zadání původní dlouhé adresy (např. <nowiki>http://cs.wikipedia.org/w/index.php?title=URL&action=history</nowiki>) uloží systém původní adresu do databáze a vygeneruje krátký kód, který připojí ke své vstupní URL, takže výsledná adresa je mnohem kratší, například <nowiki>http://example.com/6x3W</nowiki>. Pokud někdo adresu použije (např. na ni přejde prohlížečem), zjistí nejprve zkracovač podle použitého kódu z databáze původní odkaz a následně návštěvníka na původní adresu přesměruje, uživatel tak téměř nepozná rozdíl oproti užití celé původní adresy.\n\nS tímto zkráceným odkazem se pak dále pracuje jako s původním, lze jej tedy šířit, zasílat e-mailem, přes instant messaging, apod. Zkráceného URL se často využívá na Twitteru, v SMS zprávách, kde je uživatel limitován počtem znaků. Je-li původní odkaz příliš dlouhý a jeho plné uvedení by nepůsobilo esteticky, je zkrácené URL využíváno i na webových prezentacích, které si zakládají na stylu. Další využití nachází zkracovač URL v případech, kde je odkaz předáván v tištěné formě (plakáty, billboardy, outdoorové poutače nebo i v nemasmediálním styku ve formě adresy ručně napsané na papírku).\n\nVětšina zkracovačů disponuje i dalšími funkcemi, jako třeba měření počtu přístupů přes zkratku, možností zaheslování odkazu, či různými doplňky pro prohlížeče.\n\nVzestup zkracovacích služeb nastal po příchodu mikroblogovacích služeb jako třeba Twitter, kde se zkrácením adresy ušetří několik znaků pro text. Vlastní zkracovací služby také později spustily některé velké internetové společnosti jako např. Google či Microsoft.\n\nZkracovače se setkávají také s kritikou: Zejména zastírají cíl odkazu – ze zkrácené adresy nelze nijak vyčíst, kam bude přesměrována, z toho důvodu může být zkracování URL pomocníkem při phishingu (je-li zkrácený odkaz použit v podvodném e-mailu, adresát neví, skrývá-li se za tímto odkazem legitimní, nebo podvodná stránka). Ze stejného důvodu se služby zkracovačů objevují na některých blacklistech, neboť jinak by zkracovače umožňovaly snadné obcházení těchto blacklistů. Při použití zkracovače také do odkazu přibývá další (potenciálně nespolehlivý) článek: služba konkrétního zkracovače může vykazovat výpadky nebo zcela skončit – v takovém případě odkaz nejen „neprojde“ na místo určení, ale ani už ho nelze rekonstruovat.\n\n\n\n"}
{"id": "577112", "url": "https://cs.wikipedia.org/wiki?curid=577112", "title": "Vrána hrubozobá", "text": "Vrána hrubozobá\n\nVrána hrubozobá (\"Corvus macrorhynchos\") je velký druh pěvce z čeledi krkavcovitých (Corvidae).\nDélka jejího těla se viditelně liší v závislosti na jednotlivých oblastech a obecně se pohybuje mezi 46-59 cm. Je štíhlá s výrazně silným zobákem.opeření je leskle černé.\nMá rozsáhlý areál rozšíření, který se táhne od severovýchodního asijského pobřeží po Afghánistán a východní Írán na západě, přes jižní a jihovýchodní Asii po Malé Sundy a Filipíny na jihovýchodě. Vyskytuje se v lesích, parcích a zahradách.\nHnízdo z větví buduje obvykle vysoko na stromech, zejména na jehličnanech. Často jako stavební materiál využívá i kusy drátů. V jedné snůšce pak bývá 3-5 vajec, na kterých sedí po dobu 17-19 dnů. Mláďata pak hnízdo opouští zhruba ve věku 35 dnů.\n"}
{"id": "577117", "url": "https://cs.wikipedia.org/wiki?curid=577117", "title": "Spessartin", "text": "Spessartin\n\nSpessartin je minerál krystalizajicí v soustavě kubické jako rombododekaedr nebo hexaoktaedr. Častý výskyt nepravidelných zrn. Patří ke skupině gránátů (pyrop, almandin, spessartin, grosulár, andrandit, uvarovit). Byl pojmenován podle lokality Spessart v Německu, kde byl poprvé objeven.\n\nVznik magmatický v granitických pegmatitech a vzácně v granitech, v metamorfovaných horninách s ložisky Mn. \n\n\nZískáván pro drahotnické účely, patří mezi hlavní drahé kameny.\n\nNamibijský spessartin je velmi vzácná odrůda spessartinu, která je sytě oranžová. Své výrazné oranžové barvě vděčí hlavně obsahu mikroskopických inkluzí vláknitého žlutého až hnědého nerostu tiroditu, který v něm musí být obsažen v malém množství. Je velmi ceněný a jeho cena dosahuje až 800$ za karát.\nMalaia granát je odrůda s obsahem jak spessartinové, tak pyropové složky. Jméno znamená ve svahilštině odpadlík nebo psanec, jelikož byl nacházen společně při těžbě rhodolitu, kde byl zprvu považován za obyčejný spessartin a nikdo si ho nevšiml. Situace se změnila v 70. letech, kde pár těchto kamenů upoutalo svou barvou a barvoměnností. V současné době jsou nejcennější specifické světlé barevné formy, nazývané imperial či champagne a barvoměnný granát. U barvoměnného granátu se vyskytuje alexandritový efekt, který můžeme pozorovat také například u alexandritu. Změna barvy souvisí u tohoto granátu s vysokým obsahem vanadu a někdy i chromu. Na denním světle je nejčastěji zelený, olivově zelený až modrozelený, při teplém umělém osvětlení barva přechází do oranžovočervené až fialovočervené. Můžeme ho najít především v Tanzanii a byl objeven i na Madagaskaru.\n\n\n"}
{"id": "577124", "url": "https://cs.wikipedia.org/wiki?curid=577124", "title": "Reinhard Marx", "text": "Reinhard Marx\n\nReinhard Marx (* 21. září 1953) je německý katolický duchovní, současný arcibiskup v Mnichově a Freisingu, kardinál a předseda německé biskupské konference.\n\nNarodil se v Geseke v Severním Porýní-Vestfálsku, 2. června 1979 byl arcibiskupem Johanem Joachimem Degenhardtem vysvěcen na kněze, v roce 1989 získal doktorát teologie. 23. července 1996 jej papež Jan Pavel II. jmenoval pomocným biskupem v Paderbornu a titulárním biskupem v Petině. 21. září téhož roku, v den svých čtyřicátých třetích narozenin, podstoupil biskupské svěcení z rukou arcibiskupa Degenhardta. 20. prosince 2001 nahradil Hermanna Josefa Spitala ve funkci biskupa v Trieru, nejstarší německé diecézi. 17. července 2003 suspendoval z kněžského úřadu Gottholda Hasenhüttla za to, že během Ekumenického církevního sjezdu pozval ke svatému přijímání i evangelíky.\n\n30. listopadu 2007 jej papež Benedikt XVI. jmenoval do funkce arcibiskupa mnichovsko-freisingské arcidiecéze. Okolnosti tohoto papežova rozhodnutí provázely četné dohady veřejnosti i médií, ty však odbyl Marx výrokem: „Arcibiskupa jmenuje papež, nikoliv novináři.“ Obřad uvedení do funkce proběhl 2. února 2008 v mnichovském chrámu Frauenkirche.\nKromě výkonu funkce arcibiskupa v Mnichově a Freisingu v současné době arcibiskup Marx předsedá Výboru pro sociální otázky Německé biskupské konference. Při konzistoři 20. listopadu 2010 byl jmenován kardinálem.\n\n22. března 2012 byl zvolen do čela Komise biskupských konferencí Evropské unie (COMECE). Až do roku 2015 tak bude v čele organizace zastřešující jednotlivé národní biskupské konference států patřících do EU. \n\nDne 13. dubna 2013 bylo ve Vatikánu oznámeno, že papež František ustanovil nový poradní sbor osmi kardinálů, který mu má pomoci při vypracování reformy vatikánské kurie. Jedním z členů této pracovní skupiny se stal i kardinál Marx.\n\nV říjnu 2008 vydal Reinhard Marx publikaci „Kapitál“ (Das Kapital), nesoucí provokativně název stejnojmenného spisu jmenovce Karla Marxe, zásadního kritika kapitalistického společensko-ekonomického systému. Obdobně jako Karel Marx, i Reinhard Marx se ve svém Kapitálu staví kriticky k neregulované kapitalistické ekonomice, v jejímž fungování vidí zákonitou příčinu finanční a hospodářské krize v letech 2008–2010. Krizi podle něj zavinilo nezodpovědné chování ekonomických subjektů, zejména pak divoké spekulace na globalizovaných finančních trzích. Východisko dle něj spočívá v zrodu moderního sociálně-tržního hospodářství stojícího na zásadách křesťanské morálky, odpovědnosti a sociálního cítění. Pod názvem Kapitál. Plaidoyer pro člověka vydala Academia, 2013. Přeložil Hanuš Karlach. (https://web.archive.org/web/20130813113157/http://academia.cz/kapital.html). V roce 2015 vyšla Reinhardu Marxovi v Mnichově kniha \"Kirche (über)lebt\". České vydání knihy vyšlo v roce 2020 v Academii v překladu Hanuše Karlacha pod názvem Církev přežívá (ISBN 978-80-200-3079-5). \n\n\n"}
{"id": "577129", "url": "https://cs.wikipedia.org/wiki?curid=577129", "title": "Seznam proboštů Metropolitní kapituly u svatého Václava v Olomouci", "text": "Seznam proboštů Metropolitní kapituly u svatého Václava v Olomouci\n\n\"Tato dignita existuje v olomoucké kapitule od r. 1204/1205.\"\n\n\n"}
{"id": "577134", "url": "https://cs.wikipedia.org/wiki?curid=577134", "title": "Ondříčkovo kvarteto", "text": "Ondříčkovo kvarteto\n\nOndříčkovo kvarteto bylo české smyčcové kvarteto působící v letech 1921 až 1958.\n\nZaloženo bylo v roce 1921 žáky Františka Ondříčka na Pražské konzervatoři pod původním názvem Umělecké smyčcové kvarteto. Po Ondříčkově smrti roku 1922 neslo na jeho počest název Ondříčkovo kvarteto.\n\nV letech 1927 až 1955 působilo pod patronací Československého rozhlasu. jako komorní sdružení Československého rozhlasu v Praze. Zaměřovalo se na klasický repertoár, především dílo Antonína Dvořáka, neopomíjelo však ani soudobou hudbu.\n\nDne 29. dubna 1945 Ondříčkovo kvarteto premiérovalo nedokončený smyčcový kvartet Antonína Dvořáka – \"Kvartetní větu F dur\".\n\n\n"}
{"id": "577136", "url": "https://cs.wikipedia.org/wiki?curid=577136", "title": "Kamenná kolonie", "text": "Kamenná kolonie\n\nKamenná kolonie, též Kamenná čtvrť, je osada v Brně, v městské části Brno-střed, na severozápadě katastrálního území Štýřice. Bývalá nouzová kolonie se rozkládá v bývalém kamenolomu nad cyklostezkou spojující po pravém břehu Svratky Štýřice a Pisárky.\n\nKamenná kolonie se skládá ze dvou částí: západní, níže položené, a východní. Oběma prochází jediná ulice, pojmenovaná Kamenná čtvrť. V Kamenné kolonii se nachází mnoho malých domků, které jsou na sebe navzájem nalepené. Vedle již zmíněné centrální ulice prochází mezi nimi spleť úzkých uliček. Osada vznikla nelegálně roku 1925 ve vytěženém pískovcovém lomu v severním svahu Červeného kopce, v prudkém svahu nad Svratkou, jako nouzová kolonie chudých dělníků pracujících v Kohnově a Jílkově cihelně. Roku 1929 zde existovalo již přes 100 domků. V době velké hospodářské krize se zástavba osady rozšířila. V dobách první republiky měla osada v rámci Brna dokonce vlastní samosprávu se starostou a byly zde pořádány hody. V 60. a 70. letech 20. století se sem začali stěhovat umělci a bohémové. V současnosti je v osadě asi 130 domů. K problémům osady patří chybějící kanalizace, špatná dostupnost městskou hromadnou dopravou, ale i to, že majitelé zdejších domů až do začátku 21. století neměli možnost si od města odkoupit pozemky pod svými domy. Mnozí z nich si stěžovali na městem stanovené ceny, protože prý neodpovídaly stavu zdejší infrastruktury.\n\nSoubor průčelí množství domů v Kamenné kolonii je chráněn jako kulturní památka.\n\nOsada leží na pozemcích, které původně náležely ke katastrálnímu území Staré Brno, později ke katastrálnímu území Staré Brno I. a od roku 1915 až do druhé poloviny 60. let 20. století ke katastrálnímu území Staré Brno a Vídeňka. Od konce 60. let 20. století náleží k nově vytvořenému katastrálnímu území Štýřice. V letech 1947–1949 byla osada součástí městského obvodu Brno II., v letech 1949–1954 náležela k městskému obvodu Brno V., v letech 1954–1990 k městskému obvodu Brno I. Od 23. listopadu 1990 je osada spolu s celými Štýřicemi součástí městské části Brno-střed.\n\nKamenná kolonie je dosažitelná ze Štýřic ulicí Kamenná (zdola) nebo ulicemi Vinohrady a Červený kopec (shora). Tudy vede nad lomem také zelená turistická trasa, z níž je výhled nejen na Kamennou kolonii, ale i na protilehlý břeh Svratky, Pisárky s výstavištěm, a na Masarykovu čtvrť.\n\nNejbližší zastávka veřejné dopravy je na Červeném kopci a je obsluhována autobusy. Tramvajová zastávka Nemocnice Milosrdných bratří se nachází na Vídeňské ulici.\n\n"}
