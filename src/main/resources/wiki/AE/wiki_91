{"id": "741054", "url": "https://cs.wikipedia.org/wiki?curid=741054", "title": "Chuang-š’", "text": "Chuang-š’\n\nChuang-š' ( , pchin-jinem \"Huángshí\") je městská prefektura v Čínské lidové republice. Patří k provincii Chu-pej a leží na jižním břehu Jang-c’-ťiang a u hranice s provincií Ťiang-si.\n\nCelá prefektura má rozlohu necelých pět tisíc čtverečních kilometrů a v roce 2010 v ní žilo bezmála dva a půl milionu obyvatel, z 99 % Chanů.\n\nV roce 2011 se zde konalo XIX. Mistrovství Asie ve sportovním lezení.\n"}
{"id": "741055", "url": "https://cs.wikipedia.org/wiki?curid=741055", "title": "Srovnávací anatomie", "text": "Srovnávací anatomie\n\nSrovnávací anatomie (též komparativní anatomie) je věda zabývající se studiem podobností a odlišností anatomické stavby různých organismů. Má úzký vztak k fylogenetice a evoluční biologii. Mezi základní koncepty srovnávací anatomie patří rozlišování anatomických podobností na homologické struktury (se společným evolučním původem) a analogické struktury (vzniklé konvergencí v podobném prostředí).\n"}
{"id": "741061", "url": "https://cs.wikipedia.org/wiki?curid=741061", "title": "Případ Student", "text": "Případ Student\n\nPřípad Student (srbochorvatsky slučaj Student/случај Студент) byl jugoslávskou aférou, která vypukla v květnu 1987. Časopis pro mládež, který vycházel v Bělehradě, vydal 2. května dvojčíslo, na jehož titulní straně byl list nakousnutý upířími zuby a název – \"Noc upírů\". (srbochorvatsky \"ноћ вампира/noć vampira\"). To vše jen dva dny před osmým výročím úmrtí Josipa Broze Tita a tři týdny před masovými oslavami dne Mládeže. Logika na první pohled možná nečitelná – nicméně zcela evidentně parafrázující oficiální plakát velkolepých oslav. Ten měl totiž podobu lipového listu na červeném podkladě s vykousnutou pěticípou hvězdou.\n\nSrbské politické vedení, ve kterém začal zcela nápadně dominovat Slobodan Milošević, tuto záležitost vyhodnotilo jako útok na kult Josipa Broze Tita (den Mládeže, těsně před kterým zpráva vyšla, byl původně dnem narozenin jugoslávského vůdce). Konkrétní osobou, která k tomuto závěru došla, byl Dušan Mitević, předseda městského výboru Svazu komunistů v Bělehradě. Zprvu byla reakce bělehradských komunistů spíše zamítavá; navíc v polovině roku 1987 existovaly v Jugoslávii mnohem vážnější útoky na Tita a tehdejší politický systém, než bylo toto. Mitevićovi to ostatně na zasedání bělehradských komunistů sdělila i početná, nesouhlasící opozice. Mitevićovo tvrzení ale podpořili i další dva srbští komunisté; Snežana Aleksić a Radoš Smiljković. Sám Mitević se o záležitosti vyjádřil jako o \"hrubé provokaci\". Ve Svazu komunistů případ rozdělil členstvo i vedení na ty, kteří se postavili za Miloševiće a rozhodli se energicky hájit \"obraz a dílo Tita\", a ty, kteří tomuto nevěnovali takovou pozornost. Ve sdělovacích prostředcích se objevily víceméně odmítavé, či zpochybňující komentáře ohledně Mitevićových závěrů. Tehdejší ministr kultury Branislav Milošević se vyjádřil v tom smyslu, že se jedná spíš o osobní kariérní boj Miteviće, než o celojugoslávský boj o dělnickou samosprávu (jugoslávskou obdobu socialismu). V tom ho podpořil tehdejší deník NIN, zatímco Politika stála na jeho straně.\n\nV Srbsku, kde (podobně jako i v dalších svazových republikách Jugoslávie) se do čela dostali po 13. kongresu SKJ k moci politici nové generace, překročil případ Student hranici akademických debat a vstoupil na politické pole. Již na začátku června převážil v ÚV Svazu komunistů Srbska názor, že Politika článkem, který ostře napadal jako Student, tak i tehdejšího ministra kultury B. Miloševiće učinila správně. Spolu s aktivitami některých chorvatských historiků, či k tehdejšímu režimu kritického okruhu lidí kolem Dobricy Ćosiće začal být Student uváděn během léta jako jeden z případů antititoismu v zemi. Na osmém zasedání SK Srbska, kde se o této záležitosti mluvilo, zvítězil ideový proud podporující Miloševiće. Následně začaly srbské deníky plnit zprávy o rozhodném postavení komunistů, kteří ostře odsuzují útoky na osobu Tita, přes hranice svazové republiky však po nějakou dobu tato vlna nepronikla.\n\nRedaktor časopisu Miroslav Višić obvinění odmítl a ve svém dopise adresovaném městskému výboru Svazu komunistů Bělehradu zmínil, že obálka časopisu se – stejně jako každé umělecké dílo – se nemůže interpretovat jednoznačně. Višić se následně poté, co vyjádřil, že jako novinář pracuje (stejně jako celá řada jeho kolegů) pod tlakem, rozhodl rezignovat na post šéfredaktora Studenta. K této rezignaci byl donucen již na neveřejném setkání SSO 12. května.\n\n"}
{"id": "741062", "url": "https://cs.wikipedia.org/wiki?curid=741062", "title": "Olympijské skandály a kontroverze", "text": "Olympijské skandály a kontroverze\n\nOlympijské skandály a kontroverze se týkají prakticky všech olympijských sportů. Během své historie byly letní i zimní hry předmětem mnoha skandálů a kontroverzí.\n\nNěkteré státy z různých důvodů bojkotovaly hry, často na znamení protestu proti Mezinárodnímu olympijskému výboru a politice jiných účastníků. Po obou světových válkách nebyly některé státy pozvány. Zbývající spory se týkají rozhodnutí rozhodčích, popř. gest ze strany sportovců.\n\nPrvní moderní olympiáda se konala v dubnu, časný termín ovlivnil hlavně plavecké soutěže, konané na otevřeném moři (v Athénách nebyl k dispozici plavecký bazén). Závodníci si stěžovali na nesnesitelně studenou vodu (prý 13 °C) a velké vlny, vítěz závodu na 1200 metrů Alfréd Hajós prohlásil, že ho ani tak nezajímalo, aby vyhrál, ale aby vůbec přežil. Plánované závody ve veslování a jachtingu byly kvůli rozbouřenému moři úplně zrušeny.\n\nItalský vytrvalec Carlo Airoldi, vítěz etapového závodu z Milána do Barcelony, šel do Athén pěšky, protože neměl peníze na cestu. V dějišti olympiády se dozvěděl, že se maratónského závodu nesmí zúčastnit, protože je profesionál. Pravým důvodem však nejspíš bylo, že Řekové nestáli o konkurenci.\n\nPařížská olympiáda se konala v rámci Světové výstavy, pro kterou byly sportovní soutěže jen okrajovou atrakcí. Hry se táhly skoro půl roku, na programu chyběl zápas nebo vzpírání, zato se soutěžilo v tak kuriózních disciplínách, jako kroket, střelba na živé holuby nebo plavání s překážkami, při němž se podplavávaly a přelézaly zakotvené čluny. Chyběl jasný harmonogram, nikdo pořádně nevěděl, v čem, kde a kdo bude zrovna soutěžit. Někteří sportovci tak svoje závody zmeškali, do jiných soutěží naopak zasáhli náhodní kolemjdoucí. Například Američanka Margaret Abbottová se do smrti nedozvěděla, že golfový turnaj, kterého se náhodou zúčastnila při své dovolené v Paříži, byl ve skutečnosti oficiální součástí olympijského programu. Holandská dvouveslice, jejíž kormidelník kvůli chaotickému časovému rozpisu „dezertoval“ k osmě, posadila do lodi před finálovou jízdou asi osmiletého chlapce z publika. Po závodě, který Holanďané vyhráli, se chlapec ztratil v davu, takže jméno nejmladšího olympijského vítěze zůstalo neznámé. Atletické soutěže se konaly v nevyhovujících podmínkách na louce v Boulogneském lesíku, vítězové dostávali místo medailí věcné ceny, které Jiří Stanislav Guth-Jarkovský označil jako „jarmareční brak“. Organizační zmatky ovlivnily například maratón: švédský běžec Erwin Fast ztratil skoro půlhodinu, když ho policista dohlížející na trať poslal špatným směrem.\n\nCílovou pásku maratónského běhu protrhl jako první Američan Fred Lorz a prezidentova dcera Alice Rooseveltová mu předala cenu pro vítěze. Vzápětí se ale přihlásili svědci, že se Lorz mezi 15. a 33. kilometrem vezl v automobilu svého trenéra. Běžec musel s ostudou všechna ocenění vrátit a původně dostal doživotní distanc; vyšlo však najevo, že se před nástupem do vozu ze závodu řádně odhlásil a jeho doběh na stadion byl spíš pokusem o vtip než podvodem, byl proto nakonec omilostněn. Vítězem byl proto vyhlášen druhý v cíli Thomas Hicks, ačkoli i jeho výkon je sporný. Těsně před stadionem zkolaboval a trenér mu na vzpamatování podal směs vajec, koňaku a strychninu: jedu, který v malých dávkách zvyšuje motorickou činnost. Hicks dorazil do cíle polomrtvý a slavnostního vyhlášení vítězů se mohl zúčastnit až druhého dne.\n\nZ dnešního hlediska byly skandální také tzv. \"Antropologické hry\", při kterých soutěžili v olympijských disciplínách příslušníci přírodních národů, účastnící se právě probíhající světové výstavy. Tehdejší publikum ovšem na nich nic pohoršujícího nevidělo, naopak chabé výkony, kterých dosahovali naprosto netrénovaní „závodníci“, byly vážně pokládány za vědecký důkaz nadřazenosti bílé rasy.\n\nPořádání olympiády bylo původně přiřčeno Římu, ale v dubnu 1906 došlo ke katastrofální erupci Vesuvu, po které Italové neměli peníze ani náladu na pořádání her a přenechali je proto Londýnu jako dalšímu uchazeči.\n\nFinské velkoknížectví, které bylo v letech 1809–1917 autonomní součástí Ruské říše, soutěžilo na olympiádě samostatně, ale nesmělo používat svoji vlajku. Podobně Irsko soutěžilo odděleně od Velké Británie v pozemním hokeji a pólu, ale také bez vlastní vlajky.\n\nV běhu na 400 m byl americký vítěz John Carpenter diskvalifikován kvůli blokování britského atleta manévrem, který byl v mezích pravidel v USA, ale zakázán britskými pravidly, podle nichž se závodilo. Závod měl být nejprve opakován, ale nakonec získal bez dodatečného závodu zlatou medaili britský závodník Wyndham Halswelle.\n\nHry byly vůbec poznamenány nezdravou rivalitou mezi domácími a Američany. Začalo to už při slavnostním zahájení: když americká výprava nastoupila na White City Stadium, všimla si, že mezi vlajkami účastnických států chybí ta jejich. Na protest americký vlajkonoš Ralph Rose nepozdravil podle tehdejšího zvyku královskou lóži skloněním zástavy. Později to vysvětlil tak, že americká vlajka se neskloní před žádným monarchou.\n\nDvojnásobný americký olympijský vítěz Jim Thorpe byl diskvalifikován. Byly mu odebrány zlaté medaile za vítězství v desetiboji a pětiboji poté, co vyšlo najevo, že před třemi lety hrál profesionálně baseball. Ze solidarity k němu stříbrný medailista v desetiboji, Hugo Wieslander, odmítl přijmout zlatou medaili. Zlaté medaile byly vráceny rodině až v roce 1983, třicet let po jeho smrti.\n\nV průběhu maratónského běhu zemřel na dehydrataci a přehřátí organismu portugalský závodník Francisco Lázaro.\n\nV roce 1916 se olympiáda měla konat v Berlíně, ale byla zrušena kvůli právě probíhající 1. světové válce.\n\nOlympiáda měla být původně v Budapešti, ale protože Rakousko-Uhersko bylo spojencem Německa za 1. světové války, tak se hry nakonec uskutečnily v Antverpách. Některé státy (Rakousko, Bulharsko, Německo, Maďarsko a Turecko) nebyly pozvány na olympiádu se zdůvodněním, že jsou nástupnickými státy velmocí, které prohrály 1. světovou válku.\n\nVe finále fotbalového turnaje proti domácí Belgii opustila ve 35. minutě za stavu 0:2 československá fotbalová reprezentace hřiště na protest proti nespravedlivým verdiktům rozhodčího Johna Lewise. V následné potyčce roztrhali belgičtí diváci československou vlajku. Čechoslováci byli z turnaje vyloučeni a přišli tak o stříbrné medaile.\n\nNěmecko opětovně nebylo pozváno na olympiádu. Otazníky vznikly také okolo účasti Ruska, které zastupoval v MOV aristokrat Lev Urusov, žijící v emigraci. Ten navrhl vytvoření dvou reprezentací: jednu by tvořili sportovci sovětského Ruska a druhou bílí emigranti. Plán byl ale zamítnut.\n\nFavorit závodu na 100 metrů Eric Liddell odmítl nastoupit k rozběhu, protože mu jeho náboženské přesvědčení nedovolovalo sportovat v neděli. Místo toho se přihlásil k závodu na 400 metrů a získal v něm zlatou medaili. Hugh Hudson natočil o Liddelově účasti na olympiádě film \"Ohnivé vozy\".\n\nNevoli publika vzbudil závěr běhu žen na 800 metrů, v němž se závodnice hroutily vyčerpáním. Skandál nahrál hlasům, že ženský organismus není uzpůsoben pro vytrvalostní běhy, takže osmistovka byla z programu her vyřazena až do roku 1960.\n\nČeskoslovenský boxer Jan Heřmánek ve finále střední váhy jasně dominoval nad italským soupeřem Pierem Toscanim, rozhodčí však vyhlásili vítězem Itala. Protestující diváky musela rozhánět policie, amsterdamský list Algemmen Handelsblad přinesl zprávu o Heřmánkově vítězství, protože reportér pokládal výsledek za tak jasný, že ani nepočkal na oficiální verdikt.\n\nDevítinásobný olympijský vítěz Paavo Nurmi nemohl startovat na olympiádě, protože byl prohlášen za profesionála. Hlavními strůjci zákazu byli švédští funkcionáři, zejména Sigfrid Edström. Ten tvrdil, že Nurmi v určitém případě dostal příliš mnoho peněz jako náhradu za své cestovní náklady. Přes prosby účastníků maratónu nemohl Nurmi soutěžit na olympiádě.\n\nBertil Sandström byl členem švédského týmu, který získal stříbrné medaile v drezuře. Byl obviněn z nepovoleného povzbuzování koně, ale tvrdil, že šlo o zvuky vydávané vrzajícím sedlem.\n\nStanisława Walasiewiczová z Polska vyhrála stovku ve světovém rekordu. Až po její smrti v roce 1980 vyšlo najevo, že měla mužské pohlavní orgány.\n\nPoté, co byl jako dějiště olympiády vybrán Berlín, se dostal k moci nacistický režim. Adolf Hitler hry považoval za svou olympiádu a příležitost ukázat sílu po prohrané 1. světové válce. Řada významných politiků a institucí vyzvala k bojkotu olympiády. Španělsko se rozhodlo hry bojkotovat a uspořádat alternativní olympiádu, nicméně ještě před jejím zahájením vypukla ve Španělsku občanská válka. Svoji reprezentaci nevyslal ani Britský mandát Palestina. Němci nepozvali na hry litevské sportovce kvůli územnímu sporu obou zemí o přístav Klajpeda. Irsko se nezúčastnilo, protože katolíci a protestanti se nedohodli na společné reprezentaci.\n\nSpojené státy americké chtěly nejprve olympiádu bojkotovat, ale nakonec se rozhodly, že se zúčastní. Nacistická propaganda podporovala pojetí „árijské rasové nadřazenosti“. Nacisté se Američanům vysmívali, že je reprezentují sportovci „podřadné rasy“. Ale nakonec sportovci tmavé pleti získali pro Spojené státy americké jedenáct zlatých medailí, přičemž čtyři z nich vybojoval Jesse Owens.\n\nKoulařka Lili Henochová a výškařka Gretel Bergmannová byly krátce před hrami vyřazeny z německé reprezentace. Objevily se protesty, že důvodem nebyl pokles formy, ale židovský původ obou závodnic. (Místo Bergmannové nastoupila Dora Ratjenová a získala čtvrté místo. Dva roky po olympiádě vyšlo najevo, že Dora Ratjenová je ve skutečnosti muž Hermann Ratjen.) Aby nacisté otupili hrot kritiky, povolali do týmu olympijskou vítězku v šermu z roku 1928 Helene Mayerovou (byla Židovka jen po otci), která žila od Hitlerova nástupu k moci v USA. Mayerová, zřejmě z obavy o osud příbuzných, které zanechala v Německu, svolila a vybojovala stříbrnou medaili. Po hrách se zase vrátila do Ameriky, kde prožila zbytek života.\n\nFrancouzští olympionici na zahajovacím ceremoniálu použili pozdrav, který se podobal nacistickému pozdravu. Mohl to ale být olympijský pozdrav, který je podobný, protože oba jsou založeny na římském pozdravu.\n\nVe finále cyklistického sprintu německý závodník Toni Merkens fauloval nizozemského reprezentanta. Místo diskvalifikace, dostal Merkens pokutu 100 říšských marek a obdržel zlatou medaili.\n\nDva atleti židovského původu, Sam Stoller a Marty Glickman, byli v den soutěže vyřazeni z amerického družstva, které mělo běžet štafetový běh na 4 × 100 m. Vznikly spekulace o tom, že Američané nechtěli ztrapnit Hitlera tím, že získají zlaté medaile atleti židovského původu.\n\nVe čtvrtfinále fotbalového turnaje porazila peruánská fotbalová reprezentace Rakousko 4:2 po prodloužení. Po zápase podali Rakušané protest, že peruánští příznivci jejich hráče rozptylovali, uráželi a po čtvrtém gólu dokonce vtrhli na hřiště s noži a revolvery. Bylo proto nařízeno opakování zápasu s vyloučením veřejnosti. Peruánci toto rozhodnutí označili za nespravedlivé a celá peruánská výprava se okamžitě vrátila do vlasti. Za solidarity s nimi opustili dějiště her také Kolumbijci. Argentina a Mexiko oznámily stejný úmysl, ale pak si to rozmyslely. Německou ambasádu v Limě napadl rozzuřený dav, přístavní dělníci v Callau odmítli vykládat německé lodě.\n\nOlympiáda se v roce 1940 měla konat v Tokiu v Japonsku, ale byla zrušena kvůli vypuknutí druhé čínsko-japonské války. Bylo rozhodnuto, že hry se tedy budou konat ve Finsku, ale k tomu nedošlo kvůli zimní válce. Další olympiáda se konala až v roce 1948.\n\nNa olympiádu nebyly pozvány dvě mocnosti, které rozpoutaly 2. světovou válku – Německo a Japonsko. Sovětský svaz byl pozván, ale nezúčastnil se.\n\nStudená válka postavila pořadatele před nutnost vyrovnat se s existencí dvou německých a dvou čínských států. Německá demokratická republika tehdy nebyla většinou států uznávána, byli tedy pozváni pouze zástupci západního Německa (a Sárska, které tehdy bylo polonezávislým státem okupovaným Francií). Naproti tomu byla účast povolena sportovcům ČLR i kuomintangské vlády na Tchaj-wanu. Pevninská Čína se rozhodla zúčastnit na poslední chvíli, týmy fotbalistů a basketbalistů nestihly začátek svých soutěží, takže jediným jejím reprezentantem na hrách byl plavec Wu Chuanyu, který skončil na 28. místě. Když se Tchajwanci dozvěděli o účasti svého rivala, opustili dějiště her, aniž by zasáhli do soutěží.\n\nV roce 1951 přijal australský parlament zákon, podle něhož museli všichni koně dovezení do země strávit půl roku v karanténě. Tak dlouhý tréninkový výpadek si nemohl žádný olympionik dovolit, proto se jezdecké soutěže uskutečnily už v červnu ve Stockholmu. Hry XVI. olympiády jsou tak dosud jediné, které se konaly ve dvou zemích na dvou kontinentech.\n\nSedm zemí bojkotovalo hry ze tří různých důvodů. Egypt, Irák a Libanon oznámily, že se nebudou účastnit her v reakci na Suezskou krizi. Nizozemsko, Španělsko a Švýcarsko bojkotovaly hry na protest proti invazi Sovětského svazu do Maďarska v roce 1956 a přítomnosti Sovětského svazu na hrách. Necelé dva týdny před zahájením her se rozhodla pro bojkot Čínská lidová republika na protest proti tomu, že Čínská republika bude moci soutěžit na hrách.\n\nSovětský hráč během zápasu vodního póla mezi Maďarskem a Sovětským svazem krvavě zranil maďarského hráče, což vyvolalo prudké reakce diváků proti mužstvu Sovětského svazu, kvůli tehdejší invazi Sovětského svazu do Maďarska (viz Maďarské povstání). Maďaři zvítězili 4:0 a nakonec získali zlaté olympijské medaile.\n\nBěhem časovky cyklistických družstev na 100 km, která se jela za extrémního vedra, spadl z kola dánský reprezentant Knud Enemark Jensen a utrpěl frakturu lebeční kosti. Byl odvezen do nemocnice, ale už se neprobral. Za příčinu úmrtí byl označen amfetamin. Tragédie přiměla MOV k zavedení dopingových kontrol.\n\nIndonésie a Severní Korea odstoupily po rozhodnutí MOV o zákazu účasti států, které se zúčastnily v roce 1963 her nazvaných Hry nově vzniklých sil. Jižní Afrika byla vyloučena kvůli apartheidu a nebyla pozvána až do roku 1992.\n\nAustralská plavkyně Dawn Fraserová na oslavu svého vítězství ukradla olympijskou vlajku z císařského paláce. Byla potrestána desetiletým zákazem činnosti, který znamenal konec její sportovní kariéry.\n\nAmeričtí medailisté tmavé pleti v běhu na 200 m, Tommie Smith a John Carlos zdvihli zaťaté pěsti s černými rukavicemi na rukou a sklonili hlavy na stupních vítězů při hymně na protest proti rasovému útlaku v USA. Za porušení olympijské zásady politické neutrality byli vyloučeni z americké reprezentace. Podpořil je také držitel stříbrné medaile Peter Norman z Austrálie (běloch), který si připnul na bundu odznak kampaně proti rasové diskriminaci. Také on byl distancován a nesměl se zúčastnit příští olympiády v Mnichově.\n\nStudenti v Mexico City se snažil využít pozornosti médií v době před olympiádou na protesty proti autoritářské mexické vládě. Vláda reagovala použitím násilí proti demonstrantům, což vyvrcholilo masakrem více než 200 osob.\n\nŠvédské družstvo moderních pětibojařů muselo vrátit bronzové medaile poté, co byl Hans-Gunnar Liljenwall pozitivně testován na etanol. Závodník přiznal, že si během čekání na střeleckou část soutěže dal dvě piva na žízeň a na uklidnění. Byl to vůbec první dopingový trest v moderních olympijských dějinách.\n\nOlympiádě předcházela invaze vojsk Varšavské smlouvy do Československa. To bylo důvodem, proč Věra Čáslavská odmítla vzdát čest sovětské vlajce a hymně při vyhlášení vítězů soutěže v prostných, kde se dělila o zlato s Larisou Petrikovou.\n\nBěhem olympiády došlo k tzv. mnichovskému masakru. Palestinskými teroristy bylo zavražděno celkem 11 sportovců izraelské olympijské výpravy.\n\nK soutěžím nebyli na žádost afrických zemí připuštěni sportovci Rhodesie, kde neměla domorodá většina volební právo.\n\nNa konci maratónského běhu se na stadionu za jásotu diváků objevil nejprve německý „podvodník“ a teprve potom skutečný vítěz maratonu Frank Shorter.\n\nAmeričan Dave Wottle, který na olympiádě vyhrál běh na 800 m, si ani na stupních vítězů při americké hymně nesundal z hlavy golfovou čepici.\n\nAmeričtí sprinteři nebyli informováni o posunutí čtvrtfinále běhu na 100 m o dvě hodiny dopředu. Proto Eddie Hart a Rey Robinson, kteří v té době byli na čele světových tabulek (čas 9,9 s v běhu na 100 m), nemohli do čtvrtfinále nastoupit. Podali protest, ale neuspěli.\n\nVe finále soutěže v pozemním hokeji dal německý hráč Michael Krause gól pákistánskému mužstvu v šedesáté minutě, čímž rozhodl o vítězství německého mužstva. Pákistánští hráči si po zápase stěžovali, že gól byl neregulérní. Při vyhlašování vítězů se někteří pákistánští hráči obrátili zády k německé vlajce a chovali se neuctivě ke svým stříbrným medailím.\n\nV dramatickém závěru finále basketbalového turnaje mezi SSSR a USA se vyskytly problémy s časomírou, závěrečná siréna zazněla za stavu 50:49 pro Američany, ale rozhodčí nařídil dohrát poslední tři sekundy, v nichž Alexandr Bělov rozhodl o sovětském vítězství. Americký protest byl zamítnut a poražený tým odmítl převzít stříbrné medaile. Byla to vůbec první porážka amerických košíkářů v olympijských dějinách.\n\nSovětský moderní pětibojař Boris Oniščenko podváděl, protože používal speciálně upravený kord a oklamal tak zařízení na počítání zásahů. Celé družstvo Sovětského svazu bylo diskvalifikováno.\n\nHostitelské zemi Kanadě vznikl v souvislosti s olympiádou velký dluh, který byl splacen až v roce 2006.\n\nNa protest proti turné ragbyového mužstva Nového Zélandu v Jižní Africe, Tanzanie iniciovala bojkot 22 afrických států. Spor zabránil hodně očekávanému souboji Filbert Bayi – John Walker v běhu na 1500 m. Walker na olympiádě startoval a získal v běhu na 1500 m zlatou medaili.\n\nKvůli užití anabolických steroidů museli vrátit zlaté medaile bulharský vzpěrač Valentin Christov ve váze do 100 kg a Polák Zbigniew Kaczmarek ve váze do 67,5 kg. Diskvalifikováni byli také Bulhar Blagoj Blagojev (2. místo), Američan Philipp Grippaldi (4. místo) a Čechoslovák Petr Pavlásek (6. místo).\n\nAmerický prezident Jimmy Carter se rozhodl bojkotovat olympiádu v Moskvě na protest proti invazi Sovětského svazu do Afghánistánu. Mnoho států následně odmítlo účast na hrách. Přesný počet bojkotujících států je ale těžké určit.\n\nNezúčastnilo se celkem 62 pozvaných zemí, ale v některých případech to bylo z ekonomických důvodů. V americkém městě Philadelphia se uskutečnila náhradní akce pro bojkotující státy pod názvem \"The Liberty Bell Classic\" za účasti 29 zemí. Některé země (Velká Británie, Itálie, Austrálie) vystupovaly v Moskvě pod olympijskou vlajkou místo státní vlajky, aby tak daly najevo, že sportovci soutěží jako soukromé osoby a nikoli jako reprezentanti svých zemí.\n\nPolský vítěz soutěže ve skoku o tyči Władysław Kozakiewicz ukázal obscénní gesto jako výsměch sovětským divákům, což byl mezinárodní skandál, který ve svém důsledku téměř znamenal ztrátu medaile.\n\nV soutěži trojskokanů předvedl nejdelší skok Ian Campbell z Austrálie, ale rozhodčí jeho pokus prohlásili za neplatný kvůli údajnému dotyku neodrazové nohy. Campbell nakonec obsadil páté místo a zvítězil domácí Jaak Uudmäe. V roce 2015 Australané předložili videozáznam dokazující, že k porušení pravidel nedošlo, a požádali Mezinárodní atletickou federaci o dodatečnou změnu výsledků.\n\nOlympiádu v Los Angeles bojkotoval Sovětský svaz a také čtrnáct jeho spojenců včetně Československa. Jako důvod byl uveden nedostatek bezpečnosti sportovců na hrách. Sovětský svaz a jeho spojenci pak uspořádali velkou sportovní akci, nazvanou Družba 84. Z různých důvodů bojkotovaly hry také další státy – Írán a Libye.\n\nVe finále běhu na 3000 m došlo ke kolizi jihoafrické závodnice Zoly Buddové (soutěžící za Velkou Británii) a americké favoritky Mary Deckerové, která upadla a nemohla pokračovat v závodě.\n\nDomácí cyklista Pat McDonough po hrách přiznal, že americký tým užíval krevní doping, který byl tehdejšími metodami nezjistitelný. Američané, kteří měli naposledy cyklistickou medaili z OH v roce 1912, získali v Los Angeles 4 zlaté, 3 stříbrné a 2 bronzové.\n\nOlympiádu bojkotovala Severní Korea. Nezúčastnilo se také několik dalších států – Albánie, Kuba, Etiopie, Madagaskar, Nikaragua a Seychely.\n\nKanadský sprinter Ben Johnson přišel o zlatou medaili v běhu na 100 metrů, když byl pozitivně testován na stanozolol.\n\nDošlo k vysoce kontroverznímu rozhodnutí v boxu. Podle rozhodčích jihokorejský boxer Park Si-Hun porazil na body Američana Roy Jonese navzdory tomu, že poměr úderů jednoznačně vyzněl pro amerického boxera. K podobně kontroverznímu rozhodnutí došlo i v případě dalšího amerického boxera, což později vedlo ke změně systému bodování.\n\nV důsledku sankcí OSN museli sportovci Jugoslávie startovat pod olympijskou vlajkou a označením \"Individuální olympijští účastníci\" (\"Individual Olympic Participants\", IOC).\n\nRuský vzpěrač Ibragim Samadov odmítl převzít bronzovou medaili v soutěži do 82,5 kg a odešel ze slavnostního vyhlašování vítězů.\n\nPřidělení her Atlantě vzbudilo rozpaky, neboť se všeobecně očekávalo, že ke stému výročí první moderní olympiády získají pořadatelství Athény. Objevily se dohady, že Atlanta jako sídlo společnosti Coca-Cola delegáty finančně motivovala. Olympiáda se každopádně příliš nevydařila, byla poznamenána komercí a organizačními nedostatky. Především kolabovala doprava v olympijském městě, takže mnozí sportovci se dostavili ke svým soutěžím na poslední chvíli a nastupovali nerozcvičení. To bylo důvodem, že Juan Antonio Samaranch, který v projevu na závěrečném ceremoniálu tradičně prohlašoval, že právě ukončená olympiáda byla nejlepší v historii, tentokrát tuto frázi nepoužil a místo toho označil atlantské hry za „výjimečné“.\nNáboženský fanatik Eric Roberts Rudolph odpálil 29. července v Olympijském parku bombu, která zabila jednoho člověka a dalších 111 zranila.\n\nRumunská gymnastka Andreea Răducan se stala první gymnastkou, které byla odebrána medaile po pozitivním testu na pseudoefedrin. Zlatou medaili nakonec získala její týmová kolegyně Simona Amânar.\n\nČínská gymnastka Dong Fangxiao přišla o bronzovou medaili v dubnu 2010, protože jí bylo v roce 2000 jen 14 let (musí mít nejméně 16 let v olympijském roce).\n\nMarion Jonesová získala 5 medailí (běh na 100 m, běh na 200 m, skok do dálky, štafeta 4 × 100 m, štafeta 4 × 400 m. V roce 2007, po dlouhém vyšetřování, se Jonesová přiznala u soudu k použití dopingu.\n\nOna a její kolegyně ve štafetách byly následně zbaveny olympijských medailí. K dopingu se přiznal také člen americké štafety 4 × 400 m Antonio Pettigrew. I v tomto případě byly členům štafety odebrány zlaté medaile.\n\nNěmecký zápasník Alexander Leipold musel vrátit zlatou medaili za soutěž volnostylařů do 82 kg poté, co koncentrace nandrolonu v jeho vzorku desetinásobně překročila povolený limit.\n\nTýden před zahájením her se nedostavili domácí sprinterští favorité Konstantinos Kenteris a Ekaterini Thanouová k povinné dopingové kontrole. Místo toho zavolali z nemocnice, že havarovali při společné projížďce na motocyklu a mají nařízen klid na lůžku. Dosud nikdo neví, co se přesně stalo, ale řecký olympijský výbor z obavy, že by se u obou závodníků mohly najít zakázané látky, raději oba vyřadil z nominace.\n\nMaďarský reprezentant Adrián Annus přišel kvůli dopingu o zlatou medaili v hodu kladivem a jeho kolega Róbert Fazekas z téhož důvodu přišel o zlatou medaili v hodu diskem. Také ruská atletka Irina Koržaněnková měla pozitivní test na nedovolené prostředky a byla jí odebrána zlatá medaile za vítězství ve vrhu koulí.\n\nIrský reprezentant v parkurovém skákání Cian O'Connor měl koně pozitivně testovaného na zakázané látky a byla mu odebrána zlatá medaile.\n\nV běhu na 100 m překážek kanadská reprezentantka Perdita Felicienová spadla na zem na první překážce a s ní ruská reprezentantka Irina Sevčenková. Rusko podalo neúspěšný protest. Závod vyhrála americká reprezentantka Joanna Hayesová v olympijském rekordu.\n\nVe volejbalovém zápase USA – Řecko se v průběhu zápasu, když měli hráči USA míč, ozvalo písknutí z publika. Řekové následkem toho přestali hrát a tým USA vyhrál. Řekové protestovali, ale neuspěli.\n\nÍránský judista Arash Miresmaili byl vyloučen poté, co bylo zjištěno, že nesplňuje váhový limit. Přibral na váze, protože jedl na protest proti uznání státu Izrael ze strany MOV. Prezident Íránu, Muhammad Chátamí řekl, že jeho odmítnutí bojovat s Izraelcem bude zapsáno íránské síni slávy a že národ ho považuje za vítěze olympiády.\n\nKanadská dvojka bez kormidelníka nebyla připuštěna k finálovému závodu, protože v semifinále vyjela z dráhy a zablokovala cestu jihoafrické lodi.\n\nNa 35. kilometru maratónského běhu byl vedoucí závodník Vanderlei de Lima z Brazílie napaden bláznivým divákem. Ztratil tím asi půl minuty, což spolu s psychickým otřesem vedlo k tomu, že se propadl na třetí místo celkového pořadí.\n\nEuroposlanec Edward McMillan-Scott založil hnutí za bojkot pekingské olympiády kvůli porušování lidských práv v Číně, zejména násilnému potlačení tibetského povstání v březnu 2008 a podpoře diktátorských režimů (Súdán, Zimbabwe, Barma). Nakonec ale zvítězily obchodní a diplomatické zájmy. Angela Merkelová byla jediným významným státníkem, který odmítl účast na slavnostním zahájení her. \n\nHráči španělských basketbalových družstev mužů a žen jsou před olympiádou zachyceni na fotografii, na které napodobují oči Asiatů.\n\nŠvédský zápasník Ara Abra'amjan upustil bronzovou medaili na podlahu ihned poté, co mu byla pověšena na krk. Bylo to na protest proti výsledku jeho semifinálového zápasu, kde byl jeho soupeřem italský zápasník Andrea Minguzzi. Následně byl Abrahamian diskvalifikován MOV.\n\nSeverokorejský střelec Kim Jong-su, který získal stříbrnou a bronzovou medaili, byl diskvalifikován za užití propranorolu.\n\nVyvstaly otázky ohledně věku dvou čínských gymnastek On Kexin a Jiang Yuyuan. Je to způsobeno jejich velmi mladistvým vzhledem.\n\nNorsko dalo v semifinále házenkářského turnaje gól Jižní Koreji, ale podle fotografie, která se objevila na internetu, míč nepřekročil brankovou čáru. Jihokorejky protestovaly, ale neuspěly.\n\nKubánský reprezentant v taekwondu Ángel Matos byl doživotně diskvalifikován, protože kopl rozhodčího do obličeje.\n\nRašíd Ramzí z Bahrajnu, vítěz běhu na 1500 metrů, byl v dubnu 2009 pozitivně testován na erythropoetin a v září téhož roku mu byla zlatá medaile oficiálně odebrána.\n\nIzraelci přednesli žádost, aby byla součástí úvodního ceremoniálu minuta ticha za oběti Mnichovského masakru, k němuž došlo před 40 lety. Delegace muslimských států však byly proti. Objevil se kompromisní návrh, že by šlo o uctění památky všech zemřelých olympioniků. Nakonec předseda MOV Jacques Rogge prohlásil, že zahájení her by se mělo nést v optimistickém duchu a nepřipomínat tragické události. \n\nVítězka koulařské soutěže Nadzeja Astapčuková z Běloruska měla pozitivní dopingový nález a musela vrátit zlatou medaili.\n\nTurnaj v badmintonu se poprvé hrál ve skupinách, z nichž postupovali do dalších bojů dva nejlepší. V ženské čtyřhře prohrály nasazené Číňanky s dánským párem a tak bylo pro dvojice z dalších skupin výhodnější závěrečná utkání prohrát, aby se favoritkám ve čtvrtfinále a semifinále vyhnuly. Ve skupině A sehrály Wang Xiaoli – Yu Yang (Čína) a Jung Kyun Eun – Kim Ha Na (Korejská republika) fraškovité utkání, v němž obě strany úmyslně kazily podání a smečovaly mimo kurt, nejdelší výměna měla pouze čtyři údery. Diváci pískali a bučeli, rozhodčí hráčky napomínali, nakonec Korejky zvítězily 21:14 a 21:11. Stejný scénář se opakoval ve večerním zápase, kdy Ha Jung Eun a Kim Min Jung (Korejská republika) porazily indonéskou dvojici Meiliana Jauhariová – Greysia Poliiová 2:1 na sety. Mezinárodní badmintonová federace reagovala tím, že všechny čtyři páry diskvalifikovala za porušení zásad fair-play.\n\nLépe dopadl alžírský běžec Taoufik Makhloufi, který v rozběhu na 800 metrů šetřil síly na finále patnáctistovky: jenom vyklusával a po prvním kole opustil trať. Byl za nesportovní chování vyloučen z další účasti na hrách, ale vykázal se lékařským potvrzením, že má pohmožděné koleno. Nakonec mu byl start na 1500 metrů povolen, Machlúfí finále vyhrál a stal se olympijským vítězem.\n\nKim Collins z ostrova Svatý Kryštof a Nevis ještě před začátkem atletických soutěží opustil olympijskou vesnici a strávil noc v hotelu s manželkou. Národní olympijský výbor ho za trest poslal domů.\n\nPoté, co jihokorejská fotbalová reprezentace porazila Japonsko v zápase o třetí místo, vytáhl hráč vítězů Park Jong-woo transparent s nápisem „Tokdo je naše!“ (narážka na sporné ostrůvky v moři mezi oběma státy). Za nepřípustné zatahování politiky do sportu byl vyloučen z medailového ceremoniálu a dostal dvouzápasový distanc, FIFA zároveň pohrozila, že pokud se to bude opakovat, může dojít ke kontumaci zápasu.\n\nV osmifinále turnaje v boxu střední váhy byl vyhlášen vítězem domácí Anthony Ogogo, ačkoli jeho soupeř Jevhen Chytrov z Ukrajiny byl v zápase aktivnější. Protest Ukrajinců byl zamítnut.\n\nPři tréninku ještě před zahájením olympiády utrpěli smrtelná zranění australský sjezdař Ross Milne a britský sáňkař Kazimierz Kay-Skrzypeski.\n\nZávod ve slalomu se konal za snížené viditelnosti. Rakouský reprezentant Karl Schranz prohlásil, že mu během závodu ve slalomu zkřížil cestu tajemný muž v černém oblečení. Byl mu povolen opakovaný start a Schranz dosáhl nejrychlejší čas. Odvolací komise pak přezkoumala televizní záznam a prohlásila, že Schranz minul slalomovou branku. Jeho čas z opakovaného startu nebyl započítán do výsledků a zlatou medaili získal francouzský reprezentant Jean-Claude Killy.\n\nVýchodoněmecké sáňkařky Ortrun Enderleinová, Anna-Maria Müllerová a Angela Knöselová byly diskvalifikovány z prvního, druhého a čtvrtého místa kvůli nedovolenému nahřívání skluznic.\n\nRakouský lyžař Karl Schranz, hlasitý kritik předsedy MOV, kterým tehdy byl Avery Brundage, údajně vydělával 50 000 dolarů za rok. Schranz byl označen jako tajný profesionální sportovec, zejména pro jeho vztah s výrobcem lyží Kneissl. MOV po dlouhém jednání poměrem hlasů 28:14 odhlasoval vyloučení Karla Schranze z her. Rakouská olympijská výprava chtěla na protest odcestovat z dějiště olympiády, ale nakonec zůstala.\n\nKanaďané chtěli mít na olympiádě mužstvo hokejistů s několika profesionály, ale kvůli postoji MOV se hokejisté raději olympiády nezúčastnili.\n\nPořádání her bylo v květnu 1970 přiděleno americkému městu Denver. Postupně však nastaly komplikace s výstavbou olympijských zařízení, proto bylo ve státě Colorado na 7. listopadu 1972 vyhlášeno referendum, v němž téměř 60 % hlasujících odmítlo další financování her z veřejných prostředků. Denver se proto pořadatelství zřekl a musel ho zastoupit Innsbruck, který měl k dispozici sportoviště ze ZOH 1964.\n\nČeskoslovenská hokejová reprezentace byla při hrách postižena silnou epidemií chřipky. František Pospíšil omylem užil lék obsahující kodein a po zápase s Polskem (7:1) měl pozitivní dopingový test. Body za zápas nezískal ani jeden tým, mužstvu ČSSR se nezapočítaly vstřelené branky, takže zápas skončil skóre 0:1. Samotný hráč však po svém vysvětlení a omluvě vyloučen z turnaje nebyl.\n\nKontroverzní názory vzbudilo rozhodnutí využít k ubytování sportovců prostory nově vybudované věznice. Došlo také k prvnímu bojkotu zimní olympiády, a to ze strany Taiwanu.\n\nPodle amerických reportérů poškodili rozhodčí americkou krasobruslařku Nancy Kerriganovou. Pomohli k vítězství ukrajinské reprezentantce Oksaně Bajulové. Nejkontroverznější výrok vynesl německý rozhodčí Jan Hoffmann, bývalý reprezentant NDR.\n\nKolem Kerriganové bylo rušno už před olympiádou. 6. ledna 1994 ji v Detroitu cestou z tréninku udeřil recidivista Shane Stant palicí do kolena. Kerriganová tak vynechala americkou olympijskou kvalifikaci, ale do začátku her se stačila zotavit a byla nominována. Nakonec vyšlo najevo, že útočníka najala reprezentační kolegyně Kerriganové Tonya Hardingová, aby se zbavila konkurentky.\n\nUkrajinský rozhodčí se snažil dohodnout s kanadskou rozhodčí, aby podpořila ukrajinský pár výměnou za podporu kanadského páru. Rozhovor kanadská rozhodčí nahrála a záznam předala funkcionářům, kteří suspendovali jak kanadskou rozhodčí, tak ukrajinského rozhodčího.\n\nKanadský reprezentant ve snowboardingu Ross Rebagliati byl pozitivně testován na marihuanu a byla mu odebrána zlatá medaile. Marihuana v té době nebyla na seznamu zakázaných látek a medaili mu později vrátili.\n\nNěkteří členové MOV byli nuceni odstoupit, protože vyšlo najevo, že přijali hodnotné dary na oplátku za hlasování pro Salt Lake City jako dějiště olympiády.\n\nKvůli pozitivním dopingovým testům byly dodatečně odebrány medaile ze závodů v běhu na lyžích (španělský reprezentant Johann Mühlegg a ruské reprezentantky Larisa Lazutinová a Olga Danilovová).\n\nJihokorejský rychlobruslař Kim Dong-Sung byl diskvalifikován pro zkřížení dráhy ve finále závodu na 1500 m na krátké dráze. Zlato získal americký reprezentant Apolo Anton Ohno.\n\nV soutěži sportovních dvojic pokazili Jelena Berežná a Anton Sicharulidze z Ruska dvojitý axel, přesto porazili kanadský pár Jamie Saléová—David Pelletier díky lepším známkám za umělecký dojem. Po kanadském protestu direktoriát šalamounsky rozhodl udělit zlaté medaile oběma párům. Po olympiádě vyšlo najevo, že francouzská rozhodčí Marie-Reine Le Gougneová hlasovala pro Rusy, protože ji podplatil boss ruského podsvětí Alimžan Tochtachunov. Důsledkem skandálu byla změna systému hodnocení krasobruslařských soutěží.\n\nDo rezidence rakouských biatlonistů v olympijské vesnici vpadla kvůli obvinění z dopingu italská policie.\n\nRuská biatlonistka Olga Medvedcevová přišla o stříbrnou medaili získanou v individuálním závodě, v důsledku pozitivního testu na přítomnost zakázané látky.\n\nTěsně před zahájením her se stala tragická nehoda, když gruzínský reprezentant Nodar Kumaritašvili na tréninku vyletěl ze sáňkařské dráhy a narazil ve velké rychlosti do ocelového nosníku.\n\nProběhla diskuze o skoku se čtyřmi obrátkami – poprvé od roku 1994 krasobruslař Evan Lysacek získal zlatou medaili bez provedení skoku se čtyřmi obrátkami. To se nelíbilo stříbrnému Jevgeniji Pljuščenkovi, který čtverný skok zvládl, ale prohrál na programové komponenty.\n\nV průběhu her došlo k řadě protestů kvůli diskriminaci původních obyvatel a škrtům v sociální oblasti způsobeným olympiádou, demonstrace přešly v násilnosti, dav zaútočil na sídlo Společnosti Hudsonova zálivu, jednoho ze sponzorů OH. \n\nOlympiáda v Soči se před svým zahájením stala předmětem kritiky kvůli ruskému zákonu zakazujícímu propagaci homosexuality, kontroverzní jsou i přísná bezpečnostní opatření a dopad výstavby sportovních zařízení na kavkazskou přírodu. Joachim Gauck a François Hollande oznámili, že se nezúčastní slavnostního zahájení her.\n\nV krasobruslařské soutěži žen vyvolalo kontroverzi vyšší bodové hodnocení volné jízdy vítězné Rusky Adeliny Sotnikovové, než jaká po svých jízdách obdržely stříbrná Kim Ju-na a bronzová Carolina Kostnerová.\n\nŠvédský hokejista Nicklas Bäckström nebyl připuštěn k finálovému zápasu proti Kanadě, protože byl po čtvrtfinále pozitivně testován na pseudoefedrin. Hráč nález vysvětlil běžně dostupným lékem na alergii, který pod lékařským dohledem užíval už sedm let bez jediného problému s dopingovou kontrolou. Švédové bez Bäckströma prohráli 0:3. MOV dodatečně rozhodl udělit Bäckströmovi stříbrnou medaili.\n\n"}
{"id": "741064", "url": "https://cs.wikipedia.org/wiki?curid=741064", "title": "Autobus (karetní hra)", "text": "Autobus (karetní hra)\n\nAutobus je karetní hra. Někdy je nazývána Amerikou. Hraje se s žolíkovými kartami a je podobná hrám Rummy, Tolika a Kanasta. Hrát ji může od dvou do deseti hráčů.\n\nHra je určená pro 2 až 10 hráčů. Používají se karty známé jako žolíkové, tedy 2x francouzské o 52 kartách plus 4 žolíci, celkem tedy 108 hracích karet.\n\nRozdá se mezi hráče dohodnutý počet karet, zbytek se nechá v talónu, na hromádce obrázky dolů. Smyslem hry je se všech karet zbavit jejich vyložením na hrací desku. Vykládat lze trojice či maximálně čtveřice stejných figur různých barev (např. čtyři dámy), nebo postupky ze tří a více navazujících karet stejné barvy (např. 3-2-A-K-Q). Žolík může nahradit chybějící kartu těchto sestav. Je možné přikládat své karty k již vyloženým kartám kýmkoliv a je možné vyloženou sestavu rozebrat a vytvořit zcela novou.\n\nJe možné se dohodnout, že nelze z vyložených sestav odebrat víc karet, než jich hráč potom vyloží v jím zvolených sestavách. Pravidla připouští možnost nedodržování pořadí přikládajících hráčů. Vítězem kola je hráč, který se první zbaví všech karet, ostatní si zapíší počet neudaných karet v ruce a může se pokračovat dalším kolem hry.\n\n"}
{"id": "741066", "url": "https://cs.wikipedia.org/wiki?curid=741066", "title": "Seznam členů zastupitelstva Jihočeského kraje po volbách 2008", "text": "Seznam členů zastupitelstva Jihočeského kraje po volbách 2008\n\nSeznam osob zvolených do Krajského zastupitelstva Jihočeského kraje v roce 2008.\n\nVe 3. volebním období 2008–2012 bylo zastupitelstvo ve složení:\n\nKoalici utvořily ČSSD a ODS.\n"}
{"id": "741070", "url": "https://cs.wikipedia.org/wiki?curid=741070", "title": "Pavel Korejčík", "text": "Pavel Korejčík\n\nPavel Korejčík (* 10. prosince 1959) je bývalý český fotbalista, útočník. Jeho starší bratr Václav Korejčík hrál také fotbalovou ligu za Škodu Plzeň a Dynamo České Budějovice.\n\nOdchovanec Buzuluku Komárov hrál za dorost Škody Plzeň a před příchodem do Dukly Praha dal 8 ligových gólů. Dalších deset let hrál za Duklu, v roce 1982 s ní získal ligový titul a v letech 1983, 1985 a 1990 Československý pohár. Na závěr kariéry hrál rok v Malajsii a po návratu za Sokol Zbuzany. V lize odehrál 252 utkání a dal 88 gólů.\n\n"}
{"id": "741097", "url": "https://cs.wikipedia.org/wiki?curid=741097", "title": "Jiří Chvojka", "text": "Jiří Chvojka\n\nJiří Chvojka (* 12. června 1954) je bývalý český fotbalista, záložník.\n\nOdchovanec Škody Plzeň, v roce 1981 nastoupil jako čerstvý absolvent Lékařské fakulty Univerzity Karlovy v Plzni na roční vojenskou službu v Dukle Praha. S Duklou získal v sezóně 1981–1982 ligový titul a zahrál si v Poháru vítězů pohárů i proti FC Barcelona. V československé lize nastoupil ve 28 utkáních a dal 1 gól. Po vojně odehrál v druholigové Plzni další sezónu a potom dal přednost medicíně a hrál fotbal jen na divizní úrovni.\n\n"}
{"id": "741100", "url": "https://cs.wikipedia.org/wiki?curid=741100", "title": "Josef Teska", "text": "Josef Teska\n\nJosef Teska (9. března 1868 Ostrov – 31. července 1945 Praha) byl československý politik a meziválečný poslanec Národního shromáždění za Československou sociálně demokratickou stranu dělnickou. Byl pak zakladatelem Neodvislé radikální sociálně demokratické strany. Později v parlamentu zasedal za Komunistickou stranu Československa a nakonec za Neodvislou stranu komunistickou v Československu.\n\nPůsobil jako redaktor a politik.\n\nOd roku 1918 zasedal v Revolučním národním shromáždění za Československou sociálně demokratickou stranu dělnickou. Byl profesí tajemníkem. V parlamentních volbách v roce 1920 získal mandát v Národním shromáždění. Podle údajů k roku 1920 byl profesí tajemníkem v Praze.\n\nMandát získal za československé sociální demokraty. V době rozkolu v sociální demokracii v roce 1920 patřil do skupiny, která sice byla názorově nalevo, ale nevplynula ihned do nově zřizované Komunistické strany Československa. Teska původně plánoval na ustavujícím sjezdu KSČ v květnu 1921 ovlivnit jednání v tom směru, aby komunistická strana odmítla takzvaných Dvacet jedna podmínek stanovených Kominternou a nepodřizovala se komunistické centrále v Moskvě. Poté, co byl jeho plán vyzrazen, nebylo jeho vystoupení na sjezdu KSČ výrazněji přijato. Místo toho pak Teska roku 1921 spoluzakládal menší levicovou formaci nazvanou Neodvislá radikální sociálně demokratická strana. Ta měla silný vliv v odborech (Odborové sdružení československé). Až v roce 1922 přešel Teska do poslaneckého klubu nově vzniklé KSČ (zatímco Neodvislá radikální sociálně demokratická strana se v roce 1923 podílela na vzniku formace Socialistické sjednocení). V KSČ patřil v letech 1922–1925 k pravicové frakci, která významně ovlivňovala 1. pražský kraj vedený tajemníkem Josefem Bubníkem. V roce 1925 ovšem z komunistického poslaneckého klubu vystoupil a přešel do klubu Neodvislé komunistické strany, kterou zakládal právě Josef Bubník a která byla kritická k závislosti KSČ na moskevských direktivách.\n\n"}
{"id": "741105", "url": "https://cs.wikipedia.org/wiki?curid=741105", "title": "János Tobler", "text": "János Tobler\n\nJános Tobler (27. nebo 29. září 1889 Sopron – ???) byl československý politik a meziválečný poslanec Národního shromáždění za Maďarsko-německou křesťansko-sociální stranu, později maďarský politik.\n\nPřed rokem 1918 působil jako odborový a politický aktivista křesťansko sociální orientace. Za první světové války sloužil v armádě. V roce 1918 odešel na přání Sándora Giessweina do Bratislavy a byl tam městským tajemníkem strany. Psal pro list \"Presburger Tagblatt\". Pro protistátní činnost byl v roce 1920 vězněn v Ilavě. V roce 1920 patřil mezi zakladatele křesťansko-socialistické strany na Slovensku. Působil jako její generální tajemník.\n\nV parlamentních volbách v roce 1920 získal za Maďarsko-německou křesťansko-sociální stranu mandát v Národním shromáždění. Mandát ale pozbyl roku 1921 poté, co nezískal osvědčení pro jeho potvrzení. Místo něj nakonec nastoupil na poslanecké křeslo Jindřich Daxer. Podle údajů k roku 1920 byl profesí tajemníkem svazu v Bratislavě. Kandidoval za maďarsko-německou kandidátní listinu. Projevy v parlamentu pronášel německy.\n\nVe 20. letech 20. století byl zbaven československého občanství a vysídlen do Maďarska, kde se angažoval v odborech. V letech 1926–1939 byl členem maďarského parlamentu. Byl aktivní v křesťansko sociálních odborech. Po odchodu z Československa se usadil v Pestszenterzsébet.\n\n"}
{"id": "741107", "url": "https://cs.wikipedia.org/wiki?curid=741107", "title": "Michal Tomik", "text": "Michal Tomik\n\nMichal Tomik, též Michal Tomík (10. listopadu 1869 Skalica – ???), byl slovenský a československý politik, meziválečný poslanec a senátor Národního shromáždění za Hlinkovu slovenskou ľudovou stranu (před rokem 1925 oficiální název \"Slovenská ľudová strana\").\n\nPodle údajů k roku 1920 byl profesí rolníkem v Uherské Skalici.\n\nV parlamentních volbách v roce 1920 získal poslanecké křeslo v Národním shromáždění. Zvolen byl na společné kandidátce Slovenské ľudové strany a celostátní Československé strany lidové. V roce 1921 ovšem slovenští poslanci vystoupili ze společného poslaneckého klubu a nadále již fungovali jako samostatná politická formace.\n\nV parlamentních volbách v roce 1925 získal senátorské křeslo v Národním shromáždění. Senátorem byl do roku 1929. V polovině 20. let byl soudně stíhán pro přečiny na základě zákona na ochranu republiky a urážku na cti.\n\n"}
{"id": "741111", "url": "https://cs.wikipedia.org/wiki?curid=741111", "title": "Homin", "text": "Homin\n\nHomin (ukrajinskou cyrilicí \"Гомiн\", česky \"Hlas\") je státní týdeník Podněsterské moldavské republiky vycházející v ukrajinském jazyce, orgán Nejvyššího sovětu a vlády. Vychází ve městě Rîbnița od roku 1992. \n\nŠéfredaktorem je od roku 2002 Dmitrij Michajlovič Černěga. Jedná se o jediné ukrajinské periodikum vycházející v Podněstří; stát vydává ještě moldavský týdeník Adevărul Nistrean a ruskojazyčný deník Pridněstrovje.\n"}
{"id": "741113", "url": "https://cs.wikipedia.org/wiki?curid=741113", "title": "Jaroslav Popelka (aktivista)", "text": "Jaroslav Popelka (aktivista)\n\nJaroslav Popelka, známý jako Slávek Popelka (* 4. února 1956, Uherské Hradiště), je bývalý politický vězeň, disident, antikomunista, organizátor protestních akcí, odpůrce minulého i současného režimu, novinář a publicista.\n\nSlávek Popelka se stal mediálně známějším 16. března 2012, kdy vystoupil v pořadu Hyde Park na ČT24, kde měl obhajovat iniciativu Holešovská výzva. Jeho výkon byl posléze velice ostře kritizován. Popelka podle kritiků neuměl své myšlenky dostatečně obhájit.\n\nPopelka uznal, že nebyly jeho argumenty adekvátní. Hájil to tím, že byl z příprav na demonstrace velice unavený, a navíc k tomu přispěla také údajná hostilita moderátora, Daniela Takáče. Popelka tvrdil, že se ho Takáč snažil zesměšnit.\n\nNěkteří příznivci Holešovské výzvy však Popelku za jeho práci i vystoupení oceňovali a připojili se k jeho kritice chování moderátora.\n\nV dubnu 2013 Jaroslav Popelka při svém protestu zablokoval svým vozem dopravu před Úřadem vlády a následně při pokusu policie odstavit jej a umožnit plynulý provoz najel do zasahujícího policisty. Byl obviněn z trestného činu násilí proti úřední osobě. Soud první instance Popelkovi uložil podmíněný trest v délce 8 měsíců odnětí svobody, proti kterému se odvolal. Soud vyšší instance pak případ posoudil jako pouhý přestupek a uložil mu trest pod spodní hranicí trestní sazby, pouhý týden ve vězení s podmíněným odkladem, čímž chtěl vyjádřit své mínění o velmi nízké závažnosti spáchaného činu. Nejvyšší soud však toto rozhodnutí zrušil a Popelka byl nakonec v roce 2016 potrestán šestiměsíčním trestem s podmíněným odložením na rok. \n\nJeho otec byl za první republiky úspěšným obchodníkem a podnikatelem, za komunismu byl šikanován. Zemřel v roce 1969.\n\n\nPočátkem roku 1988 začal dávat najevo svůj odpor vůči režimu:\n\n\n\n"}
{"id": "741118", "url": "https://cs.wikipedia.org/wiki?curid=741118", "title": "Mortadela (film)", "text": "Mortadela (film)\n\nMortadela (italsky La mortadella) je francouzsko-italská satirická komedie, natočil ji v roce 1971 slavný italský režisér Mario Monicelli s hvězdným hereckým obsazením - Sophie Lorenová, William Devane, Gigi Proietti a Danny DeVito ve vedlejší roli politika Freda Mancusa. jejímž režisérem byl Mario Monicelli a osobu hlavního hrdiny zahrála Sofia Lorenová. Situace v kterých se hrdinka ocitne, ji nakonec přiměje přehodnotit názor na skvělý život v zemi nekonečných možností.\nPo úpravě (na 95 minut) byl snímek společností United Artists pod titulem Lady Liberty (námět Leonard Melfi, Suso Cecchi D'Amico, Don Carlos Dunaway) v roce 1972 uveden na trh v USA, NSR a dalších zemích. Film je ozvučený a barevný.\n\nHlavním konfliktem je údajná byrokracie při celním procesu, která přechází v procitnutí do reality v zemi svobody a blahobytu na pozadí milostného konfliktu. Maddalena Ciarrapico (Sophia Loren) a Michele Bruni (Gigi Proietti) se poznají a zamilují v Itálii v šedesátých letech, což je v velmi rušivých vsuvkách (jako vzpomínky) objasněno během první poloviny filmu. Vsunuté sekvence ukazují jak Maddalena a Michele pracovali v továrně na maso a jak jejich nezměrná čistá láska nemohla být legalizována, protože on už je ženatý a Itálie neuznává rozvod. Dohodnou se na emigraci do Spojených států. Michele odjíždí a a nyní za ním přichází zamilovaná Maddelena. Přiváží s sebou mortadelu jako svatební dar. Celní předpisy ale neumožňují dovážet maso a masné výrobky do USA. Takže Maddelena zůstává na letišti JFK a tvrdohlavě se odmítá vzdát salámu. Setkává se nejen se svou láskou, Michelem, ale i s nezkrotným novinářem který ji háji avšak večer stráví s milým, cílevědomým a disciplinovaným celníkem.\nCelou záležitost s mortadelou se pokouší „smírně“ (zničením mortadely) řešit „hodný“ celník Dominic Perlino Beeson Carroll, kterému se Maddalena na první pohled zalíbila. Avšak tvrdohlavá Maddalena odmítá respektovat zákony Spojených států a vydat mortadelu. Spor tedy pomáhá ukončit její snoubenec Michele (Maddalena: Seznámili jsme se před třiceti lety). Michele se před zraky zklamaného Dominika s Maddalenou vášnivě vítá polibky a nařídí Maddaleně aby okamžitě poslechla celníky a přestala hubovat na zákony USA, že jsou hloupé. Michele totiž nedočkavě čeká na udělení amerického občanství a snaží se tedy rozepře se státním orgánem řešit omluvami, úklonami a komandováním snoubenky. Maddalena je vskutku rozčarována a hned vysvětluje americkým úřadům proč. Že Michele, tedy jak ho zná, je revolucionář. Že se Michele bral vždy za svůj názor, chodil vždy v čele demonstrací a protestů. V krátkém šotu vzpomínky je Michele pod obrovskými rudými, očividně komunistickými, vlajkami. Michele se okamžitě vyděsí k smrti a omlouvá její slova, že Maddalena neumí anglicky a plácá nesmysly, což má jistě důvod právě ve snaze neztratit naději naději na občanství a v kontextu doby i nebýt dokonce podezříván ze sympatií ke komunistické straně a třeba prověřován americkými vlastenci a Výborem pro neamerickou činnost. Na tvrdohlavou Maddalenu naléhají nyní úředníci, Dominik i její snoubenec Michele. Do vřavy rozepře se vřítí rozjásaný reportér Jack Fenner William Devane, který zřejmě vše vyslechl slibuje Maddaleně pomoc, pokud ve svém spravedlivém svatém boji hrdinsky vytrvá. Pak si reportér půjčí od Maddaleny peníze na telefon a je odvlečen s křikem o policejní brutalitě. Po jeho odchodu dostane snoubenec Michele od Maddaleny kvinde. Úředníci rozhodnou, že Maddalenu pošlou letecky šupem zpět do rodné Itálie i s mortadelou s čímž Madelene nesouhlasí a žádá advokáta. Úředníkům jsou její protesty lhostejné a je tedy rozhodnuto o deportaci. Zůstane tak pouze otázka kdo letenku zaplatí. Vzhledem k pokročilé hodině se však nepodaří kontaktovat italského velvyslance a deportace se odkládá na další den. V noci osamělou Maddalene navštíví Dominic a povídají si o jeho matce a jejím životě. Celý snímek v této chvíli silně připomíná romantický film \"Terminál\" (2004). Dalším průběhem se však snímek zásadně liší a zakončení není sladký happyend. Maddalene má hlad a nakrojí svatební dar, mortadelu. Nabídne i Dominicovi, který je náhle osvícen snadnou cestou je vyřešit spor a zve k pochoutce další stolovníky. Druhý den však už celý New York čte reportáž o mortadele a hrdinské Italce. Na letiště se dostaví ministr Fred Mancuso Danny DeVito v celé své velikosti, se vší pompou, armádou novinářů a kamer a slibuje svoji velkolepou a hlavně hlasitou podporu. Pak se zjistí že z mortadely zůstalo tak na jeden sendvič. Ministr proto zklamaně zase odchází, ačkoliv Maddalena protestuje, že jde o princip. Celníci spokojeně naštvanou Maddalena pouští do USA, ta však nemá kam jít. Jede tedy s reportérem Fennerem do jeho ubohého bytu, kde jej napadnou tři mlátičky, které na Fennera pošle její snoubenec Michele, uražený jeho reportáží. Fenner skončí v nemocnici se zlomeným žebrem. Maddalena pak na revanš navštíví Micheleho restauraci praští ho a také zdemoluje jeho restauraci. Odvádí ji policie. Michele končí ve stejné nemocnici jako Fenner. Zamilovaný Dominic zaplatí Maddaleně kauci a v restauraci jí ukazuje jak žijí slušní Američané a vypráví jak byl pochválen nadřízeným a jak chytře vyřešil problém který Maddalena vyvolala. Dominic slibuje ubytování u něj a jeho matky. Maddalena ale zmizí a nakonec končí v posteli s beznadějným Fennerem. Ráno přichází Fennerova manželka a nechává mu na starost děti,(Snad nechceš abych je poslala do školy?) s čímž jsou spojeno několik velice hezkých dialogů. Maddalena odchází, před domem potkává Micheleho nadšeného, že ji zase vidí a chce jejich vztah srovnat, slibuje manželství a bohatství. Do Micheleho zdevastované restaurace se totiž hrnou zvědaví zákazníci. Michele se chce spřátelit i s Fennerem. Z Maddeleny bude atrakce a Fenner bude propagovat jeho prosperující restauraci v tisku, plánuje. Maddalena řekne, že ze svatby nic nebude a že se vyspala s Fennerem. Naštvaný Michele zbije zraněného Fennera. Maddalena uspává zuboženého Fennera zpěvem o rodné Itálii a pak odchází pryč.\nSatirická komedie Mortadela je dnešními diváky hodnocena většinou jako pouze průměrný někdy ale dobrý film známého režíséra Maria Monicelliho (např. \"Markýz del Grillo, Moji přátelé, Moji přátelé II\"), zajímavý skvělým hereckým výkonem Sofie Lorenové a epizodní rolí Dannyho DeVito. Scénář připravila mimo jiné i Suso Cecchi d'Amico, jež se podílela rovněž na zpracování vynikajících děl jako \"Cizinec\" (1967) (podle A.Camuse), \"Rocco a jeho bratři\" (1960), \"Gepard\" (1963), ale i \"Zmýlená neplatí\" (1958). Ve filmu hraje epizodní roli také George Fisher (násilník), Edward Herrmann (policista), Richard Libertini (Tim)\n\nMnozí starší diváci si na film Mortadela však i po letech vzpomínají. Je oceňován český dabing. Film mírně napadá proklamovanou svobodu a prosperitu v USA, několik sekvencí se také odehrává přímo v ulicích New Yorku, které zřejmě v krátkém období po světové válce vypadaly stále ještě velmi zpustošeně. New York Times o tom však píše, že nechápe režisérovo zobrazení New Yorku \"„… grindingly bleak New York settings in which so much of the film is set. No Daily News reporter that I know, for example, lives in a condemned building..“\" ( …že by byl New York tak nehostinný, jak je ukázán ve filmu. Rovněž žádný reportér Daily News, kterého znám, například nebydlí v neobyvatelné budově.) \n\n"}
{"id": "741120", "url": "https://cs.wikipedia.org/wiki?curid=741120", "title": "Scînteia", "text": "Scînteia\n\nScînteia (do pravopisné reformy roku 1953 Scânteia, česky \"Jiskra\") byl ústřední deník Komunistické strany Rumunska. První čísla vydala skupina rumunských komunistů v Oděse roku 1919, od roku 1931 vycházely noviny ilegálně v Rumunsku, po vystoupení Rumunska z hitlerovské koalice roku 1944 začala Scînteia vycházet legálně. Během komunistického režimu se jednalo o nejdůležitější noviny v zemi, vycházely jako orgán Ústředního výboru Komunistické strany Rumunska. Deník zanikl roku 1989 během rumunské revoluce, kdy v souvislosti se zákazem Komunistické strany Rumunska bylo zastaveno vydávání všech jejích tiskovin. Většinu majetku Scînteie přebral deník Adevărul (česky \"Pravda\"). \n"}
{"id": "741128", "url": "https://cs.wikipedia.org/wiki?curid=741128", "title": "Neues Deutschland", "text": "Neues Deutschland\n\nNeues Deutschland (česky \"Nové Německo\") je německý levicový deník. Noviny začaly vycházet v dubnu 1946 jako orgán Ústředního výboru Sjednocené socialistické strany Německa. Během éry Německé demokratické republiky se jednalo o nejvýznamnější noviny v zemi. Po politických změnách roku 1989 Neues Deutschland vydávala prostřednictvím soukromého nakladatelství Strana demokratického socialismu. V současnosti jsou noviny vydávány soukromou společností. Neues Deutschland má silnou pozici na trhu v tzv. nových spolkových zemích (bývalé NDR), v západních spolkových zemích je jeho prodej minimální. Vychází šestkrát týdně v Berlíně, denní náklad činí 45 000 výtisků, počet pravidelných čtenářů je odhadován na 150 000.\n\n"}
{"id": "741132", "url": "https://cs.wikipedia.org/wiki?curid=741132", "title": "Kaindl", "text": "Kaindl\n\nPříjmení Kaindl má více nositelů:\n\n"}
{"id": "741139", "url": "https://cs.wikipedia.org/wiki?curid=741139", "title": "Josef Klucký", "text": "Josef Klucký\n\nJosef Klucký (* 17. listopadu 1962) je bývalý český fotbalista, obránce. Odchovanec Jablonce přišel v devatenácti letech na vojmu do Dukly Praha a zůstal 7 sezón, během kterých odehrál 87 utkání a dal 6 gólů. Nejvíce se mu dařilo v sezoně 1985–1986, kdy hrál pravidelně v lize a ve čtvrtfinále Poháru vítězů pohárů byl v základní sestavě proti Benfice. V evropských pohárech nastoupil za Duklu v 8 utkáních. V roce 1988 se vrátil do Jablonce. Po skončení aktivní kariéry působil jako fotbalový funkcionář. Jeho starší bratr Zdeněk Klucký byl ligový fotbalista za LIAZ Jablonec a RH Cheb.\n\n"}
{"id": "741142", "url": "https://cs.wikipedia.org/wiki?curid=741142", "title": "Christian Abbiati", "text": "Christian Abbiati\n\nChristian Abbiati (* 8. července 1977, Abbiategrasso, Itálie) je bývalý italský fotbalový brankář. Dlouhým 15 sezon odehrál za italský klub AC Milán. Odchytal i několik utkání za italskou reprezentaci.\n\nS klubem AC Milán vyhrál 3 tituly v lize (1998/99, 2003/04 a 2010/11), domácí pohár (2002/03), domácí superpohár (2004, 2011), Liga mistrů UEFA (2002/03) a Evropský superpohár (2003). Je vítězem ME 21 2000 které se konalo na Slovensku a byl součástí stříbrného týmu na ME 2000. Též byl na MS 2002.\n\nProhlásil, že je fašista.\n\nChristian Abbiati začal hrát v roce 1988 ve věku 11 let v místním klubu Abbiategrasso, pak se přestěhoval do Trezzano, pak do Assago a po dvou letech do Corsham.\n\nV roce 1994 odchází zkoušet štěstí do AC Monza. Tam ale odehraje jen jeden zápas a to 30.12. 1994 proti Modeně (prohra 1:0). V letním přestupovém období odchází na hostování do týmu 4. ligy Borgosesii. Tam se mu vede výborně a v únoru 1996 je zapůjčen na několik dní do FC Turín. Po sezoně se vrátil zpět do Monzy, kde chytal tak výborně že pomohl týmu postoupit do Serii B. A tak svoji poslední sezonu v dresu Monzy si zahrál v Serii B. Po sezoně se mu ozvali zástupci velkoklubu z AC Milan a ti ho koupili.\n\nPrvní zápas za velkoklub odehrál 17. ledna 1999, když musel v 92. minutě nahradit vyloučeného prvního brankáře Sebastiana Rossiho. Od téhle chvíle už Rossiho nepustil do brány a na konci sezony slavil scudetto (titul v Serii A).\nVelký debut nastal i v Lize mistrů 15. září 1999 proti Chelsea (0:0).\nV sezoně 2002/03 přišel do klubu Brazilec Nelson Dida a vytlačil ho z pozice prvního brankáře. Pomáhá ale týmu vyhrát v roce 2003 Ligu mistrů i Coppa Italia.\nAle v dalších sezonách nedostává tolik šancí, kolik by si přestavoval a žádá o přestup. To se mu vyplní v létě 2005, kdy ho na hostování s následnou opcí získává CFC Janov. Jenže Janov je přeřazen kvůli korupci do 3. ligy a tak se Christian vrací do AC Milan.\n\nAle přece odchází z AC Milan. Při přátelském zápase proti Juventusu Turín se při srážce zranil brankář Gianluigi Buffon a za pár dní AC Milan posílá zadarmo Christiana. Christian chytá pravidelně až do uzdravení Buffona a s velkou zásluhou pomáhá týmu vyhrát Serii A, jenže po sezoně o titul přijde kvůli korupci.\nV nové sezoně si jej vybral na hostování tým FC Turín, s ním v sestavě slavil klub záchranu v lize.\nDo třetice jej AC Milan poslal na hostování do Atlética Madrid. Tam dělal dvojku, ale později se stal jedničkou a vybojoval pro tým konečné 4. místo v tabulce a tím účast v Lize mistrů.\n\nV květnu 2008 se vrátil do svého klubu AC Milan. I když měl nabídku odejít do Palerma. Je mu svěřena role prvního brankaře, ale 15. března 2009 proti AC Siena se srazí se spoluhráčem Giuseppe Favallim a doktor mu oznamuje, že má zraněné koleno, které ho vyřazuje ze hry na 10 měsíců. Přesně 28. ledna 2010 nastupuje poprvé po operaci proti Udinese v Coppa Italia.\n\nDne 15. října 2011 poprvé má kapitánskou pásku při utkání proti Palermu. Rekord mezi brankaři v klubu Rossoneri překonal 28. září 2013 v zápase proti Sampdorii (331 utkání). V létě 2014 přichází do klubu nový brankář Španěl Diego López. \"Christian\" je zařazen do role druhého brankáře. V poslední sezona v kariéře byla 2015/16 a v klubu plnil roli mentora mladému brankaři Gianluigi Donnarumma. \n\nCelkově za Rossoneri nastoupil na 380 utkání a za 15 let získal 8 trofejí. Po konci kariéry byl rok vedoucím družstva klubu Rossoneri.\n\nDebutuje 25. března 1998 za tým U21. V roce 2000 byl členem týmu U21, jenž získal zlaté medaile na Mistrovství Evropy hráčů do 21 let konaném na Slovensku po finálové výhře 2:1 nad Českou republikou. Po tomhle úspěchu jej trenér národního týmu Zoff dává do nominace na Euro 2000, avšak tam jej čeká třetí místo mezi brankáři. S týmem získává stříbrné medaile.\n\nHrál následně i na Letních olympijských hrách 2000 v Sydney, kde Itálie vypadla ve čtvrtfinále se Španělskem po výsledku 0:1.\n\nDostal se i do nominace na MS 2002, ale první zápas v seniorské reprezentaci odchytal až 30. 4. 2003 při přátelském utkání ze Švýcarskem (2:1 pro Itálii).\n\n\n\n\n\n Řád zásluh o Italskou republiku (12.7. 2000) z podnětu Prezidenta Itálie \n\n"}
{"id": "741145", "url": "https://cs.wikipedia.org/wiki?curid=741145", "title": "Alegorická socha Průmyslu", "text": "Alegorická socha Průmyslu\n\nAlegorická socha Průmyslu stojí na Mírovém náměstí v Jablonci nad Nisou. Je chráněna jako kulturní památka České republiky.\nSochu vytvořil v roce 1870 sochař Leopold Zimmer z Krásné Lípy a do roku 1931 stála na kašně uprostřed náměstí, kam ji umístil obchodník Heinrich Fischer. Po přestavbě náměstí, kdy byla vystavěna nová radnice, kašna zanikla. Socha byla přemístěna do nynější Máchovy ulice. V roce 1945 ji poškodili doosidlující Češi. Po roce 1990 byla socha přesunuta zpět na obnovené Mírové náměstí, do jeho východní části.\n\n"}
{"id": "741148", "url": "https://cs.wikipedia.org/wiki?curid=741148", "title": "Antiratzinger", "text": "Antiratzinger\n\nAntiratzinger (it. \"Contro Ratzinger\") je název pro souborné vydání českého překladu dvou hanopisných esejů (pamfletů) namířených proti papeži Benediktu XVI.\n\nOba eseje vyšly anonymně v italštině v roce 2006 v milánském nakladatelství Isbn Edizioni. V češtině vyšly roku 2009, necelý měsíc před návštěvou papeže v Česku.\n\n"}
{"id": "741153", "url": "https://cs.wikipedia.org/wiki?curid=741153", "title": "Neferkare", "text": "Neferkare\n\nNeferkare byl panovníkem 2. dynastie ve starověkém Egyptě. Délka jeho vlády je neznámá. Historik Manetho uvádí, že na trůnu strávil 25 let, což mnoho egyptologů odmítá.\n\nJméno ”Neferkare”, znamenající ”Krásná je duše Reova”, se objevuje pouze v Sakkárském královském seznamu. Turínský list je v případě tohoto jména špatně čitelný. Egyptologové říkají, že by jeho jméno mohlo být přečteno jako ”Aaka” nebo ”Neferka”. Oba listy uvádějí Neferkareho jako nástupce Senedže a předchůdce Neferkasokarea.\n\nDodnes nebyl nalezen žádný zdroj s jeho či Horovo jménem, který by mohl být k tomuto vladaři připojen. Egyptolog Kim Ryholt věří, že Neferkare/Neferka je stejná osoba jako poslední král 1. dynastie Kaa, který mohl po krátkou dobu používat i jméno Sneferka. Ryholt se domnívá, že písař mohl přidat symbol slunce ke jménu ”(S)Neferka”, přičemž ignoroval, že symbol slunce nebyl ve druhé dynastii ještě uctíván. Pro srovnání poukazuje na jméno Neferkareho II z Abydoského královského seznamu.\n\nŘecký historik Manetho nazývá Neferkareho jako “Népherchêres” a uvádí, že během jeho vlády “Nilem po dobu jedenácti dní tekl med”. Egyptologové myslí, že toto sousloví znamená, že království během Népherchêresovi vlády vzkvétalo.\n\nVětšinou je přijímána teorie, že Neferkare nevládl sám a o trůn se dělil s jiným vladařem. Je však zatím nejasné se kterým.\nV pozdějších královských seznamech, konkrétně v Sakkárském a Turínském listu, jsou jako jeho přímí nástupci uvedeni Neferkasokar následovaný Hudžefem. V Abydoském listu jsou tito tři faraoni úplně vynecháni. Pokud byl již v době Neferkareho nástupu na trůn Egypt rozdělen na dvě části, předpokládá se, že Sechemib a Peribsen byli vládci Horního Egypta, kdežto Neferkare a jeho následovníci by vládli Dolnímu Egyptu. Předpokládá se, že Egypt byl následně sjednocen faraonem Chasechemuejem.\n"}
{"id": "741155", "url": "https://cs.wikipedia.org/wiki?curid=741155", "title": "Černá mohyla", "text": "Černá mohyla\n\nČerná mohyla stojí v Rokycanech, v místech, kde došlo k decimaci Madlonova jízdního pluku, tj. na křižovatce dnešních ulic Litohlavské a Madlonovy. Je chráněna jako kulturní památka České republiky.\n\nDne 2. listopadu 1642 v bitvě u Breitenfeldu v Sasku dezertoval Madlonův pluk a spolu s ním odjela většina císařského jezdectva, což zapříčinilo porážku císařské armády. Na rozkaz arcivévody Leopolda byla jednotka souzena a vojenským soudem exemplárně potrestána decimací; popraven měl být každý desátý voják. Kdy přesně k výkonu došlo, není známo. Nejčastěji se uvádí 14. prosince či 28. listopadu 1642. Ani způsob není znám, buď byli vojáci oběšeni, nebo důstojníci sťati a prostí vojáci zastřeleni. Popravou byl pověřen kat Jan Mydlář mladší z Prahy. První den proběhlo lámání kordů a ničení praporců pluků. Druhý den bylo asi 90 vojáků oběšeno na stromech u cesty z Rokycan na Litohlavy. Hrob obětí decimace se pravděpodobně nacházel v místech, kde byla v 19. století navršena mohyla s křížem a pamětní deskou.\n\nMístem prochází zeleně značená turistická stezka na Klabavu. Nedaleko památníku stojí neorenesanční Hirschova vila.\n\n"}
{"id": "741157", "url": "https://cs.wikipedia.org/wiki?curid=741157", "title": "Bright Eyes", "text": "Bright Eyes\n\nBright Eyes je americká indie rocková skupina založená písničkářem a kytaristou Conorem Oberstem. Jejími stálými členy jsou Oberst, hudebník a producent Mike Mogis a trumpetista a pianista Nate Walcott. Za dobu jejího působení se skupinou spolupracovalo mnoho dalších hudebníků (např. písničkářka Emmylou Harris).\n\n\nAlba se umístila na 10 a 15 místě v žebříčku časopisu Billboard. Alba následovalo světové turné, část s albem I”m Wide Awake a část s „Digital Ash“.\nV roce 2005 dělali Bright Eyes předskokana skupině R.E.M na jejím turné v Austrálii, kde měli i vlastní koncerty.\n2. května 2005 se skupina objevila v „The Tonight Show\" Jaye Lena, kde zahrála protest song „When the President Talks to God“, v překladu „Když prezident mluví s Bohem“, kritizující George W. Bushe. Tato píseň vyhrála ocenění „píseň roku“ v PLUG Independent Music Award, stejně tak Bright Eyes jako „skupina roku“. Speciální uznání za videoklip k písni „First Day of My Life“ získala v 17th GLAAD Media Awards.\nČasopis Time označil I’m Wide Awake, It's Morning v žebříčku 10 nejlepších alb roku.\n\n\nThe People’s Key je album vydané 15. února 2010 (v den narozenin Conora Obersta). Obsahuje singly „Jejune Stars“ a „Shell Games“. Skupina ohlásila, že toto album bude možná její poslední. The People’s Key se od folku přesová spíš k rocku, Oberst prohlásil, že album by mělo být, „pro nedostatek lepšího výrazu - „současné“, či „moderní““.\nBrigth Eyes se objevili v show Davida Lettermana s písní „Jejune Stars“ a v „The Tonight Show“ Jaye Lena s písní „Beginner’s Mind“.\nV České republice skupina vystoupila 4. července 2011 v rámci festivalu Rock for People.\n"}
{"id": "741159", "url": "https://cs.wikipedia.org/wiki?curid=741159", "title": "František Toužil", "text": "František Toužil\n\nFrantišek Toužil (2. listopadu 1866 Vršovice – 16. února 1939 Praha) byl československý politik, poslanec a senátor Národního shromáždění republiky Československé za Československou sociálně demokratickou stranu dělnickou, později za Komunistickou stranu Československa a nakonec za odštěpeneckou formaci Komunistická strana Československa (leninovci).\n\nV parlamentních volbách v roce 1920 získal mandát v Národním shromáždění. Podle údajů k roku 1920 byl profesí úředníkem administrace na Vinohradech. Mandát získal za československé sociální demokraty. Později přešel do nově zřizované Komunistické strany Československa.\n\nV parlamentních volbách v roce 1925 získal za KSČ senátorské křeslo v Národním shromáždění. V roce 1929 byl v souvislosti s nástupem skupiny mladých, radikálních komunistů (takzvaní Karlínští kluci), kteří do vedení KSČ doprovázeli Klementa Gottwalda, odstaven od moci a vyloučen z KSČ. V parlamentu se stal členem nového poslaneckého klubu nazvaného Komunistická strana Československa (leninovci). V senátu zasedal do roku 1929.\n\nZemřel 16. února 1939.\n\n"}
{"id": "741162", "url": "https://cs.wikipedia.org/wiki?curid=741162", "title": "Johann Uhl", "text": "Johann Uhl\n\nJohann Uhl (22. října 1881 Aš – 15. května 1948 Landau) byl československý politik německé národnosti a meziválečný poslanec Národního shromáždění za Německou sociálně demokratickou stranu dělnickou v ČSR.\n\nPo parlamentních volbách v roce 1920 získal mandát v Národním shromáždění. Poslanecké křeslo získal až dodatečně v roce 1920 jako náhradník poté, co zemřel poslanec Josef Seliger a původní náhradník za něj, Franz Pallauf, mandát nepřevzal.\n\nPodle údajů k roku 1920 byl profesí soukromým úředníkem v Duchcově. Působil jako náměstek starosty Duchcova.\n\n"}
{"id": "741165", "url": "https://cs.wikipedia.org/wiki?curid=741165", "title": "Josef Ulrich (sociální demokrat)", "text": "Josef Ulrich (sociální demokrat)\n\nJosef Ulrich (7. května 1882 Koloveč – 2. září 1950 Praha)), byl československý politik a poslanec Národního shromáždění za Československou sociálně demokratickou stranu dělnickou.\n\nPodle údajů k roku 1920 byl profesí tajemníkem pro záležitosti obecní správy v Berouně. Zasloužil se o vznik obchodní akademie v Berouně.\n\nV letech 1919-1920 zasedal v Revolučním národním shromáždění za Československou sociálně demokratickou stranu dělnickou. V parlamentních volbách v roce 1920 získal mandát v Národním shromáždění.\n\n"}
{"id": "741166", "url": "https://cs.wikipedia.org/wiki?curid=741166", "title": "Josef Ulrich", "text": "Josef Ulrich\n\nJméno a příjmení Josef Ulrich má více nositelů:\n\n\n"}
{"id": "741170", "url": "https://cs.wikipedia.org/wiki?curid=741170", "title": "Emma Barton (fotografka)", "text": "Emma Barton (fotografka)\n\nEmma Barton (5. října 1872 Birmingham – 31. března 1938) byla anglická portrétní fotografka. Její snímky se řadí k piktorialistickému stylu.\n\nNarodila se jako Emma Boaz Rayson do dělnické rodiny v Birminghamu a byla družkou advokáta George Bartona. Nejdříve začínala fotografovat švagr svého nevlastního otce a v roce 1898 se stala známá portréty Dana Leno, hvězdy Music Hall, a též portréty svého manžela. Později začala vystavovat portréty s náboženskými tématy a v roce 1903 získala medaili Královské fotografické společnosti za snímek \"Procitnutí\" (\"The Awakening\").\n\nVe dvacátém století byla její fotografie ovlivněna díly starých mistrů hnutí Arts and Crafts a prerafaelitů, stala se také průkopnicí barevné fotografie používáním autochromu bratří Lumièrů.\n\nPo roce 1918 vystavovat přestala a fotografovala jen svou rodinu. V roce 1932 odešla do Isle of Wight.\n\n"}
{"id": "741171", "url": "https://cs.wikipedia.org/wiki?curid=741171", "title": "Simeon Vacula", "text": "Simeon Vacula\n\nSimeon Vacula (17. února 1880 Habrovany – 1. května 1958 Habrovany), byl český a československý politik a meziválečný poslanec Národního shromáždění za Republikánskou stranu zemědělského a malorolnického lidu.\n\nNavštěvoval gymnázium a pak po otci převzal rodinné hospodářství. Veřejně se angažoval, byl aktivní v družstevním hnutí pěstitelů řepy. Byl členem zemské školní rady. Roku byl zvolen na Moravský zemský sněm jako agrární kandidát. V zemských volbách roku 1913 byl zvolen na Moravský zemský sněm za českou kurii venkovských obcí, obvod Slavkov.\n\nPodle údajů k roku 1920 byl profesí rolníkem v Habrovanech.\n\nV letech 1918–1920 zasedal v Revolučním národním shromáždění za agrárníky. V parlamentních volbách v roce 1920 získal poslanecké křeslo v Národním shromáždění.\n\nV roce 1911 se podílel v Habrovanech na založení Sokola. V roce 1924 po parcelaci habrovanského velkostatku získal Vacula víc než polovinu jeho původní výměry do pronájmu na 12 let. Podnikal také v cukrovarnictví a roku 1927 se stal předsedou správní rady cukrovaru v Sokolnicích. V roce 1941 byl v domovských Habrovanech vyšetřován na základě udání, které přišlo na gestapo, pro hospodářskou sabotáž. Jeho statek byl opakovaně prohledáván, ale žádné závady nebyly zjištěny.\n\n"}
{"id": "741172", "url": "https://cs.wikipedia.org/wiki?curid=741172", "title": "Antonín Vahala", "text": "Antonín Vahala\n\nAntonín Vahala (5. ledna 1878 Palačov – 20. února 1955 Krásno nad Bečvou) byl český zvěrolékař a politik, meziválečný československý poslanec Národního shromáždění za Republikánskou stranu zemědělského a malorolnického lidu.\n\nV letech 1919–1920 zasedal v Revolučním národním shromáždění, kam nastoupil po rezignaci Viktora Stoupala.\n\nV parlamentních volbách v roce 1920 získal poslanecké křeslo v Národním shromáždění. Podle údajů k roku 1920 byl profesí rolníkem a zvěrolékařem v Krásnu.\n\nZemřel 20. února 1955.\n\nJeho bratr František Váhala (1881–1942) byl právníkem. Za druhé světové války působil v odboji. František měl syna Rastislava Váhalu (1910–1988), rovněž právníka (obhajoval Heliodora Píku).\n\n"}
{"id": "741173", "url": "https://cs.wikipedia.org/wiki?curid=741173", "title": "Olt (řeka)", "text": "Olt (řeka)\n\nOlt je řeka v Rumunsku. Je dlouhá 736 km. Rozloha povodí činí 24 300 km². Řeka rozděluje Valašsko na Munténii (Velké Valašsko) a Olténii (Malé Valašsko).\n\nPramení jižně od sedla Bicaz v pohoří Hășmaș. Teče přes Východní a Jižní Karpaty mezi pohořími Fagaraš a Sibiu, kde vytváří soutěsku Červené věže. Protíná podhůří Karpat a Valašskou nížinu a ústí zleva do Dunaje naproti bulharskému městu Čerkovica.\n\n\nNejvětšími městy podél toku řeky jsou Miercurea-Ciuc, Sfântu Gheorghe, Făgăraș, Râmnicu Vâlcea, Slatina, Turnu Măgurele.\n\n"}
{"id": "741175", "url": "https://cs.wikipedia.org/wiki?curid=741175", "title": "Dusty Springfield", "text": "Dusty Springfield\n\nMary Isobel Catherine Bernadette O'Brien, OBE (16. dubna 1939, Londýn, Anglie – 2. března 1999, Henley-on-Thames, Oxfordshire, Anglie), známá jako Dusty Springfield; byla britská zpěvačka. V roce 1999 byla uvedena do Rock and Roll Hall of Fame. V témže roce ji časopis \"Mojo\" zařadil mezi 25 nejlepších zpěvaček v rockové hudbě.\n\n\nDusty Springfield byla moderátorkou nebo hostem v několika televizních pořadech:\n"}
{"id": "741180", "url": "https://cs.wikipedia.org/wiki?curid=741180", "title": "Jan Valášek (politik)", "text": "Jan Valášek (politik)\n\nJan Valášek (13. března 1890 – ???) byl československý politik a meziválečný poslanec Národního shromáždění za Republikánskou stranu zemědělského a malorolnického lidu (agrárníky).\n\nPodle údajů k roku 1923 byl profesí domkářem v Roztokách.\n\nPo parlamentních volbách v roce 1920 se stal za agrárníky poslancem Národního shromáždění. Poslanecký mandát ovšem nabyl až dodatečně roku 1923 jako náhradník poté, co rezignoval Josef Kubíček.\n"}
{"id": "741181", "url": "https://cs.wikipedia.org/wiki?curid=741181", "title": "Mary Blairová", "text": "Mary Blairová\n\nMary Blairová, rozená Mary Robinsonová (21. října 1911 McAlester, Oklahoma – 26. července 1978 Soquel, Kalifornie) byla americká výtvarnice, grafička a ilustrátorka, která se významným způsobem podílela na výrobě animací pro společnost Walta Disneye, vytvořila koncept pro filmy jako Alenka v říši divů, Petr Pan, Píseň jihu a Popelka. Ilustrovala také knihy pro děti. Získala ocenění jako Legenda Dysneye v roce 1991.\n\nNarodila se v roce 1911 (stát Oklahoma), ještě v dětství se Mary Robinsonová Brownová přestěhovala do Texasu a později do Kalifornie. Po absolvování San Jose State College získala stipendium na Chouinard Art Institute v Los Angeles, kde jejími pedagogy byli umělci jako Pruett Carter, Russell Morgan a Lawrence Murphy. V roce 1934 se vdala za Lea Everetta Blaira.\n\nPo práci v různých animátorských společnostech začali s manželem v roce 1940 pracovat pro Walta Disneye. Po tom, co opustila na krátkou dobu studia, v roce 1941 cestovala po jihoamerických zemích s Waltem a Lilian Disneyovými a dalšími umělci kvůli průzkumu trhu v rámci programu amerického prezidenta Franklina D. Roosevelta – Dobrá sousedská politika.\n\nZačátek padesátých let byl pro studia Walta Disnee velmi rušný, takřka každoročně vyprodukovali nový film. V tomto období to byli nejznámější filmy, které jsou přisuzované Mary Blairové – Popelka (1950), Alenka v říši divů (1951), Petr Pan (1953). Po dokončení Petra Pana se stala nezávislou grafičkou a ilustrátorkou, vytvářela reklamní kampaň pro společnosti Nabisco, Pepsodent, Maxwell House a další. Ilustrovala také víceré knihy, z nichž některé jsou v tisku dodnes. Navrhovala také vánoční a velikonoční výzdobu pro Radio City Music Hall.\n\nNa žádost Walta Disneye začala pracovat na atrakci nazvané Malý svět (It's a Small World). Atrakce s přispěním Pepsi-Coly byla umístěná v pavilóně na podporu UNICEF po dobu světové výstavy v roce New Yorku (1964). Atrakce se později přestěhovala do Disneylandu a byla vícekrát zreplikovaná, např. v tokijském nebo pařížském Disneylandu. Mary Blairová zemřela v roce 1978 na krvácení do mozku.\n\nMary Blairová inspirovala mnoho současných grafiků a ilustrátorů, posmrtně získala několik ocenění. Nejznámějším je kromě Legendy Walta Disneye také Winsor McCay, které získala v roce 1996.\n\n"}
{"id": "741184", "url": "https://cs.wikipedia.org/wiki?curid=741184", "title": "Ján Vanovič", "text": "Ján Vanovič\n\nJán Vanovič (24. prosince 1856 Dražkovce – 4. září 1942 Turčiansky Svätý Martin) byl slovenský a československý politik a meziválečný poslanec Národního shromáždění za Slovenskou národní a rolnickou stranu, respektive za Republikánskou stranu zemědělského a malorolnického lidu (agrárníky).\n\nVystudoval právo v Bratislavě a Budapešti, od roku 1886 působil jako advokát v Martině. Dlouhodobě se angažoval v Matici slovenské. V letech 1931–1939 byl jejím předsedou. Už v 3. třetině 19. století patřil mezi nejvýznamnější politiky Slovenské národní strany. Před rokem 1918 byl členem Muzeální slovenské společnosti. Patřil mezi signatáře Martinské deklarace.\n\nPodle údajů k roku 1920 byl profesí advokátem v Turčianském Svätém Martině.\n\nV letech 1919–1920 zasedal v Revolučním národním shromáždění. Usedl sem na 30. schůzi v únoru 1919. Byl členem Slovenského klubu (slovenští poslanci Revolučního národního shromáždění se ještě nedělili podle stranických frakcí). V parlamentních volbách v roce 1920 získal za Slovenskou národní a rolnickou stranu poslanecké křeslo v Národním shromáždění. Strana později splynula s Republikánskou stranou zemědělského a malorolnického lidu (agrárníky).\n\nV letech 1922–1938 byl generálním dozorcem evangelické církve na Slovensku.\n\n"}
{"id": "741186", "url": "https://cs.wikipedia.org/wiki?curid=741186", "title": "František Vápeník", "text": "František Vápeník\n\nFrantišek Vápeník (12. září 1874 – ???) byl československý politik a poslanec Národního shromáždění.\n\nPo parlamentních volbách v roce 1920 získal za Československou socialistickou stranu (pozdější národní socialisté) poslanecké křeslo v Národním shromáždění za Československou stranu socialistickou. Mandát ale získal až dodatečně roku 1925 jako náhradník poté, co zemřel poslanec František Ježek.\n\nPodle údajů k roku 1925 byl profesí berním úředníkem v Roudnici nad Labem. Téhož roku je uváděn jako bývalý starosta Roudnice nad Labem.\n\n"}
{"id": "741187", "url": "https://cs.wikipedia.org/wiki?curid=741187", "title": "Václav Veverka (poslanec)", "text": "Václav Veverka (poslanec)\n\nVáclav Veverka (25. listopadu 1856 Kosoř – 14. listopadu 1924 Praha) byl československý politik a meziválečný poslanec Národního shromáždění.\n\nVyučil se obuvníkem. Jako mladý tovaryš se samostudiem dál vzdělával. V 70. letech 19. století se stal samostatným živnostníkem v Praze. angažoval se v pražské Živnostensko-řemeslnické besedě. Prosazoval modernizaci a rozvoj živnostenských škol v Praze a okolí. Podílel se na pořádání obuvnických kurzů v rámci řemeslnických přednášek pořádaných Technologickým muzeem. Napsal odborný spis o obuvnictví. Koncem 19. století byl vládou jmenován asistentem obuvnického instruktora pro živnostenská společenstva. Funkci zastával téměř dvacet let.\n\nPodle údajů k roku 1920 byl profesí mistrem obuvnickým a ředitelem pokračovací školy v Praze. V roce 1924 se uvádí jako ředitel pokračovací školy v Praze II a člen výboru živnostenských škol v Čechách.\n\nDo roku 1918 byl členem staročeské strany. Téhož roku se připojil k České státoprávní demokracii a později z ní vzešlé Československé národní demokracii. Byl aktivní v zemské živnostensko-obchodnické organizaci národních demokratů, později byl jejím předsedou. V roce 1919 byl vyslán jako referent na první živnostensko-obchodnickou schůzi na Slovensko, do Žiliny.\n\nV parlamentních volbách v roce 1920 získal za Československou národní demokracii poslanecké křeslo v Národním shromáždění za Československou stranu socialistickou. Na mandát ale roku 1924 rezignoval a krátce nato zemřel. Jako náhradník poté nastoupil František Samek.\n\nZemřel v listopadu 1924 po dlouhé a těžké chorobě.\n\n"}
{"id": "741188", "url": "https://cs.wikipedia.org/wiki?curid=741188", "title": "Josef Labor", "text": "Josef Labor\n\nJosef Paul Labor (29. června 1842 Hořovice – 26. dubna 1924 Vídeň) byl český klavírista, varhaník, hudební skladatel a pedagog.\n\nPocházel z hudební rodiny. Otec byl nadšeným amatérským muzikantem a jeho domácnost byla centrem hudebního dění Hořovic a okolí. Do této společnosti patřil i slavný český houslista Josef Slavík. Ve třech letech následkem neštovic oslepl. Rodina se odstěhovala do Vídně a chlapec tam navštěvoval \"c. k. Slepecký výchovný ústav Matthiase Schlechtera\". Kromě toho studoval hru na klavír a kompozici na \"Konservatorium der Gesellschaft der Musikfreunde\" (Konzervatoř společnosti přátel hudby). V roce 1863 poprvé veřejně vystoupil jako klavírista i jako skladatel.\n\nV letech 1863–1866 absolvoval sérii velmi úspěšných koncertů v hlavních evropských městech. Na svých cestách se spřátelil s hannoverským králem Jiřím V. Hannoverským, který byl rovněž slepý. Jmenoval ho \"Královským komorním klavíristou\" a svěřil mu výuku své dcery. V roce 1866 se Labor usadil ve Vídni. Stal se učitelem hudby a sám studoval hru na varhany, v níž zanedlouho dosáhl rovněž vynikajících výsledků. V roce 1904 obdržel titul \"Císařský a královský dvorní varhaník\" a jeho varhanní skladby dodnes patří mezi nejhranější. V roce 1891 se stal členem nově založené \"Společnosti pro podporu německé vědy, literatury a umění v Čechách\". Účastnil se redakce edic \"Deutsche Tonkunst in Österreich\" a spolupracoval i na vydávání skladeb rakouských císařů Ferdinanda II., Leopolda I. a Josefa I. (tzv. \"Kaiserwerke\").\n\nLabor měl hluboký zájem o starou hudbu. Mimo jiné vypracoval generální bas k houslovým sonátám Heinricha Ignáce Bibera a k opeře Pomo d’oro Antonia Cesti. Slavil i velké úspěchy jako hudební pedagog. Byl učitelem mnoha významných osobností jako např. Almy Mahlerové, Paula Wittgensteina, či Arnolda Schoenberga. Alma Mahlerová ve svých denících zaznamenala mnoho důležitých informací o svém oblíbeném učiteli. Vyvinul notové písmo pro slepce, jeho rozšíření se však nedočkal.\n\nVelmi se spřátelil rovněž s rodinou Paula Wittgensteina. Při hudebních večírcích, které se Wittgenstein pořádal se seznámil s mnoha předními vídeňskými hudebníky (Johannes Brahms, Clara Schumann, Gustav Mahler, Bruno Walter a Richard Strauss. Když Wittgenstein přišel v 1. světové válce o pravou ruku, byl Labor první, kdo pro něj zkomponoval skladby pouze pro levou ruku. Bratr Paula Wittgensteina, filosof Ludwig Wittgenstein, řadil Labora mezi šest skutečně velkých skladatelů vedle Mozarta, Haydna, Beethovena, Schuberta a Brahmse. Rok před skladatelovou smrtí byl v Rakousku založen \"Svaz Josefa Labora (Josef-Labor-Bund)\" s cílem propagovat skladatelova dílo.\n\nNapsal přes 80 skladeb. Komponoval především skladby pro varhany a komorní hudbu. Řada děl vznikla na objednávku \"Společnosti pro podporu německé vědy, literatury a umění v Čechách\" nebo byla s její podporou vydána. Většina pozůstalosti je uložena ve \"Wienbibliothek im Rathaus\".\n\n\n\n\n\n\n\n"}
{"id": "741189", "url": "https://cs.wikipedia.org/wiki?curid=741189", "title": "Springfield (Kalifornie)", "text": "Springfield (Kalifornie)\n\nSpringfield je malé město v okrese Tuolumne County v americkém státě Kalifornie. Město se nachází v pohoří Sierra Nevada a má přibližně 1200 obyvatel.\n"}
{"id": "741191", "url": "https://cs.wikipedia.org/wiki?curid=741191", "title": "Jozef Vrabec", "text": "Jozef Vrabec\n\nJozef Vrabec, pseudonym Janko Halenár (1. dubna 1887 Žilina – ???), byl slovenský a československý politik a meziválečný poslanec Národního shromáždění za Slovenskou ľudovou stranu. Roku 1923 založil vlastní formaci Slovenská křesťansko-sociální strana.\n\nPodle údajů k roku 1920 byl profesí tajemníkem strany v Žilině. Byl legionářem a funkcionářem křesťanských odborů. V této funkci působil od roku 1919. V prosinci 1920 byl v Žilině zakladatelem Krajinského všeodborového sekretariátu křesťanského dělnictva, který fungoval jako odborová organizace přidružená k Slovenské ľudové straně. Tomuto odborovému svazu předsedal od roku 1920 do roku 1922.\n\nV parlamentních volbách v roce 1920 získal poslanecké křeslo v Národním shromáždění. Zvolen byl na společné kandidátce Slovenské ľudové strany (pozdější \"Hlinkova slovenská ľudová strana\") a celostátní za Československé strany lidové. V roce 1921 ovšem slovenští poslanci vystoupili ze společného poslaneckého klubu a nadále již fungovali jako samostatná parlamentní frakce. V letech 1921–1922 se Vrabec podílel na vydávání listu Slovenské ľudové strany \"Slovenský kresťanský socialista\", od roku 1922 působil v listu nazvaném \"Východný Slovák\". Odmítal sbližování ľudové strany se stranami maďarské menšiny jakou byla Zemská křesťansko-socialistická strana (vystoupil tak proti Andreji Hlinkovi) a ve straně se stal představitelem opoziční frakce. V roce 1923 se se svou stranou rozešel. Toho roku odmítl volební soud návrh Slovenské ľudové strany na zbavení jeho mandátu. Poté, co byl pro své odlišné názory vyloučen ze Slovenské ľudové strany, založil roku 1923 vlastní politickou formaci Slovenská křesťansko-sociální strana. Vrabec se zároveň v roce 1924 stal hospitantem klubu národních demokratů.\n\nSlovenská křesťansko-sociální strana se později sloučila se stranou Československá rolnická jednota do uskupení Národní rolnická jednota. Od roku 1924 byl členem Československé národní demokracie.\n\n"}
{"id": "741192", "url": "https://cs.wikipedia.org/wiki?curid=741192", "title": "Bothriospondylus", "text": "Bothriospondylus\n\nBothriospondylus („vykopaný obratel“) byl rod velkého sauropodního (možná brachiosauridního) dinosaura, popsaného Richardem Owenem v roce 1875 z Velké Británie (Wiltshire). Fosilie tohoto velkého býložravého dinosaura představují sérii hrudních a křížových obratlů (holotyp nese označení \"BMNH R44592-5\").\n\n\"Bothriospondylus\" žil v období svrchní jury (asi před 161 až 151 miliony let). Byl to obrovský čtyřnohý býložravec, stejně jako většina ostatních sauropodů. Podle odhadů dosahoval délky až kolem 20,1 metru a hmotnosti asi 15 tun, patřil tedy mezi středně velké až větší sauropody.\n\n\n"}
{"id": "741194", "url": "https://cs.wikipedia.org/wiki?curid=741194", "title": "Jaroslav Popelka", "text": "Jaroslav Popelka\n\nJméno a příjmení Jaroslav Popelka nese více osobností:\n\n"}
{"id": "741195", "url": "https://cs.wikipedia.org/wiki?curid=741195", "title": "Prezidentský palác (Hanoj)", "text": "Prezidentský palác (Hanoj)\n\nPrezidentský palác v Hanoji je vládní budova, postavená v letech 1900 až 1906 jako rezidence generálního guvernéra Francouzské Indočíny. Byl postaven na návrh francouzského architekta Augusta Henri Vildieua. Poté, co Vietnam získal v roce 1954 nezávislost, Ho Či Min odmítl v paláci ze symbolických důvodů přebývat a bydlel v domku, postaveném v areálu paláce. Dnes je palác využíván pro účely vietnamské vlády.\n"}
{"id": "741197", "url": "https://cs.wikipedia.org/wiki?curid=741197", "title": "Praha-Radotín (nádraží)", "text": "Praha-Radotín (nádraží)\n\nPraha-Radotín je železniční stanice ve stejnojmenné části Prahy Praha-Radotín na adrese Vrážská 43/5. Leží na trati 171. Na východním zhlaví ústí do stanice trať od Branického mostu. Krajní koleje na východním zhlaví jsou na Branický most a prostřední do Smíchova. Staví zde pouze osobní vlaky. Některé posilové vlaky v pracovní dny zde končí. Stanicí prochází linka Pražského systému Esko - linka S7. Je to poslední stanice v Praze na trati do Berouna. V roce 2014 stanici k nástupu či výstupu využilo přes 2,3 milionu cestujících, čímž byla čtvrtou nejvytíženější železniční stanicí v Praze.\n\nNa černošickém (západním) zhlaví je železniční přejezd. Ústí zde vlečka cementárny Českomoravského cementu, proto je zde také velký obrat nákladních vlaků.\n\n\n\n"}
{"id": "741198", "url": "https://cs.wikipedia.org/wiki?curid=741198", "title": "Global Underwater Explorers", "text": "Global Underwater Explorers\n\nGlobal Underwater Explorers (GUE) je mezinárodní potápěčská organizace poskytující výcvik a vzdělání zejména v oblasti technického a jeskynního potápění ale některé její kurzy se věnují i oblasti potápění rekreačního. Organizace GUE byla založena za účelem ochrany a průzkumu podmořského světa a prosazováním potápěčského systému a konfigurace výstroje Hogarthian. Zakladatelem je americký geolog a potápěč v jedné osobě Jarrod Jablonski. Základna GUE je v High Springs, Florida, USA.\n\nStandardizace potápěčského výcviku je základem programu GUE, který se vyznačuje zejména svou náročností a kladeným důrazem na bezpečnostní procedury. Úvodní kurz, takzvaný GUE Fundamentals, nabízí sportovním potápěčům naučit se základní dovednosti GUE a DIR.\n\nGue je nezisková organizace založena Jarrodem Jablonskim a několika dalšími výzkumníky, biology a potápěčskými instruktory za účelem vzdělávání potápěčů, prosazování bezpečnostních standardů, výzkumu a ochraně vodního prostředí. Cílem bylo vytvořit síť vzájemně propojených potápěčských organizací po celém světě. V Česku pobočka GUE zatím stále chybí, nejbližší pobočka se nachází v sousedním Německu. Inspirací při vytváření této sítě byla pro zakládající členy GUE organizace Jacquese Cousteau - Cousteau Society.\n\nPosláním Global Underwater Explorers je bezpečný průzkum vodního světa a jeho ochrana, zlepšování kvality vzdělání potápěčů celého světa. V souladu s původní vizí zakládajících členů se organizace GUE zavazuje k následujícímu:\n\n\nVedení Global water explorers má pět členů:\n\n\nMezi potápěči celého světa je GUE známo svým precizním a přísným přístupem k tréninkovým metodám, kterým se liší od běžných potápěčských organizací. Global Undewater Explorers se snaží zajistit výcvik zaručující vysokou profesionálnost s důrazem na bezpečnost díky většímu časovému rozsahu kurzů, nutnosti rekvalifikace po určitém čase, jak pro instruktory, tak pro běžné potápěče a samozřejmě stanovením objektivních kritérií při zakončení kurzu. Typy GUE výcviku můžeme nalézt ve všech oblastech potápění, od rekreačního tzv. GUE Fundamentals po potápění jeskynní. Tréninky jsou založeny na týmové práci potápěčů a dokonalé znalosti vodního prostředí a své výstroje. Tyto schopnosti jsou nezbytně důležité pro bezpečnost potápění, které GUE propaguje. Veškeré základy GUE tréninku vycházejí ze systému Doing It Right (DIR) a konfigurace výstroje Hogarthian.\n\n\nJedna z nejznámějších satelitních organizací GUE je tzv. Woodville Karst Plain Project, který je vlastně dnes samostatnou výzkumnou neziskovou organizací a má pouze statut partnera GUE. WKPP se zabývá zejména vědeckými a průzkumnými projekty a mnoho členů GUE se do těchto projektů intenzivně zapojuje. Obě organizace díky svojí spolupráci a svému vlivu také pomáhají zisku dotací od státu Florida na ochranu vodního prostředí na Floridě a k výzkumu. Výsledkem této spolupráce je\nmodel, podle kterého GUE spustilo globální projekt ochraňující životní prostředí známý jako Project Baseline, který se snaží dokumentovat stav vodního prostředí na celé naší planetě a upozorňovat na hrozící nebezpečí.\n\nGUE vydává knihy a videa odkazující se na jejich filozofii potápěčského výcviku. Jsou dostupné zejména přes domovskou stránku GUE a také u některých amerických prodejců knih. Zejména těch internetových.\n\n"}
{"id": "741199", "url": "https://cs.wikipedia.org/wiki?curid=741199", "title": "Nihil obstat", "text": "Nihil obstat\n\nNihil obstat (latinsky \"nic nepřekáží\" či \"nic nebrání\") je prohlášení o neexistenci překážek ve vztahu k určité skutečnosti. Užívá ho katolická církev k potvrzení nezávadnosti publikovaných knih – prohlášení potvrzuje, že publikovaná kniha není v rozporu s katolickou vírou nebo morálkou. V tomto užití je prohlášení prvním z celkem tří kroků, když po něm následuje imprimi potest a imprimatur.\n"}
{"id": "741200", "url": "https://cs.wikipedia.org/wiki?curid=741200", "title": "Josef Vraný", "text": "Josef Vraný\n\nJosef Vraný (9. května 1874 Stránka – 27. března 1937 Monako) byl český a československý novinář, spisovatel, podnikatel a politik; meziválečný poslanec a senátor Národního shromáždění za Republikánskou stranu zemědělského a malorolnického lidu. Jako spisovatel beletrie používal pseudonymy: Jan Kobr, Vavřinec Řehoř, popř. Jiří Vávra, Kateřina Romanovská, J. V. Stránecký.\n\nByl absolventem vyšší hospodářské školy v Táboře a vysoké školy zemědělské v Halle. Do roku 1906 působil jako nájemce statku v Bohnicích. Byl stoupencem Alfonse Ferdinanda Šťastného, zakladatele českého agrarismu a stal se dopisovatelem jím vedených \"Selských novin\".\n\nV roce 1905 a zejména roku 1909 patřil do mladé generační skupiny okolo Antonína Švehly, která se ve straně tehdy ujala moci. Od r. 1906 se podílel na budování agrárnického listu \"Venkov\", kde působil zpočátku jako národohospodářský redaktor. Během první světové války již jeho vliv na agrární tisk rostl. Přímo se podílel na vydávání večerníku \"Večer\", který byl na rozdíl od vůči Rakousku loajálního Venkova naladěn nacionálně radikálněji. Stal se díky tomu jedním z nejpopulárnějších českých periodik té doby. Vraný byl díky pozici v tiskových orgánech strany trvalým členem předsednictva jejího výkonného výboru. Během války napsal a vydal několik románů, zpravidla pod různými pseudonymy (viz výše). Román \"Dvojí svět\" byl zfilmován, přičemž mnohé záběry byly pořízeny v údolí přírodní památky Peklo. V rámci pozemkové reformy za první republiky usiloval o opětovné počeštění pohraničí, za jeho nutnou podmínku pokládal silný český kapitál, proto inicioval výkup velkostatků v pohraničí českými vlastníky. Sám byl jedním z podílníků v akciové společnosti Severočeské stromovky, která od suverénního řádu Maltézských rytířů koupila velkostatek Horní Libchava. Později byl majetek společnosti rozdělen, zbývající podílníci časem vystoupili a místo nich se stali podílníky potomci Jos. Vraného. Společnost zámek opravila a na pozemcích hospodařila (s výjimkou let 1938-1945, kdy bylo území zabráno nacistickým Německem) až do r. 1948, kdy byl velkostatek zabaven státem. \n\nByl aktivní v událostech 28. října 1918. V letech 1918–1920 zasedal v Revolučním národním shromáždění. V parlamentních volbách v roce 1920 získal poslanecké křeslo v Národním shromáždění. Podle údajů k roku 1920 byl profesí šéfredaktorem \"Lidového Denníku\" a Domoviny domkářů a malorolníků v Praze.\n\nV parlamentních volbách v roce 1925 získal senátorské křeslo v Národním shromáždění. Mandát obhájil v parlamentních volbách v roce 1929 a parlamentních volbách v roce 1935. Senátorem byl do své smrti roku 1937, kdy ho nahradil Stanislav Horný.\n\nPočátkem 30. let 20. století patřil stejně jako Rudolf Beran nebo Viktor Stoupal do pravicového křídla agrární strany, které vystoupilo proti vlivu Františka Udržala a docílilo jeho odchodu z funkce předsedy vlády. Již předtím v roce 1927–1928 byl aktivním odpůrcem politiky Hradu a spolu s dalšími konzervativně orientovanými agrárními politiky (například Milan Hodža) v tomto ohledu ovlivňoval koaliční politiku.\nMěl vážnou srdeční vadu, která jej za 1. světové války zachránila před odvodem, způsobila však – následkem celoživotní vyčerpávající práce a poněkud hektického způsobu života, daného jeho dynamickou povahou – konečně jeho předčasnou smrt. Zemřel roku 1937 ve věku 63 let na dovolené v Monaku na selhání srdce. Byl pohřben s politickými poctami v Horní Libchavě na Českolipsku.\nJosef Vraný byl autorem několika lidových románů (např. \"Na zámku vojetínském\", 1916; \"Dvojí život\", 1918–20, \"Okovy\", 1919) a fejetonů (\"Nejdříve něco z domova\", 1938).\n\n\n"}
{"id": "741202", "url": "https://cs.wikipedia.org/wiki?curid=741202", "title": "U Tří kamenů", "text": "U Tří kamenů\n\nU Tří kamenů je název rozcestí turistických cest KČT v Hostýnských vrších, necelý kilometr jihozápadně od vrcholu Kyčery. Nadmořská výška rozcestí činí přibližně 735 metrů. Název dostalo podle tří hraničních kamenů, které označují hranice tří někdejších panství – kelčského, bystřického a lukovského. Značení hraničními kameny probíhalo v závěru osmnáctého století, v drtivé většině v letech 1790-1798, velmi výjimečně v druhé etapě okolo roku 1830.\nDnes jde o trojmezí obcí Rajnochovice, Chvalčov a Držková. Na jižním svahu pod rozcestím se prostírá přírodní památka Solisko, chránící zachovalý jedlobukový les. V okolí najdeme prameny Bystřičky, Rusavy a Juhyně, dá se odtud také vydat na Tesák, Troják či Hostýn.\n\nV roce 1947 zde přibyl pomníček studentky z kroměřížského gymnázia Aleny Bábkové, která během lyžařského výcviku ztratila orientaci a umrzla zde. V roce 2006 prošly kameny i pomníček rekonstrukcí.\n\nMístem prochází modře značená turistická stezka z Vizovic přes Rakovou, Slušovice, Hrobice, Velíkovou (po trase křížové cesty z roku 2005) a Vlčkovou k rajnochovické osadě Kotáry přes Troják, Hošťálkovou, Semetín do Vsetína a zelená turistická značka z lokality Pod Ožiňákem přes Košovy, Vičanov a Tesák na Skalný.\n\n"}
{"id": "741204", "url": "https://cs.wikipedia.org/wiki?curid=741204", "title": "Ján Vyparina", "text": "Ján Vyparina\n\nJán Vyparina byl slovenský a československý politik a meziválečný poslanec Národního shromáždění za Československou sociálně demokratickou stranu dělnickou.\n\nPodle údajů k roku 1920 byl profesí železničářem v Prešově.\n\nV parlamentních volbách v roce 1920 se stal za Československou sociálně demokratickou stranu dělnickou poslancem Národního shromáždění. Mandátu se ale ještě v roce 1920 vzdal. Jako náhradník za něj měl nastoupit Ján Šebestyán. Ten se ale funkce vzdal a tak jako náhradník místo něj usedl Juraj Krejčí.\n"}
{"id": "741205", "url": "https://cs.wikipedia.org/wiki?curid=741205", "title": "ORDER BY", "text": "ORDER BY\n\ncodice_1 je syntaktická konstrukce jazyka SQL pro seřazení záznamů vybíraných pomocí příkazu SELECT.\n\nASC znamená vzestupně a jde o výchozí hodnotu, DESC znamená sestupně.\n\nMáme tabulku s výsledky atletického desetiboje a u každého sportovce je mj. uloženo i celkové množství získaných bodů. Chceme získat výsledkovou listinu, tj. seznam desetibojařů a jejich bodů seřazený podle bodů sestupně.\nVýstupem by mohlo být např.:\n\n"}
{"id": "741208", "url": "https://cs.wikipedia.org/wiki?curid=741208", "title": "Franz Warmbrunn", "text": "Franz Warmbrunn\n\nFranz Warmbrunn (3. června 1889 Ostružná – 25. května 1967 Waldershof) byl československý politik německé národnosti, meziválečný poslanec Národního shromáždění za Německou sociálně demokratickou stranu dělnickou v ČSR, později za Komunistickou stranu Československa a nakonec za Neodvislou stranu komunistickou v Československu.\n\nPodle údajů k roku 1920 byl profesí odborným učitelem v Praze.\n\nV parlamentních volbách v roce 1920 získal mandát v Národním shromáždění. Poslanecké křeslo získal za německé sociální demokraty. Pak ale přešel do nově vzniklé KSČ. V roce 1925 ovšem od KSČ odešel a přestoupil do poslaneckého klubu Neodvislé komunistické strany, kterou založil poslanec Josef Bubník kvůli nesouhlasu s přílišným svázáním politiky KSČ direktivami Kominterny.\n\n"}
{"id": "741213", "url": "https://cs.wikipedia.org/wiki?curid=741213", "title": "Paul Wittich", "text": "Paul Wittich\n\nPaul Wittich (22. listopadu 1877 Malý Diosek – 13. května 1957 Bratislava) byl československý politik německé národnosti a meziválečný poslanec Národního shromáždění za Maďarsko-německou sociálně demokratickou stranu, později za Německou sociálně demokratickou stranu dělnickou v ČSR.\n\nVyučil se zámečníkem. Pak odešel jako dělník do Německa. Po roce 1900 se vrátil do vlasti. Byl redaktorem a úředníkem nemocenské pokladny v Prešpurku. Podle údajů k roku 1920 byl profesí úředníkem v Bratislavě.\n\nUž počátkem 20. století patřil mezi hlavní předáky sociálně demokratického a dělnického hnutí v tehdejším Prešpurku. V měsících po vzniku ČSR byl předsedou dělnické a rolnické rady v Prešpurku a v této funkci vyjednával s příchozími československými jednotkami a úřady (Vavro Šrobár). V parlamentních volbách v roce 1920 získal mandát v Národním shromáždění. Mandát získal za maďarsko-německé sociální demokraty. Poté, co se tato strana po rozkolu v sociálně demokratickém hnutí v letech 1920-1921 (vznik Komunistické strany Československa) prakticky rozpadla, přešel roku 1924 do poslaneckého klubu německé sociální demokracie, která dosud působila jen v českých zemích.\n\nNa posledním sjezdu DSAP v březnu 1938 byl zvolen náhradníkem předsednictva strany. Po roce 1945 zůstal v Československu, později žil opět v Bratislavě, kde roku 1957 zemřel.\n\n"}
{"id": "741215", "url": "https://cs.wikipedia.org/wiki?curid=741215", "title": "Miloš Antonín Záruba", "text": "Miloš Antonín Záruba\n\nMiloš Antonín Záruba, OPraem, též Milo Záruba nebo Mílo Antonín Záruba (30. ledna 1875 Praha – 3. srpna 1922 Praha-Veleslavín), byl český římskokatolický kněz, premonstrát, politik, poslanec československého Národního shromáždění za Československou stranu lidovou a překladatel z ruštiny.\n\nNa kněze byl vysvěcen v roce 1901. Jako řeholník želivského kláštera působil ve funkci administrátora farnosti Jiřice u Humpolce v královéhradecké diecézi. Politicky aktivní byl již za Rakouska-Uherska. Počátkem 20. století se angažoval v katolickém politickém táboře. V roce 1904 se účastnil založení Sdružení českých katolických zemědělců. Ve volbách do Říšské rady roku 1907 se stal jako jeden ze sedmi českých katolických poslanců z Čech členem Říšské rady (celostátní parlament), kam byl zvolen za okrsek Čechy 074. Usedl do poslanecké frakce Český katolicko-národní klub. Ve vídeňském parlamentu setrval do konce funkčního období sněmovny, tedy do roku 1911.\n\nV parlamentních volbách v roce 1920 získal poslanecké křeslo v československém Národním shromáždění. Podle údajů k roku 1920 byl profesí farářem v Jiřicích u Humpolce. Zemřel ve veleslavínském sanatoriu a byl pohřben na Olšanských hřbitovech.\n\nPo jeho smrti roku 1922 za něj jako náhradník do parlamentu nastoupil poslanec Jan Pěnkava.\n\n\n"}
{"id": "741217", "url": "https://cs.wikipedia.org/wiki?curid=741217", "title": "František Zavřel (politik)", "text": "František Zavřel (politik)\n\nFrantišek Zavřel (15. října 1883 Zahnašovice – ???) byl československý politik a meziválečný poslanec Národního shromáždění za Československou národní demokracii.\n\nPodle údajů k roku 1920 byl profesí rolníkem v Zahnašovicích. V roce 1924 se uvádí jako člen výboru zemědělské rady moravské.\n\nV parlamentních volbách v roce 1920 získal za Československou národní demokracii poslanecké křeslo v Národním shromáždění.\n\nBěhem 20. let 20. století se začal angažovat ve fašistickém hnutí, v organizaci Moravští fašisté, která byla soustředěna okolo týdeníku Hanácká republika (od roku 1923 pod názvem \"Národní republika\"). Hlavními postavami této fašistické skupiny byl František Zavřel a Robert Mach (1884-1945). Měla asi 500 členů a využívala kontakty na politiky z národně demokratické strany.\n"}
{"id": "741218", "url": "https://cs.wikipedia.org/wiki?curid=741218", "title": "František Zavřel", "text": "František Zavřel\n\nJméno a příjmení František Zavřel má více nositelů:\n\n"}
{"id": "741221", "url": "https://cs.wikipedia.org/wiki?curid=741221", "title": "Ján Zverec", "text": "Ján Zverec\n\nJán Zverec (7. května 1881 – 23. května 1965) byl slovenský a československý politik a meziválečný poslanec Národního shromáždění za Československou sociálně demokratickou stranu dělnickou.\n\nPodle údajů k roku 1920 byl profesí tajemníkem sociálně demokratické strany v Trenčíně.\n\nV parlamentních volbách v roce 1920 získal za Československou sociálně demokratickou stranu dělnickou poslanecké křeslo v Národním shromáždění. Po jeho rezignaci v roce 1922 za něj jako náhradník nastoupil poslanec Jozef Skotek.\n\n"}
{"id": "741223", "url": "https://cs.wikipedia.org/wiki?curid=741223", "title": "Mentuhotep I.", "text": "Mentuhotep I.\n\nMentuhotep I. byl pravděpodobně prvním egyptským faraonem 11. dynastie.\nBěhem první přechodné doby byl Mentuhotep I. thébským princem. Později se stal prvním známým vládcem 11. dynastie. Mentuhotep I. nejdříve užíval titul ”nejvyšší vůdce Horního Egypta” a poté se sám jmenoval králem celého Egypta. V královském listě Thutmose III., pocházejícího ze ”síně předků” v Karnaku, byl nazván jako nomarch. Mentuhotep byl otcem svého nástupce Antefa I.\n"}
{"id": "741225", "url": "https://cs.wikipedia.org/wiki?curid=741225", "title": "Budišovka", "text": "Budišovka\n\nBudišovka je levostranný přítok řeky Odry v okrese Opava v Moravskoslezském kraji a v okrese Olomouc v Olomouckém kraji. Délka toku činí 18,1 km. Plocha povodí měří 62,5 km².\n\nBudišovka pramení na severozápadním úbočí Červené hory (749 m), jihozápadně od Guntramovic, v nadmořské výšce 674 m. Nejprve potok směřuje severovýchodním směrem, protéká výše zmíněnou vsí, pod níž se obrací na východ k Budišovu nad Budišovkou. Od Budišova dále teče jihovýchodním směrem až ke svému ústí do řeky Odry v nadmořské výšce 373 m. Na dolním toku tvoří údolí Budišovky hranici severovýchodního cípu vojenského újezdu Libavá.\n\n\nPrůměrný průtok Budišovky u ústí činí 0,55 m³/s.\n\n"}
{"id": "741230", "url": "https://cs.wikipedia.org/wiki?curid=741230", "title": "Hurt (píseň, Nine Inch Nails)", "text": "Hurt (píseň, Nine Inch Nails)\n\n„Hurt“ je píseň napsaná Trentem Reznorem, poprvé vydaná v roce 1994 na albu The Downward Spiral skupiny Nine Inch Nails. Johnny Cash nahrál cover verzi v roce 2003. Videoklip Cashovy cover verze režíroval Mark Romanek. Videoklip získal v roce 2004 Grammy Award a podle NME jde o nejlepší videoklip všech dob. \n\n"}
{"id": "741232", "url": "https://cs.wikipedia.org/wiki?curid=741232", "title": "Ludvík Aust", "text": "Ludvík Aust\n\nLudvík Aust (18. srpna 1863 Mladá Boleslav – 25. srpna 1924 Slaný) byl československý politik, poslanec Říšské rady a Revolučního národního shromáždění za Československou sociálně demokratickou stranu dělnickou.\n\nPoliticky aktivní byl již za Rakouska-Uherska. Od 90. let 19. století byl představitelem sociálně demokratického hnutí na Kladensku. V roce 1900 byl vůdčím organizátorem hornické stávky na Kladensku. Pracoval jako ředitel kladenské okresní nemocenské pokladny a byl členem městské rady.\n\nVe volbách do Říšské rady roku 1907 se stal poslancem Říšské rady (celostátní parlament), kam byl zvolen za okrsek Čechy 019. Usedl do poslanecké frakce Klub českých sociálních demokratů. Opětovně byl zvolen za týž obvod i ve volbách do Říšské rady roku 1911 a ve vídeňském parlamentu setrval do zániku monarchie. V roce 1918 se angažoval v českém národním a sociálním hnutí v Kladně.\n\nV letech 1918–1920 zasedal v Revolučním národním shromáždění. Byl profesí ředitelem okresní nemocenské pokladny.\n\nRoku 1920 odešel z Kladna a stal se ředitelem spotřebního družstva (konsumu) ve Slaném. 25. srpna 1924 v tomto městě zemřel.\n\n"}
{"id": "741246", "url": "https://cs.wikipedia.org/wiki?curid=741246", "title": "Josef Babánek", "text": "Josef Babánek\n\nJosef Babánek (19. června 1863 Praha-Nové Město – 14. března 1941 Plzeň) byl československý pedagog a politik; meziválečný poslanec Revolučního národního shromáždění za Republikánskou stranu československého venkova.\n\nNarodil se v rodině pražského pekaře Josefa Babánka a jeho manželky Valburgy, rozené Vamberové (1837— 1901). Po smrti manžela se matka Valburga znovu vdala za vdovce Karla Buriana, majitele domu a hostinského. Do manželství přivedla své děti – Josefa Babánka a jeho bratra Gottlieba (1865 — ??).\nVystudoval reálnou školu v Karlíně a vyšší hospodářský a hospodářsko-průmyslový ústav v Táboře. V letech 1881–1886 působil jako hospodářský úředník na panství Ringhofferů (Kamenice, Velké Popovice, Štiřín). V roce 1886 složil zkoušky pro učitele na rolnických školách. Působil pak jako pedagog na hospodářské škole v Chrudimi, v období let 1887–1893 v Novém Bydžově. Následně od roku 1893 až do roku 1919 zastával funkci ředitele zimní hospodářské školy v Rokycanech. Tuto rokycanskou školu koncem 19. století spoluzakládal a počátkem 20. století dosáhl výstavby její nové budovy (dnes Střední odborné učiliště lesnické a zemědělské v ulici Mládežníků).\n\nByl profesí ředitelem hospodářské školy.\n\nV meziválečném období byl od roku 1919 státním referentem a inspektorem zemědělských škol na Slovensku a Podkarpatské Rusi. Kromě toho působil jako redaktor odborných časopisů a publikoval studie o zemědělských tématech. Byl členem Československé akademie zemědělské.\n\nDne 29. dubna 1889 se v Táboře oženil s Bohuslavou Červenou (1863 — ??). Manželé Babánkovi měli sedm dětí.\n\n"}
{"id": "741248", "url": "https://cs.wikipedia.org/wiki?curid=741248", "title": "Music from The Elder", "text": "Music from The Elder\n\nMusic from The Elder nebo také Music from „The Elder“ je deváté studiové album americké hard rockové skupiny Kiss. Jedná se o konceptuální album, které je, pro skupinu Kiss, netradiční svým žánrem. Skupina Kiss se na tomto albu přeorientovala k art rocku a progresivnímu rocku. Autorem několika textů je i Lou Reed, který na albu nehraje na žádný nástroj nehraje. Původně mělo album být soundtrack k filmu \"The Elder\", k jehož realizaci nikdy nedošlo.\n\n\nAlbum\n\nSingly- Billboard (USA)\nSingly- Billboard (UK)\nSingly- \"Billboard\" (Australie)\nSingly- \"Billboard\" (Německo)\nSingly- \"Billboard\" (Nizozemí)\n"}
{"id": "741255", "url": "https://cs.wikipedia.org/wiki?curid=741255", "title": "František Bařina", "text": "František Bařina\n\nFrantišek Bařina, OSA, \"plným jménem\" František Saleský Jan Bařina (26. ledna 1863 Břest – 22. září 1943 Brno), byl český římskokatolický opat a politik, počátkem 20. století poslanec Moravského zemského sněmu a Panské sněmovny, po vzniku Československa poslanec Revolučního národního shromáždění.\n\nPocházel ze sedmi sourozenců ze zámožné sedlácké rodiny z Břestu u Kroměříže. Po šest let studoval Arcibiskupské gymnázium v Kroměříži, pak dva roky na gymnáziu v Přerově, kde roku 1883 maturoval s vyznamenáním. Téhož roku nastoupil jako novic do augustiniánského kláštera v Brně. Zde získal jméno František Saleský. Studoval bohosloví v Brně a na kněze byl vysvěcen roku 1887. Stal se kooperátorem při starobrněnské faře. Učil jako katecheta na českých i německých školách Brně. Byl členem českých spolků a dlouhodobě byl místopředsedou starobrněnské besedy. Od října 1901 působil jako opat augustiniánského kláštera na Starém Brně.\n\nZasedal v letech 1906 – 1913 za Stranu konzervativního velkostatku na Moravském zemském sněmu, kam byl zvolen v zemských volbách roku 1906 za kurii velkostatkářskou, v I. sboru. V zemských volbách roku 1913 byl zvolen na Moravský zemský sněm znovu, opět za velkostatkářskou kurii.\n\nOd roku 1907 byl také členem Panské sněmovny Říšské rady. Překládal z polštiny a ruštiny.\n\nPo vzniku Československa zasedal za Československou stranu lidovou v letech 1918 – 1919 v Revolučním národním shromáždění. Na 35. schůzi parlamentu v březnu 1919 na členství v tomto zákonodárném sboru rezignoval.\n\n\n"}
{"id": "741257", "url": "https://cs.wikipedia.org/wiki?curid=741257", "title": "Nome", "text": "Nome\n\nNome je aljašské město ležící na Sewardově poloostrově. Žije zde 3 598 obyvatel, z toho je více než polovina Eskymáků.\n\nV roce 1898 bylo na nedalekém potoce Anvil Creek nalezeno zlato a na místě vznikl velký stanový tábor, který se časem změnil v město. V roce 1906 město navštívil Roald Amundsen na lodi Gjøa po prvním úspěšném proplutí severozápadní cestou. V roce 1909 zde žilo přes dvacet tisíc lidí, pak zlatá horečka opadla a většina lidí odešla, ale Nome zůstalo důležitým přístavem a střediskem západní části Aljašky.\n\nV zimě roku 1925 ve městě vypukla epidemie záškrtu a vyskytlo se několik úmrtí. Zásoby séra ale ve městě došly a proto místní lékař Welch vyslal radiotelegram s urgentní žádostí o sérum. Bez něj by se úmrtnost u domorodé populace blížila sto procentům, protože domorodci neměli proti záškrtu žádnou imunitu. Jediným způsobem spojení města s okolním světem byla psí spřežení, protože v zimě moře kolem Nome zamrzá a tehdejší letadla nebyla v tak extrémních podmínkách použitelná. Psí spřežení vezoucí sérum nakonec urazilo vzdálenost 1085 km za pouhých 5 a půl dne a obyvatele města zachránilo. Balto, vůdčí pes prvního spřežení, které dorazilo do cíle, se stal národním hrdinou a v newyorském Central Parku mu byla odhalena socha. Na počest této události je na části této trasy dnes každoročně pořádán závod psích spřežení Iditarod. Příběh popsal český spisovatel František Omelka v povídce \"Štafeta\".\n\nVzniku názvu města se věnuje jedna z povídek Otakara Batličky, podle níž kartograf připravující mapu Aljašky napsal k tomuto městu \"Nomen\" (latinsky \"jméno\"), protože neznal jeho název a potřeboval jej do mapy ještě doplnit, avšak pak na to zapomněl a latiny neznalý tiskař slovo s malou chybou vysázel.\n\n\n"}
{"id": "741258", "url": "https://cs.wikipedia.org/wiki?curid=741258", "title": "Annaberg-Buchholz", "text": "Annaberg-Buchholz\n\nAnnaberg-Buchholz je historické hornické velké okresní město na úpatí Krušných hor 10 km severně od českých Vejprt. Město se rozkládá na březích říčky Sehmy na úpatí kopce Pöhlberg (832 m). Má rozlohu 27,7 km² a v roce 2010 zde žilo téměř 22 000 obyvatel. Od roku 2008 je město správním centrem zemského okresu Krušné hory (Erzgebirgskreis).\n\n\nVe 12. století bylo okolní území (v německé literatuře \"mittlere Erzgebirge\" = střední Krušnohoří) osídleno rolníky z Durynska. Ti zakládali v lesích vesnice, tzv. Waldhufendörfer, jejichž části se v některých případech zachovaly dodnes. Na konci 15. století byly objeveny v kopcích nad údolím Sehmy zásoby stříbra. Roku 1496 bylo založeno nedaleko ložisek nové město, které později získalo jméno St. Annaberg. V důsledku výnosné těžby stříbra se město bouřlivě rozvíjelo a po 40 letech existence se stalo po Freibergu druhým největším sídlem v Sasku s 12 000 obyvateli. S ústupem těžby v 17. století začal Annaberg postupně ztrácet prestiž, což dlouhodobě nezvrátila ani výroba krajek, pásků a dalších pozamentů, jež se vyrábějí dodnes. Město kromě třicetileté války dále postihlo několik morových ran a mohutný požár v roce 1604. Další velkou ranou pro město byl velký požár v roce 1731.\n\nOživení přineslo zavedení svobody podnikání pro řemeslníky roku 1861 a vybudování železniční trati z Chemnitzu v roce 1866. To přineslo rozvoj obchodu a průmyslu, zejména textilnictví s důrazem na produkci pozamentů, které byly exportovány mimo jiné do USA, Velké Británie nebo Francie. Na konci 19. století byl dokonce v Annabergu otevřen konzulát Spojených států, který byl ale po zřízení poboček annaberských firem přímo v USA na počátku 20. století uzavřen. V té době byla těžba stříbra již ve výrazném útlumu.\n\nZa druhé světové války zůstal Annaberg ušetřen, zatímco sousední Buchholz utrpěl skrze nálet v únoru 1945, kdy se několik amerických letadel kvůli husté oblačnosti oddělilo od formace, jež směřovala na Chemnitz. Doba vlády národních socialistů byla pohromou pro židovské obyvatelstvo – po 9. listopadu 1938 bylo zbylých 16 Židů vyhnáno, případně transportováno do vyhlazovacích táborů. Židovský hřbitov byl zničen roku 1940.\n\nV roce 1945 byly Annaberg a Buchholz na příkaz sovětské okupační moci sjednoceny v jeden městský celek. Pokusy o sjednocení existovaly už dříve – roku 1913 odmítla městská rada Annabergu návrh Buchholzu na sloučení a v roce 1919 vše ztroskotalo pro změnu na podmínce Annabergu, který požadoval pouze začlenění Buchholzu a odmítal rovnocenné sjednocení obou celků. I přes odpor města Buchholz došlo k oficiálnímu sjednocení obou měst, s požehnáním saské zemské vlády, 1.1.1949.\n\nDíky masivní podpoře těžby uranu v NDR pro Sovětský svaz následovalo na přelomu 40. a 50. let obnovení důlní těžby, které podnítilo přísun nového obyvatelstva. Roku 1950 dosáhlo město svého populačního maxima – 36 000 obyvatel.\n\nV současné době usiluje město ještě s několika bývalými hornickými lokalitami v Krušnohoří o zápis Krušnohorské těžební oblasti () do Světového dědictví UNESCO.\n\n\n\nPořádání vánočních trhů patří k největším společenským událostem ve městě. Jejich vyvrcholením je tradiční přehlídka hornických spolků z celého Německa o čtvrté adventní neděli. Hornického průvodu se pravidelně účastní i několik menších hornických spolků ze severních Čech. Vyvrcholením přehlídky je hornický koncert před Kostelem Sv. Anny.\n\nTradičními odvětvími jsou výroba textilu, železa a papíru, stejně jako zpracovávání dřeva a produkce hraček. Po zániku NDR mnoho podniků zkrachovalo. I tak je region Annaberg-Buchholz průmyslově jedním z nejvyspělejších v celém Sasku. Růst vykazují v posledních letech dodavatelský průmysl, napojený především na automobilky, a služby, zejména turismus. Annaberg-Buchholz patří k nejnavštěvovanějším turistickým cílům Saska, hlavně před Vánoci.\n\n\n\n\n"}
{"id": "741261", "url": "https://cs.wikipedia.org/wiki?curid=741261", "title": "Raimond I. Trencavel", "text": "Raimond I. Trencavel\n\nRaimond I. Trencavel ( \"Raimond I Trencavel\", \"Ramon I Trencavel\"; † 15. října 1167, Béziers) byl vikomt z Béziers, Agde, Carcassonne a Albi.\n\nByl druhým synem Bernarda Atona IV. a Cecílie, jediné dcery provensálského hraběte Bertranda II. Po otcově skonu roku 1129 se podělil s bratry o dědictví a získal vikomství v Béziers a Agde. O tři roky později se dohodl se starším bratrem Rogerem, že pokud Roger zemře bez dědiců, přejde jeho majetek na Raimunda, což se roku 1150 skutečně stalo. Vikomtství v Agde po mnoha sporech předal mladšímu bratrovi. V téže době, kdy převzal bratrovy tituly, složil vazalskou přísahu za Carcassonne, Razès a Lautrec barcelonskému hraběti Ramonovi Berenguerovi IV.\n\nRaimond měl dobré vztahy s toulouským hrabětem Alfonsem Jordanem a roku 1147 jej doprovodil na výpravě do Svaté země. Hrabě na křížové výpravě zemřel a Raimond se po návratu do vlasti dostal do sporu s jeho mladým synem Raimondem z Toulouse. Roku 1153 se dostal do Raimondova zajetí a byl nucen se z něj vykoupit. Vzájemná nevraživost pokračovala, roku 1159 se Raimond podílel na tažení anglického krále Jindřicha II. proti toulouskému hraběti a o čtyři roky později spolu oba muži uzavřeli mír.\n\nV říjnu 1167 byl Raimond ubodán měšťany v katedrále v Béziers a byl pohřben v klášteře Cassan.Dědicem se stal syn Roger II. Trencavel.\n\n\n"}
{"id": "741262", "url": "https://cs.wikipedia.org/wiki?curid=741262", "title": "Melzerův pomník", "text": "Melzerův pomník\n\nMelzerův pomník stojí v Jizerských horách, asi 1 km před vodní nádrží Bedřichov, jejíž stavba probíhala v letech 1903-1905.\n\nPři výstavbě přehrady byla také vybudována úzkokolejná železnice, pomocí níž se na stavbu dopravoval materiál. Dne 19. srpna 1905 přinesl pokladník na stavbu dělníkům výplatu. Cestou ho doprovázel četník Robert Melzer. Ten se při zpáteční cestě rozhodl použít vagon úzkokolejky, kterým ovšem lidé nesměli jezdit. Při stoupání se vůz utrhl a četník zraněním dne 23. srpna v nemocnici v Liberci podlehl.\n\nPomník je dostupný po zelené turistické značce z Bedřichovského sedla k vodní nádrži Bedřichov. Nedaleko vede také trasa NS Lesy Jizerských hor.\n\nV okolí se nachází další pomníky - např. Lichteneckerův kříž, Stammelův kříž, kříž Dagmar Spinové, Klogertův kámen, či Johneho pomník.\n\n"}
{"id": "741263", "url": "https://cs.wikipedia.org/wiki?curid=741263", "title": "Joan Blaeu", "text": "Joan Blaeu\n\nJoan (Jan) Blaeu (23. září 1596 Alkmaar – 28. května 1673 Amsterdam) byl holandský kartograf.\n\nNarodil se v severoholandském městě Alkmaar jako syn kartografa Willema Blaeua. \nV roce 1620 se stal doktorem práv, ale připojil se ke svému otci a pracoval s ním jako kartograf. Roku 1635 společně vydali dvousvazkový \"Nový atlas\" \"Atlas Novus\" (plný titul: \"Theatrum orbis terrarum, sive, Atlas novus\"). Po otcově smrti v roce 1638 převzal Joan spolu se svým bratrem Corneliem jeho dílnu a společně pokračovali v otcově díle. Joan se stal oficiálním kartografem Nizozemské Východoindické společnosti.\n\nKolem roku 1649 vydal Joan Blaeu mapový soubor holandských měst nazvaný \"Tooneel der Steeden\" (Pohledy na města). V roce 1651 byl zvolen do amsterdamské městské rady. Roku 1654 publikoval ve spolupráci se skotským topografem Timothym Pontem první atlas Skotska. V roce 1662 znovuvydal Nový atlas, tentokrát v 11 dílech, přičemž jeden díl byl věnován oceánům. Atlas vešel ve známost jako \"Atlas Maior\" (Velký atlas).\n\nOba bratři plánovali vydat také kosmologický atlas, ale jejich plány zhatil požár, který roku 1672 zcela zničil jejich dílnu. Následujícího roku Joan Blaeu v Amsterdamu zemřel.\n\n"}
{"id": "741272", "url": "https://cs.wikipedia.org/wiki?curid=741272", "title": "Skalka (hrad a zámek ve Vlastislavi)", "text": "Skalka (hrad a zámek ve Vlastislavi)\n\nSkalka je zřícenina hradu a zámek na okraji obce Vlastislav u Lovosic. Nedaleko od starého slovanského hradiště byl ve 14. století založen šlechtický hrad. Po jeho zpustošení Švédy za třicetileté války byl na jeho úpatí postaven barokní zámek. Od roku 1964 je chráněn jako kulturní památka.\n\nPrvní písemná zmínka o hradu pochází z roku 1357, kdy se jeho název objevuje v predikátu \"Petra ze Skalky.\" Rod zakladatelů hradu vlastnil Skalku do začátku 15. století. V roce 1414 je jako její majitel uveden Hanuš Kaplíř ze Sulevic. Po ztrátě Žlutic hrad koupil Jan II. Žlutický z Vřesovic a sídlil na něm až do roku 1544, kdy ho prodal zpět Kaplířům ze Sulevic a odstěhoval se neznámo kam. Kaplířové vlastnili Skalku až do roku 1578, kdy ji sňatkem získal Adam Hrzán z Harasova.\n\nBěhem třicetileté války lavíroval majitel Skalky Zdeslav Hrzán z Harasova mezi válčícími stranami. Skalku se mu ale podařilo udržet a uhájit před konfiskací ze strany královské komory. Za švédského vpádu v roce 1639 byl hrad zpustošen a od té doby přestal být obývaný.\n\nTo byl důvod, proč se Hrzánové rozhodli postavit nové rezidenční sídlo. Nechtěli zřejmě opustit polohu uprostřed Českého středohoří a na úpatí hradu postavili zámek. Jeho podoba nasvědčuje vzniku ve druhé polovině 17. století. Stalo se tak pravděpodobně za Jana Adama Hrzána z Harasova († 1681), povýšeného v roce 1650 do panského stavu a roku 1666 mezi říšská hrabata. V roce 1719 bylo panství Skalka spojeno s dominii Dlažkovice a Podsedice Marie Putzové z Adlerthurnu, zámek se stal jejich správním střediskem. V letech 1730–1796 vlastnili tento majetek páni z Hatzfeldu, po nich Schönbornové. František Alexandr Heber uvádí, že v polovině 19. století sídlila v zámku správa panství Dlažkovice. Celé druhé patro a západní část budovy byly prázdné. U zámku stál hospodářský dvůr, pivovar, lihovar, ovčín, myslivna a bažantnice. Zámek obklopovaly ovocné stromy. Po druhé světové válce sloužil zámek jako depozitář Státního oblastního archivu v Litoměřicích.\n\nDne 22. ledna 1945 se na zámku narodil Kryštof Maria Schönborn, od roku 1995 vídeňský arcibiskup a od roku 1998 kardinál.\n\nOd roku 2001 se majitelem zámku stala obec Vlastislav. Každoročně od jara do podzimu je na zámku přístupná expozice výtvarníků a fotografů činných v Českém středohoří. Zároveň je možné navštívit výstavu věnovanou historii Skalky a okolních hradů, připravenou občanským sdružením Hrady Českého středohoří.\n\nSkalka byla šlechtický hrad bergfritového typu. Skládal se z hradního jádra a předhradí, které byly odděleny do skály vylámaným příkopem dosud patrným na jižní straně. V nejvyšší části hradu se nalézá útočištná věž (bergfrit), v jehož sousedství zřejmě stál palác. Věž na vrcholku čedičové skály je vystavěná ze světlé opuky. Má oválný tvar a je vysoká 15,5 metru. Přístupná byla pouze z paláce pomocí padacího mostu dochovaným portálem ve výši asi pět metrů nad úrovní terénu. August Sedláček reprodukoval dva nápisy z interiéru věže z let 1605 a 1615 dokazující, že v té době sloužila jako vězení. Věž je jediným nadzemním pozůstatkem hradu. Zbytky brány v předhradí, o kterých píše Tomáš Durdík, v hradním areálu už patrné nejsou.\n\nZámek je dvoupatrový, na obdélníkovém půdorysu. Na fasádě jsou patra spojena dlouhými pilastry. Okna v rámcích jsou zdobena uchy. Chodba prvního patra byla v roce 1959 sklenuta novou segmentovou klenbou. Zámek byl postaven ve druhé polovině 17. století. Podle některých autorů ho projektoval Antonio della Porta. Je pravděpodobné, že ještě v 16. století byl hrad přestavěn na renesanční zámek. Je totiž sotva představitelné, že by Kaplířové a Hrzánové sídlili ve stísněných prostorách středověkého hradu. Stavební materiál ze zámku zničeného Švédy byl pak použit na stavbu nové zámecké budovy.\n\nMajitelkou komplexu je obec Vlastislav. V prostorách zámku probíhá každoročně v letním období výstava fotografií a obrazů s námětem Českého středohoří. V jedné z místností je umístěna stálá výstava přibližující historií hradů ve Středohoří, v další místnosti je expozice věnovaná historii objektu. V sousedství bergfritu je vybudována vyhlídková plošina, umožňující panoramatický rozhled.\n\n\n\n"}
{"id": "741273", "url": "https://cs.wikipedia.org/wiki?curid=741273", "title": "Dick's Picks Volume 10", "text": "Dick's Picks Volume 10\n\nDick's Picks Volume 10 je koncertní trojalbum skupiny Grateful Dead. Jedná se o desáté pokračování série \"Dick's Picks\". Album bylo nahráno ve dnech 29.–30. prosince 1977 v Winterland Ballroom v kalifornském San Franciscu.\n\n"}
{"id": "741283", "url": "https://cs.wikipedia.org/wiki?curid=741283", "title": "Bubble Shooter", "text": "Bubble Shooter\n\nBubble Shooter je logická a dovednostní hra. Původní verzi této hry vytvořila společnost pro společnost Microsoft Windows společnost Absolutist Games v roce 2000. Od roku 2000 byla původní verze několikrát vylepšena a vzniklo mnoho různých klonů této hry.\n\nBubble Shooter Deluxe ( verze 1.6. ) je nejnovější verze, která byla uvolněna v dubnu roku 2004. Tato verze již podporuje většinu operačních systému.\n\nSnažte se spojit bubliny se stejným zbarvením do jedné větší skupiny. Když se Vám podaří spojit 3 a více Bubbles, cele klubko bublin zmizí. Vaším úkolem je zbavit se tímto způsobem všech bublin na obrazovce a postoupit do dalšího kola. Bubble Shooter je tedy tak trochu logická a zároveň dovednostní hra.\n\n"}
{"id": "741284", "url": "https://cs.wikipedia.org/wiki?curid=741284", "title": "Seznam hokejistů draftovaných týmem Boston Bruins", "text": "Seznam hokejistů draftovaných týmem Boston Bruins\n\nToto je kompletní seznam hokejistů, kteří byli draftováni v NHL do týmu Boston Bruins. To zahrnuje každého hráče, který byl draftován, bez ohledu na to, zda hrál za tým.\n\n"}
{"id": "741287", "url": "https://cs.wikipedia.org/wiki?curid=741287", "title": "Brutar", "text": "Brutar\n\nBrutar je ohřívač vody, používaný zejména v koupelnách nebo velkých kuchyních, ale také při vaření v přírodě pro větší množství lidí. Ohřívaná voda se do brutaru nalévá například kýblem nebo hadicí, popřípadě lze brutar postavit pod vodovodní kohoutek; k varu se přivádí spalováním dřeva v dolní části brutaru (pod prostorem určeným pro ohřívanou vodu). Od kotle se liší brutar tím, že se vyprazdňuje pouze výtokovým kohoutkem. Brutar mívá kapacitu přibližně 70 až 80 litrů.\n\n"}
{"id": "741295", "url": "https://cs.wikipedia.org/wiki?curid=741295", "title": "Ľudovít Bazovský", "text": "Ľudovít Bazovský\n\nĽudovít Bazovský (22. července 1872 Závada – 10. prosince 1958 Ľubochňa) byl slovenský a československý politik a meziválečný poslanec Revolučního národního shromáždění.\n\nV letech 1918–1919 zasedal v Revolučním národním shromáždění za slovenskou reprezentaci (slovenští poslanci Revolučního národního shromáždění ještě nebyli organizováni podle stranických klubů). Roku 1919 na členství v tomto zákonodárném sboru rezignoval. Byl profesí advokátem.\n\nByl signatářem Martinské deklarace. Roku 1919 byl jmenován do funkce župana Novohradské župy, kde působil do roku 1920. Od čechoslovakistických pozic přešel postupně na pozice obhajoby slovenské autonomie včetně spolupráce s maďarskými politickými silami. Jeho bratrem byl publicista Koloman Bazovský.\n\n"}
{"id": "741297", "url": "https://cs.wikipedia.org/wiki?curid=741297", "title": "Matej Metod Bella", "text": "Matej Metod Bella\n\nMatej Metod Bella, uváděn též jako Methoděj nebo Metoděj (7. prosince 1869 Kostolné – 26. listopadu 1946 Čereňany), byl slovenský evangelický kněz, právník a československý politik; poslanec Revolučního národního shromáždění.\n\nNarodil se jako syn publicisty Jána Pravdoľuba Belly a jeho manželky Anny rozené Fábryové. Studoval na gymnáziích v Békešské Čabě a Sarvaši, poté se věnoval studiu teologie v Prešpurku, Šoproni a Lipsku. Působil jako farář v Liptovském Trnovci (1894-1912), kde v roce 1905 založil čtenářský spolek, a následně v Ružomberku (od roku 1912). Při zaměstnání vystudoval ještě práva na Budapešťské univerzitě a v roce 1912 získal titul doktora práv.\n\nV první dekádě 20. století patřil mezi nově nastupující politiky Slovenské národní strany. Ve volbách do Uherského sněmu roku 1906 byl jedním ze sedmi etnických Slováků, kteří získali mandát, a poslancem zůstal až do roku 1910. V době zániku Rakouska-Uherska se zúčastnil budapešťských porad o vytvoření Slovenské národní rady a v roce 1918 se stal členem jejího výkonného výboru. Byl signatářem Martinské deklarace.\n\nV letech 1918-1919 zasedal v Revolučním národním shromáždění za slovenskou reprezentaci (slovenští poslanci Revolučního národního shromáždění ještě nebyli organizováni podle stranických klubů). Vykonával funkci místopředsedy parlamentu. Roku 1919 na členství v tomto zákonodárném sboru rezignoval a nahradil ho Matúš Dula.\n\nV letech 1919–1928 byl županem bratislavské župy. Za první republiky se přiklonil k Milanu Hodžovi, který patřil mezi hlavní postavy Slovenské národní a rolnické strany, později politik Republikánské strany zemědělského a malorolnického lidu. Právě Hodža se zasadil o Bellovo jmenování předsedou Zemědělské rady pro Slovensko v roce 1928. Tuto funkci zastával až do roku 1938.\n\nOd roku 1930 působil také jako zástupce Slovenska v Národní bance československé, kde nahradil Ľudovíta Medveckého. Coby jediný zástupce Slovenska v bankovní radě vykonával dozor nad její filiálkou v Bratislavě.\n\nV roce 1938 odešel na odpočinek na svůj statek v Čereňanech, který získal v rámci pozemkové reformy.\n\n"}
{"id": "741300", "url": "https://cs.wikipedia.org/wiki?curid=741300", "title": "FIFI Wild Cup", "text": "FIFI Wild Cup\n\nFIFI Wild Cup byl fotbalový turnaj konaný v Hamburku od 29. května do 3. června 2006, na který byly pozvány reprezentace mezinárodně neuznávaných zemí, které nejsou členy FIFA. Pořadatelem byl klub FC St. Pauli, který hrál pod hlavičkou \"Sankt Pauli Republik\". Název byl parodií na Fifa World Cup, anglický oficiální název mistrovství světa ve fotbale. Mistrovství se uskutečnilo přes protesty ze strany FIFA a Číny. Zápasy vysílala televizní stanice DSF.\n\n\n"}
{"id": "741302", "url": "https://cs.wikipedia.org/wiki?curid=741302", "title": "Sam Taylor-Johnson", "text": "Sam Taylor-Johnson\n\nSamantha „Sam“ Taylor-Johnson, přechýleně \"Taylor-Johnsonová\" (* 4. března 1967 v Croydonu jako Samantha Taylor-Wood) je anglická filmařka, fotografka a výtvarnice. V roce 2009 režírovala celovečerní film \"Nowhere Boy\", který byl založený na zkušenosti z dětství se skladatelem a zpěvákem kapely The Beatles Johnem Lennonem. Je jednou ze skupiny umělců známých jako Young British Artists (Mladí britští umělci). Je ženou herce Aarona Taylora-Johnsona.\n\nNarodila se 4. března 1967 v anglickém Croydonu.\n\nSvé výtvarné fotografie začala vystavovat na počátku 90. let. Během spolupráce s Henry Bondem nazvané \"26. října 1993\" společně Henry Bond a Taylor-Wood zopakovali role Yoko Ono a Johna Lennona z aranžované portrétní fotografie Annie Leibovitzové, kterou tehdy v roce 1980 pořídila několik hodin před smrtí Johna Lennona.\n\nNejznámější je zřejmě její série nazvaná \"Plačící muži\" (\"Crying Men\"), která obsahuje mnoho herců ze světa smetánky Hollywoodu, takových jako jsou například Robin Williams, Sean Penn, Laurence Fishburne nebo Paul Newman.\n\nMezi největší režisérské úspěchy Taylor-Johnsonové patří první díl filmového zpracování erotického bestselleru E. L. James \"Padesát odstínů šedi\", který v roce 2015 vydělal na tržbách 571 milionů dolarů. Režisérka měla původně natáčet i obě další pokračování, ale kvůli neshodám s autorkou románů z této práce odstoupila. Později podle svých slov litovala, že na natáčení prvního filmu přistoupila.\n\n\n"}
{"id": "741304", "url": "https://cs.wikipedia.org/wiki?curid=741304", "title": "Damian McGinty", "text": "Damian McGinty\n\nDamian McGinty mladší (* 9. září 1992) je zpěvák a herec z města Derry v Severním Irsku. Byl členem skupiny Celtic Thunder.\nPosledních třináct let vystupuje a svou první pěveckou soutěž vyhrál dřív než mu bylo šest let. Poté, co v roce 2006 vyhrál pěveckou soutěž, velice se tím zviditelnil a začal vystupovat na různých koncertech. 21. srpna 2011 byl vyhlášen jedním z výherců reality show \"The Glee Project\", kde vyhrál účinkování v televizním seriálu \"Glee\" po 7 epizod.\n\n\nJeho rodina včetně jeho otce Damiana McGintyho staršího, matky Joanne, sestry Gemmy a bratra Emmetta žije v Derry v Severním Irsku.\n\n"}
{"id": "741316", "url": "https://cs.wikipedia.org/wiki?curid=741316", "title": "Politický systém Ukrajiny", "text": "Politický systém Ukrajiny\n\nUkrajina je zastupitelská demokracie, poloprezidentská republika s vícestranickým systémem.\n\nUkrajinský parlament se nazývá Nejvyšší rada, která je jednokomorová. Má 450 členů volených na 5 let.\n\nZákonodárná iniciativa náleží prezidentu, každému poslanci, vládě a Národní bance Ukrajiny.\n\nPrezident je jako hlava státu volen přímo na 6leté funkční období, zvolen může být maximálně dvakrát. Prezident disponuje suspenzivním vetem na zákony přijaté parlamentem, parlament může přehlasovat veto dvoutřetinovou většinou všech poslanců.\n\nSoučasná ukrajinská ústava byla přijata v roce 1996.\n\n"}
{"id": "741317", "url": "https://cs.wikipedia.org/wiki?curid=741317", "title": "Brumairový převrat", "text": "Brumairový převrat\n\nBrumairový převrat byl státní převrat ve Francii během Velké francouzské revoluce, který se odehrál 18. brumairu roku VIII podle revolučního kalendáře, tj. 9. listopadu 1799. Převrat zorganizoval Napoleon Bonaparte, který s vojskem obsadil jednací sál parlamentu. Převrat znamenal konec vlády Direktoria a začátek Konzulátu, který vedl k Napoleonově neomezené vládě.\n\nStátní převrat byl naplánován v paláci Joséphine de Beauharnais, který se nacházel na dnešní ulici \"Rue de la Victoire\". Hlavními spiklenci byli Napoleon Bonaparte, který se právě vrátil z egyptského tažení, Emmanuel Joseph Sieyès a Charles Maurice de Talleyrand-Périgord. Podle plánu měl Bonaparte jako velitel armády udržet pořádek v Paříži a ve sněmovně. Poslanci Rady pěti set a Rady starších měli být přesunuti do Saint-Cloud pod záminkou jakobínského spiknutí. Toto přemístění mělo zaručit, že Pařížané nezasáhnou proti vzbouřencům. Finanční krytí zajistili dodavatelé zbraní pro armádu. Jejich podpora vycházela z toho, že chtěli zabránit přijetí vyhlášky, že jejich pohledávky nebudou přednostně propláceny ze státní pokladny.\n\n18. brumairu (9. listopadu) byla v radě starších rozšířena fáma, že poslanci obou komor jsou ohroženi jakobínským převratem, který má obnovit Národní konvent. Do Tuilerijského paláce bylo svoláno jednání Rady starších, horní komory Národního shromáždění. Pod záminkou vojenské přehlídky Napoleon obsadil okolí paláce 4000-5000 vojáky. Paříž byla uzavřena policejními hlídkami a vstup a výstup z města byl zakázaný. Rada starších rozhodla o přesídlení obou komor pod ochranou policie a vojska do Saint-Cloud a tímto byl pověřen Bonaparte jako nově jmenovaný velitel Paříže.\n\n19. brumairu (10. listopadu) v Saint-Cloud požádali revizionisté v čele s Lucienem Bonapartem, který byl předsedou Rady pěti set, o kolektivní demisi poslanců, ale tento návrh neměl podporu. Když byl Napoleon Bonaparte vykázán z jednacího sálu, rozhodl se zasáhnout. Vstoupil s vojáky do sálu a donutil poslance k hlasování. Poté skupina granátníků vedená Joachimem Muratem rozehnala poslance. Ještě téhož dne byl členy Rady starších a Rady pěti set ustaven dočasný Konzulát. Obě komory vyhlásily, že Direktorium už neexistuje. Byla vytvořena výkonná komise Konzulátu, do které byli zvoleni Sieyès, Roger Ducos a Bonaparte jako dočasní konzulové Francouzské republiky.\n\n20. brumairu (11. listopadu) tři konzulové složili přísahu a byly jim uděleny všechny dosavadní pravomoci Direktoria. Tím byla zahájen éra Konzulátu. Dosavadní dvě rady byly nahrazeny dvěma komisemi po 25 členech zmocněných odhlasovat zákony, které předloží konzulové, kteří měli připravit novelu ústavy. Vyhláška ohledně vyplácení vojenským dodavatelům byla zrušena a přednostní vyplácení bylo obnoveno. Tři dočasní konzulové se vrátili do Paříže.\n\nPřevrat měl odstranit vleklé války a nestálost režimu a zajistit konsolidaci ekonomiky. Nový režim se však brzy stal vojenskou diktaturou Napoleona Bonaparta.\n\n\n"}
{"id": "741328", "url": "https://cs.wikipedia.org/wiki?curid=741328", "title": "Herda", "text": "Herda\n\nHerda je někým přijatá rána pěstí, typicky do zad (dostal herdu do zad).\n\nHerda je také osada obce Majdalena v okrese Jindřichův Hradec.\n\nJedná se také o příjmení:\n\n"}
{"id": "741329", "url": "https://cs.wikipedia.org/wiki?curid=741329", "title": "Projekt 658", "text": "Projekt 658\n\nProjekt 658 (v kódu NATO třída Hotel) byla třída raketonosných ponorek Sovětského námořnictva s jaderným pohonem.\n\nVývoj třídy byl zadán v roce 1956. Byly to první sovětské raketonosné ponorky s jaderným pohonem, což bylo významným pokrokem proti předcházející diesel-elektrické třídě \"Golf\". Sověti však zatím nedovedli umístit rakety do trupu ponorek, takže byly jejich šachty znovu umístěny v bojové věži. Klasické koncepci raketonosných ponorek tak odpovídala až následující třída \"Yankee\". Celkem osm ponorek této třídy postavily loděnice v Severodvinsku. Do služby vstupovaly v letech 1959–1962.\n\nZáklad konstrukce vycházel ze stíhacích ponorek třídy \"November\", doplněných odlišnou věží s raketami. Torpédovou výzbroj představovalo šest příďových 533mm torpédometů a čtyři záďové 406mm torpédomety. Ve velitelské věži byly umístěny tři balistické rakety, u základního modelu ponorek typu R-13 (v kódu NATO SS-N-4 Sark). Pohonný systém tvořily dva tlakovodní reaktory a dvě parní turbíny. Lodní šrouby byly dva. Nejvyšší rychlost ponorek byla 21 uzlů na hladině a 26 uzlů pod hladinou.\n\n\n\n"}
{"id": "741334", "url": "https://cs.wikipedia.org/wiki?curid=741334", "title": "Ústí nad Labem-město", "text": "Ústí nad Labem-město\n\nÚstí nad Labem-město je jeden ze čtyř samosprávných městských obvodů statutárního města Ústí nad Labem.\n\nTvoří jej místní části Ústí nad Labem-centrum \"(jen část katastrálního území Ústí nad Labem zahrnující ZSJ Ústí nad Labem-střed, Ústí nad Labem-u západního nádraží, Sady Bedřicha Smetany, Ke Skřivánku, Hlavní nádraží, Pražská ulice, Větruše, Žižkova, Západní nádraží, Ústí nad Labem-průmyslový obvod, U Bíliny, U polikliniky, Hornická-Stará, Skřivánek, Malátova, Na Nivách II, Klíšská-Solvayova, Univerzitní kampus)\", Božtěšice, Bukov \"(jen část katastrálního území Bukov zahrnující ZSJ Bukov-střed, Dukelských hrdinů, Pod Střížovickým vrchem, Sídliště Pod Holoměří)\", Habrovice, Hostovice, Klíše, Předlice, Skorotice, Strážky, Vaňov a Všebořice.\n"}
{"id": "741336", "url": "https://cs.wikipedia.org/wiki?curid=741336", "title": "Ústí nad Labem-Střekov", "text": "Ústí nad Labem-Střekov\n\nÚstí nad Labem-Střekov je městský obvod statutárního města Ústí nad Labem o rozloze 3029,32 ha (s 3 % zastavěné plochy, 4 % vodní plochy a 48 % lesy), kde k roku 2011 žilo 14 041 obyvatel.\n\nRozkládá se na pravém břehu řeky Labe a zahrnuje místní části Střekov (k. ú. \"Střekov\" a \"Nová Ves\"), Brná, Církvice, Kojetice, Olešnice, Sebuzín a Svádov (k. ú. \"Svádov\" a \"Budov u Svádova\").\n\nNa území této oblasti se nachází Labská cyklotrasa podél řeky Labe a moderní termální koupaliště v Brné. Celé území je s centrem města spojeno Mariánským mostem a mostem Dr. E. Beneše (pro automobily a pěší) a železničním mostem (pro vlaky a pěší).\n\nMěstským obvodem prochází železniční trať č. 073 (Ústí nad Labem-Střekov – Děčín) a je zde v provozu stanice Ústí nad Labem-Střekov.\n"}
{"id": "741341", "url": "https://cs.wikipedia.org/wiki?curid=741341", "title": "Bet-at-home.com", "text": "Bet-at-home.com\n\nSpolečnost bet-at-home.com AG je skupina podniků působící v oblasti online hazardního hraní a online sportovních sázek, kterou v roce 1999 založili Jochen Dickinger a Franz Ömer. V květnu 2004 proběhla přeměna na akciovou společnost a od prosince téhož roku je společnost bet-at-home.com kótovaná na burze cenných papírů ve Frankfurtu. Skupina bet-at-home.com má kanceláře v Německu, v Rakousku, na Maltě a na Gibraltaru. Prostřednictvím maltských společností disponuje koncern licencemi na sportovní sázení, provozování kasina a pokeru. Následně, od roku 2011 je bet-at-home.com držitelem licence pro sportovní sázení a kasino vydanou italskou herní autoritou AAMS. V roce 2012 vydalo ministerstvo vnitra spolkové země Schleswig Holstein licenci pro poskytování a propagování sportovního sázení a kasina. Nejnověji, v roce 2014, získala společnost licence pro provozování online sportovního sázeí a kasino her ve Velké Británii. Od 1. srpna 2015 má bet-at-home.com také licencí pro sportovní sázení v Irsku. Od roku 2009 je bet-at-home.com AG součástí „BetClic Everest SAS Group“, přední francouzské skupiny v oblasti online hazardních her a sportovního sázení. Produktová paleta zahrnuje sportovní sázky, kasino, live kasino, hry, virtuálně a poker. Celá nabídka je aktuálně k dispozici v 11 jazycích (Stav: září 2019). V současnosti má společnost bet-at-home.com AG více než 5,1 milionů registrovaných zákazníků (Stav: září 2019) a se svými propojenými podniky je aktivním zprostředkovatelem sázek především ve východní Evropě a v německy mluvících zemích.\n\nSpolečnost bet-at-home.com založili v prosinci 1999 v hornorakouském Welsu Jochen Dickinger a Franz Ömer. V březnu 2000 se internetová stránka bet-at-home.com rozběhla online. Na začátku nabídka zahrnovala výhradně internetové sportovní sázky. Dva měsíce po spuštění internetové stránky následovalo spuštění služby Livescore na adrese www.livescore.cc, což v roce 2002 vedlo k první přepracování internetové stránky bet-at-home.com. Další přestavba internetové stránky proběhla v souvislosti se startem online kasina v listopadu 2005. O rok později (2006) začala fungovat pokerová platforma. V roce 2008 začalo další rozšíření nabídky, které přineslo start nového online kasina. Brzy nato, v červnu 2009, spustila společnost bet-at-home.com sekci Her. Od září téhož roku jsou při příležitosti různých sportovních akcí nabízeny i Live sázky.\n\nSpolečnost, v roce 1999 založená jako společnost s ručením omezeným, zvýšila v květnu 2004 svůj kapitál a přeměnila se na akciovou společnost. Ještě v prosinci téhož roku vstoupil koncern na burzu. V dalších letech následovala další zvýšení kapitálu. V letech 2006 až 2009 měl koncern šedesátiprocentní podíl ve společnosti Racebets GmbH. Společnost bet-at-home.com AG je součástí člen „BetClic Everest SAS Group“, přední francouzské skupiny v oblasti online hazardního hraní a sportovních sázek, která v dubnu 2009 získala většinu hlasovacích práv. Akcie bet-at-home.com AG a.s jsou zalistovány na burze cenných papírů ve Frankfurtu, Xetra. V roce 2012 došlo ke změně z veřejně obchodovaných akcií na Entry Standard Frankfurtské burzy cenných papírů.\nDne 31. října 2012 rezignoval spoluzakladatel Jochen Dickinger na svou funkci a byl vystřídán Michael Quatember.\nV dubnu 2013 byly spuštěny nové webové stránky. V historii společnosti se jedná o druhou změnu nabídky produktů na www.bet-at-home.com. V prosinci 2013 společnost spustila mobilní verzi stránek. V roce 2015 rozšířila společnost nabízené produkty o virtuální hry. V srpnu 2016 obdržela společnost povolení pro regulovaný trh Frankfurtské burzy pro cenné papíry. Proběhl přechod do tržního segmentu Prime Standard a dne 3. února 2017, se zařazením do SDAX.\n\nV únoru 2017 byla v pokerovém softwaru spuštěna produktová skupina kasino her. V listopadu 2017 byla produktová řada „Hry“ nahrazena řadou „Vegas“ a spuštěna byla taktéž aplikace pro kasino. V červnu 2018 byla spuštěna aplikace pro sportovní sázení. Spuštěním nového kanálu eSports v září 2018, rozšířil poskytovatel on-line sázek svoji dosavadní nabídku.\n\nSpolečnost bet-at-home.com AG se sídlem v Düsseldorfu přebírá holdingovou funkci pro kotaci akcií společnosti bet-at-home.com na burze cenných papírů. Společnost je stoprocentním vlastníkem společnosti bet-at-home.com Entertainment GmbH. Podnik se sídlem v Linci odpovídá především za neustálý přenos technologií v rámci koncernu a za další vývoj softwaru, který firma sama vytvořila. Aktivity na Maltě jsou sjednoceny ve společnosti bet-at-home.com Holding Ltd., jejíž dceřiné společnosti jsou držiteli maltských licencí pro kasino, poker a sportovní sázení vystavených úřadem Malta Gaming Authority (MGA).\n\nKlíčovou činností firmy jsou sportovní sázky. Počátkem roku 2000 byla nabídka sázek spuštěna na internetové stránce bet-at-home.com. Od té doby je nabídka neustále rozšiřována. V hospodářském roce 2018 (stav k prosinci 2018) zahrnovala sázková nabídka přes 411 000 sportovních událostí ve více než 83 sportovních odvětvích a 97 000 live sportovních událostí.\n\nV roce 2018 činil hrubý zisk z online sportovního sázení 60.5 mil. eur.\n\nProstřednictvím své dceřiné společnosti disponuje společnost bet-at-home.com maltskou licencí na provozování online kasina. Po spuštění sportovních sázek bylo kasino v roce 2005 druhým produktem, kterému se společnost začala věnovat.\n\nPři online pokeru hraje proti sobě současně a naživo u virtuálních pokerových stolů několik hráčů. Společnost bet-at-home.com AG je prostřednictvím své dceřiné společnosti součástí sítě pro online poker. bet-at-home.com do května 2014 používala síť Boss Media Poker Network, nyní funguje na síti iPoker.\n\nHry jsou v nabídce stránky bet-at-home.com od roku 2009 a jsou považovány za produktovou skupinu s nejvyšším inovačním a růstovým potenciálem.\n\nV listopadu 2017 byla produktová řada „Hry“ nahrazena řadou „Vegas“. \n\nOd dubna 2015 doplňují nabídku bet-at-home.com virtuální sázky. Zde se jedná čistě o virtuální simulaci různých sportovních disciplín. Aktuálně (stav k prosinci 2018) je možno sázet na fotbal, tenis, závody chrtů, basketbal a koňské dostihy.\n\nV roce 2018 činil hrubý zisk z online gamingu (kasino, poker, hry a virtuálně) 82.8 mil. eur.\n\nbet-at-home.com je sponzorem mnoha sportovních klubů a svazů, i partnerem významných událostí v různých sportovních odvětvích.\n\nV kopané je společnost v současné době (Stav: září 2019) sponzorem zejména německých a rakouských klubů. Od července 2018 je společnost sponzorským partnerem klubu FC Red Bull Salzburg. V německé Bundeslize je bet-at-home.com jiné partnerem FC Schalke 04, v Rakousku kooperuje s FK Austria Vídeň. Od roku 2014 je společnost navíc zastoupena v zápasech o postup do první německé Bundesligy a také při pohárových zápasech DFL. Od srpna 2015 do června 2018 byla bet-at-home.com hlavním sponzorem a sponzorem trikotu klubu Herthy BSC. Mimo to podporovala sázková kancelář v sezónách 2011/12 a 2012/13 také německé kluby Borussia Mönchengladbach a FC St. Pauli. Další partnerství bylo uzavřeno s těmito kluby: SV Ried (2002 – 2018), FC Blau Weiß Linz (2009–2013), SCS bet-at-home.com (2006–2007), Wisła Kraków (2006–2007), RCD Mallorca (2010–2012).\n\nSázková společnost byla v roce 2019 partnerem poháru Audi Cup v Mnichově, tak jako bylazastoupena i na úrovni turnajů jako je například Emirates Cup, prestižní přípravný turnaj v Londýně (2009, 2010). V letech 2008 a 2009 bylo bet-at-home.com partnerem bulharské fotbalové asociace. Společnost měla LED bannery a stálé bannery v Evropské lize lize, v kvalifikaci na Ligu mistrů a vybraných kvalifikačních zápasech na EURO 2012 a 2016, stejně tak jako na Mistrovství světa 2014.\n\nJiž od založení je bet-at-home.com zastoupen jako sponzor také v tenise, stejně tak je tomu i v roce 2019.\n\nJiž od roku 2006 je společnost sponzorem WTA turnaje žen v Linci. Mezi lety 2011 a 2014 byla dokonce hlavním partnerem bet-at-home.com Cup v Kitzbühelu a stejně tak tomu bylo od roku 2011 do roku 2015 při bet-at-home Open v Hamburku. Společnost také podporovala různé lokální tenisové aktivity, jako jsou například Bavorská regionální asociace a mnohé rakouské regionální asociace.\n\nbet-at-home.com se dlouho angažovala také v házené, jako sponzor EHF Champions League mezi lety 2009 a 2014, Mistrovství světa 2009 a evropských šampionátů v letech 2010 a 2012. V současné době je společnost sponzorem německého bundesligového týmu SG Flensburg-Handewitt, dříve spolupracovala s maďarským klubem MKB Veszprém. Španělská top liga ASOBAL League byla dlouho považována za jednoho z partnerů společnosti. Na mezinárodní úrovni jsou bývalými partnery sázkové společnosti český házenkářský svaz a rumunský házenkářský svaz.\nbet-at-home.com doprovázela český národní tým na Mistrovství Evropy v Srbsku roku 2012.\n\nZačátkem sezóny 2019/20 se bet-at-home.com stala sponzorem německého bundesligového klubu ALBA BERLIN.\n\nbet-at-home.com také rozšířila své sponzorské aktivity pro oblast plážového volejbalu. V roce 2019 tak byla společnost zastoupena jak partner Mistrovství světa v Hamburgu, tak jako na Vienna Major.\n\nNa Mistrovství světa v jízdě na saních 2019 byla bet-at-home.com jedním ze čtyř hlavních sponzorů. V ledním hokeji je bookmaker od začátku sezóny 2019/20 partnerem Hokejová liga mistrů. V minulosti vystupovala společnost bet-at-home.com jako dlouholetý sponzor (2006 – 2016) rakouského klubu Black Wings Linz. V České republice byla několik let generálním partnerem HC Sparta Praha, v sezóně 2011/12 poté hrál s jejím logem na dresu hokejový tým HC Plzeň a v sezóně 2013/14 německý tým kolínských Žraloků. Ve slovenské extralize spojila své síly před sezonou 2009/10 s mužstvem HC Košice. Na mezinárodní úrovni byla v roce 2011 oficiálním partnerem Mistrovství světa v ledním hokeji. V sezóně 2007/08, 2011/12, 2012/13 a 2013/14 byl bet-at-home.com oficiálním sponzorem Turnaje čtyř můstků. Navíc v průběhu sezóny 2011/12, byl bet-at-home.com podruhé oficiálním sponzorem FIS Team Tour v Německu. Mimo to byla sázková kancelář oficiálním partnerem tří světových pohárů v Harrachově. Kromě toho byla společnost oficiálním partnerem bulharského národního mužstva ve skocích na lyžích.\n\nJako spolupracující partner byla firma zastoupena i na světových šampionátech v klasickém lyžování – mimo jiné v roce 2009 na Mistrovství světa v Liberci a v roce 2013 ve Val di Fiemme.\n\n\n"}
{"id": "741342", "url": "https://cs.wikipedia.org/wiki?curid=741342", "title": "Selenid hlinitý", "text": "Selenid hlinitý\n\nSelenid hlinitý je žlutohnědá anorganická látka se vzorcem AlSe. Tato látka se vyrábí za účelem výroby selanu, může být připravena ze směsi hliníku a selenu podle vzorce:\n\n2 Al + 3 Se → AlSe\n\nSelenid hlinitý musí být chráněn před vzdušnou vlhkostí, se kterou reaguje za vzniku oxidu hlinitého a selanu.\n\nAlSe + 3 HO → AlO + 3 HSe\n\nSelan, jenž vznikne, je velice jedovatá a zapáchající látka, proto by selenid hlinitý měl být skladován v nádobách a chráněn před vzdušnou vlhkostí.\n"}
{"id": "741343", "url": "https://cs.wikipedia.org/wiki?curid=741343", "title": "Pam Shriverová", "text": "Pam Shriverová\n\nPamela Howard Shriverová Lazenbyová (* 4. července 1962, Baltimore) je bývalá americká profesionální tenistka, jedna z nejlepších hráček čtyřhry celé tenisové historie – držitelka deblového čistého grandslamu, která působí jako komentátorka ze Spojených států pro stanici ESPN2.\n\nVe své kariéře na okruhu WTA Tour vyhrála dvacet jedna turnajů ve dvouhře a sto dvanáct ve čtyřhře, z toho dvacet jedna grandslamových titulů ze všech čtyř událostí v ženské čtyřhře a jeden titul ve smíšené čtyřhře. V rámci okruhu ITF dvanáct titulů ve čtyřhře. Na Letních olympijských hrách 1988 v Soulu získala zlatou medaili v ženské čtyřhře spolu se Zinou Garrisonovou. Na Panamerických hrách 1991 v Havaně vybojovala tři zlaté medaile v soutěžích dvouhry, čtyřhry a mixu. V letech 1981–1992 si připsala deset titulů ze čtyřhry Turnaje mistryň.\n\nNa žebříčku WTA byla nejvýše ve dvouhře klasifikována v únoru 1984 20 na 3. místě a ve čtyřhře pak v únoru 1985 na 1. místě.\n\nV letech 1981–1988 vyhlásila Ženská tenisová asociace dvojici Shriverová–Navrátilová osmkrát v řadě nejlepší deblovou dvojicí světa.\nDo povědomí se dostala v sezóně 1978, kdy jako šestnáctiletá amatérka postoupila do finále US Open ženské dvouhry. V semifinále porazila tehdy aktuální wimbledonskou šampiónku Martinu Navrátilovou 7–6, 7–6. V boji o titul pak podlehla krajance Chris Evertové 7–5, 6–4. Daný rok také získala první z celkových dvaceti jedna singlových titulů, a v ohioském Columbusu.\n\nFinále US Open 1987 se pro ni stalo jediným takovým v soutěžích ženské dvouhry na grandslamu. Z následných osmi semifinálových utkání odešla poražena, když čtyřikrát podlehla Navrátilové, dvakrát Steffi Grafové a jednou Evertové a Haně Mandlíkové.\n\nNejvíce úspěchů dosáhla v páru s Martinou Navrátilovou, když obě hráčky spojil trenér a kapitán virginské univerzity Hank Harris. Společně vyhrály 79 turnajů v ženské čtyřhře, z toho dvacet grandslamů. Shriverová celkově získala 112 deblových titulů a zařadila se mezi sedm tenistek otevřené éry, které dokázaly získat více než 100 turnajových vítězství.\n\nNavrátilová a Shriverová představují jednu z nejlepších dvojic historie ženského tenisu, když spolu triumfovaly sedmkrát na Australian Open, pětkrát ve Wimbledonu, pětkrát na US Open a čtyřikrát na French Open. V roce 1984 získaly čistý grandslam, a to v rámci série v letech 1983–1985 se sto devíti vyhranými zápasy v řadě.\n\nV roce 1991 získala titul na US Open spolu s Natašou Zverevovou. Při vítězství ve smíšené čtyřhře na French Open 1987 byl jejím partnerem Španěl Emilio Sánchez.\n\nV roce 1996 ukončila působení v profesionálním tenise, ale na okruhu zůstala krátce jako trenérka Venus Williamsové a poté v roli komentátorky pro televizní stanice ABC, CBS a ESPN ve Spojených státech, respektive pro BBC ve Spojeném království a kanál Seven Network Sport v Austrálii.\n\n\nNarodila se v roce 1962 v marylandském Baltimoru. Její první manžel Joe Shapiro, který pracoval jako právník u společnosti Walt Disney, zemřel v roce 1999 na non-Hodgkinův lymfom.\n\nRoku 2002 se podruhé vdala za herce George Lazenbyho, známého z role agenta Jamese Bonda. 12. července 2004 přivedla na svět syna George, mladšího a 1. října 2005 pak dvojčata Kate a Sama. Rodina žije v kalifornském Brentwoodu. V srpnu 2008 podala žádost o rozvod se zdůvodněním „nesmiřitelné rozdíly“ a následně došlo k rozvodu.\n\nVystudovala soukromou McDonogh School v marylandském Owings Mills, je minoritním vlastníkem profesionálního baseballového týmu Baltimore Orioles a aktivně působí v charitativních organizacích.\n\nJejí vzdálenou sestřenicí je bývalá první dáma Kalifornie z rodu Kennedyů Maria Shriverová. Má dvě sestry, Marion, jež zemřela na nádorové onemocnění v roce 1997 a Eleanor žijící v Marylandu.\n\nBěhem Wimbledonu 2010 ji James Blake během svého zápasu napomenul za příliš hlučný komentář z kabiny pro komentátory situované na dvorci, což vedlo mezi oběma ke slovní výměně.\n\n"}
{"id": "741352", "url": "https://cs.wikipedia.org/wiki?curid=741352", "title": "Jiří Laburda", "text": "Jiří Laburda\n\nJiří Laburda (* 3. dubna 1931 Soběslav) je český hudební vědec, skladatel a pedagog.\nPo absolvování gymnázia studoval na Pedagogické fakultě Univerzity Karlovy v Praze. Hudební teorii a skladbu studoval soukromě u Karla Háby, Zdeňka Hůly a Eduarda Herzoga. Nejprve učil na pedagogických školách v Jablonci nad Nisou a v Chebu. V roce 1961 se stal odborným asistentem pro hudebně teoretické předměty na katedře hudební výchovy Pedagogické fakulty Univerzity Karlovy v Praze.\n\nV roce 1970 obhájil disertační práci na téma \"Symfonie D. D. Šostakoviče\" a získal doktorát filozofie. Aspirantskou práci \"Didaktické problémy moderních učebnic harmonie\" nemohl z politických důvodů obhájit, ale později na ni navázal při přípravě vysokoškolské učebnice \"Diatonická harmonie\", která byla publikována v letech 1980–1983.\n\nOd roku 1999 vyučoval hudebně teoretické předměty na Pražské konzervatoři. Byl rovněž činný organizačně. Byl členem výboru \"Společnosti českých skladatelů\", sdružení \"Přítomnost\", člen \"Komise tvorby pro děti Svazu československých skladatelů\" a předsedou \"Sdružení pro soudobou hudbu Collegium 2001\". V roce 2004 byl zvolen prezidentem \"Festivalu amatérských pěveckých sborů\" ve Svitavách.\n\nVe svém díle používá zpravidla tradiční vyjadřovací prostředky. Stylově navazuje na neoklasicismus. Nejnovější skladebné techniky jako aleatoriku nebo dvanáctitónové systémy používá velmi umírněně. Jeho dílo si získalo řadu mezinárodních uznání.\n\n\n\n\n\n\n\n\n\n\n\n\n\n"}
{"id": "741353", "url": "https://cs.wikipedia.org/wiki?curid=741353", "title": "Zelená louka", "text": "Zelená louka\n\nZelená louka či \"Zamrzlík\" je název dětské karetní hry pro dvě až šest osob.\n\nPoužívá se buď 32 karet německého (mariášového) typu, nebo 52 karet francouzských. Není důležité znát druh figury či číselnou hodnotu karty, rozhoduje jen barva a proto mohou hrát i malé děti.\n\nRozdávající všechny karty rozestře na stůl či hrací desku obrázkem dolů do velkého kruhu (Louky). Doprostřed položí jednu libovolnou kartu obrázkem nahoru jako základ odkládacího balíčku. Hráč po levici vybere namátkou z kruhu nějakou kartu. Je-li stejné barvy, jako již vynesená, dá ji navrch a na ní položí další libovolně zvolenou kartu z kruhu. Pokud není vyvolená karta stejné barvy, nechá si ji v ruce a vybírá si karty další tak dlouho, než kartu stejné barvy najde. Pak ji přiloží (ale není to povinné, lze taktizovat) a z ruky přidá jinou. V dalším kole pak zkusí napřed uplatnit karty již nashromážděné v ruce, nemá-li, pak musí opět brát z karet v kruhu. Totéž platí o všech hráčích.\n\nHra končí, pokud se všichni zbaví všech karet v ruce a až se rozeberou všechny karty z kruhu (louky). Prohrál ten, komu se to nepodařilo. Tomuto poslednímu, prohrávajícímu hráči se někdy říká (a celé hře) \"Zamrzlík\".\n\nDíky své jednoduchosti se tato hra dá hrát s jakýmkoliv balíčkem karet, kde lze rozlišit 4 barvy nebo typy.V případě, že po ruce nemáte žádné hrací karty, lze jednoduše improvizovat. pokud použijeme 4 strany A4 prázdného papíru a každý rozdělíme na 8 karet. Karty popíšeme čísly jedna až čtyři a máme balíček karet vhodný ke hře.\n\nPokud mezi kartami naleznete listy, tak můžete přebít jakoukoli barvu.\n\n"}
{"id": "741354", "url": "https://cs.wikipedia.org/wiki?curid=741354", "title": "Beyond the Shrouded Horizon", "text": "Beyond the Shrouded Horizon\n\nBeyond the Shrouded Horizon je studiové album Stevea Hacketta, vydané 27. září 2011. Na albu se podílelo mnoho známých hudebníků, mezi které patří například Chris Squire ze skupiny Yes nebo Simon Phillips, který spolupracoval s mnoha umělci.\n\n"}
{"id": "741356", "url": "https://cs.wikipedia.org/wiki?curid=741356", "title": "Eliezer Sherbatov", "text": "Eliezer Sherbatov\n\nEliezer Sherbatov (* 9. října 1991, Rechovot, Izrael) je hokejista izraelského původu, který vyrůstal v Kanadě. Aktuálně hraje slovenskou hokejovou ligu za HC Košice. Proslavil se svým gólem na MS 3. divize v dubnu 2011 v Kapském Městě do sítě Řecka. Sherbatov se řítil na brankáře, pustil si puk mezi nohama, vyhodil ho do vzduchu a ještě před dopadem ho stihl poslat za záda brankáře. Sherbatov dal v tomto utkání celkem 7 branek. \n\n"}
{"id": "741360", "url": "https://cs.wikipedia.org/wiki?curid=741360", "title": "The Prime Movers", "text": "The Prime Movers\n\nThe Prime Movers byla americká hudební skupina, založená v roce 1965 v Ann Arbor ve státě Michigan. Původní členové skupiny byli Michael Erlewine (zpěv, harmonika), Dan Erlewine (kytara), Robert Sheff (klávesy), Robert Vinopal (baskytara) a Michael Wynn (bicí). Vinopala později nahradil Jack Dawson a Wynna bubeník James Osterberg, který se později proslavil jako zpěvák skupiny The Stooges a ještě později jako sólový umělec pod jménem Iggy Pop.\n"}
{"id": "741362", "url": "https://cs.wikipedia.org/wiki?curid=741362", "title": "Politický systém Srbska", "text": "Politický systém Srbska\n\nRepublika Srbsko je zastupitelská demokracie, parlamentní republika s vícestranickým systémem. Srbsko získalo plnou nezávislost po referendu v roce 2006, kdy Černá Hora vystoupila z federace Srbsko a Černá Hora.\n\nNárodní shromáždění Srbska je jednokomorový parlament, má 250 členů volených na 4 roky. Aktivní i pasivní volební právo je pro všechny instituce 18 let.\n\nZákonodárná iniciativa náleží každému poslanci, vládě, provinčním parlamentům a minimálně 30 000 voličů.\n\nPremiér navrhuje kandidáty na jednotlivé ministry, jejich jmenování musí schválit Národní shromáždění.\n\nOd 29. června 2017 je srbskou premiérkou Ana Brnabić. \n\nPrezident je jako hlava státu volen přímo na 5leté funkční období, zvolen může být maximálně dvakrát.\n\nOd 31. května 2017 je srbským prezidentem Aleksandar Vučić.\n\nSoučasná srbská ústava byla přijata v referendu v roce 2006.\n\n\n"}
{"id": "741367", "url": "https://cs.wikipedia.org/wiki?curid=741367", "title": "The Iguanas", "text": "The Iguanas\n\nThe Iguanas byla americká garage rocková skupina, založená v roce 1963 v Ann Arbor ve státě Michigan. V této skupině zahájil kariéru bubeník James Osterberg, který se později proslavil jako zpěvák pod jménem Iggy Pop.\n"}
{"id": "741369", "url": "https://cs.wikipedia.org/wiki?curid=741369", "title": "Jaroslav Brabec (politik)", "text": "Jaroslav Brabec (politik)\n\nJaroslav Brabec (28. července 1869 Karlín – 29. ledna 1930 Praha-Karlín) byl český a československý právník a politik, člen staročeské strany, poslanec Revolučního národního shromáždění za Českou státoprávní demokracii, respektive za z ní vzniklou Československou národní demokracii, později senátor.\n\nPocházel z vlivné karlínské rodiny, jeho otec se do Karlína přistěhoval z Kutné Hory. Jaroslav vystudoval práva na Univerzitě Karlově v Praze a nastoupil do advokacie.\n\nPočátkem 20. století se stal samostatným advokátem. Politickou angažovanost začal jako jednatel staročeského klubu v Karlíně. V roce 1902 byl zvolen do obecního zastupitelstva v Karlíně a zároveň usedl do městské rady jako náměstek starosty. V roce 1910 byl zvolen starostou Karlína. Funkci zastával až do doby krátce po vzniku republiky. Byl zároveň členem okresního výboru v Karlíně, náměstkem okresního starosty, členem okresní školní rady a ředitelství Občanské záložny v Karlíně. Podílel se na vzniku podniku Středočeské elektrárny. Byl revizorem a později i ředitelem karlínské Občanské záložny.\n\nBěhem první světové války se začal vymezovat proti prorakouskému aktivismu staročeské strany. V březnu 1918 vedl skupinu staročechů, kteří se proto připojili k České státoprávní demokracii a v jejím rámci později vplynuli do Československé národní demokracie. Byl místopředsedou České státoprávní demokracie. V době konce Rakouska-Uherska byl členem Národního výboru.\n\nV letech 1918–1920 zasedal v Revolučním národním shromáždění. V tomto zákonodárném sboru reprezentoval Českou státoprávní demokracii, později přetvořenou v národní demokracii. Byl profesí advokátem. Byl zde zpravodajem pro přípravu nového zákona o volebním řádu do obecních zastupitelstev. Podílel se i na legislativě související se vznikem Velké Prahy.\n\nPozději, po volbách v roce 1920, zasedal v senátu a mandát senátora obhájil i ve volbách v roce 1925. Byl místopředsedou senátu.\n\nZemřel náhle na \"záchvat mozkové mrtvice\" v lednu 1930 ve svém bytě v Praze-Karlíně. Pohřeb byl ohlášen na 1. února 1930 z kostela svatého Cyrila a Metoděje v Karlíně do rodinné hrobky na Olšanských hřbitovech.\n\n"}
{"id": "741370", "url": "https://cs.wikipedia.org/wiki?curid=741370", "title": "Jaroslav Brabec", "text": "Jaroslav Brabec\n\nJméno a příjmení Jaroslav Brabec má více nositelů:\n\n"}
{"id": "741371", "url": "https://cs.wikipedia.org/wiki?curid=741371", "title": "Princ Kaspian (rozcestník)", "text": "Princ Kaspian (rozcestník)\n\nPojmem Princ Kaspian může být míněna:\n\n"}
{"id": "741377", "url": "https://cs.wikipedia.org/wiki?curid=741377", "title": "There and Back (album, Jeff Beck)", "text": "There and Back (album, Jeff Beck)\n\nThere and Back je třetí sólové studiové album Jeffa Becka, vydané v roce 1980 u Epic Records. Na prvních třech skladbách se podílel i česko-americký klávesista Jan Hammer.\n\n"}
{"id": "741379", "url": "https://cs.wikipedia.org/wiki?curid=741379", "title": "Ján Brežný", "text": "Ján Brežný\n\nJán Brežný (27. března 1871 Kysucké Nové Mesto – 25. prosince 1939 Bratislava) byl slovenský a československý politik a poslanec Revolučního národního shromáždění.\n\nStudoval na gymnáziích v Žilině, Banské Bystrici a Soproni. Pak prošel studiem orientálních jazyků a teologie na Vídeňské univerzitě a práv na univerzitě v Budapešti. Od roku 1899 působil jako advokát.\n\nV letech 1919–1920 zasedal v Revolučním národním shromáždění za slovenskou reprezentaci (slovenští poslanci Revolučního národního shromáždění ještě nebyli organizováni podle stranických klubů). Do parlamentu nastoupil roku 1919. Byl profesí advokátem.\n\nV letech 1921–1922 byl županem Šarišské župy. Později se angažoval v Republikánské straně zemědělského a malorolnického lidu. Zasedal v četných správních radách a publikoval články v denním tisku.\n\n"}
{"id": "741385", "url": "https://cs.wikipedia.org/wiki?curid=741385", "title": "Socha Svobody (Budapešť)", "text": "Socha Svobody (Budapešť)\n\nSocha Svobody (maďarsky \"Szabadság-szobor\") je socha v Budapešti. Byla vztyčena v roce 1947 na památku osvobození Maďarska od nacismu během druhé světové války. Socha se nachází na 26metrovém podstavci na vrchu Gellért a tvoří tak dobře viditelnou součást budapešťského panorámatu. Je vysoká 14 metrů a je z bronzu. Autorem je maďarský sochař Zsigmond Kisfaludi Strobl.\n\n"}
{"id": "741386", "url": "https://cs.wikipedia.org/wiki?curid=741386", "title": "Jaroslav Budínský", "text": "Jaroslav Budínský\n\nJaroslav Budínský (17. září 1865 Chotoměřice – 12. května 1939 Brno) byl český a československý politik, člen Lidové strany pokrokové (moravská odnož mladočeské strany) a poslanec Moravského zemského sněmu, po vzniku ČSR poslanec Revolučního národního shromáždění za Českou státoprávní demokracii, respektive za z ní vzniklou Československou národní demokracii.\n\nNarodil se v Chotoměřicích v rodině mlynáře Františka Budínského a jeho ženy Kateřiny, roz. Kábové. Studoval na gymnáziu v Německém Brodě, maturitu složil v roce 1884, a Právnickou fakultu Univerzity Karlovy, kde také získal v roce 1897 titul doktora práv. Od 90. let 19. století působil jako právník v Brně a v Olomouci. Působil také jako praktikant u Krajského soudu v Olomouci, Zemského soudu v Praze a Krajského soudu v Táboře. V letech 1898–1901 pracoval v advokátní kanceláři zemského poslance Josefa Koudely. V roce 1898 složil advokátní zkoušku. Proslul obhajobou chudých klientů a žalobami na brněnskou radnici vedenou Němci z důvodu jejího přístupu k českému školství.\n\nAngažoval se také v otázce českého školství, v letech 1907–1911 byl předsedou Matice školské v Brně. Byl také předsedou Sokola v Králově Poli.\n\nDo politiky vstoupil koncem 19. století jako součást hnutí Mladá Morava, tvořeného pokrokovými studenty, majícími blízko k mladočechům. Vzešel z okruhu sdružení Politický spolek pro severní Moravu. V roce 1911 patřil do mladší generace Lidové strany pokrokové na Moravě. Během tehdejšího pnutí ve straně souvisejícího s tlakem mladočechů z Čech na větší integraci a programové sblížení byl nakloněn tomuto tlaku vyhovět, ale nakonec byl přesvědčen Adolfem Stránským, aby zůstal loajální vůči stávajícímu brněnskému vedení strany a nepodpořil uvažovanou výstavbu zcela nové mladočeské strany na Moravě. Patřil do okruhu brněnských \"Lidových novin\" a ve straně reprezentoval skupinu, která byla nacionálně radikálnější a více nakloněná kooperaci s mladočeskými politiky z Čech.\n\nV moravských zemských volbách 1906 byl zvolen poslancem Moravského zemského sněmu za českou kurii měst, obvod Brno, III. a IV. okres. Při zemských volbách 1913 změnil volební obvod a byl nyní zvolen za českou kurii měst, obvod Moravské Budějovice, Třešť, Telč, Dačice, Slavonice, Jemnice a Jaroměřice nad Rokytnou. V prvním období byl členem školského a zdravotního výboru a během dvou zasedání místopředsedou živnostenského výboru, byl členem zemské školní rady a stálého vyrovnávacího výboru. Ve sněmu se vyslovoval pro podporu školství a živnostníků. Díky podpoře živností se stal čestným členem Zemské jednoty živnostenských společenstev, Okresních jednot a Odborových svazů na Moravě. Ve druhém volebním období se stal přísedícím zemského výboru, kde byl pro ozdravení zemských financí. Jinak nebyl členem žádného výboru.\n\nKontakty s českými mladočechy udržoval i za první světové války, kdy byl členem domácího odboje (Maffie). V létě roku 1917 byl vyslán do Národního výboru a roku 1918 se podílel na vytvoření České státoprávní demokracie, v jejímž pražském vedení zasedl jako jeden ze čtyř místopředsedů. Udržel si své místo i v Národním výboru po jeho personální rekonstrukci onoho roku.\n\nV letech 1918-1920 zasedal v Revolučním národním shromáždění. V tomto zákonodárném sboru zasedal za Českou státoprávní demokracii, později přetvořenou v národní demokracii. Ve shromáždění se zasloužil o vznik brněnské univerzity a dalších školských institucí ve městě. V parlamentu se rozešel s vedením strany, a tak v roce 1921 opustil i celou národní demokracii. Pak ještě působil v moravském zemském výboru a ve školské radě.\n\nPo odchodu z parlamentu se stal předsedou správní rady Moravsko-slezské banky a v roce 1925 byl spolu s dalšími představiteli banky obžalován ze zavinění jejího pádu kvůli lehkomyslnému poskytování úvěrů, neuváženým obchodům a falšování obchodních knih. Je autorem vzpomínkové knihy \"Morava za války. Ze vzpomínek na domácí odboj\".\n\nV roce 1899 se oženil s Josefou Sedláčkovou, s níž měl 3 dcery – Jaroslavu (nar. 1899), Miladu (nar. 1901) a Marii (nar. 1903). Zemřel na srdeční slabost v nemocnici Milosrdných bratří v Brně v roce 1939.\n\n"}
{"id": "741387", "url": "https://cs.wikipedia.org/wiki?curid=741387", "title": "Afghánské vzdušné síly", "text": "Afghánské vzdušné síly\n\nAfghánské vzdušné síly byly vybaveny mnoha typy sovětských letadel, vrtulníků a jiné letecké techniky, například Suchoj Su-7, Su-17/20, MiG-15/19/21 nebo Mil Mi-8/17. Byly nasazovány v drsných a odlehlých přírodních oblastech Afghánistánu, od hor až po afghánské pouště. Letectvo této válkou zničené země, kde sovětskou invazi vystřídala občanská válka a převzetí moci Talibanem, bylo téměř úplně zničeno a zastaralé stroje byly ponechány svému osudu. Většina zbývajících dochovaných strojů byla zničena v roce 2001, během operace \"Trvalá svoboda\", vedené USA a její spojenci.\n\nPřežilo jen pár pilotů bývalých Afghánských vzdušných sil, s téměř stejným počtem letadel a vrtulníků. Většina pilotů už dlouhou dobu neletěla, náhradní díly byly nedostupné a stroje byly v ubohém stavu. V Afghánistánu mezi lety 2001 - 2003 neexistovala téměř žádná letecká aktivita, ale to se již v současnosti změnilo. Mezinárodní bezpečnostní pomocné síly (ISAF) a USA se snaží vrátit afghánskému letectvu jeho bývalou podobu.\n\nPo pádu Talibanu bylo Afghánské letectvo rozpuštěno a znovu založeno jako součást Afghánské národní armády (ANA), přičemž později, v roce 2006 dostalo pojmenování Letecký sbor Afghánské národní armády (ANA-AC). Velitelství leteckého sboru se nachází na kábulské mezinárodním letišti (Kaia) av současnosti sestává z 400členného leteckého personálu. Velitelem vzdušných sil je generálplukovníka Darwan, bývalý pilot afghánských vzdušných sil, který byl svého času kandidátem na prvního afghánského kosmonauta. V současnosti se předpokládá, že stav leteckého personálu se v následujících letech zvýší až na 2 000 osob.\n\nStroje, které přežily občanskou válku a osvobozování země se v současnosti nacházejí na kábulském mezinárodním letišti. Jde hlavně o stroje MiG-21, L-39 Albatros, vrtulníky Mi-8, Mi-17, Mi-24 a dopravní letadla An-26 a An-32.\n\nNejméně 2 stíhačky MiG-21, z nichž jeden je dvoumístná cvičná verze MiG-21UM, přežily válku, ale přeletěly na zatím neznámé místo. Je pravděpodobné, že byly uschovány v jiné zemi a čekají na své vyzvednutí Afghánistánem. Další MiGy-21 se nacházejí v zanedbaném stavu na letištích a šrotovištích na území celého Afghánistánu.\n\nStroj MiG-21MF, evidenčního čísla\"924\", je v lepším stavu, než většina ostatních strojů a nachází se v blízkosti jedné z budov kábulského mezinárodního letiště. Dalším zachovalým letadlem je cvičný stroj MiG-21UM, evidenčního čísla \"578\", nacházející se v muzeu afghánských vzdušných sil, v blízkosti centra Kábulu. Na východ od Kábulu se nachází obrovské vrakoviště, kde jsou umístěny nefunkční stroje, jejich počet se odhaduje na 60 ks, zatímco na základně Bagram, severně od Kábulu se zachovaly 3 stroje. Jsou seřazeny severně od americké základny. U vchodu kábulské mezinárodního letiště se na stojanu nachází stroj Su-20.\n\nV hangárech Kaia se nacházejí i tři kusy L-39 Albatros, přičemž jeden z nich (sériové číslo 005) již byl vyřazen z provozu. Začátkem roku 2005 byly zbylé 2 stroje L-39C převezeny do Ruska za účelem důkladné opravy a modernizace. Byly vráceny koncem roku 2005, v kontejnerech, pomocí stroje Antonov An-124. Do původního stavu byly poskládány ruskými mechaniky v hangárech kábulské mezinárodního letiště. Po sestavení podnikli několik zkušebních letů, aby získali zpět certifikáty způsobilosti k letu. Po splnění tohoto úkolu se ruští technici vrátili domů a v současnosti jsou obě L-39 ve výzbroji afghánských vzdušných sil a plně funkční.\n\nV současnosti tvoří páteř ANA - AC 8 vrtulníků Mil Mi-8/17 (registrační čísla:\"514,522,565,567,569,570,607,792\"). Přesné označení verzí těchto strojů není známo, ale s největší pravděpodobností jde až na jednu výjimku o verzi Mi-8MTV nebo Mi-17. Jeden Mi-8T není v současné době letuschopný a byl částečně použit na náhradní díly. Letuschopné vrtulníky podnikají pravidelné lety a často jsou mimo své základny i několik dní. Během svého nasazení se zdržují hlavně v Afghánistánu, zajišťují přepravní operace.\nKromě strojů Mi-8 je letectvo vybaveno i šesti stroji Mi-24/35. Jejich složení skládá ze dvou Mi-24P a čtyř Mi-24V. Čtveřice Mi-24V byla během roku 2005 podrobena rozsáhlé renovaci. V prosinci 2005 byly vráceny afghánskému letectvu zrenovované a ve výborném stavu av budoucnu budou vykonávat přímou podporu pozemních vojsk ANA.\n\nProvoz těchto útočných strojů byl dosud omezen, přičemž týdně bylo provedeno jen několik cvičných letů. V průběhu těchto letů se Mi-24 zdržují v blízkosti kontrolní věže Kaia a doba letů nepřesáhne 20 minut. Mi-24 ale i Mi-8 patří pod stejné velitelství vrtulníkové letky.\n\nVe vojenské části kábulské mezinárodního letiště se nachází opuštěný Antonov An-12 Cub. Tento stroj je vyřazen, jeho součásti jsou viditelně zkorodované, ale přesto je možné, že v budoucnu bude opět letuschopný. Menšími stroji dopravního letectva jsou 2 Antonova An-26B (čísla \"250 a 278\") a tři An-32 (č. \"342, 359 a 353\"). Všechny tyto stroje jsou v dobrém stavu a podnikají lety téměř denně do všech částí Afghánistánu. Počátkem roku 2006 byly An-24 (č. 250) a An-32 (č. 350) předány ANA - AF, po renovaci v Tádžikistánu. Po dohodě afghánské vlády se spojenci, byla koncem roku 2009 zakoupena dopravní letadla Alenia C-27A Spartan. Vojenské plány počítají s dodáním až 20 ks těchto strojů.\n\nTabulka obsahuje přehled letecké techniky afghánského letectva v roce 2016 podle Flightglobal.com.\n\nVe službě: letadla v každodenní službě.\n\nObjednáno: závazně objednaná letadla; hvězdičkou jsou označeny objednávky, které čekají na schválení či podepsání kupní smlouvy.\n\n"}
{"id": "741390", "url": "https://cs.wikipedia.org/wiki?curid=741390", "title": "Maďarská 3. armáda", "text": "Maďarská 3. armáda\n\nMaďarská 3. armáda (maďarsky \"3. magyar hadsereg\") byla polní armáda Maďarského království během druhé světové války. Po boku německé armády se účastnila invaze do Jugoslávie a bojovala proti jugoslávské 1. armádě. Poté bojovala opět po boku německých ozbrojených sil na východní frontě, v Sovětském svazu, a účastnila se bitvy u Kamence Podolského. Následně se účastnila obrany Maďarska před postupující Rudou armádou a po pádu Budapešti a sovětském postupu na Vídeň přestala fakticky existovat. Zbytky třetí armády dále bojovaly v jižním Rakousku. K formálnímu rozpuštění třetí armády došlo 8. května 1945, když se vzdal její poslední velitel, generálporučík József Heszlényi.\n\n"}
{"id": "741392", "url": "https://cs.wikipedia.org/wiki?curid=741392", "title": "Bělehradská demonstrace (1989)", "text": "Bělehradská demonstrace (1989)\n\nV roce 1989 se konala v Bělehradě demonstrace před budovou skupštiny SFRJ na podporu razantního řešení kosovské krize. Protestující, kterých se shromáždilo kolem několika set tisíc (jugoslávská média udávala až milion), požadovali změnu ústavy SR Srbsko a důsledné plnění programu SKJ o Kosovu. K shromážděnému davu promluvili mnozí tehdejší politici, včetně Slobodana Miloševiće, který byl přijat s velkým nadšením. Shromáždění bylo jedním z mnoha, které Jugoslávie zažila během tzv. protibyrokratické revoluce.\n\nV únoru 1989 vyeskalovala kosovská krize. Stávka ve Starém Trgu, šířící se protesty Albánců a stále hůře řešitelná situace v této jihosrbské oblasti vedla k tomu, že se skupina studentů a profesorů srbské a černohorské národnosti Prištinské univerzity 28. února shromáždila před budovou svazové skupštiny v Bělehradě. Pracovníci univerzity, kteří stejně jako studenti dávali najevo velkou nespokojenost, ještě den předtím rezignovali na řadu svých funkcí, \"aby se distancovali od těch, kteří kapitulovali před albánským nacionalismem\". K nim byli organizovaně sváženi bělehradští dělníci a další nespokojenci z celé jugoslávské metropole. Dorazili i dělníci ze strojírenského závodu z nedaleké Rakovice a také studenti Bělehradské univerzity. Dav se tak rychle rozrostl na několik set tisíc lidí až milion, další v průběhu dne přibývali.\n\nKosovské vedení, které bylo loajální Miloševićovi (jeho členem byl také i Rahman Morina) se rozhodlo nedlouho před 28. únorem rezignovat, aby tak splnilo požadavky stávkujících horníků. Ti se zabarikádovali pod zemí a odmítli vyfárat, dokud nebudou splněny jejich požadavky. Demonstrující dav žádal, aby svazové a republikové orgány odmítli přijmout rezignaci vedení této autonomní oblasti. \n\nKromě Bělehradu se protestovalo i v řadě dalších měst po celé Jugoslávie, avšak to byly jenom malá a svojí velikostí omezená protestní shromáždění. V Lublani demonstranti vyjadřovali paradoxně i otevřenou podporu Albáncům, což mezi Srby a Černohorci před svazovou skupštinou v Bělehradě vyvolalo ohromné opovržení. Slovinci shromáždění před Cankarovým domem oznámili, že ve Starém Trgu se brání AVNOJská Jugoslávie a že demonstranti v Bělehradě ji rozbíjejí.\n\nDav protestujících začal po určité době skandovat \"zatkněte Vllasiho\". Azem Vllasi byl původně jugoslávskému režimu loajální Albánec, byl však obviněn ze všeho negativního, co se v autonomní oblasti za poslední měsíce událo. Slobodan Milošević, který vystoupil před demonstranty (za velikého potlesku) na tyto výzvy odpověděl, že demonstrující dobře neslyší, ale že \"zadržíme a potrestáme každého, kdo využívá lid k politickým cílům\". Raif Dizdarević, předseda předsednictva SFRJ přednesl také svůj projev k nespokojeným občanům, nicméně narozdí od Miloševićova nebyl natolik úderný a pohyboval se neustále kolem známých a opakovaných bodů, kterými byli především bratrství a jednota jugoslávských národů a držení se již zavedeného kurzu. Demonstranti ho vypískali. Vyděšené předsednictvo SFRJ potom narychlo odsouhlasilo vyhlášení mimořádného stavu v autonomní oblasti SAP Kosovo.\n\nDíky svému energickému vystupování především ve stále problematičtějších otázkách (Kosovo, ekonomická krize, vztahy mezi jugoslávskými národy) byl Slobodan Milošević již několik měsíců mezi Srby na vrcholu popularity. Předsednictvo SFRJ nebylo zcela schopno jednat s davem a využít demonstrací ve svůj prospěch, na rozdíl právě od Miloševiće. V oficiálních výrazových prostředcích, v linii, které se však obě strany držely, ale nebylo zásadnějšího rozdílu. Jak Milošević, tak i jiní jugoslávští politici mluvili o socialismu, kontrarevoluci, nacionalismu, či bratrství a jednotě.\n"}
{"id": "741393", "url": "https://cs.wikipedia.org/wiki?curid=741393", "title": "Microsoft XNA", "text": "Microsoft XNA\n\nMicrosoft XNA je vývojářská platforma společnosti Microsoft umožňující snadný vývoj her v jazyce C# a Visual Basic pro herní platformy:\nSamotný název XNA není zkratkou s konkrétním významem, někdy je však uváděn význam \"XNA’s Not an Acronym\". Logo XNA obsahuje jako část písmena X grafické znázornění kódu Morseovy abecedy – ⋅ ⋅ –, který odpovídá písmenu X, po rozdělení – ⋅ odpovídá písmenu N a ⋅ – písmenu A.\n\nSoučástmi XNA jsou XNA Game Studio a XNA Framework.\n\nXNA Framework je soubor DLL, které obsahují knihovny tříd, určené pro vytváření her. Hlavní tři DLL a příslušné prostory jmen jsou následující:\n\nMicrosoft.Xna.Game zahrnuje třídy a rozhraní pro řízení a manipulaci samotné hry.\n\nMicrosoft.Xna.Pipeline poskytuje prostředky pro vytváření a používání vlastních Content Pipeline.\n\nProstor jmen Microsoft.Xna.Framework poskytuje funkcionalitu zejména v matematické a geometrické oblasti. Poskytuje například třídy pro vektory, obdélníky, body v 2D prostoru a matice ve 3D prostoru. Třída MathHelper poskytuje užitečné funkce pro matematické výpočty. Microsoft.Xna.Framework dále zahrnuje třídy pro přidávání a manipulaci se zvukem a hudbou, správu herního obsahu, typovou konverzi objektů a dat, práci s 2D nebo 3D grafikou, vstupy, datovými úložišti, pro vytváření multiplayer her.\n\nXNA Game Studio je vývojové prostředí určené pro vývoj 2D a 3D her. XNA Game Studio je rozšířením vývojového prostředí Microsoft Visual Studio s podporou XNA Game Studio Framework a příslušných nástrojů. V rámci XNA Game Studio Framework jsou dodrženy návrhové vzory .NET Framework. Vývojové prostředí Microsoft XNA Game Studio poskytuje společnost Microsoft zdarma na svých stránkách.\n\nJiž od počátku je XNA Game Studio postaveno na DirectX 9. Původní podporované platformy jsou pouze Microsoft Windows a Xbox 360, oficiálně podporovaný jazyk C#.\n\nVerze 2.0 přináší možnost konverze hry mezi formáty pro Windows a Xbox 360, možnost použití parametrů Content Pipeline procesorů.\nSíťová podpora pro Windows a Xbox 360 platformy, multiplayer her.\n\nVerze 3.0 umožňuje využívat Xbox LIVE Community Games pro distribuci her pro Xbox 360 na Xbox LIVE Marketplace. Objevuje se zde podpora vývoje her pro Microsoft Zune, transparentní komprese a dekomprese obsahu (textury, shadery, modely). V XNA Framework API jsou to mimo jiné nástroje pro simulaci trial módu, správu informací o hráči zobrazovaných při hraní Xbox LIVE Community Games, herní pozvánky u her pro více hráčů.\n\nVe verzi 3.1 se objevuje podpora Avatarů – 3D animovaných charakterů pro reprezentaci hráčů na Xbox Dashboard; dále Xbox LIVE Party pro komunikaci hráčů bez ohledu na aktuální činnost, vložení a přehrávání videa nebo audia.\n\nVerze 4.0 umožňuje navíc vývoj her pro Windows Phone. Od verze XNA Game Studio 4.0 je ve vývojovém prostředí k dispozici Windows Phone Emulator, který je softwarovou verzí prostředí Windows Phone. Windows Phone Emulator je platforma určená pro vývoj a debugging Windows Phone aplikací a umožňuje vývoj her i v případě, že vývojář nemá přístup k fyzickému zařízení Windows Phone.\n\nTato verze také podporuje práci s XML soubory jako úložištěm herních dat, konfigurovatelné efekty pro všechny profily i platformy, zabudované stavové objekty, jednotné API pro vstupy pro všechny platformy, zachytávání audia a jeho přehrávání.\n\nMezi nové funkce XNA Game Studio 4.0 Refresh patří podpora jazyka Visual Basic, podpora interoperability XNA a Silverlight, podpora síťové komunikace přes TCP/UDP sockety, podpora akcelerometrů a GPS simulace pro Windows Phone Emulator.\n\nContent Pipeline je jednou z nejzajímavějších vlastností XNA. Zjednodušuje a optimalizuje manipulaci s obsahem. Při vkládání do programu je pouze nutné použití vhodného content importeru pro daný typ obsahu. Content pipeline během kompilace zkonvertuje formáty importovaných souborů do interního formátu XNA.\n\nImportery podporují následující formáty souborů:\n\n\nS XNA 4.0 je zaveden koncept profilů za účelem odstranění platformní závislosti kódu způsobené rozdílnými nároky na hardware jednotlivých typů zařízení. Profily umožňují cílit herní kód na určitý typ zařízení využitím podporovaných možností pouze pro vybraný profil. Profily Reach a HiDef se vzájemně liší zejména podporovanou verzí Shader Modelu, omezeními pro velikosti textur, Cubemap, počet vykreslovaných primitiv, podporovanými formáty textur, možností využití MRT (Multiple render targets).\nProfil pro podporu širšího spektra hardwarových zařízení. Podporuje zařízení Windows Phone 7, Xbox 360 a počítače s operačním systémem Microsoft Windows s GPU podporující DirectX 9.\nProfil podporující výkonnější grafická zařízení. Mezi výkonnější zařízení patří zařízení Xbox 360 a počítače s operačním systémem Microsoft Windows a s GPU podporující DirectX 10 a vyšší.\n\nCentrální logika pro každou hru tvoří prostředí, kde se hra spustí a dále běží ve smyčce, dokud nejsou splněna ukončující kritéria.\nHra obsahuje následující základní metody:\n\n\nObvykle 2D hra sestává z grafického pozadí a prvků zvaných Sprites. Sprites jsou 2D grafické objekty manipulované nezávisle na zbytku scény. Rovněž lze využít i animované Sprites, kde se jednotlivé obrázky mění v závislosti na předdefinovaném časovém intervalu a tímto se vytváří iluze pohybu. Souřadný systém při vytváření 2D scény má počátek (0,0) v levém horním rohu obrazovky. Pro vykreslování textu, tedy vytvoření 2D obrázku na základě požadovaného textu, slouží objekt SpriteFont, reprezentující font definovaný prostřednictvím XML souboru .spritefont.\n\nJe možné vykreslovat nejen 3D grafická primitiva, ale také 3D modely, nahrané z příslušných souborů. Při vykreslování 3D grafiky se uplatňuje 3D Graphics Pipeline. Umožňuje nahrání zdrojů a renderování 3D scény s využitím efektů. Sestává z následujících součástí:\n\n\nMatice World, View a Projection pro transformování 3D vrcholů do 2D prostoru.\n\nobsahující geometrická data pro renderování, konkrétně jejich souřadnice ve 3D prostoru, ale také další popisné informace jako normála vrcholu, barva, texturovací souřadnice. Vertex buffery obsahuje indexovaná nebo neindexovaná data vrcholů.\nNeindexovaná data představují vrcholy v bufferu umístěné právě v pořadí, v jakém budou vykreslovány.\nIndexované buffery obsahují seznam ukazatelů do vertex bufferu a udávají tak pořadí, v jakém mají být vrcholy vykresleny.\n\nXNA Game Studio rozšiřuje možnosti renderování scény o tzv. efekty. Efekty jsou k dispozici pro všechny podporované platformy. Pro Windows Phone je však možné využívat pouze konfigurovatelné efekty.\n\nKonfigurovatelné efekty jsou zabudované a optimalizované efekty pro všechny platformy, včetně Windows Phone, kde je efektivita běhu na GPU klíčová. Tyto efekty nevyžadují znalost jazyka shaderů HLSL, lze je konfigurovat nastavováním hodnot parametrů v rámci kódu hry. V XNA Game Studio 4.0 lze využívat pět zabudovaných konfigurovatelných efektů:\n\nPokročilou možností ovlivnění renderování scény je využití vlastních efektů. Vlastní efekty jsou připojeny k hernímu obsahu v podobě souboru efektu s příponou .fx a obsahují kód shaderů v jazyce HLSL. Programovatelný efekt sestává z vertex shaderu a pixel shaderu a techniky, která tyto shadery volá. Vertex shader inicializuje zpracovávání jednotlivých vrcholů a pixel shader zpracování jednotlivých pixelů.\n\nV herním kódu je nutné před použitím pro vykreslování nahrát efekt do programu prostřednictvím metody ContentManager.Load pro vytvoření objektu efektu a předat potřebné parametry (povinně WorldViewProj který obsahuje transformační matici pro manipulaci vrcholů ve scéně) a nastavit techniku, která se má použít, obsahuje-li shader více technik pro vykreslování scény.\n\nV XNA Game Studio je nedílnou součástí vývoje her zpracovávání uživatelských vstupů prostřednictvím vstupních zařízení dostupných na dané platformě:\n\n\nKlávesnice nemusí být fyzicky přítomna na daném zařízení (Windows Phone, Xbox 360), a proto by se při vývoji her pro tato zařízení měl uvažovat vstup ze softwarové klávesnice SIP (software input panel), kterou je možné vyvolat v herním kódu.\n\nNa platformě Windows je možné získat údaje o pozici kurzoru myši v herním okně a stavu tlačítek myši. Pro Windows Phone je jako myš uvažován jediný, první bod dotyku.\n\nMultitouch vstupy jsou zpracovávány jako raw data poskytovaná třídou TouchPanel. Lze využít podporu pro detekci typu dotykového gesta v rámci předdefinovaných gest.\n\nVstup z akcelerometru není v rámci XNA Game Studio 4.0 podporován a je nutné jej zpracovávat jako senzorický vstup prostřednictvím Microsoft.Devices.Sensors.\n\nGamePad se využívá pro práci se vstupy z Xbox 360 ovladače. Lze však uvažovat další, alternativní vstupy. Tyto jsou z hlediska herního kódu mapované na standardní Xbox 360 GamePad. Mezi tato vstupní zařízení patří například Alternate Guitar, Arcade Stick, Big Button Pad, Dance Pad, Drum Kit, Flight Stick, Gamepad Guitar, Wheel. Na Zune je obdobně mapováno vstupní zařízení Zune pad na standardní GamePad.\n\nNa webových stránkách App Hub vývojářské komunity jsou k dispozici materiály pro výukové účely – dokumentace a vzorové příklady. Po registraci je možné své vlastní hry prodávat či poskytovat zdarma na Windows Phone Marketplace nebo Xbox LIVE Marketplace.\n\n"}
{"id": "741395", "url": "https://cs.wikipedia.org/wiki?curid=741395", "title": "Wired (album, Jeff Beck)", "text": "Wired (album, Jeff Beck)\n\nWired je druhé sólové studiové album Jeffa Becka, vydané v roce 1976 u Epic Records. Album produkoval George Martin s výjimkou skladby „Blue Wind“, kterou produkoval i složil Jan Hammer.\n\n"}
{"id": "741397", "url": "https://cs.wikipedia.org/wiki?curid=741397", "title": "Jugoslávská 1. armáda", "text": "Jugoslávská 1. armáda\n\nJugoslávská 1. armáda (srbsky \"Прва југословенска армија\") byla polní armáda Jugoslávského království během druhé světové války. Byla součástí jugoslávské druhé skupiny armád. Během invaze do Jugoslávie bránila východní část jugoslávských hranic, v oblasti okolo města Subotica. V tomto střetnutí čelila maďarské 3. armádě. Maďarský útok započal až v polovině dubna 1941, po pádu Bělehradu. 17. dubna 1941 se jugoslávská královská armáda jako celek bezpodmínečně vzdala a jugoslávská 1. armáda přestala existovat.\n"}
{"id": "741398", "url": "https://cs.wikipedia.org/wiki?curid=741398", "title": "Pin-čou", "text": "Pin-čou\n\nPin-čou ( , pchin-jinem \"Bīnzhōu\") je městská prefektura v Čínské lidové republice. Leží v provincii Šan-tung.\n\nPin-čou leží na severním okraji provincie Šan-tung převážně na severním břehu Žluté řeky. Na jihozápadě hraničí Pin-čou s Ťi-nanem, hlavním městem provincie, na západě s Te-čou, na jihu s C'-po, na východě s Tung-jingem a na severu s provincií Che-pej. Malou část severní hranice tvoří břeh Pochajské zátoky.\n"}
{"id": "741400", "url": "https://cs.wikipedia.org/wiki?curid=741400", "title": "Baggárové", "text": "Baggárové\n\nBaggárové (arabsky \"بقارة\") je označení skupiny arabizovaných kočovníků, obývajících oblast mezi Čadským jezerem a jižním Kordofánem. Hovoří vlastním nářečím arabštiny. Jejich počet je přes jeden milion, největší skupina žije v Čadu. V dnešní době již mnoho z nich žije usedlým způsobem života.\n"}
{"id": "741402", "url": "https://cs.wikipedia.org/wiki?curid=741402", "title": "Blow by Blow", "text": "Blow by Blow\n\nBlow by Blow je první sólové studiové album Jeffa Becka, vydané v roce 1975 u Epic Records. Album produkoval George Martin. Jeff Beck již své první album vydal v roce 1968, deska se jmenovala \"Truth\", ale bývá označována jako album skupiny The Jeff Beck Group.\n\n"}
{"id": "741403", "url": "https://cs.wikipedia.org/wiki?curid=741403", "title": "Ján Burjan", "text": "Ján Burjan\n\nJán Burjan (2. prosince 1886 Ružomberok – 11. dubna 1945 Bratislava), byl slovenský a československý politik a poslanec Revolučního národního shromáždění.\n\nStudoval na Vysoké škole technické v Budapešti. Byl tajemníkem Vavro Šrobára a založil \"Slovenský denník\". Patřil do skupiny tzv. prúdistů. Postavil četné budovy v regionu východního Slovenska, například kasárny v Prešově.\n\nPo roce 1918 působil jako ředitel plebiscitní komise pro Oravu a Spiš (\"Ústredná kancelária pre Spiš a Oravu\") se sídlem v Ružomberku.\n\nV letech 1919–1920 zasedal v československém Revolučním národním shromáždění za slovenskou reprezentaci (slovenští poslanci Revolučního národního shromáždění ještě nebyli organizováni podle stranických klubů). Do parlamentu nastoupil roku 1919. Byl profesí stavitelem.\n\n"}
{"id": "741404", "url": "https://cs.wikipedia.org/wiki?curid=741404", "title": "Václav Hrubý", "text": "Václav Hrubý\n\nJméno Václav Hrubý nosí více lidí:\n\n"}
{"id": "741408", "url": "https://cs.wikipedia.org/wiki?curid=741408", "title": "Neuvěřitelná cesta", "text": "Neuvěřitelná cesta\n\nNeuvěřitelná cesta (v anglickém originále \"Homeward Bound: The Incredible Journey\") je americký film z dílny Walta Disneye z roku 1993. Jedná se o film pro děti o zvířatech s lidskými vlastnostmi. Popisuje dobrodružství skupinky domácích mazlíčků na cestě po americké přírodě.\n\nFilm pojednává o mladém štěněti Chance, které mělo smutnou minulost, díky níž se dostalo do útulku. Pak se jej ujala rodina Laury a Boba s třemi dětmi, a odvedla si ho domů. Chance si hodně oblíbil malého chlapce jménem Jamie, který se stal jeho nejoblíbenějším pánem. Jeho sestra Hope měla himálajskou kočku Sesi a bratr Peter měl zlatého retrívra Shadowa.\n\nPozději se Laura a Bob vzali a svou svatební cestu chtěli prožít v San Franciscu, kam nesměla zvířata. Proto je odvezli na venkov k tetě Kate na farmu. Jenomže Chance, Shadowovi a Sesi bylo smutno po svých pánech. Rozhodli se proto přeskočit plot na farmě a hledat své pánů za horami. V lese se zatím kočka Sesi zroutí do vodopádu. Chance a Shadow si mysleli, že je mrtvá a pokračovali v pouti sami. Nakonec se Sesi objevila živá na břehu řeky, kde ji našel lovec a odvedl si ji domů, kde se o ni staral. Shadow a Chance zatím museli bojovat o jídlo a naháněli mnohá zvířata. Nakonec se dostali k chalupě, kde byla Sesi a připojila se opět k ním. Spolu běželi dál hustým lesem až je nakonec odvedli do útulku. Ale vymysleli způsob, jak se dostat ven. Poté zachránili malou holčičku Holly, která se ztratila v lese. Na konec se už konečně dostali do města, odkud si je odvedla rodina.\n"}
{"id": "741409", "url": "https://cs.wikipedia.org/wiki?curid=741409", "title": "Hapi (bůh záplav)", "text": "Hapi (bůh záplav)\n\nHapi, v české transkripci též Hopej, byl staroegyptským bohem záplav a úrodnosti. Jeho každoroční záplavy na řece Nil přinášely do polí úrodné bahno, které bylo důležité pro bohatou úrodu. Jeho jméno znamená v překladu „plynoucí“, což pravděpodobně odkazuje na řeku Nil, která se podle mnohých v předdynastické době mohla jmenovat právě Hapi. Právě proto je někdy nesprávně označován jako bůh Nilu, avšak Hapi byl bohem všech záplav. Hapi byl také nazýván jako „Pán ryb a vodních ptáků“ nebo „Pán řeky přinášející vegetaci“. Hapi je typicky zobrazován jako muž s dlouhými vlasy, falešným vousem, bederní rouškou, velkým břichem a prsy, které znázorňovaly plodnost Nilu. Jeho kůže měla modrou nebo zelenou barvu připomínající vodu.\n\nOstatní součásti jeho zobrazení se měnily v závislosti na regionu. V Dolním Egyptě byl vyzdoben rostlinami papyrusu a doprovázen žábami, které se v daném regionu vyskytovaly a byly jeho symbolem. Zatímco v Horním Egyptě byl zobrazován s rostlinou lotosu a krokodýly. Hapi byl často zobrazen jak nese jídlo či vylévá vodu z amfory. Velmi zřídka byl vyobrazen jako hroch.\n\nPři párování božstev se začal Hapi objevovat s manželkou jménem Meret (v překladu „milovaná“). Mnohem častěji však byla za jeho manželku považována ochranná bohyně země: v Horním Egyptě to byla Nechbet a v Dolním Egyptě Vadžet. V pozdějších dobách mu byla za manželku přisouzena Naunet.\n\nNilské záplavy byly někdy nazývané jako „Hapiho příchod“. Díky úrodnosti, kterou zajišťoval, byl často nazýván „otcem bohů“ a byl považovaný za pečujícího otce, který pomáhá ve vesmíru udržet rovnováhu. Rovněž byl brán jako „přítel Geba“, egyptského boha země.\n\nVěřilo se, že Hapi žije v jeskyni u pramene Nilu, který se podle původních domněnek nacházel blízko Asuánu. Kult Hapiho byl uctíván hlavně v místech prvního kataraktu – na ostrově Elefantina. Zdejší kněží prováděli rituály, aby zajistili každoroční úrodné záplavy. Právě na Elefantině se nacházel nilometr, kterým kněží sledovali, jak silné záplavy budou.\n\nBěhem 19. dynastie byl Hapi často zobrazován jako pár postav, které drží stonek dvou rostlin (reprezentují Dolní a Horní Egypt – papyrus a lotos) a společně ho váží kolem hieroglyfu znamenajícího „sjednocení“. Tato symbolika je často zobrazována na podstavcích sedících soch faraonů.\n"}
{"id": "741410", "url": "https://cs.wikipedia.org/wiki?curid=741410", "title": "Truth (album, Jeff Beck)", "text": "Truth (album, Jeff Beck)\n\nTruth je debutové studiové album skupiny The Jeff Beck Group, vydané v roce 1968. Album produkoval Mickie Most. Album vyšlo jen pod hlavičkou Jeffa Becka, ale nahrála ho skupina The Jeff Beck Group, proto je označováno jako album této skupiny.\n\n\n\n"}
{"id": "741413", "url": "https://cs.wikipedia.org/wiki?curid=741413", "title": "Matka (Andersen)", "text": "Matka (Andersen)\n\nMatka (dánsky \"Historien om en moder\") je název pohádky Hanse Christiana Andersena. Příběh poprvé vyšel v prosinci 1847.\n\nMatka se během zimy stará o své nemocné dítě, v okamžiku nepozornosti jí ho však vezme personifikovaná Smrt. Vydá se své dítě hledat a na své cestě obětuje své oči a vlasy. Když Matka konečně najde Smrt, ta jí odvětí, že tím, že jí vzala dítě, koná jen Boží vůli. Smrt nechá Matku nahlédnout do studně, kde vidí budoucnost dvou dětí – jedna je plná lásky a štěstí, druhá plná zármutku a mizérie. Matka se ptá, která budoucnost je jejího dítěte. Nakonec nechá Smrt své dítě odnést do neznámé země.\n\n\n"}
{"id": "741419", "url": "https://cs.wikipedia.org/wiki?curid=741419", "title": "Jeff Beck Group (album)", "text": "Jeff Beck Group (album)\n\nJeff Beck Group je čtvrté (respektive třetí) a zároveň poslední studiové album skupiny The Jeff Beck Group. Album vyšlo v roce 1972 u Epic Records a produkoval ho kytarista Steve Cropper.\n\n"}
{"id": "741421", "url": "https://cs.wikipedia.org/wiki?curid=741421", "title": "Petr Cingr", "text": "Petr Cingr\n\nPetr Cingr (12. května 1850 Hudlice – 4. listopadu 1920 Vídeň) byl český a československý sociálně demokratický novinář, politik, za Rakouska-Uherska jeden z prvních sociálně demokratických poslanců Říšské rady, po roce 1911 aktivista takzvané centralistické sociální demokracie, po vzniku Československa poslanec Revolučního národního shromáždění a senátor Národního shromáždění ČSR za Československou sociálně demokratickou stranu dělnickou.\n\nOd konce 19. století se angažoval v sociálně demokratickém hnutí. Nejprve na Berounsku, později v severočeském uhelném revíru, od roku 1892 na Ostravsku. Zde v roce 1894 a 1900 organizoval dvě velké dělnické stávky. Byl předsedou hornicko-hutnického spolku \"Prokop\" založeného roku 1893. Vydával první hornický časopis \"Na zdar\" a časopis \"Odborné listy\".\n\nV letech 1897–1918 byl poslancem rakouské Říšské rady (celostátní zákonodárný sbor). Poprvé do ní byl zvolen ve volbách roku 1897 za všeobecnou kurii, obvod Těšín, Fryštát, Bílsko. Patřil mezi první skupinu sociálně demokratických politiků, kteří díky demokratizaci volebního systému v roce 1897 poprvé pronikli i do vídeňského parlamentu. Zároveň náležel mezi pět českých sociálních demokratů, kteří na Říšské radě přednesli projev, ve kterém se vymezili proti státoprávním postojům nesocialistických českých politických stran (takzvané protistátoprávní prohlášení). Označili dokonce dlouhodobé snahy české politické reprezentace za „\"vyhrabávání ztrouchnivělých historických privilegií a dokumentů\",“ což vyvolalo v české společnosti ostré polemiky.\n\nOd 90. let 19. století patřil k předním politikům sociální demokracie, v jejímž rámci představoval levicové křídlo, odmítající revizionismus. Mandát ve vídeňském parlamentu obhájil i ve volbách roku 1901 (za stejnou kurii a obvod) a také ve volbách roku 1907 konaných již podle rovného volebního práva, po zrušení kurií. Tehdy sem usedl za obvod Slezsko 06. V Říšské radě se stal členem Klub českých sociálních demokratů. Se sociální demokracií, respektive s českou sociální demokracií se ovšem později rozešel a v roce 1911 se angažoval v politické formaci nazvané Česká sociálně demokratická strana v Rakousku (takzvaní centralisté), která odmítala přílišné rozdělování sociálnědemokratického hnutí podle národností a byla konkurentem tradiční české sociálně demokratické strany. Nový politický subjekt byl ustaven na sjezdu v Brně 13. a 14. května 1911. Jeho vznik byl důsledkem sporů mezi celorakouskou a českou sociálně demokratickou stranu. Vídeňská centrála sociálních demokratů vyčítala českým kolegům štěpení dělnického hnutí (v Praze vznikla krátce předtím samostatná česká sociálně demokratická odborová centrála). Celorakouská strana pak Cingrovu formaci označila za jedinou skutečnou českou sociální demokracii. Za centralisty byl Cingr jako jediný poslanec ve volbách roku 1911 zvolen do Říšské rady. Zvolen byl opět za svůj obvod Slezsko 06. V parlamentu pak působil jako nezařazený poslanec (podle jiného zdroje vstoupil do poslaneckého klubu polských sociálních demokratů) a setrval zde až do zániku monarchie v roce 1918.\n\nV politice se udržel i po vzniku republiky. V letech 1918–1920 zasedal v československém Revolučním národním shromáždění. Byl tehdy uváděn profesně jako redaktor. V roce 1920 se ještě před smrtí zapojil do frakčního boje v sociální demokracii a tíhnul k levici, z níž se po jeho smrti utvořila Komunistická strana Československa. V parlamentních volbách v roce 1920 získal senátorské křeslo v Národním shromáždění, kde zasedal do své smrti o několik měsíců později. Místo něj pak do senátu jako náhradník nastoupil Antonín Smetana.\n\n\n"}
{"id": "741427", "url": "https://cs.wikipedia.org/wiki?curid=741427", "title": "Jeff Beck's Guitar Shop", "text": "Jeff Beck's Guitar Shop\n\nJeff Beck's Guitar Shop je páté sólové studiové album Jeffa Becka, vydané v roce 1989 u Epic Records. V roce 1990 získalo album cenu Grammy v kategorii Grammy Award for Best Rock Instrumental Performance.\n\n"}
{"id": "741430", "url": "https://cs.wikipedia.org/wiki?curid=741430", "title": "František Čapka (politik)", "text": "František Čapka (politik)\n\nFrantišek Čapka (24. září 1879 Lanštorf – 3. listopadu 1949 Brno) byl československý politik a meziválečný poslanec Revolučního národního shromáždění za Československou stranu lidovou.\n\nPodle rodinné tradice pocházel jeho rod z jižního Uherska, za Marie Terezie přesídlil na moravsko-slovenské pomezí. Od mládí projevoval vůdčí schopnosti. Angažoval se v katolických politických spolcích. Zakládal a předsedal akciovému pivovaru v Břeclavi, byl předsedou dozorčí rady \"Uhelné společnosti Karbon\" v Brně, spoluzakládal \"Syndikát řepařů\", působil na Plodinové burze.\n\nV roce 1913 byl zvolen na Moravský zemský sněm jako jeden z 19 etnicky českých katolických poslanců. Byl zvolen za českou kurii venkovských obcí, obvod Hodonín, Břeclav.\n\nV letech 1918-1920 zasedal v Revolučním národním shromáždění. Byl profesí rolníkem.\n\n"}
{"id": "741432", "url": "https://cs.wikipedia.org/wiki?curid=741432", "title": "Šuměnka", "text": "Šuměnka\n\nŠuměnka či hovorově šumák byl práškový (instantní) šumivý nápoj.\n\nZákladem šumáku je směs kyseliny citronové a hydrogenuhličitanu sodného, známého spíše jako jedlá soda. Tato směs při rozpuštění ve vodě chemickou reakcí uvolňuje oxid uhličitý, díky kterému je nápoj perlivý. K tomu byl přidán cukr a trocha potravinářského barviva. To vše zabaleno v sáčku z voskového papíru – pokud hygroskopická směs zvlhla, pak již nešuměla a výslednou hmotu bylo obtížné také rozpustit. V současnosti jsou používány trvanlivější sáčky z plastické hmoty.\n\nDříve sáček obsahoval asi dvě čajové lžičky prášku, jehož rozpuštěním v chladné vodě vzniklo cca půllitru mírně nakyslého perlivého nápoje. K dostání byly dříve jen šuměnky žluté a červené (citron a pomeranč), které se lišily jen přidaným barvivem a potiskem na obalu sáčku a dále přechodně existoval šumák v lisované podobě – dvě kostičky ve společném obalu s názvem Tiki .Složení bylo stejné.\n\nSoučasná obdoba se nazývá Pima, název šuměnka neužívá, má chuť mírně vylepšenou a existuje i ve verzi pro diabetiky. Výrobek společnosti Dr. Oetker.\n"}
{"id": "741433", "url": "https://cs.wikipedia.org/wiki?curid=741433", "title": "František Čapka", "text": "František Čapka\n\nJméno a příjmení František Čapka má více nositelů:\n\n"}
{"id": "741434", "url": "https://cs.wikipedia.org/wiki?curid=741434", "title": "Hráčské statistiky Pam Shriverové", "text": "Hráčské statistiky Pam Shriverové\n\nToto jsou hráčské statistiky Pam Shriverové, bývalé americké profesionální tenistky, která na okruhu WTA vyhrála 21 turnajů ve dvouhře a 112 ve čtyřhře, z toho 21 grandslamů v ženské a 1 ve smíšené čtyřhře. Připsala si také deset titulů z Turnaje mistryň ve čtyřhře. Na Ženském okruhu ITF získala 12 výher ve čtyřhře.\n\nNejčastěji hrála s Martinou Navrátilovou, se kterou byly osmkrát za sebou vyhlášeny Ženskou tenisovou asociací \"nejlepší deblovou dvojicí světa\".\n"}
{"id": "741437", "url": "https://cs.wikipedia.org/wiki?curid=741437", "title": "Felix Časný", "text": "Felix Časný\n\nFelix Časný (28. prosince 1864 Olomouc – 11. prosince 1948) byl český a československý sociálně demokratický politik, meziválečný poslanec a senátor Národního shromáždění ČSR za Československou sociálně demokratickou stranu dělnickou.\n\nVyučil se tkalcem. Už jako mladý dělník se zapojil do socialistického hnutí. Aktivity v sociální demokracii zesílil po svém přestěhování do Vídně.\n\nByl profesí obchodníkem. Působil jako obchodník v Hodolanech a v říjnu 1918 byl jednou z hlavních postav převratu v Olomouci.\n\nV letech 1918–1920 zasedal v Revolučním národním shromáždění.\n\nV parlamentních volbách v roce 1920 byl zvolen do senátu a mandát obhájil v parlamentních volbách v roce 1925, parlamentních volbách v roce 1929 i parlamentních volbách v roce 1935. V senátu setrval do jeho zániku v roce 1939. Krátce předtím, v prosinci 1938, přestoupil do senátorského klubu nově utvořené Národní strany práce.\n\nV roce 1934 použil proti senátorovi Josefu Havlínovi výrok \"Vy jste drzý\" a byl potrestán veřejnou důtkou.\n\nZa nacistické okupace byl roku 1941 zatčen a pak vězněn v Olomouci a Brně.\n\n"}
{"id": "741443", "url": "https://cs.wikipedia.org/wiki?curid=741443", "title": "Vratislav Černý", "text": "Vratislav Černý\n\nVratislav Černý (5. července 1871 Praha – 11. listopadu 1933 tamtéž) byl český a československý politik, člen staročeské strany a poslanec Revolučního národního shromáždění za Českou státoprávní demokracii, respektive za z ní vzniklou Československou národní demokracii.\n\nByl synem pražského starosty Tomáše Černého.\n\nPřed rokem 1918 se politicky angažoval ve staročeské straně. Věnoval se turistice. Oblíbil si Krkonoše a podnikal cesty do Černé Hory na Balkáně, o níž psal knihy. Slovanskou vzájemnost, zejména styky s jihoslovanskými národy, rozvíjel i jako jednatel Všeslovanského sjezdu v Praze r. 1908 a v Sofii r. 1910.\n\nV letech 1918–1920 zasedal v Revolučním národním shromáždění. V tomto zákonodárném sboru zasedal za Českou státoprávní demokracii, později přetvořenou v národní demokracii. Byl profesí advokátem.\n\nByl známý svými aktivitami v kulturních a dobročinných spolcích. Zastával funkci starosty spolku Svatobor. Pro Českou akademii bezplatně projednával dědictví po mecenáších. Nejvíce se angažoval ve prospěch postižených dětí – nejprve v České dětské nemocnici a později v Jedličkově ústavu, pro který zdarma vyřizoval veškerou právní korespondenci.\n\nPohřben byl na Vyšehradě.\n\n"}
{"id": "741450", "url": "https://cs.wikipedia.org/wiki?curid=741450", "title": "Cao-čuang", "text": "Cao-čuang\n\nCao-čuang ( , pchin-jinem \"Zǎozhuāng\") je městská prefektura v Čínské lidové republice. Patří k provincii Šan-tung.\n\nCelá prefektura má rozlohu 4 550 čtverečních kilometrů a v roce 2010 v ní žilo přes dva milióny obyvatel.\n\nCao-čuang leží ve Východní Číně na jižním okraji provincie Šan-tung. Hraničí na severu a na západě s Ťi-ningem, na východě s Lin-i a na jihu s provincií Ťiang-su.\n\nJe zde železniční stanice na vysokorychlostní trati Peking – Šanghaj.\n\n"}
{"id": "741451", "url": "https://cs.wikipedia.org/wiki?curid=741451", "title": "Upíři (film, 1956)", "text": "Upíři (film, 1956)\n\nUpíři (\"I Vampiri\") je italský hraný film z roku 1956, který režíroval Riccardo Freda. Film se odehrává v Paříži, kde dochází k sérii nevyjasněných vražd.\n\nV Paříži je v Seině nalezeno již třetí tělo mladé dívky. Stejně jako dvě předchozí je tělo zcela bez krve, ačkoliv dívka nebyla vůbec poraněna. všechny dívky měly stejnou krevní skupinu. O sérii vražd se zajímá novinář Pierre Lantin, který se snaží zjistit, jestli za úmrtími nejsou upíři. V té době zmizí další dívka, mladá herečka Nora. Lantin se vydá za spolužačkami dívky, kterou vylovili z řeky, aby se dověděl více. Získá její fotografii, na které je zachycen i muž, který si schovává tvář. Podaří se mu muže dostihnout, když ale zavolá policii, muž unikne a inspektor Santel mu nevěří. Lantina pozve na svůj zámek Gisèle, neteř vévodkyně DuGrand, ale Lantin odmítne, protože vévodkyně byla kdysi zamilovaná do jeho otce. Tajemný muž je Joseph Signoret, který se vydá za věhlasným profesorem Julienem DuGrandem, aby mu řekl, že již pro něj žádné únosy dělat nebude a vše oznámí policii. Profesorův asistent ho uškrtí. Vévodkyně DuGrand řekne profesorovi, že musí předstírat smrt. Do rodinné hrobky je pohřben Signoret a profesor se skrývá na zámku. Signoret je ovšem z rakve opět vytažen a profesor na něm provádí oživovací pokusy. Jako další dívka je unesena Laurette Robertová, od které Lantin získal fotografii. Šéfredaktor zakáže Lantinovi psát dále o vraždách a nařídí mu, aby šel na ples, který na zámku pořádá vévodkyně DuGrand. Lantin tam jde s fotografem Rolandem Fontainem, který je zamilovaný do vévodkyniny neteře Gisèle. Po plese se na zámek vrátí a vnikne do pokoje Gisèle. Tam zjistí, že mladá Gisèle je ve skutečnosti stará vévodkyně, kterou omlazuje profesor krví mladých dívek. Vévodkyně Fontaina zastřelí. Na zámek se tajně vypraví i Lantin, který zde nalezne oživlého Josepha Signoreta a odvede ho na policii. Vrátí se na zámek s inspektorem Santelem, kde objeví unesenou Laurette Robertovou. Profesor i s asistentem jsou při policejní přestřelce zastřeleni a vévodkyně po výslechu, při kterém vše přiznala, zemře.\n"}
{"id": "741453", "url": "https://cs.wikipedia.org/wiki?curid=741453", "title": "Ervín Červinka", "text": "Ervín Červinka\n\nErvín Červinka, \"též\" Ervin Červinka (5. dubna 1855 Kovanice – 18. května 1936 Praha), byl český a československý politik, jeden ze zakladatelů politického katolického hnutí v Čechách počátkem 20. století, po vzniku republiky poslanec Revolučního národního shromáždění za Československou stranu lidovou.\n\nPočátkem 20. století se angažoval v politických katolických stranách. Byl členem Strany katolického lidu založené roku 1906. V jejím rámci patřil ke konzervativnímu křídlu, které se roku 1911 ustavilo jako Katolicko-národní strana v Čechách a roku 1912 po dalším frakčním souboji přešel do nové formace nazvané Katolicko-národní strana konzervativní, jejímž předsedou se stal.\n\nOd roku 1918 zasedal v Revolučním národním shromáždění za ČSL. Roku 1919 na členství v tomto zákonodárném sboru rezignoval. Byl místopředsedou Československé strany lidové, členem Národního výboru československého a Národní rady československé.\n\nByl profesí ředitelem cukrovaru v Modřanech. Zasedal v městské radě v Kolíně a v okresním zastupitelstvu okresu Praha-venkov.\n\nZemřel v květnu 1936.\n\n"}
{"id": "741460", "url": "https://cs.wikipedia.org/wiki?curid=741460", "title": "Kvalifikace na Mistrovství světa ve fotbale 2014 (CAF) – první fáze", "text": "Kvalifikace na Mistrovství světa ve fotbale 2014 (CAF) – první fáze\n\nDvanáctka postupujících z předkola a 28 přímo nasazených bylo rozlosováno do 10 skupin po čtyřech týmech. V nich se utkal každý s každým dvoukolově doma a venku. Vítězové skupin postoupili do baráže.\n\nLos se uskutečnil 30. července 2011 v Riu de Janeiro.\n\nZápas kontumován kvůli neoprávněnému startu hráče hostí.\n\nZápas kontumován kvůli neoprávněnému startu hráče domácích.\n\nZápas kontumován kvůli neoprávněnému startu hráče hostů.\n\nZápas kontumován kvůli neoprávněnému startu hráče hostů.\n\n Kontumace kvůli tomu, že za domácí nastoupil hráč, který hrát nesměl.\n\nOba zápasy byly kontumovány kvůli tomu, že v nich nastoupil hráč, který nastoupit nesměl.\n\n Přesunuto na dřívější termín kvůli účasti Nigérie na Konfederačním poháru FIFA 2013.\n\nZápas kontumován kvůli neoprávněnému startu hráče Toga.\n\n Kvalifikace zóny CAF\n"}
{"id": "741464", "url": "https://cs.wikipedia.org/wiki?curid=741464", "title": "Liao-jang", "text": "Liao-jang\n\nLiao-jang ( , pchin-jinem \"Liáoyáng\") je městská prefektura v Čínské lidové republice, kde patří k provincii Liao-ning. Celá prefektura má rozlohu 4 731 čtverečních kilometrů a v roce 2010 v ní žily necelé dva miliony obyvatel.\n"}
{"id": "741465", "url": "https://cs.wikipedia.org/wiki?curid=741465", "title": "Vyosení", "text": "Vyosení\n\nVyosení je český festival svobodné hudby, který je zaměřen proti ochrannému svazu autorskému (OSA). První ročník se konal 23. června 2011 na Vlčtejně. Festival má žánrový záběr od hard rocku přes rock and roll a crossover až po ska či reggae.\n"}
{"id": "741466", "url": "https://cs.wikipedia.org/wiki?curid=741466", "title": "Linie následnictví thajského trůnu", "text": "Linie následnictví thajského trůnu\n\nNáslednictví thajského trůnu probíhá podle principu klasické primogenitury (kognatické) tj. trůn dědí nejstarší syn krále, popř. vnuk, poté mladší synové či vnuci a poté starší dcera, její potomci a poté mladší dcery a jejich potomci. Přednost má starší linie před mladší. Jedná se o stejný systém následnictví jako ve Velké Brinánii. \n\nSoučasná podoba následnictví pochází z roku 1997, kdy byla upravena ústava Thajského království. Hlavní změnou bylo, že umožňuje princeznám být následníkem trůnu, i když žijí následníci trůnu mužského pohlaví. Od roku 1924 do roku 1997 platilo, že princezna může a trůn usednout pouze pokud není mužských dědiců trůnu.\n\n\n"}
{"id": "741468", "url": "https://cs.wikipedia.org/wiki?curid=741468", "title": "Selenidy", "text": "Selenidy\n\nSelenid je chemická sloučenina selenu s elektropozitivnějším prvkem, selen zde má vždy oxidační číslo Se. Jedná se o soli kyseliny selanové.\n\n\nSelen tvoří také mnoho organických sloučenin, například:\n\n"}
{"id": "741474", "url": "https://cs.wikipedia.org/wiki?curid=741474", "title": "Seznam dílů britského seriálu Profesionálové", "text": "Seznam dílů britského seriálu Profesionálové\n\nToto je seznam dílů seriálu \"Profesionálové\". Britský krimiseriál \"Profesionálové\" (v originále \"CI5: The Profesionals\") byl premiérově vysílán v letech 1977 až 1983. Celkem bylo natočeno 57 epizod.\n\nVšech 13 dílů první řady bylo natočeno v roce 1977. Stejně tak všechny díly druhé řady byly natočeny v roce 1978. V roce 1979 pak bylo natočeno 15 dílů (a dokončen jeden, jehož natáčení započalo v roce předchozím), jejich vysílání však bylo rozloženo mezi roky 1979 a 1980. V roce 1980 pak bylo natočeno zbylých 7 dílů 4. řady spolu s 6 díly řady páté. Posledních 5 dílů páté řady bylo dotočeno ještě v roce 1981 a celá řada byla odvysílána na přelomu let 1982 a 1983.\n\nČesky seriál vysílala Československá a pak i Česká televize a TV Nova.\n\n<onlyinclude></onlyinclude>\n\n"}
{"id": "741485", "url": "https://cs.wikipedia.org/wiki?curid=741485", "title": "Paris 1919", "text": "Paris 1919\n\nParis 1919 je třetí sólové studiové album velšského hudebníka Johna Calea, vydané v březnu roku 1973 prostřednictvím hudebního vydavatelství Reprise Records. Spolu s albem \"The Academy in Peril\" vydaným v předchozím roce jde o jediné Caleovo album vydané touto společností; později přešel k vydavatelství Island Records. Celé album pojednává o tom, jak mu chyběla Evropa. Texty písní jsou složité a obsahují řadu metafor. Album \"Paris 1919\" bývá kritiky označováno za vůbec nejlepší Caleův sólový počin. Obsahuje celkem devět písní s celkovou stopáží třicet jedna a půl minuty, producentem alba byl Chris Thomas, který později působil coby klávesista v Caleově doprovodné skupině. O hudební doprovod se na albu postarala skupina Little Feat a orchestr složený ze studentů Kalifornské univerzity v Los Angeles.\n\nKdyž John Cale v roce 1972 uslyšel koncertní album \"Live in Concert with the Edmonton Symphony Orchestra\" anglické progresivní rockové skupiny Procol Harum, udělalo na něj dojem. Nedlouho poté kontaktoval Chrise Thomase, producenta tohoto alba, s dotazem, zda by nechtěl produkovat jeho nové album. Thomas nabídku přijal, a tak koncem roku 1972 John Cale s Thomasem začal za doprovodu členů skupiny Little Feat (skupinu navrhl producent Ted Templeman, který s Calem v té době produkoval album \"Chunky, Novi & Ernie\" stejnojmenné skupiny), baskytaristy Wiltona Feldera a symfonického orchestru pracovat na svém třetím sólovém albu; nahrávalo se ve studiu Sunwest Studios v Los Angeles. O zvuk se při nahrávání staral Phil Sheer, který dříve působil jako manažer při turné skupiny The Velvet Underground.\n\nPřestože Cale po zkušenostech s předchozím albem \"The Academy in Peril\" nechtěl na \"Paris 1919\" využít orchestr, nakonec tak na Thomasův podnět učinil. John Cale později přiznal, že písně pro většinu svých alb píše přímo až v nahrávacím studiu, ale u \"Paris 1919\" tomu bylo jinak: do studia šel s kompletně připravenými písněmi. Později také řekl, že si nemohl dovolit použít klasický orchestr a tak do nahrávání zapojil studenský orchestr.\n\nAlbum \"Paris 1919\" vyšlo 1. března roku 1973 v hudebním vydavatelství Reprise Records. Obal alba zdobí Caleova fotografie. Jeho název odkazuje na Pařížskou mírovou konferenci, kterou v roce 1919 pořádaly vítězné strany první světové války. Ve stejný rok vydal Lou Reed, Caleův bývalý spoluhráč ze skupiny The Velvet Underground, album \"Berlin\", které je také zaměřené na evropská témata. Píseň „Paris 1919“ ještě toho roku vyšla na propagačním albu \"Appetizers\" společnosti Warner Bros. Records. Na CD bylo album publikováno již v roce 1993; o remastering se postaral Lee Herschberg. V roce 2006 vyšlo album v reedici doplněné o dvanáct dříve nevydaných nahrávek; jde převážně o alternativní verze písní z původního alba, ale nachází se zde také „Burned Out Affair“, která nikdy dříve nevyšla.\n\nAlbum otevírá bezmála tříapůlminutová píseň „Child's Christmas in Wales“, inspirovaná sbírkou prózy Dylana Thomase nazvanou \"A Child's Christmas in Wales\". Právě podle části textu této písně bylo pojmenováno Caleovo kompilační album \"Seducing Down the Door\". Jde o píseň v uptempové náladě s výrazným klavírem a varhanami doplněnými slide kytarou, ve které Cale vzpomíná na své dětství ve Walesu. Následuje krátká baladická píseň „Hanky Panky Nohow“ s výraznými orchestrálními aranžemi a akustickou kytarou; naopak málo je zde perkusních nástrojů. Na třetí pozici je umístěna „The Endless Plain of Fortune“, kterou otevírá Caleova hra na klavír a později je opět výrazně využit orchestr. Následuje další balada v podobě písně „Andalucia“. Poslední pozici na první straně původní gramofonové desky vyplňuje tříminutová píseň „Macbeth“; jde o svižnou píseň v boogie stylu.\n\nNa první pozici druhé strany desky je obsazena píseň „Paris 1919“. Její stopáž šesti sekundami přesahuje čtyři minuty a provází ji výrazný klavír. Tříminutová píseň „Graham Greene“, pojmenovaná podle stejnojmenného anglického spisovatele, je hrána v téměř funkovém stylu a má výrazně surrealistický text. Předposlední místo zaujímá další balada; její název zní „Half Past France“ a výraznými nástroji jsou v ní elektrická kytara a varhany. V závěrečné písni „Antarctica Starts Here“ Cale šeptem vypráví o filmové královně a o filmu \"Sunset Boulevard\" režiséra Billyho Wildera. V písni je Caleův hlas doprovázen elektrickým pianem a akustickou kytarou. Tato píseň později v alternativní verzi vyšla také na Caleovo albu \"Antártida\" z roku 1995, které je soundtrackem ke stejnojmennému filmu. Stejná píseň také inspirovala britského hudebníka Roberta Hampsona k napsání písně „Antarctica Ends Here“ v roce 2012.\n\nAlbum jako celek bývá všeobecně často označováno za nejlepší či jedno z nejlepších sólových alb Johna Calea. Publicista Stephen Holden album v dobové recenzi alba \"Paris 1919\" pro časopis \"Rolling Stone\" označil za „mistrovské dílo popu“. V časopise \"Billboard\" bylo album popsáno jako „mimořádně odvážný set kombinující rockové rytmy a Caleovy chytré texty za zvuků symfonického orchestru UCLA.“ Jason Ankeny, který ve své recenzi pro server Allmusic album ohodnotil čtyřmi a půl z pěti možných hvězdiček a označil je za jedno z nejlepších Caleových děl, o němž napsal, že obsahuje bohatě poetické písně. Matthew Murphy o albu na portále Pitchfork Media napsal, že se z něj i přes různé výstřednosti, jako jsou například historické a literární narážky a nesrozumitelná lyričnost, stalo Caleovo nejpřístupnější album. Dave Simpson z deníku \"The Guardian\" o albu řekl, že zní svěže a je ideálním bodem pro nové lidi, kteří se s Calem chtějí hudebně seznámit. Publicista Robert Christgau kritizoval, že je na albu až příliš půvabných věcí, utěšující melodie, melodický zpěv a jednoduché rýmy jako například „Andalucia“ a „“. Německý kritik Diedrich Diederichsen o albu řekl, že jde o nejlepší písňový cyklus od \"Zimní cesty\" skladatele Franze Schuberta.\n\nAlbum je jediným Caleovým albem, které je zařazeno v knize \"1001 alb, která musíte slyšet, než umřete\". Úvodní píseň „Child's Christmas in Wales“ je pak zařazena v podobné knize věnující se písním: \"1001 písní, která musíte slyšet, než umřete\". Magazín \"Uncut\" desku v únorovém čísle roku 2016 zařadil na 99. příčku v žebříčku 200 nejlepších alb všech dob. Písně z alba nahrála řada hudebníků, mezi které patří mimo jiné Owen Pallett („Paris 1919“), David J („Antarctica Starts Here“) nebo skupiny Manic Street Preachers („The Endless Plain of Fortune“), Superchunk („Child's Christmas in Wales“) a Yo La Tengo („Hanky Panky Nohow“ a „Andalucia“). Americký zpěvák Mark Lanegan album zařadil mezi svá vůbec nejoblíbenější alba. Rovněž řekl, že je to jedna z desek, které bude poslouchat navždy. Za oblíbenou nahrávku album označil rovněž Jeff Tweedy, leader skupiny Wilco. Hudebník Peter Hook, člen kapel Joy Division a New Order, desku označil za „impozantní dílo“.\n\nPřestože John Cale plánoval odehrát turné na podporu alba již v roce 1973, nakonec se tak nestalo. Nakonec jej při koncertech v celém svém rozsahu několikrát představil až v letech 2009 až 2014 pod titulem „“. O orchestrální aranžmá všech písní z alba se postaral Randall Woolf, který s Calem již v minulosti spolupracoval například na hudbě k filmu \"Americké psycho\" a dalších projektech. Poprvé se tak stalo 21. listopadu 2009 v Cardiffu v Caleově rodném Walesu; vedle tříčlenné doprovodné skupiny (kytara, baskytara, bicí) jej zde doprovodil devatenáctičlenný orchestr. Celá akce se opakovala dne 5. března 2010 v Londýně, kde jej vedle kapely doprovodil orchestr Heritage Orchestra. Stejný orchestr jej doprovodil také o devět dní později v Norwich. Za hranicemi Spojeného království s tímto programem vystoupil poprvé 5. září 2010, a to v Paříži, kde jej doprovodil orchestr Orchestre d'Île-de-France. Dne 11. září téhož roku pak vystoupil v italském městě Brescia, kde se o doprovod postaral Orchestra da Camera di Brescia.\n\nPozději se z Evropy přesunul do Ameriky, kde program představil v sále Royce Hall v kampusu Kalifornské univerzity v Los Angeles; při tomto koncertě se jako hosté představili Mark Lanegan a Ben Gibbard. Následoval další přesun na jiný kontinent − tentokrát do Austrálie, kde Cale vystoupil 16. října 2010 v Melbourne za doprovodu orchestru Orchestra Victoria. Po delší odmlce album v koncertní verzi představil dne 28. května 2011 na festivalu Primavera Sound ve španělské Barceloně. Po několikaměsíční přestávce pak 6. října 2011 vystoupil v německém Essenu; zde jej doprovodil orchestr Bochumer Symphoniker. 21. listopadu toho roku vystoupil v operním domě ve švédském Malmö za doprovodu orchestru Malmö Operaorkester. Stejný program naposledy představil za doprovodu orchestru Wordless Music Orchestra po dva večery v lednu 2013 v New Yorku. Celé album přehrál znovu dne 20. prosince 2014 v nejmenší belgické obci Mesen. Písně však byly upraveny do nové podoby, hrálo zde menší množství hudebníků. Doprovázelo jej pět hráčů na smyčcové nástroje, pět na dechové, tři vokalistky a Caleova tříčlenná doprovodná skupina. V nové verzi byly výrazněji použity elektronické prvky.\n\nAutorem všech skladeb je John Cale.\n\n"}
{"id": "741488", "url": "https://cs.wikipedia.org/wiki?curid=741488", "title": "Chris Thomas (producent)", "text": "Chris Thomas (producent)\n\nChris Thomas (* 13. ledna 1947, Perivale, Middlesex, Anglie) je britský hudební producent a hudebník. Již v šedesátých letech spolupracoval například se skupinami The Beatles a Climax Blues Band; v pozdějších letech spolupracoval například se skupinami Pink Floyd, Badfinger, Procol Harum, U2, INXS nebo The Pretenders. V roce 1973 produkoval album \"Paris 1919\" velšského hudebníka Johna Calea; s Calem spolupracoval i v pozdějších letech − v roce 1975 hrál na jeho albu \"Slow Dazzle\" a později působil v jeho doprovodné skupině jako hráč na klávesové nástroje. Je rovněž dlouholetým producentem nahrávek Eltona Johna.\n\n"}
{"id": "741491", "url": "https://cs.wikipedia.org/wiki?curid=741491", "title": "Fu-sin", "text": "Fu-sin\n\nFu-sin ( , pchin-jinem \"Fùxīn\") je městská prefektura v Čínské lidové republice, kde patří k provincii Liao-ning. Celá prefektura má rozlohu 10 445 čtverečních kilometrů a v roce 2010 v ní žily necelé dva miliony obyvatel.\n"}
{"id": "741494", "url": "https://cs.wikipedia.org/wiki?curid=741494", "title": "Dotřes", "text": "Dotřes\n\nDotřes je slabší zemětřesení, které následuje krátce po hlavním zemětřesení a dojde k němu ve stejné oblasti. Dotřes je coby dotřes určitelný zpětně – pokud by pozdější ze zemětřesení bylo silnější, pak je zpětně označováno jako hlavní a dřívější zemětřesení je označováno předtřes.\n"}
{"id": "741495", "url": "https://cs.wikipedia.org/wiki?curid=741495", "title": "Vince Wilfork", "text": "Vince Wilfork\n\nVincent Lamar Wilfork (* 4. listopadu, 1981, Florida) je hráč amerického fotbalu nastupující na pozici Nose tackla za tým Houston Texans v National Football League. Byl draftován týmem New England Patriots v roce 2004 v prvním kole, předtím hrál vysokoškolský fotbal za University of Miami.\n\nAmerický fotbal nebyl jediný sport, ve kterém Wilfork vynikal. Dařilo se mu i v atletice a ve wrestlingu. Drží také univerzitní rekord v hodu do dálky koulí. Je ženatý se svou ženou Biancou a mají tři děti. Má také svou nadaci, která podporuje lidi s cukrovkou.\n"}
{"id": "741496", "url": "https://cs.wikipedia.org/wiki?curid=741496", "title": "Předtřes", "text": "Předtřes\n\nPředtřes je v seismologii označení pro menší zemětřesení, které předchází hlavnímu zemětřesení, tedy k němu dojde brzy před ním a ve stejné oblasti. Rozdělení jednotlivých zemětřesení na hlavní (tedy nejsilnější) zemětřesení a jeho předtřesy a dotřesy je možné až zpětně.\n"}
{"id": "741497", "url": "https://cs.wikipedia.org/wiki?curid=741497", "title": "Vojtěch Čipera", "text": "Vojtěch Čipera\n\nVojtěch Čipera (20. dubna 1869 Kyšice – 2. února 1927 Kyšice), byl český a československý politik, meziválečný poslanec, později senátor Národního shromáždění ČSR; předák malorolníků a domkářů na Plzeňsku, vůdce malé politické strany zvané čiperovci, která se ve 20. letech sloučila s Československou stranou národně socialistickou.\n\nV roce 1905 založil organizaci domkářů a malozemědělců. Dlouhodobě redigoval časopis \"Obzor\", který byl ústředním orgánem malozemědělců. Patřil mezi organizátory zemědělců na Plzeňsku a Budějovicku.\n\nVe volbách do Říšské rady roku 1907 byl kandidátem za Českoslovanskou sociálně demokratickou stranu dělnickou, ale nebyl zvolen. Za sociální demokraty kandidoval bezvýsledně i ve volbách na Český zemský sněm roku 1908 na Klatovsku a Plánicku. Koncem roku 1908 se se sociálně demokratickou stranou rozešel. Ve volbách do Říšské rady roku 1911 kandidoval neúspěšně za venkovský volební obvod Rokycansko, nyní jako nezávislý kandidát (sociálně demokratický domkář).\n\nV letech 1919-1920 zasedal v Revolučním národním shromáždění. Poslanecký slib složil až na 72. schůzi parlamentu v září 1919. V tomto zákonodárném sboru zastupoval Českou státoprávní demokracii, později přetvořenou v Československou národní demokracii. Byl profesí živnostníkem.\n\nByl vůdcem samostatné malé politické strany, zvané čiperovci. O čiperovcích jako svébytném politickém bloku se na Plzeňsku mluví již za Rakouska-Uherska. Účastnili se parlamentních voleb v roce 1920 (oficiálně Strana malorolníků, domkářů a živnostníků Republiky Československé), ale strana získala jen něco přes 40 000 hlasů, takže nedosáhla na mandát. Následně se sloučila s národními socialisty, v níž nahradila vyloučenou malozemědělskou skupinu Vladimíra Drobného.\n\nV parlamentních volbách v roce 1925 získal senátorské křeslo za národní socialisty v Národním shromáždění. V senátu setrval do své smrti roku 1927. Pak ho nahradil Josef Hubka.\n\nZemřel v únoru 1927 na chřipkovou epidemii, po několikadenním onemocnění.\n\n"}
{"id": "741500", "url": "https://cs.wikipedia.org/wiki?curid=741500", "title": "Special Forces", "text": "Special Forces\n\nSpecial Forces je třinácté studiové album Alice Coopera, vydané v roce 1981. Album produkoval Richard Podolor a vyšlo u Warner Bros. Records.\n\n"}
{"id": "741501", "url": "https://cs.wikipedia.org/wiki?curid=741501", "title": "Alonso Sánchez Coello", "text": "Alonso Sánchez Coello\n\nAlonso Sánchez Coello (kolem 1531, Benifairó de los Valles, Valencia – 8. srpna 1588, Madrid) byl španělský renesanční malíř, dvorní malíř španělského krále Filipa II.\n\nNarodil se poblíž španělské Valencie, ještě jako dítě však s rodinou přesídlil do Portugalska. Zde v Lisabonu se započala jeho umělecká dráha, když se o jeho nadání doslechl portugalský král Jan III.; stal se chráněncem krále a jeho snachy Jany Španělské, sestry španělského krále Filipa II. Jan III. poslal talentovaného chlapce do Flander, do Bruselu, kde studoval u Antonise Mora a těšil se ochraně biskupa z Arrasu (Antonio Perrenot de Granvela), u něhož bydlel. V roce 1550 se vrátil do Portugalska, ke dvoru Jana III., kde pracoval několik let. Roku 1555 odjel do Španělska, kde byl Janou Španělskou představen jejímu bratrovi, králi Filipu II. V Madridu pokračoval ve studiích u Anthonise Mora, v té době Filipova dvorního malíře. Poté, co jeho učitel z nevyjasněných příčin Madrid překotně opustil, stal se Alonso sám dvorním portrétistou španělské královské rodiny a jejího blízkého okolí a v této roli působil přes třicet let (1555-1588). Jednou z jeho povinností bylo i utřídit a nainstalovat obrazy (řada z nichž vzešla z jeho rukou) v galerii v paláci El Pardo. Vedl privilegovaný život, jsa (on i jeho rodina) přijímán a ctěn královskou rodinou a dalšími významnými osobnostmi té doby. Král byl dokonce kmotrem dvou jeho synů.\nO jeho dílně se mnoho neví; známo je jméno jeho žáka, Pedro de Mata, kterého najal na sedm let v roce 1583. Dalším jeho žákem byl Juan Pantoja de la Cruz, který Sánchezův styl dále rozvinul. Později mu zřejmě pomáhala i jeho dcera Isabel Sánchez, která byla rovněž významnou portrétistkou, či jeho nevlastní bratr Jerónimo Sánchez, a snad také slavný miniaturista Felipe de Liaño, s nímž byl spřízněn přes svou manželku.\n\nAlonso Sánchez Coello byl silně ovlivněn svým učitelem Anthonisem Morem a byl obdivovatelem Tiziana. Převzal a rozvinul styl portrétu, který Tizian a Mor zavedli na dvorech Habsburků. Jeho věhlas se zakládá především na mistrovských portrétech členů královské rodiny a osob jí blízkých. Jsou to zdánlivě velmi prosté portréty, klidné a rezervované, malované analytickým stylem, na nichž bez vyumělkovanosti vystihuje osobnost portrétovaného, téměř vždy situovaného před neutrálním, většinou tmavým pozadím, které dává vyniknout barvám a charakteru oděvu. Španělští uměnovědci nazývají Sáncheze \"\"mistrem šedého světla\"\" - skvěle ovládal škálu šedých a stříbřitých tónů. Jeho působivý portrét dona Carlose (kolem 1557-1559; El Prado) dokládá, že již před dovršením třiceti let věku byl Alonso Sánchez Coello vyzrálým umělcem s pevným, osobitým stylem. Řada jeho děl byla bohužel zničena při požárech Alcázaru v Madridu a paláce El Pardo; z řady portrétů samotného krále se dochovaly dva: Filip II. ve zbroji (1570-1571, Pollock House, Glasgow) a Filip II. v černém oděvu (1587, Palazzo Pitti, Galleria Palatina, Florencie). Jeho portréty dětí královské rodiny jsou okouzlující; objevuje se u něho dvojportrét (Las infantas Isabel Clara Eugenia y Catalina Micaela, 1575, Prado). Jako portrétista pracoval rovněž pro dvorskou šlechtu v Praze, zejména rodiny Pernštejnů a Lobkowiczů, jak dosvědčují například portréty z roudnické zámecké sbírky, vystavené vesměs na zámku v Nelahozevsi.\n\nV jeho díle lze ovšem nalézt řadu obrazů s náboženskou tematikou, zhotovovaných pro kostely a dvořany. V letech 1580-1582 vypracoval osm rozměrných pláten s dvojicemi svatých v životní velikosti pro baziliku v El Escorialu. Tato plátna postrádají chlad jeho dvořanských portrétů: tváře jsou výrazné, modelované kontrastem světla a stínu, bohatá liturgická roucha jsou brilantně provedena (sv. Štěpán a sv. Vavřinec) a u světic (sv. Kateřina a sv. Anežka) je patrný jeho obdiv a inspirace Correggiem. Maloval rovněž monumentální oltáře v kostelích El Espinar (Segovia) a Colmenar Viejo (Madrid), pravděpodobně ovšem s pomocníky.\n\n\n"}
{"id": "741503", "url": "https://cs.wikipedia.org/wiki?curid=741503", "title": "Vladimír Čobrda", "text": "Vladimír Čobrda\n\nVladimír Pavol Čobrda (20. července 1880 Smrečany – 2. září 1967 Smrečany) byl slovenský evangelický farář a biskup, československý politik a poslanec Revolučního národního shromáždění.\n\nAbsolvoval studium teologie v Prešově, Bratislavě a Erlangenu. Čestný doktorát získal na Husově československé evangelické fakultě bohoslovecké v roce 1935. Působil jako farář v rodných Smrečanech a v Ružomberoku. Od roku 1930 byl biskupem Východního distriktu a od roku 1934 generálním biskupem. Této funkce se vzdal roku 1951 a roku 1953 i funkce biskupa.\n\nV letech 1918–1920 zasedal v Revolučním národním shromáždění za slovenskou reprezentaci (slovenští poslanci Revolučního národního shromáždění ještě nebyli organizováni podle stranických klubů). Byl profesí evangelickým farářem. Později se přiklonil k Republikánské straně zemědělského a malorolnického lidu (agrárníkům). V roce 1930 ho ale na post biskupa Východního distriktu evangelické církve podpořil i předseda Slovenské národní strany Martin Rázus.\n\nV roce 1944 byl vězněn. V roce 1962 se stal předsedou Hurbanovy společnosti. Působil i jako překladatel Žalmů a Nového zákona. Roku 1992 se stal \"in memoriam\" nositelem Řádu Tomáše Garrigua Masaryka.\n\n"}
{"id": "741509", "url": "https://cs.wikipedia.org/wiki?curid=741509", "title": "Březín (hrad)", "text": "Březín (hrad)\n\nHrad Březín (dříve Bržín) je zcela zaniklý hrad, který stával na vrchu Peklo asi jeden kilometr jihozápadně od obce Březín v okrese Plzeň-sever. Celý vrch byl odtěžen kamenolomem.\n\nPekelský vrch byl osídlen již v pravěku. Na jižním svahu byl ve splachové vrstvě nalezen malý soubor keramických zlomků z eneolitu, které pravděpodobně patřily k chamské kultuře.\n\nHistorie ani původní jméno hradu není blíže známo. Nejčastěji bývá ztotožňován se sídlem Ivana z Bržína, který se poprvé objevuje na listině z roku 1321. Ivan byl pravděpodobně členem rodu pánů z Nečtin. Ve třicátých letech 14. století došlo k rozdělení statku na tři části. Jedna připadla majitelům hradu Preitenstein u Nečtin, druhá pánům z Bržína a jako majitel třetí části je uváděn jistý kameník Oldřich. Roku 1401 je zmiňován Jindřich z Bržína (též Jindřich z Nečtin), ale místo hradu je uváděno jako hradiště, tudíž hrad již pravděpodobně nestál.\n\nOd šedesátých let 20. století byl kopec ničen kamenolomem. Archeologický průzkum zde v té době prováděl archeolog dr. Antonín Hejna. Keramika, která se při průzkumu nalezla, byla datována do období od druhé poloviny 13. až do druhé poloviny 14. století. Také byly nalezeny zbytky hradby, dále dýky, tesáky a střely do kuší. To nasvědčuje obléhání hradu, po kterém byl připojen k Preitensteinu.\n\nVáclav Kočka jej v dějinách Manětínska nesprávně ztotožňuje s hradem Skála. Zde měl být při sporech Přemyslovců v roce 1179 Bedřichem obléhán Soběslav II.\n\nUž v době archeologického výzkumu byl hrad lomem těžce poškozen a rekonstrukce jeho podoby je velmi obtížná. Přístupová cesta vystoupala severním úbočím vrchu na valovitý útvar v čele hradu. Po strmém mostě překonala příkop a vstoupila do kulisové brány, vedle které zřejmě stála hranolová věž. Další plocha hradu byla rozčleněna zděnými příčkami, ale nevíme, zda to byly zdi budov nebo hradeb. Předpokládá se, že půdorys hradu byl obdélný.\n\n\n"}
{"id": "741511", "url": "https://cs.wikipedia.org/wiki?curid=741511", "title": "Samo Daxner", "text": "Samo Daxner\n\nSamo Daxner (4. nebo 5. května1856 Banská Štiavnica – 27. dubna 1949 Tisovec Malohont) byl slovenský a československý advokát a politik; poslanec Revolučního národního shromáždění, později senátor za Republikánskou stranu zemědělského a malorolnického lidu.\n\nStudoval na gymnáziu v Revúci. Původně se chtěl po absolvování studia věnovat národohospodářství, ale na nátlak matky se stal advokátem. Navštěvoval proto právní školy v Bratislavě a v Pešti. Po složení advokátské zkoušky hospodařil na rodinném statku v Tisovci a vedl advokátní praxi. Často se zabýval politickými kauzami lidí z řad slovenských národovců. V roce 1879 založil Samo Daxner v Tisovci hasičský sbor, roku 1877 zde také ustavil pěvecký spolek. Ovládal několik jazyků a mimo jiné do slovenštiny přeložil Prodanou nevěstu od Bedřicha Smetany a operu Viléma Blodka V studni, které v Tisovci pak sehráli místní ochotníci. V roce 1904 v této obci organizoval první šachový turnaj na Slovensku. V okolí Tisovce sbíral lidové písně. Některé z nich vyšly ve sbírce \"Slovenské zpevy II.\" (Martin, 1890).\n\nV 90. letech 19. století patřil mezi nově nastupující politiky Slovenské národní strany. Díky přátelům udržoval kontakt s děním v českých zemích. V listopadu 1918 byl v Tisovci hlavní postavou zdejšího převratu a vedl místní národní radu.\n\nPo roce 1918 zasedal v Revolučním národním shromáždění. Na post v tomto zákonodárném sboru rezignoval v roce 1919. Byl profesí advokátem. Brzy po vzniku ČSR byl jmenován Vavro Šrobárem do funkce župana Gemersko-malohontské župy. Zde dohlížel na přebírání moci na jejím území československými úřady a armádou. V květnu 1919 se županského úřadu vzdal.\n\nNa počátku 20. let byl členem Slovenské národní a rolnické strany (SNaRS) a v březnu 1920 se uvádělo, že za ni bude kandidovat v parlamentních volbách v roce 1920 do senátu. Zvolen nebyl, ale senátorem Národního shromáždění byl pak v letech 1922-1925, protože sem dodatečně nastoupil jako náhradník poté, co zemřel Ján Ružiak. Zastupoval za Republikánskou stranu zemědělského a malorolnického lidu, do které se roku 1922 SNaRS sloučila.\n\nPo roce 1948 mu byl odňat jeho statek a hospodářský majetek.\n\nJeho synem byl právník a důstojník Vladimír Daxner.\n\n"}
{"id": "741516", "url": "https://cs.wikipedia.org/wiki?curid=741516", "title": "Karel Dědic", "text": "Karel Dědic\n\nKarel Dědic (7. srpna 1862 Vsetín – 2. července 1928 Praha) byl český a československý sociálně demokratický politik, meziválečný poslanec Revolučního národního shromáždění a senátor Národního shromáždění ČSR za Československou sociálně demokratickou stranu dělnickou.\n\nJako student gymnázia se zapojil do pokrokového hnutí. Docházel do hostince U Pštrossů v Praze, kde bylo centrum sociálně demokratických aktivistů. Patřil ke skupině studentů, která se později přimkla k sociální demokracii. Přitom pocházel z buržoazních poměrů a i jeho profese, byl dámským krejčím se zámožnou klientelou, nebyla v řadách sociálních demokratů příliš obvyklá.\n\nV letech 1918-1920 zasedal v Revolučním národním shromáždění. Byl profesí živnostníkem.\n\nV parlamentních volbách v roce 1920 získal post senátora, který zastával až do roku 1925.\n\nZemřel v červenci 1928. Pravicové \"Národní listy\" ho v nekrologu označily za \"svéráznou, zajímavou, a jak i politickému protivníkovi nutno přiznati - sympatickou osobnost\".\n\n"}
{"id": "741518", "url": "https://cs.wikipedia.org/wiki?curid=741518", "title": "Nihonšoki", "text": "Nihonšoki\n\nNihonšoki (日本書紀, Japonská kronika) je druhou nejstarší japonskou dochovanou kronikou. Dílo, zvané také někdy \"Nihongi\" (日本紀, Japonské anály), bylo sepsáno roku 720 na příkaz císařovny Genšó jako pokračování a doplnění předcházející kroniky \"Kodžiki\" z roku 712, se kterou tvoří nejdůležitější pramen pro poznání nejstarších japonských dějin.\n\nNa rozdíl od literárního a mytologického charakteru \"Kodžíki\" je \"Nihonšoki\" vytvořena především jako dílo historické. Její sestavovatelé, mezi kterými byl i tvůrce \"Kodžiki\" dvořan Ó no Jasumaro (太 安万侶, asi 660-723), se pod vedením prince Toneriho (舎人親王, 676–735) opírali o dnes již nedochovaná historická díla a o úřední záznamy z provincií, které jsou v díle citovány. Kronika je sepsána čínsky po vzoru čínských historických děl z nichž přebírá styl a někdy i celé věty.\n\nRoku 797 se kronika dočkala pokračování nazvaného \"Šoku Nihongi\" (続日本紀), které obsahuje japonsky psané a rétoricky stylizované císařské výnosy, nejstarší památky čistě japonské prózy. Tyto dvě kroniky jsou prvními dvěma ze šesti národních japonských historických děl nazývaných souhrnně \"Rikkokuši\" (六国史, Šest národních historií), ve kterých byly dějiny Japonska dovedeny až do roku 887. Po \"Šoku Nihongi\" následovaly \"Nihonkóki\" (840), \"Šoku Nihonkóki\" (869), \"Montoku džicuroku\" (879) a \"Sandai džicuroku\" (901).\n\nKroniku tvoří třicet svazků, další svazek obsahující genealogie se nedochoval. První svazky jsou sice také věnovány mytologii a vládě legendárních císařů počínaje prvním z nich, synem nebes Džimmuem, ale další pojednávají o událostech historických, které s tím, jak se blíží datu vytvoření kroniky, nabývají na stále větší věrohodnosti. Časově je kronika dovedena až do vlády císařovny Džitó (686–697). Na rozdíl od kroniky \"Kodžiki\" jsou v ní také zmínky o vztazích k sousedním zemím a v názvu kroniky se vyskytuje slovo Nihon, kterým Japonci začali označovat svou zemi ve vztahu k cizině.\n\n"}
{"id": "741522", "url": "https://cs.wikipedia.org/wiki?curid=741522", "title": "Augustus Washington", "text": "Augustus Washington\n\nAugustus Washington (1820/1821, Trenton, New Jersey – 7. června 1875, Monrovia) byl afroamerický fotograf a daguerrotypista, který později ve své kariéře emigroval do Libérie. Je jedním z mála afroamerických daguerrotypistů, jehož kariéra byla dokumentována.\n\nNarodil se v Trentonu, New Jersey v roce 1820 nebo 1821. Jeho otec byl otrokem ve Virginii a jeho biologická matka byla zřejmě původem z jižní Asie, ale zemřela mladá. Jeho nevlastní matka, kterou sám Washington popisoval jako \"vynikající křesťanskou indickou ženu, extraktem bílé a černé\", byla také otrokem.\n\nStudoval na Oneida Institute v Whitesboro, New York a na Kimball Union Academy, a nakonec v roce 1843 studoval na Dartmouth College. Daguerreotypie se naučil dělat během svého prvního roku studia, aby si mohl financovat své vysokoškolské vzdělání, ale v roce 1844 musel z Dartmouth College kvůli rostoucím dluhům odejít. Odstěhoval se do Hartfordu v Connecticutu, vyučovat černé studenty v místní škole a daguerrotypické studio otevřel v roce 1846.\n\nV roce 1852 se rozhodl emigrovat do Libérie. Celý rok mu trvalo ušetřit dostatek peněz na cestu a na cestu vzal svou ženou a dvě malé děti. Chtěl se přestěhovat do Libérie, protože věřil, že by Afroameričané mohli Spojené státy opustit a založit vlastní kolonii v Africe, kde by nebyli diskriminováni a měli stejná práva. Americká kolonizační společnost \"American Colonization Society\" zahájila proces stěhování afroameričanů do Libérie a pomáhala jim při financování. Washington si v hlavním městě Monrovia otevřel daguerrotypické studio a také cestoval do sousedních zemí Sierra Leone, Gambie a Senegalu. Později se vzdal své fotografické profese a stal se pěstitelem cukrové třtiny a politikem, s účastí jak ve Sněmovně reprezentantů Libérie tak i v liberijském Senátu. Zemřel v roce 1875 v Monrovii.\n\n"}
{"id": "741523", "url": "https://cs.wikipedia.org/wiki?curid=741523", "title": "International Food Standard", "text": "International Food Standard\n\nOrganizace IFS (Internatinal Featured Standards) je neziskovou organizací, která spravuje mezinárodní standardy \"IFS Food\", \"IFS Logistics\", \"IFS Cash & Carry\", \"IFS HPC\" a \"IFS Brokers\". Na tvorbě standardů IFS se podíleli německé (HDE), francouzské (FCD) a italské (ANCC, ANCD) maloobchodní svazy ve spolupráci s výrobci, certifikačními orgány a uživateli standardu. Standard se týká bezpečnosti výrobků, dodržování legislativních požadavků a systému managementu kvality. Standardy byly navrženy tak, aby pomáhaly organizacím zajistit splnění požadavků zákazníků. \n\nHlavním cílem IFS je vytvořit společný standard s jednotným systémem hodnocení, který bude akreditovaný a který svým hodnocením dokáže srovnat a transparentně posoudit kvalitu v rámci celého dodavatelského řetězce. \n\nOrganizace IFS mimo publikací standardů IFS získává pro svou činnost finanční prostředky z poplatků, které platí certifikační orgány za nahrání auditní zprávy do systému IFS. Všechny příjmy IFS organizace jsou pak použity na zlepšení globálního IFS systému (překlady, provoz webových stránek, auditního portálu, atd.). \n\nIFS poskytuje k dispozici všechny nutné informace prostřednictvím online databanky. Všechny zprávy o provedených auditech, plány opatření a certifikáty jsou uloženy na webových stránkách v registrované části. Do této registrované části mají přístup pouze registrovaní obchodníci, jejichž podniky jsou certifikovány podle standardu IFS.\n\nStandard IFS Food vznikl z požadavků německých a francouzských obchodních řetězců jako všeobecný standard na bezpečnost potravin v obchodních řetězcích. IFS Food je určeno společnostem, které zpracovávají potraviny a nebalené produkty. Obchodní řetězce často vyžadují certifikaci IFS po svých dodavatelích, kteří jim dodávají potraviny pod privátní značkou řetězce. IFS audit je však určen i společnostem, které provádí balení potravin, při kterém může dojít k riziku kontaminace. \n\nIFS Logistics je určen společnostem, které pracují již se zabalenými potravinářskými produkty a řeší jejich uskladnění, přepravu a distribuci. Pokud má potravinářská společnost IFS Food, nemusí být auditovaná speciálně na IFS Logistics, protože v rámci IFS Food je kapitola, která zahrnuje také dopravu a skladování zboží.\n\n"}
{"id": "741525", "url": "https://cs.wikipedia.org/wiki?curid=741525", "title": "Žolíky", "text": "Žolíky\n\nŽolíky jsou název rozšířené karetní hry mezi střední a starší generaci i v Čechách a na Slovensku. Hraje se s žolíkovými kartami a je velmi podobná hře Rummy, trochu i hře Autobus. Hrát ji může od dvou do šesti hráčů.\n\nPoužívají se karty známé jako žolíkové, tedy 2x francouzské o 52 kartách plus 4 žolíci, celkem tedy 108 hracích karet. Před hrou je třeba se domluvit na níže uvedených variantách v počtu a hodnotě karet.\n\nHra se zahajuje snímáním 3 karet zadákem (hráč po pravici rozdávajícího). Pokud sejme žolíka, nechá si jej do hry a dostane o to méně karet při rozdání. První sejmutá karta se viditelně umístí pod talon a může se použít buď jako poslední karta na uzavření kola, má - li hráč na tzv. zavření z ruky, anebo tuto kartu může použít jako chybějící, která se mu hodí, aby \"zavřel z ruky\". \n\nRozdá se mezi hráče po 12 kartách (varianta 14), jen předákovi (první hráč po levici rozdávajícího) se dá karet 13 (varianta 15). Zbytek karet je v talónu. Předák zahájí hru vyložením své třinácté karty. Vykládat se může až po třetím kole. Každý hráč si bere jednu kartu z talonu a jednu nehodící odhazuje averzem vzhůru do společného odkládacího balíčku. Tuto kartu, pokud se jemu hodí, si může následující hrát vzít pod podmínkou, že vyloží 42 bodů. Vykládat lze postupky, trojice či čtveřice, přičemž je nutné napoprvé dosáhnout 42 bodů (varianta 51) a jedné čisté postupky (3 po sobě jdoucí karty stejné barvy bez žolíka). \n\nDo ostatních sestav je možné místo chybějící karty vložit žolíka. Pokud už mají vyloženo, mohou karty z ruky přikládat k jakékoliv sestavě karet na hrací ploše, i těm vyloženým jinými hráči. Pokud doloží do postupky s žolíkem kartu, kterou žolík nahrazuje, smí ji jej ponechat a dále použít, do trojic s žolíkem se musí doložit karty všech barev, např. QQQQ, aby dokládající hráč si mohl žolíka ponechat. Na rozdíl od podobné hry Autobus/Amerika nelze již vyložené sestavy karet roztrhat a vytvořit nové, mohou jen přikládat. \n\nPokud hra pokračuje, i když už karty v talonu dojdou, pak se odkládací balíček otočí a stává se novým talonem. Hra končí, pokud některý hráč vyloží své karty a poslední zbylou hru uzavírá odložením reversem nahoru na odkládací balíček. Pokud hráč ukončí hru a ušetří, nevyloží žolíky, může si jej ponechat (povolená herní varianta) do další hry.\n\nK prvnímu vyložení je třeba mít 42 bodů. Eso bývá za 11 bodů (varianta 1), ostatní figury K - Q - J po 10, karty 10-9-8 a 7 ve výši 10-9-8 a 7 bodů, žolík je zpravidla za 15 bodů (varianta 20).\n\n"}
{"id": "741526", "url": "https://cs.wikipedia.org/wiki?curid=741526", "title": "Oetker", "text": "Oetker\n\nOetker může být:\n\n\n"}
{"id": "741527", "url": "https://cs.wikipedia.org/wiki?curid=741527", "title": "Václav Donát", "text": "Václav Donát\n\nVáclav Donát (7. května 1869 Chrášťany – 3. května 1954 Plaveč), byl český a československý politik, meziválečný poslanec a senátor Národního shromáždění ČSR za Republikánskou stranu zemědělského a malorolnického lidu (agrárníky).\n\nV rodných Chrášťanech vedl čtenářsko-ochotnický spolek. Absolvoval gymnázium v Kolíně. Kvůli plicní chorobě nemohl studovat na vysoké škole. Politicky aktivní byl již za Rakouska-Uherska. Roku 1894 koupil statek v Pavlově na Pelhřimovsku. Založil zde odbor Národní jednoty pošumavské a byl zvolen do okresního zastupitelstva. Později se stal i okresním starostou. Za první světové války byl této funkce zbaven. Podporoval elektrifikaci Pelhřimovska. V Pelhřimově založil Hospodářské družstvo rolnické. Od roku 1899 působil jako okresní důvěrník agrární strany.\n\nVe volbách do Říšské rady roku 1911 se stal poslancem Říšské rady (celostátní parlament), kam byl zvolen za okrsek Čechy 74 (neúspěšně do Říšské rady kandidoval již ve volbách roku 1907, ale tehdy ho porazil kandidát katolického tábora Miloš Antonín Záruba). Usedl do poslanecké frakce Klub českých agrárníků. Ve vídeňském parlamentu setrval do zániku monarchie.\n\nV roce 1918 se stal předsedou Národního výboru v Pelhřimově.\n\nV letech 1918–1920 zasedal v československém Revolučním národním shromáždění. Byl tehdy stále profesí statkářem. Během převratu v říjnu 1918 byl jednou z hlavních postav dění v Pelhřimově, kde předsedal Národnímu výboru.\n\nPo parlamentních volbách v roce 1920 se stal senátorem. Mandát ale získal až dodatečně, v roce 1921, jako náhradník poté, co zemřel senátor Josef Hyrš. V roce 1924 se stal poté, co rezignoval Karel Prášek, předsedou senátu Národního shromáždění, později byl jeho místopředsedou. Mandát senátora obhájil v parlamentních volbách v roce 1925, parlamentních volbách v roce 1929 i parlamentních volbách v roce 1935. V senátu zůstal až do jeho zrušení v roce 1939. Krátce předtím přestoupil do senátorského klubu nově utvořené Strany národní jednoty.\n\n\n"}
{"id": "741528", "url": "https://cs.wikipedia.org/wiki?curid=741528", "title": "Ján Duchaj", "text": "Ján Duchaj\n\nJán Duchaj (12. března nebo 1. srpna 1869 Blatnica – 2. dubna 1954 Blatnica) byl slovenský a československý politik, meziválečný poslanec Revolučního národního shromáždění a senátor Národního shromáždění ČSR za Republikánskou stranu zemědělského a malorolnického lidu.\n\nStudoval na gymnáziích v Přerově a Banské Bystrici. Pracoval v Kežmaroku, pak vedl rodinný statek v Blatnici. Před rokem 1918 se angažoval v Slovenské národní straně. Byl signatářem Martinské deklarace roku 1918.\n\nPo roce 1918 zasedal v Revolučním národním shromáždění za slovenský klub (slovenští poslanci Revolučního národního shromáždění ještě nebyli organizováni podle stranických klubů). Na post v tomto zákonodárném sboru nastoupil v roce 1919. Byl profesí rolníkem.\n\nNa počátku 20. let byl členem Slovenské národní a rolnické strany (SNaRS) a v březnu 1920 se uvádělo, že za ni bude kandidovat v parlamentních volbách v roce 1920 do senátu. Ve volbách pak skutečně získal senátorské křeslo v Národním shromáždění, kde zasedal do roku 1925. SNaRS se roku 1922 sloučila do Republikánské strany zemědělského a malorolnického lidu.\n\nByl členem četných agrárních spolků a redakční rady listu \"Hospodárský obzor\".\n\n"}
{"id": "741529", "url": "https://cs.wikipedia.org/wiki?curid=741529", "title": "Siberut", "text": "Siberut\n\nSiberut je ostrov v západní části Indonésie, největší ze skupiny Mentavajských ostrovů. Má rozlohu 4030 km² a okolo třiceti tisíc obyvatel, z nichž 90 % tvoří domorodí Mentavajci. Ostrov je porostlý deštným pralesem, žijí zde vzácné druhy opic: kahau mentavejský (\"Simias concolor\") a gibon malý (\"Hylobates klossii\"). Klima je tropické: teploty od 23 °C do 31 °C, vlhkost vzduchu přes osmdesát procent, roční úhrn srážek přesahuje 4 000 mm. Západní polovina ostrova byla v roce 2003 vyhlášena národním parkem. Zachovaná příroda a svérázní obyvatelé, kteří ještě v druhé polovině dvacátého století praktikovali kanibalismus, lákají na Siberut množství dobrodruhů – jedním z nich byl Josef Formánek.\n\n"}
{"id": "741533", "url": "https://cs.wikipedia.org/wiki?curid=741533", "title": "Ferro", "text": "Ferro\n\nFerro může znamenat:\n\n\n"}
{"id": "741535", "url": "https://cs.wikipedia.org/wiki?curid=741535", "title": "Seznam hokejistů draftovaných týmem Detroit Red Wings", "text": "Seznam hokejistů draftovaných týmem Detroit Red Wings\n\nToto je kompletní seznam hokejistů, kteří byli draftováni v NHL do týmu Detroit Red Wings. To zahrnuje každého hráče, který byl draftován, bez ohledu na to, zda hrál za tým.\n\n"}
{"id": "741536", "url": "https://cs.wikipedia.org/wiki?curid=741536", "title": "Jeremiah Gurney", "text": "Jeremiah Gurney\n\nJeremiah Gurney (17. října 1812 – 21. dubna 1895) byl americký fotograf a daguerrotypista působící v New Yorku.\n\nNejdříve pracoval v obchodu s klenoty ve městě Saratoga, ale brzy přestěhoval své podnikání do New York City. Krátce poté, co se začal věnovat fotografii, poté, co jej instruoval a inspiroval Samuel Morse. Byl jedním z prvních, kdo praktikoval daguerreotypický proces, jako první otevřel v roce 1840 americkou fotografickou galerii na Broadwayi a nabízel portrét za 5 dolarů.\n\nVytvářel pozoruhodně detailní portréty, využíval v plném rozsahu pozoruhodné tonální ztvárnění procesu. Vybíral své klienty z elitní společnosti New Yorku, nazýval je \"významné osobnosti doby\" a vyhýbal se lidem z politiky a zábavy, které prefereoval jeho konkurent Mathew Brady. Kvalita Gurneyho portrétů jej nominovala na pozici nejlepšího daguerrotypisty v Gothamu.\n\nDíky svým fotografickým dovednostem získal řadu ocenění, včetně zápisu do Scientific American dne 5. prosince 1846. Magazín \"New York Illustrated News\" v článku zveřejněném v roce 1853 napsal, že jeho ateliér na Broadwayi č.p. 707 \"disponoval devíti prostornými místnostmi specializovanými výhradně na toto umění.\" V roce 1840 vystavoval své fotografie na řadě výstavách např. na veletrhu American Institute Fair a později na mezinárodní výstavě v Crystal Palace v Londýně, kde dosáhl mezinárodního renomé. Jeho obchod vzkvétal a v roce 1858 postavil třípatrové studio z bílého mramoru na Broadwayi č.p. 770.\n\nHrál vedoucí roli v přípravě první vlny průkopnických fotografů jako Mathew Brady, který později získal jméno válečného reportážního fotografa. Brady byl původně zaměstnán jako tovaryš na výrobu šperků pro společnost \"E. Anthony & Co.\" a vyráběl také vitríny pro Gurneyho daguerrotypie. Další, kdo se od Gurneyho naučil umění fotografie během výroby knižních desek ve firmě Edwarda Anthonyho byl Charles Fredricks.\n\n\n"}
{"id": "741540", "url": "https://cs.wikipedia.org/wiki?curid=741540", "title": "Fimfárum 2", "text": "Fimfárum 2\n\nFimfárum 2 je český animovaný film z roku 2006, pokračování snímku \"Fimfárum Jana Wericha\". Byl natočen na motivy z knihy \"Fimfárum\" Jana Wericha a obsahuje pohádky \"Moře, strýčku, proč je slané\", \"Tři sestry a jeden prsten\", \"Hrbáči z Damašku\" a \"Paleček\".\n\nJednotlivé povídky se natáčely ve studiích Anima, Hafan film, Krátký film a studio Zvon. Film vyrobila společnost MAUR film, výtvarníky snímku byli Jan Balej, Petr Poš, Martin Velíšek a Pavel Koutský.\n\n"}
{"id": "741545", "url": "https://cs.wikipedia.org/wiki?curid=741545", "title": "Smile (hudební skupina)", "text": "Smile (hudební skupina)\n\nSmile byla britská rocková skupina, kterou v roce 1968 založil kytarista Brian May. Kapelu spolu s ním tvořili bubeník Roger Taylor a zpěvák a baskytarysta Tim Staffell. \n\nSkupina nejčastěji vystupovala v různých klubech a barech. Nejdál se Smile dostali na koncert do Royal Albert Hall. Jinak zaznamenávali spíše menší komerční úspěch, ale Tim Staffell nebyl s úspěchy spokojen, proto v roce 1970 ze skupiny odešel a Smile zanikla. Brian May s Rogerem Taylorem však chtěli pokračovat. Našli nového zpěváka Freddieho Mercuryho a baskytarystu Johna Deacona a založili skupinu Queen. \n\nSoubor v roce 1968 založil kytarista Brian May. Nechal si podat inzerát, na který se mu přihlásil bubeník Roger Taylor a baskytarista a zpěvák Tim Staffell. Nejvíce se proslavila díky písním Keep Yourself Alive a Doin' All Right (oba tyto hity později převzala skupina Queen), ale i tak nezaregistrovala žádný větší úspěch. Nejdál to dotáhly na koncert do Royal Albert Hall. I přes to se ale Staffellovi kapela příliš nezamlouvala a roku 1970 se ji rozhodl opustit a zkusit štěstí jinde.\n\nO Staffellově odchodu se dozvěděl fanoušek skupiny Farrokh Bulsara, (později se přejmenoval na známější podobu jeho jména, Freddie Mercury) který sám Mayovi a Taylorovi podal návrh jestli by nemohl kapele dělat zpěváka. Návrh přijali, ale ještě zbývalo najít někoho kdo umí na baskytaru. Po vyzkoušení několika baskytaristů , konkrétně Mika Grose, Douga Bogieho, nebo Barryho Mitchella, narazili v roce 1971 na Johna Deacona, který s nabídkou na účast v kapele souhlasil. Freddie Mercury kapelu oficiálně přejmenoval na Queen a roku 1973 vydali své stejnojmenné debutové album \"„Queen“\". \n\nV roce 1992 byla kapela krátce po smrti frontmana Queen, Freddieho Mercuryho znovuobnovena. Ovšem pouze na 1 rok. \n\nPo druhé se někdejší spoluhráči ze Smile znovu sešli jako kapela v roce 2018, při příležitosti vydání životopisného filmu o skupině Queen \"„Bohemian Rhapsody“\".\n\n"}
{"id": "741549", "url": "https://cs.wikipedia.org/wiki?curid=741549", "title": "Unusual Suspects", "text": "Unusual Suspects\n\nUnusual Suspects je studiové album amerického rockového kytaristy Leslie Westa, vydané v září 2011 u vydavatelství Provogue Records. Na album si West přizval několik hostů, ke slyšení jsou zde například Joe Bonamassa, Billy Gibbons (ZZ Top) nebo Zakk Wylde (Ozzy Osbourne).\n\n"}
{"id": "741553", "url": "https://cs.wikipedia.org/wiki?curid=741553", "title": "Benny Hill", "text": "Benny Hill\n\nBenny Hill (21. ledna 1924, Southampton, Anglie – 20. dubna 1992, Teddington, Anglie), vlastním jménem Alfred Hawthorne Hill, byl anglický komik a herec.\n\nNarodil se jako Alfred Hawthorn Hill dne 21. ledna 1924 v Southamptonu. Od dětství jej přitahovalo divadlo, navíc jeho otec i strýc pracovali u cirkusu. Po vojenské službě odjel do Londýna, kde si vytvořil pseudonym Benny Hill podle svého oblíbeného baviče Jacka Bennyho. V šestnácti letech skončil na škole a poté vystřídal řadu povolání. Pracoval např. jako mlékař nebo řidič, později také jako asistent divadelního režiséra a pracoval i v rádiu.\n\nV polovině 50. let nastoupil do televize BBC, kde si rychle všimli jeho komediální talentu. V roce 1957 obdržel cenu BBC – nová tvář roku. Jelikož chtěl být komikem, začal dělat komediální scénky. Jeho vzorem byl Charlie Chaplin. Objevil se v několika filmech, ale slávu mu přinesla až série The Benny Hill Show, vysílaná od roku 1969. S touto show uspěl nejen ve Velké Británii, ale také jako první anglický komik i v USA. Na počátku 80. let se seriál stal terčem kritiky, která jej odsuzovala jako vulgární s dvojsmyslnými narážkami. Hill pak začal do scének obsazovat děti ze štábu. V roce 1989 se však BBC rozhodla pořad zrušit a to přes neklesající sledovanost. Hill se následně stáhl do ústraní a odešel do penze.\n\nPřesto dál pokračoval v natáčení scének, tentokrát pro americkou televizi. Kvůli srdečním problémům však musel být několikrát hospitalizován v nemocnici. Zemřel 20. dubna 1992 na infarkt ve svém domě v Teddingtonu.\n\n\n\n\n\n"}
{"id": "741559", "url": "https://cs.wikipedia.org/wiki?curid=741559", "title": "Martin B-57 Canberra", "text": "Martin B-57 Canberra\n\nMartin B-57 Canberra byl ve Spojených státech vyráběný dvoumotorový proudový lehký bombardovací a průzkumný letoun, který vstoupil do služby u amerického letectva (USAF) v roce 1953. B-57 byl původně verzí letounu English Electric Canberra vyráběnou v USA v licenci. Avšak společnost Glenn L. Martin Company letoun podstatně upravila a vyráběla i několik vlastních variant.\n\nB-57 Canberra se stala významnou, tím že byla prvním proudovým bombardérem v amerických službách, který v boji shodil pumy. Značného nasazení se Canberra jako bombardér dočkala během války ve Vietnamu; vznikly i speciální verze tohoto typu, které sloužily jako průzkumné letouny z velkých výšek (Martin RB-57D Canberra) a jako letouny pro elektronický boj. B-57 Canberra byla také vyvážena zahraničí a bojově byla nasazena pákistánským letectvem během indo-pákistánské války v roce 1965 a v roce 1971. \n\nAmerické letectvo Canberry vyřadilo v roce 1983 a tak skončila její éra taktického bombardéru. Poslední tři zbývající letouny na světě označené WB-57F létají v Johnsonově vesmírném středisku (NASA) v Houstonu, stát Texas jako vědecká letadla pro výzkum.\n\nPo vypuknutí války v Koreji v roce 1950 si americké letectvo (USAF) rychle uvědomilo naléhavou potřebu lehkého bombardovacího / bitevního letounu do každého počasí. Vynikající letouny Douglas A-26 Invader s pístovými motory mohly i přes své nesporné kvality provádět operace jen ve dne, za pěkného počasí a byl jich nedostatek. Navíc byl jejich pohon pístovými motory považován za zastaralý a z jejich ztrát v boji bylo vypočítáno, že pokud bude konflikt v Koreji trvat až do roku 1954, budou všechny zničeny v boji. V důsledku toho USAF vydalo 16. září 1950 požadavek na proudový bombardér s maximální rychlostí 630 mph (1 020 km/h), dostupem 40 000 stop (12 190 m) a doletem 1 150 mil (1 850 km). Letoun měl být schopen působit za jakéhokoliv počasí a měl být schopen působit i jako průzkumný letoun. Kvůli urychlení vývoje se uvažovalo pouze o projektu založeném na již existujícím letounu. Komise uvažovala o amerických letounech Martin XB-51, North American B-45 Tornado a North American AJ-1 Savage.\n\nMezi zahraničními uchazeči, o kterých bylo uvažováno, byly i letouny Avro Canada CF-100 Canuck a nový britský letoun English Electric Canberra, který v té době ještě oficiálně nevstoupil do služeb u Královského letectva (RAF), což byl neobvyklý tah. Komise však byla nadšena při jeho předvedení v létě 1950. Letouny AJ a B-45 byly rychle ze seznamu vyřazeny, protože byly zastaralé konstrukce a možnosti jejich dalšího rozvoje byly omezené. CF-100 byl přepadový stíhací letoun do každého počasí, ale byl příliš malý a postrádal požadovaný dolet. XB-51, ačkoliv byl nadějným a velmi rychlým letounem, měl omezené manévrovací schopnosti, malou pumovnici, omezený dolet a vytrvalost ve vzduchu. \n\n21. února 1951 přiletěl letoun British Canberra B.2 (WD932) na leteckou základnu Andrews ve Spojených státech ke srovnávacím zkouškám. Stal se tak prvním proudovým letounem, který bez doplňování paliva přeletěl Atlantský oceán. 26. února byly provedeny srovnávací zkoušky s letounem XB-51. XB-51 sice vykazoval v některých ohledech lepší výsledky (rychlost), ale jeho zavedení bylo v nedohlednu. Proto převládl názor, že letoun Canberra by byl vhodným dočasným řešením, než bude XB-51 připraven vstoupit do služby. Britský letoun se tak stal vítězem soutěže. Letoun byl oficiálně vybrán americkým letectvem (USAF) 25. května 1951.\n\nJelikož ale výrobní linka společnosti English Electric pracovala na plný výkon, aby byly uspokojeny požadavky RAF, nebylo v silách společnosti uspokojit požadavek USAF na další letouny. Proto společnost Glenn L. Martin Company získala licenci ke stavbě letounů Canberra pod označením B-57 (Martin Model 272) ve Spojených státech. Jednalo se o první britský bojový letoun licenčně vyráběný ve Spojených státech. Projekt letounu XB-51 byl následně v tichosti zapomenut. \n\nPro urychlení výroby byly první B-57A na první pohled téměř identické s letouny Canberra B.2 včetně proskleného nosu letounu s výjimkou použití silnějších motorů Armstrong Siddeley Sapphire s tahem 32 kN místo motorů Rolls-Royce Avon. Tyto motory byly rovněž licenčně vyráběny ve Spojených státech pod označením Wright J65. Kromě toho byl mírně upraven kryt kokpitu pro lepší výhled, Pitotova trubice byla přemístěna z přední části nosu pod nos letounu, posádka byla zredukována ze třech na dva, byly přidány přídavné nádrže na konce křídel a byly upraveny motorové gondoly pro nové motory přidáním typických vstupů pro chlazení ve spodní části.\n\nPrvní sériový letoun poprvé vzlétl 20. července 1953 a byl přijet do služeb u amerického letectva 20. srpna 1953. Během výroby v letech 1953 až 1957 bylo postaveno celkem 403 letounů B-57.\n\nB-57A nebyl považován americkým letectvem za letoun, který bude okamžitě schopný bojových akcí, a proto byl výhradně používán pro účely testování a dalšího vývoje. Proto jich bylo vyrobeno jen 8 kusů. Jeden letoun byl v roce 1957 předán NACA (předchůdce NASA), kde pod označením JB-57A byl používán k nejrůznějším pokusům. JB-57A byl nakonec vrácen společnosti Martin k dalším zkouškám. Další letoun byl předán Národnímu úřadu pro oceán a atmosféru (NOAA), kde byl osazen novým nosem letounu s radarem a sloužil v roli letounu pro sledování hurikánů. \n\nDůvodem pro omezenou výrobu letounů B-57A bylo, že tyto výrazně britské letouny byly považovány za nevhodné služby v rámci USAF. Hlavním důvodem bylo neobvyklé uspořádání kabiny a chybějící kulomety, protože britské Canberry byly koncipovány jako bombardéry letící velkou rychlostí ve velké výšce a nikoliv jako letouny pro přímou leteckou podporu pozemních jednotek. Konečná „americká“ verze B-57B měla nový dvoumístný kokpit tandemového uspořádání s vypouklým krytem kabiny, nový kryt nosu letounu, motory byly nyní startovány pomocí pyrotechnických patron, brzdící štíty byly přesunuty z křídel na boky trupu pro zvýšení jejich účinnosti, ovládací prvky byly zesíleny, pod každé křídlo byly přidány čtyři závěsníky pro externě nesené zbraně (v praxi ale byly používány jen 2 závěsy pod každým křídlem) a letoun dostal hlavňovou výzbroj, která sestávala z 8 kulometů 12,7 mm Browning v křídlech a později od 83. stroje ze 4 leteckých kanónů Colt M39 ráže 20 mm. Původně se předpokládalo, že kulomety v prvních strojích budou rovněž nahrazeny leteckými kanóny, ale ukázalo se, že by to znamenalo velké změny v konstrukci křídla, a tak bylo od tohoto záměru upuštěno. Konvenční dveře pumovnice byly nahrazeny otočnými dveřmi, které byly původně navrženy pro XB-51. První letoun B-57B vzlétnul 18. června 1954. Letoun zpočátku trpěl selháváním motorů jako letouny RB-57A a několik jich bylo i ztraceno při letech vysokou rychlostí v nízkých výškách, kdy selhání ovládání ocasních ploch způsobilo pád letounu přímo do země. Americké letectvo považovalo letouny B-57B za nevhodné pro noční akce, a proto Martin podrobil všechny letouny rozsáhlému programu vylepšení avioniky. Bez ohledu na to, že nejvážnější problémy byly odstraněny, začaly být od roku 1957 taktické letky vybavovány novými nadzvukovými letouny F-100 Super Sabre a letouny B-57 začaly od roku 1958 přecházet k Letecké národní gardě USA. Avšak díky zhoršující se situaci v jihovýchodní Asii letouny zažily své vzkříšení a opět se vrátily do operační služby v první linii.\n\nNěkolik letounů B-57B bylo dáno k dispozici ke zvláštním účelům. Jeden z nich měl na nos letounu namontovanou přední část protiletadlové střely BOMARC SAM a byl využíván pro trénink, kdy představoval tuto střelu. Další byl v roce 1960 předán NASA k různým zkouškám až do roku 1980.\n\nDalší vyráběnou variantou byla verze B-57C. První let se uskutečnil 30. prosince 1954. Tyto letouny se prakticky nelišily od verze B, až na zdvojené řízení. Letouny verze C byly určeny pro výcvik posádek a obvykle sloužily u letek vybavených letouny B-57B. Letouny B-57C byly schopné bojové činnosti a bylo snadné je upravit na verzi B.\n\nDále bylo vyrobeno 68 letounů verze B-57E, která poprvé vzlétla 16. května 1956. Tato verze sloužila jako vlečný letoun pro cvičné cíle. Letoun mohl nést až čtyři navijáky s cvičnými jednorázovými cíli. Tyto letouny měly proti předchozí verzi několik malých změn. Na spodní straně letounu byl namontován pancíř pro ochranu letounu před poškozením od vlečného lana, kormidlo bylo ovládáno hydraulicky, letoun byl výrazně barevně značen, aby si útočící pilot nemohl splést cvičný cíl s vlečným letounem. Stejně jako letoun verze C mohl být letoun verze E lehce upraven do verze B. Jelikož však v té době byly do výzbroje ve velkém zaváděny teplem a radarem naváděné řízené střely, byla střelba na cvičné cíle považována za zbytečnou. Proto bylo 26 letounů této verze v 60. letech přestavěno na verzi pro trénink elektronického boje pod označením EB-57E, které převzaly roli letounů EB-57A. V roce 1963 bylo 6 letounů verze E přestavěno na fotoprůzkumnou verzi do každého počasí a do noci pod označením RB-57E. \n\nZatímco verze B-57A byla americkým letectvem shledána jako nedostatečná pro operační službu, fotoprůzkumná verze RB-57A zažila určité operační použití. Letoun byl velmi podobný verzi B-57A, dokonce si uchoval i pumovnici, do které byla umístěna sada kamer. První z 67 letounů této verze poprvé vzlétl v říjnu 1953. Většina letounů měla černý nátěr, i když některé sloužily i v barvě kovu. V červenci 1954 bylo těmito letouny vybaveno 363. taktické průzkumné křídlo na letecké základně Shaw v Jižní Karolíně. Letoun byl také nasazen u letek USAF v Západním Německu, Francii a Japonsku. Nicméně operační způsobilost nového letounu byla špatná a dodávky letounu měly velké zpoždění kvůli potížím s motory. Společnost Wright totiž pověřila výrobou motorů společnost Buick (její motory nesly označení J65-BW-5), což mělo za následek zpožďování dodávek a motory trpěly vadou, při které byl olej nasáván do vzduchového systému, díky čemuž se kokpit plnil kouřem. Problém byl vyřešen, když společnost Wright převzala zpět výrobou motorů v roce 1954 (motory nesly označení J65-W-5). Velkou nehodovost letounů RB-57A také částečně způsobovala špatná ovladatelnost při letu na jeden motor. To vedlo k tomu, že flotila letounů strávila na zemi většinu roku 1955. Do roku 1958 byly letouny RB-57A v činné službě nahrazeny letouny typu Douglas RB-66B a McDonnell RF-101A. Letouny začaly být od letectva vyřazovány od jara 1957 a do podzimu 1958 byly všechny převedeny k letecké národní gardě USA. Letecká národní garda Spojených států intenzivně používala letouny RB-57A při fotografickém snímkování Spojených států až do roku 1971. Krátce poté byly vyřazeny ze služby. \n\nV roce 1955 bylo 10 letounů RB-57A upraveno pro průzkum ve velkých výškách za denního světla. Tyto letouny, označované RB-57A-1 byly jednomístné, zbavené veškeré přebytečné zátěže a vybavené motory J65-W-7. Tyto letouny byly používány v rámci 7499. podpůrné skupiny ve Wiesbadenu při provádění přísně tajných průzkumných misí „Heart Throb“ nad východní Evropou v 50. letech 20. století.\n\nDva letouny RB-57A-1 byly používány letectvem Čínské republiky (Tchaj-wan) pro průzkumné mise nad územím Čínské lidové republiky. Jeden z nich byl 18. února 1958 sestřelen čínským letounem MiG-17, pilot zahynul. V roce 1959 byly na Tchaj-wan dodány dva letouny RB-57D jako náhrada za letouny verze A. Jeden z nich byl sestřelen nad Čínou řízenou protiletadlovou střelou SA-2, což bylo jedno z prvních úspěšných nasazení protiletadlových střel v historii. Dva další letouny RB-57A byly používány americkým úřadem Federal Aviation Administration k plánování leteckých koridorů ve velkých výškách pro přicházející generaci proudových osobních dopravních letadel.\n\nOd roku 1959 společnost Martin zahájila úpravy letounů RB-57A vybavením pro elektronický boj (ECM). Elektronické rušičky byly umístěny v pumovnici. Tyto letouny byly označeny EB-57A a sloužily v roli agresorů při výcviku jednotek vlastní protiletecké obrany a při tréninku elektronického boje. Následné bombardovací varianty byly pro tuto úlohu rovněž upravovány. Tyto letouny sloužily hlavně v rámci Velitelství protivzdušné obrany v roli „přátelských nepřátel“ pro výcvik letek přepadových stíhačů, protivzdušné obrany a radarů včasného varování ve vlastních Spojených státech, ale i na Aljašce, Havaji a Portoriku. Ačkoliv se původně uvažovalo, že letouny EB-57 budou sloužit u aktivních záloh USAF, letouny sloužily u vybraných jednotek Letecké národní gardy Spojených států amerických.\n\nAmerické letectvo rovněž projevilo zájem o verzi letounu pro průzkum z velkých výšek. Tak byla v roce 1953 objednána verze původně značená B-57D, ale do služby vstoupila jako RB-57D. Charakteristickým znakem těchto letounů bylo podstatné zvětšení rozpětí křídel na 32,31 m a motory Pratt & Whitney J57-P-27 (46,7 kN). Palivové nádrže byly umístěny jen v křídlech, změny byly i ovládání letounu kvůli jeho dlouhým křídlům. První let se uskutečnil 3. listopadu 1955 a bylo vyrobeno 20 strojů. Byl to poslední nově vyrobené letouny B-57. Strategické vzdušné velitelství je používalo od roku 1956 do roku 1964 kdy byly letouny odstaveny z provozu kvůli problémům s pevností křídel. Letouny nebyly totožné, lišily se instalovaným vybavením a přístroji. O jejich službě se ví jen málo. Opotřebené letouny byly vyřazeny s příchodem letounů U-2 a SR-71. V roce 1966 bylo 9 letounů RB-57D vráceno ke společnosti Martin k přestavbě. Letouny byly vybaveny elektronickými rušičkami a dostaly označení EB-57D, přičemž sloužily až do roku 1970.\n\nLetectvo se však nevzdalo myšlenky na letoun B-57 provádějící průzkum ve velké výšce. Proto v roce 1962 uzavřelo se společností General Dynamics kontrakt na úpravu letounů B-57 pro tyto účely. Výsledkem byl letoun RB-57F, který dostal křídla o rozpětí 37,31 m, což bylo téměř dvakrát více než u původního stroje. Letoun dostal i nové dvouproudové motory Pratt & Whitney TF33-P-11A (73,4 kN). Letouny mohly nést i přídavné motory Pratt & Whitney J60-P-9 (12,9 kN) pro dosažení větší výšky. Letoun mohl dosáhnout výšky 19 800 m (65 000 stop). Některé z těchto letounů byly používány na výzkum počasí, přičemž obdržely nové označení WB-57F. Letouny RB-57F prováděly tajné mise nad východní Evropou. Jeden z nich byl 14. prosince 1965 ztracen nad Černým mořem za nevyjasněných okolností. Nejpravděpodobněji došlo k selhání kyslíkového systému, protože letoun pomalu klesal k zemi, jako by jej nikdo neovládal. Dva letouny byly umístěny v roce 1965 v Pákistánu, aby sledovaly čínské jaderné zkoušky.\n\nPřestože byl letoun plánován jako bombardér a ještě nikdy nebyl americkým letectvem nasazen v bojové zóně, první B-57 umístěné v Jižním Vietnamu nepůsobily v ofenzivní úloze. Potřeba dalších průzkumných prostředků, obzvláště s možností působit v noci, vedla k umístění dvou letounů RB-57E do oblasti 15. dubna 1963. V rámci operace „Particia Lynn“ prováděly tyto letouny infračervené snímkování s použitím kamer Reconofax VI. Později v srpnu 1965 byl jeden letoun RB-57F umístěn na thajskou leteckou základnu Udon, aby se pokusil zjišťovat informace o severovietnamských stanovištích protiletadlových střel SAM, a to nejprve v rámci operace „Greek God“ a následně v rámci operace „Mad King“. V prosinci byl do oblasti se stejným posláním umístěn další letoun RB-57F v rámci operace „Sky Wave“. Ani jedna z těchto operací nepřinesla užitečné výsledky, a proto byly odvolány v říjnu 1965 a únoru 1966.\n\nNasazení prvních bojeschopných letounů B-57B od 8. a 13. bombardovací letky v Bien Hoa v srpnu 1964 doprovázela ztráta třech letounů při kolizi při jejich příletu. Nejprve dva z nich se srazily při přistání (jeden z nich musel být odepsán), a tak zablokovaly přistávací dráhu a další byl ztracen při přiblížení k základně, přičemž posádka zahynula. Zajištění bezpečnosti na základně bylo slabé, a proto dalších 5 letounů bylo zničeno a dalších 15 bylo poškozeno při minometném útoku Vietkongu 1. listopadu téhož roku. Při tomto útoku byly zničeny i 4 letouny A-1 Skyraider jihovietnamského letectva, byli zabiti 4 Američané a 72 bylo zraněno. Letouny podnikaly lety v nízkých výškách – oficiálně se jednalo o cvičné lety – s marnou nadějí, že budou mít psychologický efekt na nepřítele. Výsledkem bylo, že první bojovou misi letouny vykonaly až 19. února 1965, kdy bombardovaly pozice Vietkongu u Saigonu. První let do Severního Vietnamu letouny vykonaly 2. března 1965 v rámci operace Rolling Thunder. Letouny typicky nesly 9 bomb o hmotnosti 500 liber (227 kg) v pumovnici a 4 bomby o hmotnosti 750 liber (340 kg) pod křídly na závěsech. Často ale nesly i výzbroj v podobě neřízených raket, napalmu a kazetových bomb. V dubnu začaly letouny podnikat noční útočné mise na Ho Či Minovu stezku s podporou letounů Fairchild C-123 Provider nebo Lockheed C-130 Hercules (světlice) a EF-10B Skyknight (elektronický boj). Letouny zpočátku působily v barvě kovu, ale brzy byly opatřeny kamufláží – horní plochy v barvě džungle a spodní černé.\n\n16. května 1965 explodoval plně vyzbrojený B-57B na ranveji v Bien Hoa. Následnou řetězovou reakcí bylo zničeno 10 dalších letounů Camberra, 11 letounů Douglas A-1 Skyraider a jeden letoun Vought F-8 Crusader. Zemřelo 28 Vietnamců a Američanů a 105 dalších bylo zraněno. Kvůli ztrátám byly letouny B-57 v říjnu 1966 přemístěny do Phan Rang, kde podporovaly akce v tzv. „Železném trojúhelníku“ společně s australskými letouny Canberra B.20, přestaly tudíž létat nad Severní Vietnam. Ztráty byly rovněž doplňovány letouny B-57E, které byly upraveny do konfigurace B-57B. Letouny také pokračovaly v nočních útocích proti Ho Či Minově stezce. Letouny B-57B sloužily v tvrdé bojové službě celých 5 let, než byly v roce 1969 velmi opotřebené vyřazeny. Celkem 94 letounů B-57B bylo umístěno v Jihovýchodní Asii, z nich bylo 51 ztraceno v boji (15 na zemi) a 7 dalších bylo ztraceno z jiných důvodů. Z původních letounů, které do Vietnamu přiletěly v roce 1964, sloužil v roce 1969 již jen jediný.\nNebyl to však konec letounů B-57 ve Vietnamu. V oblasti nadále sloužily letouny RB-57E v rámci průzkumného programu „Patricia Lynn“. Tyto letouny byly průběžně modernizovány a sloužily až do roku 1971. Další letouny B-57 se vrátily do Jihovýchodní Asie ve verzi B-57G, což byly letouny B-57B přestavěné v rámci programu Tropic Moon III, když byly na podzim roku 1970 umístěny v Thajsku. Tato letadla (celkem 11, další 4 byly používána pro výcvik a jedno bylo ztraceno v průběhu zkoušek) byla určena pro noční údery podél Ho Či Minovy stezky, a proto byla vybavena celou řadou senzorů a dalším vybavením. Letouny byly schopny shazovat i laserem naváděnou munici. Relativně menší počet zásahů během jednoho letu v rámci operace \"Commando Hunt V\" v porovnání s letouny Lockheed AC-130A/E ukázal, že letoun není příliš vhodný pro ničení nákladních vozidel. Proto byl učiněn pokus na zkombinování obou letounů. Jeden letoun B-57G byl upraven tak, že byla do pumovnice instalována věžička Emerson TAT-161 v jedním 20mm kanónem M61 Vulcan v rámci projektu Pave Gat. Po testování na letecké základně Eglin na Floridě, které nabralo jisté zpoždění, bylo konstatováno, „že B-57G může zasáhnout pevné i pohyblivé cíle 20mm kanónem, ve dne i v noci. Vybavený 4 000 dávkami munice může letoun \"Pave Gat\" B-57G zasáhnout až 20 cílů, což je třikrát víc než bombami naložený B-57G. Letoun \"Pave Gat\" by se mohl vyhnout protiletadlové palbě střelbou z boční pozice, zatímco letoun nesoucí bomby musí přeletět přímo nad cílem.“ I když bylo možné nasazení v Jihovýchodní Asii, v srpnu 1971 bylo rozhodnuto o stažení letounů B-57G zpět do Spojených států na začátku roku 1972. Projekt Pave Gat byl zrušen 21. prosince 1971. Letouny B-57G byly staženy z Thajska v květnu 1972. Existovaly plány na pokračování projektu B-57G, ale škrty ve výdajích po skončení konfliktu donutily letectvo tyto plány opustit.\n\nNa krátkou dobu sloužily 4 letouny B-57B s jihovietnamskými posádkami. Jihovietnamské letectvo tyto letouny nikdy oficiálně nepřevzalo, protože s letouny mělo několik nehod a dalších problémů. Pilotování těchto letounů bylo zřejmě nad fyzické schopnosti jihovietnamských pilotů, a proto byl program v dubnu 1966 zrušen. Letouny se poté vrátily ke svým původním jednotkám.\n\nSe skončením války ve Vietnamu byly zbývající stroje B-57G předány letecké národní gardě USA státu Kansas. Vyřazeny byly v roce 1974, a tak skončila jejich bojová role v rámci letectva Spojených států. Stroje EB-57E sloužily až do roku 1982. Letouny WB-57F pro meteorologickou službu USAF sloužily až do roku 1974. Avšak NASA, která měla již dříve zapůjčeny letouny RB-57F pro různé testy, pokračovala i nadále v používání typu WB-57F. První letoun získala NASA v roce 1972 a druhý v roce 1974. První byl vyřazen v roce 1982, ale druhý zůstal v provozu a navíc byl v roce 1998 získán třetí. Ten původně létal pro americký úřad National Center for Atmospheric Research.\n\nPákistánské letectvo byl jediným opravdovým zahraničním uživatelem letounů B-57 (24 letounů B-57B a 2 letouny B-57C) a tyto letouny použilo ve dvou válkách s Indií. Tyto letouny se dostaly do Pákistánu v roce 1959. Od roku 1963 byly pákistánské letouny vybavovány bombardovacím systémem do každého počasí RB-1A „Georgia Peach“,což vedlo k prodloužení nosu letounu, a některé letouny mohly nést až 4 přídavné nádrže k pronikání ke vzdáleným cílům v indickém vnitrozemí.\nVe druhé válce v Kašmíru v roce 1965 provedly letouny B-57 167 bojových letů, při kterých svrhly více než 600 tun bomb. Tři letouny B-57 byly ztraceny v akci spolu s jedním letounem RB-57F pro elektronické zpravodajství. Avšak pouze jeden z těch třech letounů byl ztracen díky nepřátelským akcím. Během války napadaly bombardéry pákistánského letectva letiště v severní Indii. Bombardéry B-57 útočily na cíle v 15minutových intervalech, což způsobilo, jak Pákistánci věřili, zásadní narušení aktivit indického letectva.\n\nBěhem indicko-pákistánské války v roce 1971 Pákistán opět použil letouny B-57. První noc války bylo napadeno 12 letišť indického letectva, na které bylo svrženo 183 bomb. V dalším průběhu války pákistánské stroje B-57 vykonaly mnoho nočních misí. Ztráty však byly větší než v roce 1965. Do konce války jich bylo vyřazeno nejméně 5. Zbývající pákistánské letouny byly vyřazeny z provozu v roce 1985.\n\nVíce než 20 letounů bylo zachováno jako vystavené exponáty po celém území Spojených států amerických. Jejich seznam je uveden na stránce tohoto letounu na anglické Wikipedii.\n\nB-57A\nRB-57A\nB-57B\nB-57C\nRB-57D\nB-57E\nRB-57F\nWB-57F\nB-57G\n\n Pákistán\n\n\n\n\"Technické údaje pocházejí z „Quest for Performance“\".\n\n\n\n\n\n\n\n"}
{"id": "741563", "url": "https://cs.wikipedia.org/wiki?curid=741563", "title": "Kvalifikace na Mistrovství světa ve fotbale 2014 (CONCACAF) – druhá fáze", "text": "Kvalifikace na Mistrovství světa ve fotbale 2014 (CONCACAF) – druhá fáze\n\nVe druhé fázi byla šestice vítězů skupin první fáze a šestice přímo nasazených rozlosována do 3 skupin po 4 týmech. Ve skupinách se utkal každý s každým dvoukolově doma a venku. První dva týmy z každé skupiny postoupily do třetí fáze.\n\nK nasazení do losovacích košů byl použit žebříček FIFA z března 2011. Los se uskutečnil 30. července 2011 v Riu de Janeiro.\n\n Kvalifikace zóny CONCACAF\n"}
{"id": "741567", "url": "https://cs.wikipedia.org/wiki?curid=741567", "title": "Matúš Dula", "text": "Matúš Dula\n\nMatúš Dula (28. června 1846 Blatnica – 13. června 1926 Ružomberok) byl slovenský a československý politik, předseda Slovenské národní strany, předseda Slovenské národní rady meziválečný poslanec Revolučního národního shromáždění a senátor Národního shromáždění ČSR za Československou národní demokracii.\n\nPodílel se na založení Matice slovenské roku 1863. Spoluzakládal Slovenskou národní stranu a po víc než čtyřicet let patřil mezi její předáky. Působil jako advokát a zastupoval slovenské národovce v politických kauzách. Roku 1885 spoluzakládal a zasedal ve vedení finančního ústavu Tatra banka. O rok později založil také Knihkupecko–nakladatelský spolek. Roku 1887 se angažoval při vzniku Národního domu, Martinské spořitelny a dalších institucí v Turčianském Sv. Martině. Navazoval styky s českou politickou reprezentací. V roce 1898 vedl slovenskou delegaci na oslavy 100. výročí narození Františka Palackého, účastnil se i takzvaných luhačovických porad mezi Čechy a Slováky.\n\nJeho tchánem byl Viliam Pauliny-Tóth. Vzal si za manželku jeho dceru Vilmu.\n\nV roce 1914 se stal předsedou Slovenské národní strany a téhož roku vyzval k sjednocení všech slovenských politických proudů do jedné střechové organizace. Tuto myšlenku zpočátku odmítl sociální demokrat Emanuel Lehocký i národovecký Milan Ivanka stejně jako představitelé Slovenské ľudové strany. Přesto se v květnu 1914 uskutečnila koordinační schůzka všech hlavních politických táborů Slováků a vznikla Slovenská národní rada. Během války se politický vývoj mezi Slováky zpočátku zastavil, ale koncem války se pak utvořila nová Slovenská národní rada, jejímž předsedou byl Dula. V roce 1917 na Dulu tlačil uherský předseda vlády István Tisza, aby jménem SNR vydal prohlášení proti spojení Slováků a Čechů a ve prospěch integrity historických Uher. Dula to odmítl s poukazem na zákaz politické činnosti po dobu války. SNR 30. října 1918 přijala pod jeho předsednictvím Martinskou deklaraci, kterou se Slováci přihlásili ke společnému státu s Čechy. Dula se podílel na organizování politického života na Slovensku v posledních měsících monarchie.\n\nKdyž ovšem krátce po vyhlášení samostatného Československa, provedla uherská (maďarská) armáda zátah na Slovensko, byl Dula dočasně počátkem listopadu 1918 internován. Propuštěn byl až poté, co za něj intervenoval maďarský předseda vlády Mihály Károlyi.\nPo roce 1918 zasedal v československém Revolučním národním shromáždění. Byl profesí uváděn jako správce banky. V Revolučním národním shromáždění vedl od 11. července 1919 poslanecký klub slovenské delegace a z titulu této funkce byl i jedním z místopředsedů parlamentu.\n\nPak zastával post senátora. V parlamentních volbách roku 1920 kandidoval sice za Slovenskou národní a rolnickou stranu (SNaRS), která se během 20. let propojila s Republikánskou stranou zemědělského a malorolnického lidu (agrárníci), ale Dula v senátu zasedl v klubu Československé národní demokracie, která se během první republiky snažila vytvořit celostátní alianci s historickou Slovenskou národní stranou. Počátkem 20. let měl blízko k radikálně nacionalistickým formacím jakou byl Klub červenobílých předznamenávající fašismus. Dula podepsal roku 1922 výzvu tohoto klubu k veřejnosti. V letech 1919-1926 byl předsedou Matice slovenské.\n\nZemřel v červnu 1926 v Ružomberku v bytě svého zetě Petra Makovického. V posledních třech letech života trpěl zhoršující se nemocí. Je pohřben na Národním hřbitově v Martině.\n\n"}
{"id": "741568", "url": "https://cs.wikipedia.org/wiki?curid=741568", "title": "Cyproteron", "text": "Cyproteron\n\nCyproteron je chemická sloučenina, která ve formě soli kyseliny octové, tzn. jako cyproteron acetát působí jako antiandrogen, blokuje účinky testosteronu na organismus. Je to účinná látka léků používaných v případě, kdy je nutné utlumit pohlavní pud, při léčbě nadměrného libida a pohlavních deviací nebo pro chemickou kastraci pacientů s neoperovatelným nádorem prostaty, dále se využívá při hormonální léčbě transsexuálů („z muže na ženu“), u žen je indikovaný při léčbě nadměrného ochlupení, plešatosti nebo těžkého akné.\n\nCyproteron je steroidní kompetitivní inhibitor testosteronu a jeho metabolitu dihydrotestosteronu, obsazuje a blokuje v tkáních receptory pro testosteron a tak potlačuje jeho funkci. Prostřednictvím svého progestagenního působení také působí negativní zpětnou vazbou na osu hypotalamus-hypofýza, což snížením sekrece luteinizačního hormonu snižuje tvorbu testosteronu ve varlatech Vykazuje též i určitou glukokortikoidní aktivitu.\n\nV České republice jsou registrovanými léčivými přípravky obsahující cyproteron acetát speciality Androcur, Cyproplex, Cyproteronacetát Italchimici a Cysaxal, dále je v kombinaci s ethinylestradiolem obsažen v některých ženských antikoncepčních přípravcích, zvláště je-li cílem léčba těžkého akné nebo hirsutismu (Diane-35, Vreya, Minerva, Chloe) a v kombinaci s estradiolem se používá k substituční terapii při nedostatku estrogenů u žen v přípravku Climen\n\n"}
{"id": "741572", "url": "https://cs.wikipedia.org/wiki?curid=741572", "title": "Cyril Dušek", "text": "Cyril Dušek\n\nCyril Dušek (5. listopadu 1881 Praha-Holešovice – 12. ledna 1924 Káhira) byl český a československý novinář, diplomat a politik, člen České strany pokrokové a Československé strany pokrokové a poslanec Revolučního národního shromáždění.\n\nMěl blízko k Tomáši Masarykovi. Počátkem 20. století působil jako odpovědný redaktor listu \"Čas\". V této funkci sehrál v roce 1905 roli při zakládání České strany pokrokové, v níž si Masaryk vynutil větší prostor pro ovlivňování jejího programového směřování. Po roce 1912 pak působil jako člen předsednictva nově vzniklé Československé strany pokrokové. Za první světové války se zapojil do domácího protirakouského odboje (Maffie). V roce 1915 byl zatčen v tzv. knoflíkové aféře a vězněn ve Vídni. Během věznění se mu zhoršila plicní choroba, po propuštění se vrátil do Prahy již vážně nemocen.\n\nOd roku 1918 zasedal v Revolučním národním shromáždění. Členství v tomto zákonodárném sboru se vzdal na 77. schůzi v září roku 1919. Byl profesí redaktorem.\n\nPůsobil v diplomaci, mimo jiné jako generální konzul ČSR v Egyptě. Tuto funkci zastával od roku 1921. Předtím byl československým účastníkem na pařížské mírové konferenci a následně vyslancem ve švýcarském Bernu. Do Egypta byl přeložen i kvůli své vážné plicní chorobě, na kterou mělo mít příznivý vliv egyptské klima. V lednu 1924 v Káhiře náhle zemřel.\n\n"}
{"id": "741574", "url": "https://cs.wikipedia.org/wiki?curid=741574", "title": "Jan Dvořák (politik)", "text": "Jan Dvořák (politik)\n\nJan Dvořák (4. dubna 1870 Sány – 28. ledna 1931 Praha) byl český a československý politik, poslanec Českého zemského sněmu a Revolučního národního shromáždění za agrárníky.\n\nPůsobil jako zemědělec v Sánech. Už počátkem 20. století byl významným aktivistou agrárního hnutí. V roce 1905 se stal předsedou Ústřední jednoty hospodářských družstev. V této funkci setrval do roku 1914, kdy ho vystřídal Ferdinand Klindera.\n\nV doplňovacích volbách roku 1904 byl zvolen na Český zemský sněm za kurii venkovských obcí, obvod Dvůr Králové, Jaroměř. Mandát obhájil v řádných zemských volbách roku 1908, nyní za obvod Poděbrady, Městec Králové v kurii venkovských obcí. Uvádí se jako český agrárnický kandidát. Byl náhradníkem zemského výboru. Působil jako delegát české sekce zemské zemědělské rady. Od roku 1911 byl členem státní železniční rady ve Vídni. Roku 1913 se stal prezidentem Centrálního svazu českých zemědělských společenstev v Praze. Byl dále členem zemědělské rady ve Vídni jmenovaným ministerstvem obchodu a členem kuratoria Zemského pomologického ústavu v Tróji.\n\nOd roku 1918 zasedal v Revolučním národním shromáždění za Republikánskou stranu československého venkova (agrárníky). Na členství v tomto zákonodárném sboru rezignoval na 77. schůzi v roce 1919. Byl profesí rolníkem. Uvádí se jako statkář v Sánech.\n\nPůsobil jako předseda správní rady podniku Union, uhelné doly v Praze a.s. a Slovensko-české průmyslové a obchodní podniky v Praze, a.s. Zemřel náhle v lednu 1931.\n\n"}
{"id": "741575", "url": "https://cs.wikipedia.org/wiki?curid=741575", "title": "Allanův pohár", "text": "Allanův pohár\n\nAllanův pohár (Allan Cup) je cena pro amatérského seniorského mistra Kanady v ledním hokeji. Je to druhá nejstarší hokejová soutěž světa. Úřadujícím držitelem trofeje pro rok 2015 je tým South East Prairie Thunder, Steinbach (Manitoba).\n\nV roce 1909 bylo rozhodnuto, že o Stanley Cup mohou hrát jen kluby s profesionální licencí. Montrealský rejdař Hugh Montagu Allan věnoval pohár pro amatérského šampiona. V roce 1914 byla založena amatérská asociace CAHA a zároveň byl vyzývací formát změněn na dlouhodobou soutěž. V roce 1920 bylo rozhodnuto, že vítěz Allanova poháru bude reprezentovat Kanadu na olympiádě a mistrovství světa v ledním hokeji, což platilo až do roku 1962, kdy byla po neúspěchu na MS v Colorado Springs vytvořena národní reprezentace. Dvakrát (v roce 1951 a 1984) došlo ke změně definice amatéra, čímž v Allanově poháru přestaly startovat mnohé týmy a význam soutěže poklesl. Přesto v ní občas nastupují přední hráči, např. v roce 2005 Theoren Fleury. Od roku 1992 se soutěž hraje jako jednorázový turnaj, jehož se účastní pět vítězů regionálních divizí a předem vybraný pořádající klub.\n\n"}
{"id": "741577", "url": "https://cs.wikipedia.org/wiki?curid=741577", "title": "Jan Dvořák", "text": "Jan Dvořák\n\nJméno a příjmení Jan Dvořák má více nositelů:\n\n"}
{"id": "741580", "url": "https://cs.wikipedia.org/wiki?curid=741580", "title": "Lektvar", "text": "Lektvar\n\nLektvar je míchaný nápoj, kterému se přisuzují kouzelné účinky. Často je proprietou mýtů, literárních a dramatických děl, počítačových her, her na hrdiny apod. V těchto souvislostech může být též zaměňován za elixír. Lektvary mohou mít po požití pozitivní, negativní i smíšené účinky (ty se přitom nemusí projevit současně). \n\nSlovo lektvar (lektvař) pochází z latinského \"\" a původně znamenalo lékárnický preparát připravovaný smícháním jemně práškovaných léčivých hmot se sirupem, medem nebo povidly.\n\nČastými jsou lektvary lásky, které způsobí, že se jeho poživatel zamiluje do toho, kdo mu lektvar podal, nebo připravil. Tento námět se vyskytuje například v eposu o Tristanovi a Isoldě. \n\nLektvary, které doplňují život, případně energii potřebnou pro sesílání kouzel (tzv. manu) jsou zase velice častým předmětem,který se vyskytuje v hrách. A to nejčastěji v hrách na hrdiny (tzv. role playing games – RPG), ať už stolních, nebo počítačových. Kromě těchto lektvarů se objevují také elixíry, které zvyšují některý z hráčových atributů.\n\n"}
{"id": "741582", "url": "https://cs.wikipedia.org/wiki?curid=741582", "title": "Kieftova válka", "text": "Kieftova válka\n\nKieftova válka (možná další pojmenování válka guvernéra Kiefta, válka s Wappingery, první nizozemsko-indiánská válka, válka s kmeny Munsee) byl konflikt, k němuž došlo v letech 1643-1645 v Novém Nizozemí. Střeli se v něm holandští kolonisté a indiánské kmeny a komunity ze skupiny Munsee (Lenni Lenape). Pomoc Nizozemcům poskytli i Angličané ze sousední Nové Anglie. Válka neskončila rozhodným vítězstvím ani jedné ze stran, byla však neobyčejně krvavá a vyžádala si obrovský počet mrtvých především na straně domorodců.\n\nNázev Nové Nizozemí (nizozemsky Nieuw-Nederland) použil poprvé na své mapě Adriaen Block v roce 1614. Tou dobou již 5 let holandské lodě prozkoumávaly zdejší oblast Severní Ameriky (Henry Hudson), plavily se proti proudu řek Hudson, Connecticut a Delaware, mapovaly zdejší pobřeží. Hned od začátku docházelo k obchodu s Indiány, zakládaly se malé stanice (první roku 1613). Toto živelné a neorganizované období skončilo v roce 1624, kdy se Nové Nizozemí stalo oficiální provincií Spojených provincií neboli Nizozemské republiky. V květnu 1624 dorazilo do kolonie prvních 30 rodin, které se usadily na dvou místech – na dolním toku Hudsonu a ve Fort Orange na horním toku téže řeky. V dalších letech imigrantů pomalu přibývalo. Nejednalo se jen o Nizozemce, ale podstatnou část tvořili také Valoni, hugenoti, Afričané a později i Angličané z Nové Anglie. V roce 1625 začala kolonizace Manhattanu – došlo k založení města Nový Amsterdam. Osídlování však nepokračovalo podle představ, o přesídlení z Evropy byl jen minimální zájem. Nizozemská Západoindická společnost, která vlastnila na obchod s kožešinami a na osídlování Nového Nizozemí patent, se pokusila v roce 1629 urychlit kolonizaci vydáním charty o patronství. Tzv. patroni mohli získat obrovské území a rozsáhlá práva, pokud na něm usadili a minimálně 4 roky udrželi alespoň 50 rodin nájemců. Nejúspěšnější takto vzniklou osadou byl Rensselaerswyck na horním Hudsonu. Přes tuto pobídku bylo Nové Nizozemí v porovnání s anglickými koloniemi svou populací zanedbatelné. V roce 1628 zde žilo asi 270 lidí o deset let později necelá tisícovka.\n\nV roce 1638 se guvernérem Nového Nizozemí stal 41letý Willem Kieft. Pocházel z Amsterdamu a původem byl obchodník. Jeho podnik však zkrachoval a on byl poslán do Osmanské říše vykupovat křesťanské zajatce. Při tomto úkolu si sám finančně značně polepšil. Následovalo jmenování guvernérem v Novém Nizozemí, kam připlul v březnu 1638. V úřadu se nejprve zaměřil na rozvoj Nového Amsterdamu, který se rychle rozrůstal. V roce 1641 nechal zřídit Radu dvanácti mužů, později zúženou na Radu osmi, první zdejší \"parlament\", ale jejich radami a pokyny se řídil jen málo. Jeho dalším úkolem bylo vypořádat se s nízkým příjmem kolonie. Pokusil se to vyřešit vybíráním tributu za \"ochranu\" od některých indiánských skupin, tato taktika se však minula účinkem.\n\nV roce 1639 došlo ke zrušení monopolu Západoindické společnosti na kožešinový obchod. Jediné, co museli zájemci o obchod učinit, bylo platit daně. Toto nařízení zafungovalo a migrace do kolonie začala přece jen vzrůstat. Základem nizozemského osídlení ale bylo zemědělství, především na jihu kolonie. Osadníci k tomu potřebovali půdu a tu si museli kupovat od Indiánů. Indiáni, kteří se s Nizozemci setkávali, tvořili několik uskupení. Na severu šlo o tři kmeny patřící do Irokézské ligy. Jednalo se o Mohawky, Oneidy a Onondagy. Jejich sousedé, nějakou dobu nepřátelé a pak podřízení spojenci byli Mohykáni. Dále směrem na jih po proudu Hudsonu žili Catskillové a Esopové, řazení někdy k Munsee-Delawarům či správněji Lenni Lenapům. Na dolním Hudsonu, přilehlém okolí a na Long Islandu sídlilo několik skupin a komunit řazených rovněž k Munsee-Delawarům. Jednalo se o Wappingery, Haverstrawy, Nochpeemy, Wecquaesgeeky, Tappany, Hackensacky, Rockawaye, Canarsee, Raritany ad. (viz mapa).\nV roce 1614 ustavili Nizozemci na horním Hudsonu obchodní pevnůstku Fort Nassau a později větší opevněnou osadu Fort Oranje (Orange). Tím začaly trvalé obchodní a politické vztahy s místními Indiány. Hlavními obchodními partnery byli Mohykáni a Mohawkové. Za obchodem sem docházeli a doplouvali i členové jiných domorodých etnik – Oneidové, Onondagové, nějakou dobu i Algonkinové, Montagnaisové, Huroni, Abenakové a zřejmě i Sokokiové. Pravděpodobně v roce 1624 se situace v oblasti začala měnit. Mohykáni a Mohawkové se dostali do konfliktu. Proč se tak stalo, se již zřejmě nepodaří zjistit. Dříve se historikové domnívali, že šlo o první ze série tzv. bobřích válek, neboli o snahu ovládnout přístup k evropskému zboží a stát se prostředníkem v kožešinovém obchodě. Dnes je tato teorie rázně zpochybňována a za válkou se vidí spíše tradiční důvody. Několik Nizozemců se v roce 1626 připojilo k výpravě Mohykánů na území Mohawků, ale akce skončila katastrofou a 4 Nizozemci při ní zemřeli. Ačkoli si Mohykáni zajistili pomoc nevelkého množství francouzských Indiánů, byli nakonec v roce 1628 ve válce poraženi a museli Mohawkům přenechat část území. Pro Holanďany se však prakticky nic nezměnilo, neboť Mohawkové jejich účast v boji na straně svých nepřátel považovali jen za nedůležitou epizodu, která nesmí narušit důležité obchodní partnerství. A měli pravdu, neboť Nizozemci se od té doby do válečných konfliktů Irokézů přímou účastí již nikdy nezamíchali. Obchodní vztahy mezi Irokézi a Nizozemci se brzy pro obě strany staly zcela zásadní. Nizozemci dodávali Irokézům wampumy a evropské zboží a za to získávali bobří a jiné kožešiny. Důležitým přelomem v obchodě se stalo to, že kolonisté zřejmě od konce 30. let začali zásobovat Irokéze střelnými zbraněmi a to v takovém množství, že Indiáni během několika let prakticky přezbrojili a přestali používat v boji na dálku luky a šípy. Tímto Nizozemci nepřímo ale výrazně zasáhli do irokézských útočných válek a podíleli se na jejich drtivých vítězstvích nad Hurony, Petuny, Neutrály, Erii a Algonkiny ve 40. a 50 letech 17. století. Ačkoli ne vždy probíhal vzájemný obchod a vztahy v přátelské atmosféře, nenarušil tuto \"idylu\" na horním Hudsonu – na níž doplácela \"jen\" kožešinová zvířata a nepřátelé Irokézů – až do zániku Nového Nizozemí v roce 1664 žádný zásadní problém.\n\nV roce 1639 došlo k velkým nákupům půdy na Long Islandu a v okolí Manhattanu. Kolonie se začala \"legálně\" rozrůstat. Podle smluv si Indiáni obvykle ponechali právo zde žít, čili i farmařit, lovit a rybařit. Stalo se poměrně běžnou praxí, že Indiáni prodali stejné území několikrát, než definitivně odešli. Za půdu platili kolonisté mnoha různými druhy zboží. Za poměrně velké území (300 čtverečních mil) Westchester County severně od Nového Amsterdamu, získali indiánští prodejci toto: 300 nožů, 185 seker, 141 motyk, 67 pušek, 227 liber střelného prachu, 130 olověných prutů, 3 tavící sběračky, 5 kadlubů na výrobu kulí, 182 plášťů, 300 metrů látek, 113 košil, 92 párů punčoch, 82 dek, 10 šňůr korálků, 117 železných a mosazných kotlů, 76 džbánů, 12 křesadel, 20 lžic, 1000 rybářských háčků, 220 jehel, 120 šídel na vrtání děr do wampumů, 130 dýmek, 10 zvonečků, 10 židovských harf (hudební nástroj), pár rolí tabáku a 32 krabiček na tabák, 25 soudků piva, 162 galonů rumu a asi 1640 metrů wampumů. Toto zboží nedostali domorodci naráz, ale bylo jim dodáváno v delším časovém období. Nicméně je evidentní, že ačkoli z dnešního pohledu šlo o levný nákup, rozhodně nelze hovořit o šizení za \"tretky\", jak se někdy nákupy půdy od Indiánů paušalizují.\n\nJak rostl počet osadníků, začaly se množit incidenty, které narušovaly mírovou koexistenci. Indiánští psi ohrožovali dobytek kolonistů a ten zase ničil indiánská pole. Guvernér Kieft se rozhodl tyto problémy ošetřit právně. Indiáni sice měli zaručeno soudně se vymoci nápravy, ale zato měli podléhat zdanění, což však vesměs odmítali. Pokus vymoci \"daň\" od indiánské skupiny Tappanů odmítli tito slovy: \"\"náčelník (Kieft) ... musí být velmi zlý člověk, když přišel nepozván do této země a nyní je chce donutit platit jim (Nizozemcům) kukuřicí za nic.\"\" V roce 1640 došlo k prvnímu vážnějšímu incidentu. Indiáni-Raritané napadli posádku obchodní lodě, načež Nizozemci uspořádali odvetnou trestnou výpravu, které padlo za oběť několik domorodců, včetně náčelníkova bratra.\n\nV roce 1641 se situace dále vyhrotila – rozmíšky na obou stranách vzrůstaly a opět to stálo několik životů. Nizozemci několikrát žádali Wecquaesgeeky, aby vydali Indiána, který zabil a okradl jednoho Nizozemce. Ti to odmítli a tak kolonisté po dlouhém rozvažování rozhodli vyslat trestnou expedici. Tvořilo jí 80 mužů a vydala se na pochod v březnu 1642. Nicméně zabloudila a musela se s ostudou vrátit do Nového Amsterdamu. Ačkoli i druhá výprava nedosáhla požadovaného cíle, Indiáni se zalekli a požádali o jednání. Došlo k dohodě, kterou ale Indiáni nesplnili. Napětí stále vzrůstalo. Na Long Islandu a zřejmě i jinde narragansettský náčelník Miantonomo nabádal domorodce k hromadnému povstání proti bělochům. Komunita Hackensacků se dostala do konfliktu s Nizozemci v Newark Bay poté, co dobytek plundroval indiánská pole a kolonisté pravděpodobně podváděli při prodeji alkoholu. Opět došlo k několika vraždám a znovu Indiáni odmítli vydat viníky. Bylo evidentní, že soužití v okolí Nového Amsterdamu nefunguje.\n\nV únoru 1643 napadli Wecquaesgeeky nespecifikovaní Indiáni, podle všeho zřejmě Mohawkové , zabili nejméně 17 z nich a mnoho dalších odvedli do zajetí. Zbývajících několik stovek Wecquaesgeeků uprchlo k Nizozemcům. Rozdělili se na dvě skupiny – jedna se usadila na Manhattanu a druha v Pavonii. Nizozemci Indiánům zprvu pomohli, ale pak vycítili možnost pomstít se za incidenty z minulosti a tajně připravili útočnou akci. Hlavním propagátorem útoku byl evidentně guvernér Kieft.\n\nTentokrát byla akce pečlivě naplánována včetně průzkumu ale utajena před prostými kolonisty. 25. února 1643 okolo půlnoci dorazilo 80 vojáků k indiánskému táboru v Pavonii a dalších asi 50 k táboru Corlaer´s Hook na Manhattanu. Výsledkem kombinovaného útoku bylo více než 100 mrtvých a 30 zajatých domorodců. Dobový pramen popisuje akce takto: \"\"Malé děti vyrvané svým matkám byly před očima svých rodičů rozsekány na kusy...a ty byly hozeny do ohně nebo do vody...několik (Indiánů) uniklo k našim osadníkům, někteří bez ruky, posekáni a jinak zmrzačeni, nic horšího si ani nelze představit...a naši lidé se zprvu domnívali, že byli přepadeni svými nepřáteli Mohawky.\"\" Kieft krátce doufal, že se Indiáni zaleknou a v kolonii zavládne klid, ale mýlil se. Prakticky záhy začali být nizozemští osadníci na různých místech napadáni domorodci z asi 11 různých komunit, kteří se okamžitě postavili na stranu Wecquaesgeeků. V kolonii nastal zmatek, počet vojáků nestačil na zajištění ochrany. Mnozí osadníci obvinili Kiefta z toho, že svou akcí ohrozil jejich životy a majetek a dva se dokonce guvernéra pokusili zabít. Některé skupiny Indiánů si uvědomily, že válka jim znemožní zemědělskou činnost a tím pádem i obživu a velmi záhy uzavřely mír. Stalo se tak v březnu a dubnu 1643 a jednalo se o domorodce z Long Islandu a Hackensacky. Nicméně náčelníkům dalo hodně práce zchladit horké hlavy mladých bojovníků, kteří byli naladěni se pomstít. V srpnu 1643 se do bojů zapojili i Wappingerové a během několika akcí zabili desítky osadníků. Jednou z obětí se stala i náboženská exulantka z Nové Anglie Anne Hutchinsonová a její děti. V kolonii zavládl chaos, mnoho lidí ve spěchu prchalo do Evropy. Jediné bezpečné místo na dolním Hudsonu byl Nový Amsterdam. Rada kolonie rozhodla, že je třeba zahájit útoky na všechny nepřátelské Indiány – což bylo asi 7 komunit disponujících podle odhadů 1500 bojovníky. Nizozemci proti nim mohli postavit jen asi 60 trénovaných vojáků a 250 domobranců. Do čela vojska byl jmenován John Underhill, anglický veterán z pequotské války, který žil již nějakou dobu v Novém Nizozemí. Přestože v početní nevýhodě, podnikli kolonisté do konce roku 1643 několik útočných operací, při nichž zničili či zabavili úrodu a vypálili několik vesnic. Indiáni se jim neodvážili postavit v otevřené bitvě a ani se nepokusili bránit opevněné vesnice.\n\nV únoru 1644 se nizozemské síly rozdělily na dvě části – větší, převážně nizozemskou jednotku vedl La Montagne, menší převážně anglickou vedl Underhill. Podrobnosti o prvních akcích nejsou známy, zprávy pouze hovoří o tom, že Indiáni přišli o 120 mrtvých, zatímco koloniální útvary jen o 1 mrtvého a 3 zraněné. V březnu 1644 se 130 mužů vedených Underhillem vydalo na severovýchod a napadlo indiánskou opevněnou vesnici u dnešního Pound Ridge ve státě New York. Indiáni nestačili utéct a to se jim stalo osudným. Underhill použil stejnou taktiku, jaká se osvědčila při likvidaci Pequotů v pevnosti Mystic o sedm let dříve. Koloniální vojáci postříleli ty Indiány, kteří se odvážili jim postavit a poté vesnici zapálili. \"\"Indiáni se snažili uniknout, ale když neuspěli, vraceli se zpět do plamenů, dávajíce přednost smrti v ohni než našima rukama.\"\" Podle svědectví samotných domorodců jich více než 500 zemřelo a jen 8 se podařilo uniknout. Nizozemci a Angličané ztratili jen 1 mrtvého a několik zraněných včetně samotného Underhilla. Tato bitva potvrdila několik skutečností. 1) Indiáni nebyli schopni čelit kompaktní síle evropských jednotek vyzbrojených mušketami v jakékoli otevřenější bitvě či při obraně vesnic. 2) Kolonisté při snaze zbavit se domnělé či skutečné indiánské hrozby postupovali naprosto nekompromisně a neznali slitování – bylo zcela běžné, že nešetřili ani děti a ženy. Totéž však platilo i z druhé strany. 3) Palisádou chráněné vesnice se domorodcům neosvědčily, neboť je nebyli schopni před evropskými vojáky účinně bránit, naopak se pro ně stávaly nebezpečnou pastí a tudíž během 17. století od jejich budování upouštěli.\n\nAčkoli po tomto drtivém vítězství požádalo několik skupin Indiánů o mír, válka pokračovala. Okolí Nového Amsterdamu bylo stále nebezpečné, útoky Indiánů nepřestávaly. Nizozemská Západoindická společnost byla krajně nespokojená s vývojem v kolonii. Její vedení chtělo, aby došlo co nejrychleji k uzavření míru, nepřálo si zničení a vyhlazení Indiánů – \"\"nejen, že by to bylo nemožné a nekřesťanské, ale také finančně neúnosné pro společnost\".\" Hlavním viníkem současné situace byl shledán guvernér Kieft. V prosinci 1644 bylo rozhodnuto ho odvolat.\n\nZa Kiefta byl vybrán Peter Stuyvesant, guvernér na Curaçau. Trvalo však ještě další dva roky, než se výměna uskutečnila a Kieft zatím ve své funkci setrvával. Situace se přesto zlepšovala. V dubnu 1645 dorazili k Novému Amsterdamu zástupci několika indiánských skupin a \"zakopali válečnou sekeru\". Stále však zůstávalo mnoho domorodců ve válečném stavu. Nizozemci se proti nim pokusili najmout spřátelené Indiány, ale výsledek byl chabý. Kieft se v červenci 1645 vydal do Fort Orange vyjednávat s Mohawky a Mohykány. Když se vrátil na dolní Hudson, místní kmeny konečně souhlasily s uzavřením obecného míru. Jako prostředníci sloužili mohawští a mohykánští náčelníci. 30. srpna 1645 byla smlouva s asi 10 indiánskými kmeny a skupinami uzavřena. Podmínky dohody byly následující: 1) udržovat mír, 2) problémy řešit právní cestou, 3) nepohybovat se ozbrojeni v blízkosti osad druhé strany bez předchozího upozornění. 31. srpna 1645 se v Novém Amsterdamu slavilo díkůvzdání, válka skončila.\n\nBěhem bojů přišli Indiáni nejméně o 1000 lidí (některé zdroje uvádějí až 1600). Přímé bojové ztráty Nizozemců nejsou známy, ale jednalo se o přibližně 100 kolonistů. Stovky dalších raději unikly do Evropy. Z hlediska počtu obětí šlo tedy jednoznačně o koloniální vítězství, jednalo se však o prohru obou stran. Nové Nizozemí bylo výrazně populačně oslabeno a trvalo několik let, než se to změnilo. Soužití obou kultur již nikdy neprobíhalo v ovzduší vzájemné důvěry. Přes mírové podmínky se v dalších letech znovu objevily problémy a incidenty, které vedly k dalšímu konfliktu – broskvové válce. Muž, jehož jméno válka nese, guvernér Kieft se v roce 1647 vydal na cestu do Evropy, ale nikdy tam nedoplul – jeho loď ztroskotala nedaleko pobřeží Walesu a Kieft zahynul. V roce 1645 to Nizozemci ještě netušili, ale skutečnou hrozbou pro ně nebyli Indiáni ale Angličané. Již brzy měla vzájemná obchodní a imperiální rivalita převážit dřívější spojenecké vazby a náboženskou spřízněnost. V roce 1664 se Nové Nizozemí stalo New Yorkem.\n\n\n"}
{"id": "741584", "url": "https://cs.wikipedia.org/wiki?curid=741584", "title": "Božena Ecksteinová", "text": "Božena Ecksteinová\n\nBožena Ecksteinová, \"též\" Božena Ecksteinová-Hniličková (7. března 1871 Smíchov – 22. května 1930 Praha), byla česká a československá sociálně demokratická politička, meziválečná poslankyně Revolučního národního shromáždění a senátorka Národního shromáždění ČSR za Československou sociálně demokratickou stranu dělnickou,\n\nV letech 1918-1920 zasedala v Revolučním národním shromáždění. Byla profesí úřednicí.\n\nPozději působila jako senátorka Národního shromáždění, první žena v roli člena senátu. V parlamentních volbách v roce 1920 získala senátorské křeslo v Národním shromáždění. Mandát obhájila v parlamentních volbách v roce 1925.\n\nByla členkou předsednictva politického klubu Československé sociálně demokratické stranu dělnické a zastávala post pokladníka strany. Když v roce 1920 procházela sociální demokracie rozkolem, převzala administrativu deníku Právo lidu. Iniciovala vytvoření \"Studijního jubilejního fondu\", který dotoval nadané a nemajetné členky.\n\n"}
{"id": "741588", "url": "https://cs.wikipedia.org/wiki?curid=741588", "title": "Romy Rosemont", "text": "Romy Rosemont\n\nRomy Rosemont je americká televizní herečka, která se objevila v mnoha televizních pořadech včetně seriálů \"Žralok\", \"Chirurgové\", \"Kriminálka Las Vegas\", \"Útěk z vězení\" a \"Private Practice\". Její velký průlom přišel v roce 2010, když si zahrála roli Carole Hudsone v televizním seriálu \"Glee\". Je vdaná za herce Stephena Roota; společně se na obrazovce objevili v epizodě seriálu Fringe s názvem \"And Those We've Left Behind\".\n\nAbsolvovala Northwestern University. Ztvárnila vedlejší role a hostovala v různých televizních seriálech, objevila se spolu s Jamesem Woodsem a Danielle Panabaker v seriálu \"Žralok\", dále například v \"Cook-Off!\", \"Kauzy z Bostonu\", \"Drzá Jordan\", \"Zbožňuju prachy!\", \"Po letech\", \"Zločiny ze sousedství\", \"Chirurgové\", \"Přátelé\", \"Jeden navíc\", \"Posel ztracených duší\", \"Kriminálka Las Vegas\", \"Útěk z vězení\" a \"Drop Dead Diva\". Zahrála si roli Lizzie Sparks v 16. epizodě šesté série v seriálu \"Myšlenky zločince\", objevila se také např. ve filmech \"Avengers\" nebo \"Mnoho povyku pro nic\".\n\nV roce 2009 se poprvé objevila v komediálním muzikálovém a dramatickém seriálu \"Glee\" v roli Carole Hudson, matky Finna Hudsona, kterého hraje Cory Monteith. V rozhovoru v dubnu 2011 byla nadšená, že její role v seriálu pokračuje a řekla: \"Je to skvělá zápletka, a dále taky bude, ale je zde příliš mnoho přizpůsobivých lidí. Ale doufejme že tyto postavy se budou postupně vyvíjet.\n\nJe vdaná za amerického herce Stephena Roota. Root je již po druhé ženatý, z prvního manželství má syna. Pár se měl společně objevit v roce 2011 v hororu \"Red State\", ale nakonec si Rosemont v hororu nezahrála kvůli smlouvě s \"Glee\". Oba se v roce 2011 objevili v epizodě seriálu \"Fringe\".\n"}
{"id": "741590", "url": "https://cs.wikipedia.org/wiki?curid=741590", "title": "Vladimír Fáček", "text": "Vladimír Fáček\n\nVladimír Fáček (6. května 1870 Praha – 1. února 1936 Praha) byl český a československý politik, meziválečný poslanec Revolučního národního shromáždění za Českou státoprávní demokracii, respektive za z ní vzniklou Československou národní demokracii, později senátor Národního shromáždění ČSR.\n\nV letech 1918-1920 zasedal v Revolučním národním shromáždění. V tomto zákonodárném sboru zasedal za Českou státoprávní demokracii, později přetvořenou v národní demokracii. Byl profesí vrchním zemským radou.\n\nV parlamentních volbách v roce 1920 získal senátorské křeslo v Národním shromáždění. Mandát obhájil v parlamentních volbách v roce 1925 i parlamentních volbách v roce 1929. Na senátorské křeslo rezignoval v říjnu 1932. Nahradil ho Eduard Šimek.\n\nZemřel 1. února 1936 v nemocnici na následky zranění, které utrpěl před polednem předchozího dne, kdy jej na Václavském náměstí v Praze porazil motorový vůz.\n\nJeho otcem byl politik František Fáček.\n\n"}
{"id": "741594", "url": "https://cs.wikipedia.org/wiki?curid=741594", "title": "Laekenois", "text": "Laekenois\n\nLaekenois (nebo Laeken, Laekenois, německy: Belgischer Schäferhund, francouzsky: (Chien de) Berger Belge) je hrubosrstá varieta belgického ovčáka. Ze všech čtyřech variet je nejméně početná, v České republice se skoro vůbec nevyskytuje, hlavně kvůli náročné péči o srst.\n\nToto plemeno vzniklo v Belgii na konci 19. století, kdy bylo v Belgii tolik ovčáckých (pasteveckých) psů různých zbarvení a délky srsti, že se někteří milovníci psů rozhodli udělat v tom pořádek \"–\" a tak rozdělili plemeno belgický ovčák na čtyři typy (tzn. tervuere, groenendael, malinois a lakenois). Hlavním zakladatelem chovu laekenoisů je belgičan A. Reul. Toto plemeno je pojmenováno po královském zámku Laken, kde byli drsnosrstí ovčáci tradičně chováni.\n\nPlemeno bylo oficiálně šlechtěno mezi lety 1891 až 1897. Roku 1891 vznikl první chovatelský klub belgických ovčáků pod názvem „Klub belgického ovčáka“ a ve stejném roce A. Reul zorganizoval setkání těchto ovčáckých psů, což pomohlo písemně zachytit vzhled a povahové rysy. V dubnu roku 1892 sepsal Klub belgického ovčáka první podrobný standard plemene. V té době byli všichni belgičtí ovčáci využíváni hlavně jako hlídači majetku či zvířat, dnes jej najdeme jako záchranáře nebo společníka. Nejčastěji ve své rodné zemi pracuje s ovcemi, které nahání za pomoci psovodových pokynů.\n\nLaekenois je lehce stavěný pes se silnou, ale lehkou kostrou. Dominantou je u něj hrubá a zacuchaná srst. Tato hrubá srst laekenoise je na těle psa přibližně 6 cm dlouhá, na hřbetě nosu, čele a končetinách je kratší, a je charakteristická svou tvrdostí a zježenými a rozcuchanými chlupy. Hlava je dobře nasazená, spíše krátká. Mozkovna je střední délky. Stop mírný. Krk je krátký, dobře nasazený a osvalený. Hřbet krátký a osvalený. Ocas je, stejně jako u ostatních belgických ovčáků, u kořene silný, osrstněný.\n\nOproti svým příbuzným je toto plemeno více přátelské a méně obranářské. Má rádo děti, dospělé i jiná zvířata, se kterými pracuje velmi rád. Je aktivní a vitální. Svoji rodinu miluje a je jí věrný. Cizí většinou ignoruje, ale podle standardu by měl být vyrovnaný a bez pořádného důvodu by neměl být agresivní. Měl by být přátelský a aktivní, s bystrým a inteligentním výrazem.\n\n"}
{"id": "741595", "url": "https://cs.wikipedia.org/wiki?curid=741595", "title": "Simon Patterson", "text": "Simon Patterson\n\nSimon Patterson (* 24. září 1981) je britský producent, skladatel a DJ trance a progresivní elektronické hudby.\n\nPatterson zahájil svoji kariéru v hudebním průmyslu na pozici u A&R, kterou vykonával pro několik labelů. Pracoval pro Seba Fontaine a také pro Judge Julese a oběma pomáhal při výběru hudby pro jejich týdenní radio show na BBC Radio 1.\n\nJako DJ začal hrát v roce 2000 a a stal se rezidentním DJem v Londýnském klubu The Cross. Také začal produkovat hudbu, aby se jeho jméno dostalo do povědomí veřejnosti. Simon Patterson získal velkou popularitu díky trancovému projektu Dogzilla, jehož členem, společně s Richiem Kayvanem, byl od roku 2003 do roku 2008. Svůj největší společný úspěch slavili se singlem \"Without You\", který se umístil v některých evropských hitparádách.\n\nV roce 2006 vydal svůj první sólový singl \"F-16\". O dva roky později opustil trancový projekt Dogzilla, aby se mohl soustředit na svoji samostatnou kariéru.\n\n\n"}
{"id": "741597", "url": "https://cs.wikipedia.org/wiki?curid=741597", "title": "Karel Fajfrlík", "text": "Karel Fajfrlík\n\nKarel Fajfrlík (28. ledna 1860 Štěnovice – 8. května 1940 Moravská Ostrava) byl český a československý politik, člen Lidové strany pokrokové na Moravě a poslanec Revolučního národního shromáždění za Českou státoprávní demokracii, respektive za z ní vzniklou Československou národní demokracii.\n\nVystudoval české gymnázium v Plzni, na vysoké škole báňské v Leobenu a na Právnické fakultě Univerzity Karlovy. Profesně začínal coby písař v advokátní kanceláři. Od roku 1890 byl koncipientem v Moravském Krumlově, kde se podílel na založení sokolské organizace a angažoval se v místních spolcích. Od roku 1895 pracoval v advokátní kanceláři v Moravské Ostravě, po roce 1899 jako samostatný advokát. Angažoval se při založení divadelního spolku a Sokolské župy moravskoslezské v Ostravě. V letech 1900–1919 byl starostou sokolské jednoty Moravská Ostrava\nI. a v letech 1900–1909 župním starostou.\n\nPoliticky se začal angažovat v \"Moravském klubu\" v Moravské Ostravě a v politickém pokrokovém spolku. Za Lidovou stranu pokrokovou na Moravě (volně sdružená s Národní stranou svobodomyslnou, tedy mladočechy, v Čechách) byl v zemských volbách roku 1906 zvolen na Moravský zemský sněm za kurii městskou, obvod Moravská Ostrava, Vítkovice, Přívoz atd. Mandát obhájil v zemských volbách roku 1913.\n\nPatřil do okruhu okolo brněnských \"Lidových novin\", kde během první světové války rostla opozice proti vedení strany, která byla prorakousky aktivistická. Od roku 1917 se podílel na dojednávání vzniku České státoprávní demokracie jako nové formace sdružující moravské i české národně-liberální proudy. V říjnu 1918 patřil k významným postavám převratu v Moravské Ostravě. Byl místopředsedou tamního Okresního národního výboru.\n\nOd roku 1918 zasedal v Revolučním národním shromáždění. V tomto zákonodárném sboru zasedal za Českou státoprávní demokracii, později přetvořenou v národní demokracii. Na členství v parlamentu rezignoval na 47. schůzi v květnu roku 1919. Byl profesí advokátem.\n\nV roce 1923 inicioval v Moravské Ostravě vznik spolku Výstava, který zde ještě téhož roku uspořádal velkou hospodářskou výstavu. Ze zisku pak za předsednictví Karla Fajfrlíka došlo k výstavbě trvalého výstavního areálu.\n\n"}
{"id": "741599", "url": "https://cs.wikipedia.org/wiki?curid=741599", "title": "Tervueren", "text": "Tervueren\n\nTervueren je dlouhosrstá varieta belgického ovčáka, lišící se od groenendaela - další variety -, zbarvením, připouští se pouze žlutá nebo šedá barva srsti s uhlováním a černou maskou. Žluté syté barvě teplého odstínu se dává přednost.\n\nToto plemeno vzniklo v Belgii na konci, kdy bylo v Belgii tolik ovčáckých (pasteveckých) psů různých zbarvení a délky srsti, že se někteří milovníci psů rozhodli, vytvořit nový systém dělení těchto psů - a tak rozdělili plemeno belgický ovčák na čtyři typy (laekenois, groenendael, malinois a tervueren ). Jméno této variety se odvozuje od města Tervueren, kde žil majitel zakládajících psů.\n\nTervuerer je silně stavěný ovčácký pes střední velikosti. Má dlouhou a jemnou srst a od svého příbuzného groenendaela se liší jen zbarvením - u tohoto typu se povoluje žluté nebo šedé zbarvení s černou maskou, zato u groenedaela se preferuje pouze černá. Srst dobře izoluje a na dotek je spíše hebká. Hlava je dobře nesená a tvarovaná. Stop je mírný. Uši jsou menší a vysoko nasazené, nesené vztyčené. Krk je dobře nasazený, dobře osvalený a dlouhý. Hřbet je rovný, spíše delší. Ocas je střední délky, dobře nasazený a u kořene silnější. V klidu je nesen svisle, v akci může být jen v rovině se hřbetem, ne nad ním. Končetiny jsou dlouhé a dobře osvalené. Váha je kolem 25kg a výška průměrně 60cm.\n\nJe to velmi ostražitý a aktivní pes. Je prakticky nevyčerpatelný a pohyb mu prospívá. Má sklony k pasení, takže mu nejlépe je při práci s ovcemi, ke které byl vychován. Svoji rodinu miluje a je jí věrný - a také ji dokáže patřičně bránit. Na vše hlasitě upozorňuje a pokud jste nepovoleně na jeho území, může být i agresivní. Ve standardu dle FCI je uvedeno: \"Spojuje všechny vynikající kvality ovčáckého psa, hlídače, obranáře a služebního psa.\". K cizím je nedůvěřivý. Dá se velmi dobře cvičit a je i velmi inteligentní. S ostatními zvířaty moc nevychází, což se dá důkladnou socializací změnit.\n\nSrst se poměrně rychle zašpiní a drží se v ní částečky prachu, proto je dobré ji často pročesávat a pokud je pes od bláta, je nutné jej umýt - jinak by bláto zaschlo a ze srsti by se dostávalo velmi těžko, navíc by do otevřené rány na kůži mohlo vnést infekci. Střihání ani trimování není potřeba.\n\nTento pes je velmi aktivní, potřebuje delší procházky a větší zájem svého majitele než průměrní psi. Výborně se hodí pro cyklisty nebo pro atlety. Bývá skvělým společníkem. Pokud nemá dostatek pohybu, může to u něj způsobit agresivitu.\n\n"}
{"id": "741602", "url": "https://cs.wikipedia.org/wiki?curid=741602", "title": "Al Feuerbach", "text": "Al Feuerbach\n\nAl Feuerbach, celým jménem Allan Dean Feuerbach (* 14. ledna 1948, Preston), je bývalý atletický reprezentant Spojených států amerických, který byl světovým rekordmanem ve vrhu koulí v hale i na otevřené dráze a řadu let patřil do absolutní světové špičky.\n\nJeho otec Gene Feuerbach byl veterinář a při studiu na vysoké škole hrál v univerzitním týmu baseball. Al Feuerbach trénoval vrh koulí doma na trávníku a matka mu vyčítala, že po dopadech koule zůstávají díry. Chtěla, aby přestal s atletikou. Ale on řekl, že je to jediná věc na světě, kterou chce dělat. Během studia na střední škole v Prestonu závodil ve vrhu koulí, vyhrál středoškolské závody a překonal školní rekord. Přesto lidé v jeho okolí nevěřili, že dosáhne další úspěchy.\n\nPo ukončení střední školy pokračoval ve studiu na \"Emporia State University\" ve státě Kansas. Při studiu intenzivně trénoval a jeho výsledky se zlepšovaly. Protože měl o něco menší postavu a výrazně menší hmotnost než jiní vrhači, trenér mu řekl, že bude jediný koulař pod 90 kg, který překoná 18 m. Po ukončení studia na vysoké škole roku 1970 se odstěhoval do Kalifornie. Žil v San José ve skromně zařízeném bytě a rozhodl se věnovat atletice 24 hodin denně.\n\nPo jednom ze závodů v roce 1970, kdy Al Feuerbach překonal hranici 19 m, o něm tehdejší světový rekordman ve vrhu koulí Randy Matson (hmotnost 125 kg) prohlásil, že na atleta jeho postavy mu jde vrh koulí dobře. Relativně menší hmotnost Al Feuerbach doháněl konzumací šťavnatých steaků a mlékem, kterého pil více než 2 litry denně. Při vrhu koulí spoléhal především na sílu a rychlost.\n\nUž v době sportovní kariéry Al Feuerbach pracoval jako návrhář sportovní obuvi značky Nike. Od roku 1977 roku závodil v dresu týmu \"Athletics West\", který založil známý americký kouč Bill Bowerman. V tomto týmu působily i další slavné osobnosti, jako např. olympijský vítěz Mac Wilkins, několikanásobný vítěz maratónu v New Yorku Alberto Salazar, olympijský vítěz Frank Shorter a mistryně světa Mary Deckerová. Tou dobou ale už byl Al Feuerbach za vrcholem výkonnosti.\n\nV roce 1980 se americký prezident Jimmy Carter rozhodl bojkotovat Letní olympijské hry 1980 v Moskvě, kvůli invazi Sovětského svazu do Afghánistánu. Al Feuerbach s tím nesouhlasil, protože se v důsledku bojkotu nemohl zúčastnit své třetí olympiády. Během natáčení televizního pořadu \"The Road to Moscow\" se seznámil se zvukařkou \"Anne\", kterou si v roce 1981 vzal za ženu. Odešel z Nike a začal pracovat ve stejné společnosti jako jeho manželka. Sportovní kariéru ukončil v roce 1983 kvůli zranění. Před koncem kariéry se odstěhoval do pohoří Santa Cruz. Od roku 1984 podniká v oboru záznamu zvuku a spolupracuje s různými televizními společnostmi.\n\nDne 22. ledna 1971 v San Francisku předvedl Al Feuerbach tehdejší nejlepší světový halový výkon ve vrhu koulí – 21,00 m a porazil olympijského vítěze z Mexika Randy Matsona. Poprvé se stal halovým mistrem Spojených států amerických ve vrhu koulí. V létě pak výkonem 19,76 m zvítězil i na Panamerických hrách, které se konaly ve městě Cali v Kolumbii.\n\nUž počátkem roku 1972 naznačil Al Feuerbach dobrou formu, když 5. února vytvořil v Pocatellu výkonem 21,15 m nový halový světový rekord ve vrhu koulí. Tři týdny před olympiádou v Mnichově, dne 6. srpna 1972, poslal Al Feuerbach v Long Beach kouli do vzdálenosti 21,52 m a odjížděl na olympiádu jako favorit. Na letních olympijských hrách 1972 v Mnichově ale nedokázal tento výkon zopakovat. Ve vyrovnaném závodě, kdy o pořadí na prvních místech rozhodovaly centimetry, zůstal nakonec velmi dobrým výkonem 21,01 m bez medaile.\n\nRoku 1973 Al Feuerbach nejprve 27. ledna v Portlandu výkonem 21,17 m opět překonal světový halový rekord ve vrhu koulí. Dne 5. května 1973 v americkém San José vytvořil nový světový rekord i na otevřené dráze, tentokrát výkonem 21,82 m. Překonal tak svého krajana Randy Matsona, který držel světový rekord už od května 1965. Stal se také poprvé mistrem Spojených států amerických ve vrhu koulí na otevřené dráze.\n\nV roce 1974 se Al Feuerbach opět stal mistrem Spojených států amerických ve vrhu koulí pod širým nebem. Jeho nejlepší výkon, dosažený dne 31. května 1974 v americkém městě Wichita, činí 21,60 m, což ho zařadilo na třetí místo světových tabulek v tom roce. Titul mistra Spojených států amerických ve vrhu koulí získal i v následujícím roce, a to jak v hale, tak i na otevřené dráze. Výkonem 21,24 m, dosaženým 12. dubna 1975 v Honolulu, obsadil 4. místo ve světových tabulkách.\n\nVelmi dobrou výkonnost si udržoval i nadále a kvalifikoval se na Letní olympijské hry 1976 v kanadském Montrealu. Výborný výkon 21,74 m, dosažený dne 22. května v Modestu, ho zařadil mezi favority olympiády. Na olympiádě v Montrealu, stejně jako předtím v Mnichově, nedokázal svůj výkon zopakovat. Obsadil čtvrté místo, přičemž jeho nejdelší pokus měřil jen 20,55 m.\n\nRok 1978 mu zase přinesl titul mistra Spojených států amerických ve vrhu koulí v hale i na otevřené dráze. Jeho nejlepší výkon 21,07 m, dosažený 29. dubna v San José, znamenal třetí místo ve světových tabulkách nejlepších výkonů za tento rok. Ještě v roce 1980 se mezi kvalitními americkými koulaři dokázal kvalifikoval na olympiádu v Moskvě, ale nemohl se jí zúčastnit kvůli bojkotu ze strany USA.\n\nAl Feuerbach se během své kariéry řadu let pohyboval mezi prvním až čtvrtým místem každoročního žebříčku nejlepších světových výkonů ve vrhu koulí. Na prvním místě žebříčku byl v roce 1973, kdy ve vrhu koulí překonal světový rekord. Tento výkon (21,82 m) by stačil i po 35 letech na vítězství na Letních olympijských hrách 2008.\n\nAl Feuerbach zvítězil na Panamerických hrách v roce 1971 a v roce 1979 skončil na čtvrtém místě. Celkem 4× se stal mistrem USA ve vrhu koulí na otevřené dráze a 3× mistrem USA ve vrhu koulí v hale. V letech 1972 a 1973 překonal světové rekordy ve vrhu koulí v hale. V roce 1973 překonal světový rekord ve vrhu koulí na otevřeném hřišti, který potom držel tři roky. Al Feuerbach má osobní rekord ve vrhu koulí v hale 21,44 m a pod širým nebem 21,82 m.\n\n"}
{"id": "741608", "url": "https://cs.wikipedia.org/wiki?curid=741608", "title": "Hynek Berka z Dubé (1348)", "text": "Hynek Berka z Dubé (1348)\n\nHynek Berka z Dubé († 1348), zakladatel linie Berků z Dubé a jeden z nejvýznamnějších českých pánů na dvoře Jana Lucemburského, byl jedním ze čtyř synů Hynka z Dubé. Úřad nejvyššího purkrabího zastával od roku 1319 či 1320 až do své smrti roku 1348, několikrát též úřad zemského hejtmana. \n\nHynek Berka z Dubé založil někdy po roce 1333 před západním vstupem do Pražského hradu poddanské město Hradčany. Toto město pak bylo přímo podřízené pražskému purkrabímu až do roku 1598, kdy Rudolf II. vyslyšel opakované žádosti Hradčanských a Hradčany povýšil na svobodné královské město.\n\nHynek Berka z Dubé (* nejspíš 1308, † 1350) držel Jestřebí, Dubou, Kuřívody, Mšeno, Kokořín, Střemy, po bratrech zdědil Bezděz, Housku a statky u Labe, od Jindřicha z Lipé získal po roce 1319 lipské panství a po roce 1330 sloupské zboží. Honštejnsko obdržel lénem, Kladsko, tvrz Kostelec nad Labem, Poděbrady zástavou.\n\nZ manželství Hynka Berky z Dubé s Anežkou pošli synové Hynek Honštejnský a Jindřich Kuřívodský.\n\nHynek Honštejnský se stal zakladatel honštejnské větve Berků z Dubé. Majetky po otci nejprve spravoval s bratrem v nedílu. Někdy po roce 1352 si s Jindřichem dědictví rozdělili, Hynek obdržel lipské panství, Sloup a od krále přijal v léno Honštejnsko. V letech 1348–1351 zastával úřad nejvyššího purkrabího pražského a účastnil se korunovační jízdy Karla IV. Zanechal po sobě potomky Hynka Lipského a Hynka Honštejnského.\n\n\nJindřich Kuřívodský, zvaný Jednooký se stal zakladatelem kuřívodské větve Berků z Dubé. Po rozdělení majetků po otci držel Dubou, Jestřebí, Frýdlant, Milštejn, Kuřívody, Housku a Mšeno. V roce 1383 zakoupil od Haška z Lemberka Jablonné, získal majetek v Drchlavě, Kruhu a Bořejově. Založil hrady Milčany, Hrádek a Čáp. Mšeno vyplatil císař Karel IV. ze zástavy. Po smrti bratra Hynka se stal poručníkem jeho synů. Z manželství s Adlou pošli synové: Hynek Dubský, Jindřich starší, Jindřich Berka, Václav, Jindřich Hlaváč, Jindřich Vaněk, Jan. Starší synové obdrželi: Jablonné, Mildštejn a Housku, mladší (1402) Dubou, Hrádek, Vřísek a Čáp, sám držel do své smrti Kuřívody a Jestřebí, snad i Frýdlant, ten byl od roku 1404 v držení Milčanů.\n\n\n\n"}
{"id": "741611", "url": "https://cs.wikipedia.org/wiki?curid=741611", "title": "Kvalifikace na Mistrovství světa ve fotbale 2014 – mezikontinentální baráže", "text": "Kvalifikace na Mistrovství světa ve fotbale 2014 – mezikontinentální baráže\n\nMezikontinentální baráže kvalifikace na mistrovství světa ve fotbale 2014 určily zbylé dva účastníky finálového turnaje.\n\nMezikontinentálních baráží se zúčastnila čtveřice týmů:\n\nTyto čtyři týmy byly na hlavním losu kvalifikace konaném dne 30. července 2011 v Riu de Janeiro rozlosovány do dvojic, ve kterých se v listopadu 2013 utkaly systémem doma a venku o zbylá dvě místa na MS 2014. Ze dvojice postoupil tým s lepším sečteným skóre. V případě rovnosti rozhodovalo pravidlo venkovních gólů. Pokud ani to nerozhodlo, následovalo prodloužení, případně penaltový rozstřel.\n\n\" zvítězila celkovým skóre 5:0 a postoupila na Mistrovství světa ve fotbale 2014.\"\n\n\" zvítězilo celkovým skóre 9:3 a postoupilo na Mistrovství světa ve fotbale 2014.\"\n\n"}
{"id": "741612", "url": "https://cs.wikipedia.org/wiki?curid=741612", "title": "Negawatt", "text": "Negawatt\n\nNegawatt je uměle vytvořenou jednotkou energie, představující množství ušetřené energie (ve wattech). Termín byl vytvořen Amory Lovinsem, hlavním vědeckým poradcem Rocky Mountain Institute v roce 1989. Negawatty není možné změřit, jen teoreticky spočítat. Energie je ušetřena buď zvýšením efektivnosti a snížením spotřeby energie. Negawatt je tedy měřítkem nevyužívané, ušetřené energie. Negawatty mohou být teoreticky stanoveny na základě historie spotřeby.\n\nNegawatty mohou být produkovány např. zlepšením izolace a energetické účinnost budov, řízením vytápění vedoucího ke snížení spotřeby energie, atd. Například nahrazením jedné 60wattové žárovky kompaktní zářivkou o výkonu 14 wattů ušetříte 46 wattů, tzn. vytvoříte 46 negawattů. To je energie, která se nemusí vyrobit a může být k dispozici jinému spotřebiteli.\n"}
{"id": "741615", "url": "https://cs.wikipedia.org/wiki?curid=741615", "title": "Seznam zápasů české fotbalové reprezentace 2012", "text": "Seznam zápasů české fotbalové reprezentace 2012\n\nV roce 2012 odehrála česká fotbalová reprezentace celkem 13 mezistátních zápasů, z toho 4 na ME 2012, 3 kvalifikační na MS 2014, a 6 přátelských. Celková bilance byla 5 výher, 4 remízy a 4 prohry. Hlavním trenérem byl Michal Bílek.\n"}
{"id": "741619", "url": "https://cs.wikipedia.org/wiki?curid=741619", "title": "Pavel Budský", "text": "Pavel Budský\n\nPavel Budský (* 30. října 1973, Praha) je český baseballista, mnohonásobný reprezentant České republiky a jedna z nejvýznamnějších postav tohoto sportu v Česku. Nejčastěji hraje na postu prvního metaře, dříve i nadhazovače. Patří mezi silové pálkaře, vede tabulku českého klubu homerunářů s nejvyšším počtem homerunů v české lize.\n\nK baseballu se dostal přes softbal, se kterým začínal. Je odchovancem bývalého pražského týmu TJ KOVO. Ve druhé polovině devadesátých let působil v severní Americe a stal se prvním českým hráčem, který podepsal smlouvu s týmem Major League Baseball, když upoutal skauty Montréalu Expos. Do týmu se však neprobojoval. Později působil v organizaci jiného týmu MLB - Kansas City Royals, kde nastupoval v nižší soutěži Gulf Coast League za GCL Royals. Koncem devadesátých let se vrátil do České baseballové extraligy. V roce 2000 nastupoval v nejvyšší nizozemské soutěži – Hoofdklasse za tým HCAW. Po rozpadu týmu TJ Kovo, hrál za SaBaT Praha. Převážnou část kariéry však odehrál za brněnské Draky, s nimiž získal dvanáct českých mistrovských titulů. \n\nJe dlouholetým členem české baseballové reprezentace, za níž také nastoupil na několika evropských šampionátech a byl i při premiéře českého národního týmu na Světovém poháru v roce 2005. \n\nJe ženatý, má dvě dcery. Žije v Brně.\n\n"}
{"id": "741636", "url": "https://cs.wikipedia.org/wiki?curid=741636", "title": "Vlárský průsmyk", "text": "Vlárský průsmyk\n\nVlárský průsmyk (280 m n. m.), , je průlomové údolí řeky Vláry v pohoří Bílé Karpaty na hranicích České republiky (město Brumov-Bylnice, okres Zlín) a Slovenska (obec Horné Srnie, okres Trenčín).\n\nVznik Vlárského průsmyku je příkladem tzv. pirátství vodních toků, kdy Vlára působením zpětné eroze prořízla hřeben Bílých Karpat a rozšířila tak povodí Váhu na úkor povodí Moravy. V rámci Bílých Karpat odděluje Vlárský průsmyk dva geomorfologické podcelky: Lopenickou hornatinu na jihozápadě a Chmeľovskou hornatinu na severovýchodě.\nPo pravém (jz.) boku údolí se vypíná vrch \"Čaganov\" (575 m n. m.), na levé (sv.) straně vystupují vrchy \"Okrouhlá\" (654 m n. m.) a \"Kalinka\" (493 m n. m.), mezi nimiž, prakticky na státní hranici, ústí do Vláry potok Vlárka (v jeho bočním údolí se nachází osada Sidonie).\nÚdolí Vláry představuje významnou dopravní spojnici Moravy s Povážím. Prochází jím silnice I/57, jakož i tzv. Vlárská dráha, železniční trať, Brno - Veselí nad Moravou - Trenčianska Teplá, zprovozněná 28. října 1888 (na české straně nese příslušný traťový úsek v jízdním řádu označení 341, na slovenské 123). Přímo v průsmyku je na českém území situována železniční stanice \"Vlárský průsmyk\".\nLokalitou též probíhá červeně značená turistická trasa ze Sidonie na horu \"Javorník\" (782 m n. m.), součást Cesty hrdinů SNP.\n"}
{"id": "741637", "url": "https://cs.wikipedia.org/wiki?curid=741637", "title": "Marry the Night", "text": "Marry the Night\n\nMarry the Night je pátý singl z alba Born This Way americké zpěvačky Lady Gaga. Song byl vydán 15. listopad 2011. Produkce se ujala Lady Gaga a Fernando Garibay.\n\n\"Marry the Night\" napsala a produkovala Lady Gaga a Fernando Garibay během svého turné nazvaného The Monster Ball. Poprvé se zpěvačka o písni zmínila v rádiové show Ryana Secreasta, kde ji označila za jednu svých nejoblíbenějších z desky Born This Way. Gaga a Garibay předtím spolu pracovali na písni Dance in the Dark z desky The Fame Monster. Před napsáním \"Marry the Night\" Gaga poslouchala právě \"Dance in the Dark\" a rozhodla se pro song se stejnou energií. \"Pamatuji si jak jsem stála před začátkem koncertu v zákulisí a celým sálem se rozezněla Dance in the Dark jako úvodní píseň. Chtěla jsem ještě předčit tu náladu, předčit ten moment, kdy začíná koncert\". \n\nGaga chtěla vytvořit svůj vlastní styl muziky, nechtěla, aby se píseň podobala její předešlé práci. Chtěla napsat píseň, která by definovala, kde se zrovna v době Born This Way nachází. V rozhovoru pro časopis NME řekla, že inspirací pro song ji byla zpěvačka Whitney Houston. \"Tato píseň je o mém návratu do New Yorku. Napsala jsem ji odvaze. Trvalo mi dlouho než jsem si řekla, ’Nenávidím Hollywood, chci žít v Brooklynu a dělat hudbu’.\n\nBěhem turné, začal Garibay na hudbě k písni. Po skončení jedné show přišla Gaga do studia se zeptat na vývoj songu. Garibay ji vysvětlil že smíchal více žánrů muziku dohromady, včetně kostelních zvonů. Zpěvačka řekla, že když poprvé song slyšela, tak se rozplakala. Marry The Night se nahrála v tourbuse v roce 2010, ale míchání proběhlo v Burbanku v Kalifornii.\n\n\"Marry the Night\" měl původně vyjít jako debutový singl z desky, pak byl ale nahrazen písní Born This Way. Pak se měl stát třetím singlem, ale opět byly plány zrušeny a nahradil jej song The Edge Of Glory. \n\nOficiální klip vyšel 1. prosince 2011 a má 14 minut, což je nejdelší klip zpěvačky. K délce přispělo i dlouhé intro, ve kterém Lady Gaga vypráví o tom, jak si v útěku před tvrdou realitou a šrámy na těle i na duši přikrášlila vnímání svého vlastního světa, a o odhodlání odrazit se ode dna a dostat se na samotný vrchol, neboť jí už nic jiného nezbylo. Klip se odehrává hned v několika prostředích – v psychiatrické léčebně, na pódiu, v pantheonu, v taneční místnosti, na ulici, v extravagantním bytě, ….\n\nLady Gaga se zmínila, že v této písničce odhalí něco ze své minulosti. Podle MTV je videoklip jedno velké poděkování její produkční společnosti, Interscope Records, a má zobrazovat její cestu za lukrativní smlouvou (jméno společnosti se na okamžik objeví i v klipu – napsané na dlani Lady Gaga).\n\n"}
{"id": "741638", "url": "https://cs.wikipedia.org/wiki?curid=741638", "title": "Teplotní rozpínavost", "text": "Teplotní rozpínavost\n\nTeplotní rozpínavost (někdy také tepelná rozpínavost) je jev, při kterém se po zahřátí/ochlazení rozpínavé tekutiny o určitou teplotu (po dodání/odebrání tepla tekutině), mění vnitřní tlak při zachování jejího objemu. \n\nVysvětlení, stejné jako u teplotní roztažnosti, podává kinetická teorie - při zahřívání se molekuly látky pohybují rychleji a změny jejich hybnosti při nárazech vzájemných i nárazech na stěnu nádoby s tekutinou. \n\nVšechny ideální plyny se rozpínají stejně a jejich teplotní součinitel rozpínavosti má hodnotu formula_1. Tomuto chování se blíží i hodně zředěné reálné plyny.\n\nPro teplotní rozpínavost uvádí česká verze mezinárodních norem 2 veličiny (formula_2 a formula_3 je tlak resp. termodynamická teplota, indexem 0 je značena referenční hodnota, od které se počítá naznačená diference):\n\nV českých učebnicích a tabulkách hojně přetrvává starší název, definice a značení první z veličin:\n\nKromě výše uvedené veličiny se termín rozpínavost používá pro obecnou vlastnost některých tekutin: Rozpínavá tekutina vyplní celý objem, který je jí vyčleněn (objem nádoby). Tím se rozpínavé plyny liší od nerozpínavých kapalin, které si zachovávají svůj objem i při zvětšení objemu nádoby. \n"}
{"id": "741639", "url": "https://cs.wikipedia.org/wiki?curid=741639", "title": "Mládek", "text": "Mládek\n\nMládek je mladší technolog v tradičních provozech – např. v pivovarech či mlýnech. Časem z něj může být stárek.\n\n"}
{"id": "741646", "url": "https://cs.wikipedia.org/wiki?curid=741646", "title": "Augusto De Luca", "text": "Augusto De Luca\n\nAugusto De Luca (* 1. července 1955, Neapol, Itálie) je italský umělec a fotograf.\n\nVystudoval právo, později v polovině 70. let se stal profesionálním fotografem. Používá velmi zvláštní styl, prošel několika fotografickými žánry, využíval mnoho materiálů, téměř vždy se na svých snímcích snaží dávat důraz na základní prvky a s minimálními výrazovými prostředky. Výsledkem jsou fotografie, ve kterých jsou tvary a znaky kombinovány způsobem, který připomíná metafyzické prostředí. Jeho fotografie byly vystaveny v mnoha galeriích v Itálii i v zahraničí.\n\nJe autorem řady obálek zvukových nosičů, reklamních kampaní a fotografických knih. Učil fotografii v rámci \"Montecitorio klubu\" italského parlamentu.\n\nV roce 1995 uspořádal výstavu v italské poslanecké sněmovně, které se zúčastnil Carlo Azeglio Ciampi (10. prezident Itálie), Nilde Iotti (šéf poslanecké sněmovny) a Giorgio Napolitano (11. prezident Itálie).\n\nV roce 1996 získal ocenění \"Città di Roma\" společně s Ennio Morriconem za knihu \"Roma Nostra\".\n\nItalský Telecom jej požádal o grafický návrh na zvláštní vydání telefonní karty obsahující Neapol v nákladu 7 miliónů kopií a čtyři telefonní karty s na motivy Paříž, Praha, Berlín a Brusel v nákladu 12 milionů výtisků.\n\nJeho fotografie jsou součástí různých veřejných i soukromých sbírek, mezi jinými je vlastní také Francouzská národní knihovna v Paříži, Městský archiv fotografií v Římě, International Polaroid Collection (USA), Musée de la Photographie de Charleroi.\n\n\nVýběr výstav:\n\n\n"}
{"id": "741648", "url": "https://cs.wikipedia.org/wiki?curid=741648", "title": "Žralok sedmižábrý", "text": "Žralok sedmižábrý\n\nŽralok sedmižábrý (\"Heptranchias perlo\") je druh žraloka z čeledi \"Hexanchidae\". Má ostrý rypec a sedm žaberních štěrbin (většina žraloků jich má pět). Loví olihně, korýše a ryby u dna. Vyskytuje se v teplejších oceánech celé zeměkoule. Mladí jedinci mají na konci hřbetní ploutve a na horní polovině ocasní ploutve černé skvrny, které postupně blednou.\n\n"}
{"id": "741649", "url": "https://cs.wikipedia.org/wiki?curid=741649", "title": "Svaz mládeže Karpat", "text": "Svaz mládeže Karpat\n\nSvaz mládeže Karpat (ZKM) byla levicově zaměřená organizace dětí a mládeže existující na Slovensku v letech 1945 až 1949. Potom byla začleněna do Československého svazu mládeže (ČSM). \n\nV lednu 1945 byla organizace založena v osvobozeném Prešově na východním Slovensku. Byl tak naplněn jeden ze záměrů publikovaných v roce 1944 v moskevských \"Československých listech\": vytvořit jednotnou organizaci ukrajinské (rusínské) mládeže na území předválečného Československa. \n\nProtože mnohá území byla poškozená II. světovou válkou, prvotní činnost byla zaměřená na činnost zdravotnické sekce při svém Ústředním výboru. Organizovala také pobyty dětí v zotavovnách a rekreačních zařízeních na osvobozených územích, angažovala se na opravách škol, v shánění oblečení, hraček, školních potřeb. Zároveň se zaměřila na politické působení mezi mládeží. V květnu 1945 organizace vytvořila sekci Pionýrské organizace při ZKM.\n\nByly organizovány akce u pomníků, oslavy některých historických výročí, byl vydáván vlastní časopis a navázána spolupráce s Svazem české mládeže v Praze a Svazem slovenské mládeže se sídlem v Bratislavě.\n\nČervnu 1946 byl uspořádán první sjezd ZKM za účasti delegací z obou spolupracujících organizací. Téhož roku byly vytvořeny první řádné stanovy, které řešily i vlastní pionýrské oddíly. V roce 1947 uspořádal ZKM první stanový tábor pro pionýry a v září téhož roku začal vydávat pionýrský měsíčník s názvem \"Kolokolčik-Davinoček\" v nákladu 7000 výtisků. Koncem roku 1948 organizace registrovala svých 1500 pionýrů.\n\nV dubnu 1949 proběhla slučovací konference ČSM a činnost samostatného ZKM byla ukončena.\n\n"}
{"id": "741652", "url": "https://cs.wikipedia.org/wiki?curid=741652", "title": "Jan Filipinský", "text": "Jan Filipinský\n\nJan Filipinský, \"uváděn též jako\" Jan Filipínský (15. srpna 1859 Komárov – 12. července 1936 Brno), byl český a československý politik a meziválečný poslanec a senátor Národního shromáždění ČSR za Československou sociálně demokratickou stranu dělnickou.\n\nPoliticky aktivní byl již za Rakouska-Uherska. Působil jako tkalcovský dělník v Brně a roku 1894 se začal politicky angažovat v sociálně demokratickém hnutí. Počátkem 90. let 19. století byl administrátorem a později redaktorem listu Rovnost. Pracoval i pro listy \"Červánky\", \"Rašple\" a \"Textilník\". V roce 1906 byl zvolen do Moravského zemského sněmu. V zemských volbách roku 1906 byl zvolen na Moravský zemský sněm za českou všeobecnou kurii, obvod Nové Město, Žďár, Blansko atd. Mandát zde obhájil i ve zemských volbách roku 1913.\n\nVe volbách do Říšské rady roku 1907 se stal i poslancem Říšské rady (celostátní parlament), kam byl zvolen za český okrsek Morava 24. Usedl do poslanecké frakce Klub českých sociálních demokratů. Opětovně byl zvolen za týž obvod i ve volbách do Říšské rady roku 1911 a ve vídeňském parlamentu setrval do zániku monarchie.\n\nPo vzniku republiky zasedal v československém Revolučním národním shromáždění. Do tohoto zákonodárného sboru nastoupil roku 1919. Byl profesí úředníkem nemocenské pokladny.\n\nV parlamentních volbách v roce 1920 získal senátorské křeslo v Národním shromáždění. Mandát obhájil v parlamentních volbách v roce 1925, parlamentních volbách v roce 1929 a parlamentních volbách v roce 1935. Po jeho smrti jej roku 1936 jako náhradník vystřídal Rudolf Havlík.\n\nZemřel v červenci 1936 v brněnské úrazové nemocnici po delší, těžké nemoci.\n\n"}
{"id": "741655", "url": "https://cs.wikipedia.org/wiki?curid=741655", "title": "Bohumil Fischer", "text": "Bohumil Fischer\n\nBohumil Fischer (29. dubna 1864 Praha – 22. prosince 1934 Praha) byl český a československý politik a poslanec Revolučního národního shromáždění Republiky československé.\n\nByl synem knihaře, sám se vyučil knihařem. Angažoval se v živnostenských spolcích. Od roku 1896 byl starostou pražského společenstva knihařů, tehdy coby nejmladší starosta živnostenské korporace v Čechách. Angažoval se v čele \"Zemské jednoty řemeslných a živnostenských společenstev v Čechách\" a byl aktivní říšské živnostenské radě ve Vídni. Působil také v pražské živnostenské komoře. Od roku 1906 jako člen její živnostenské sekce a později i její předseda. Nakonec dosáhl postu místopředsedy pražské živnostenské komory.\n\nPřed rokem 1918 se angažoval v mladočeské straně. Od roku 1918 zasedal v Revolučním národním shromáždění za Českou státoprávní demokracii, respektive za z ní vzniklou Československou národní demokracii. Byl profesí majitelem knihařského závodu.\n\nZemřel 22. prosince 1934.\n\n\n"}
{"id": "741659", "url": "https://cs.wikipedia.org/wiki?curid=741659", "title": "Českomoravský belgik", "text": "Českomoravský belgik\n\nČeskomoravský belgik či také Českomoravský belgický kůň je tažné plemeno koně, vysoké asi 160–170 cm, svalnaté a s hrubou stavbou těla. Hlava má milý výraz s jasným okem. Nohy jsou kratší, svalnaté, mohou mít menší rousy. Kopyta jsou tvrdá, odolná. Zbarvení je nejčastěji ryzé nebo hnědé se světlou hřívou. Jeho chody bývají většinou málo prostorné a proto se, jako typický tažný kůň, příliš nehodí pro rekreační jízdu. Klus má podobný jako poník. \n\nPředevším v lesních pracích (stahování dřeva). Můžeme jej vidět i pod sedlem díky jeho dobrácké povaze, avšak stavbou těla se pro toto využití příliš nehodí.\n\nToto plemeno se začalo šlechtit v roce 1880, ale současnou podobu dostalo až asi v 20. století. Je velice čisté – již 70 let nebylo použito v chovu cizí krve. Dnes je v plemenné knize zaregistrováno 160 chovných klisen.\n"}
{"id": "741669", "url": "https://cs.wikipedia.org/wiki?curid=741669", "title": "California Dreamin'", "text": "California Dreamin'\n\n„California Dreamin'“ je sedmá skladba z debutového alba skupiny The Mamas & the Papas \"If You Can Believe Your Eyes and Ears\" z roku 1965. V roce 2004 ji časopis \"Rolling Stone\" zařadil na 89. pozici ve svém žebříčku 500 nejlepších písní všech dob.\n"}
{"id": "741685", "url": "https://cs.wikipedia.org/wiki?curid=741685", "title": "Bílý švýcarský ovčák", "text": "Bílý švýcarský ovčák\n\nBílý švýcarský ovčák (též Americko-kanadský bílý ovčák, , ) je ovčácké plemeno psa, oficiálně uznané Mezinárodní kynologickou federací (FCI) na zasedání v Paříži mezi 4 a 5. červencem 2011. Vzniklo z bíle zbarvených německých ovčáků a krom krátkosrsté varianty je běžná i dlouhosrstá verze. V Česku se pro plemeno používá zkratka BŠO, lidově se jim též říká „bělouši”.\n\nNa výstavě se první bíle zbarvený německý ovčák objevil v Hannoveru roku 1882. O čtyři roky později se na výstavě v Hamburku objevila též fena stejného zbarvení. Za začátku 20. století pak byl do plemenné knihy zapsán první bílý německý ovčák: \"Berno von der Seewiese\", narozený 1913. Bíle zbarvení „němečtí ovčáci“ ale mezi chovateli nevyvolávali příliš nadšení: spíše naopak. Populace těchto psů postupně začala klesat, na výstavách byli bílí jedinci diskvalifikováni.\n\nNa přelomu 19. a 20. století se první bílí němečtí ovčáci dostali do Severní Ameriky. Zde se jim dařilo lépe než v domovině, roku 1964 v Sacramentu v Kalifornii vznikl i samostatný klub bílých německých ovčáků. Početné populace ale nevydržely dlouho: od roku 1968 začali též ve Spojených státech z chovů vyřazovat bílé německé ovčáky, především proto, že bílému zbarvení bývaly mylně připisovány některé choroby apod. V Evropě mezitím tito psi vymizeli téměř úplně, prvním po dlouhé době se v roce 1970 stal pes importovaný ze Spojených států: \"Lobo White Burch\". Toho do Švýcarska dovezla Agáta Burchová (nepřechýleně Agáta Burch). O rok později Burchová dovezla do Švýcarska i fenu z Anglie a roku 1973 se této feně a Lobovi narodil první vrh. Následovala ještě fena z Kalifornie a narození druhého vrhu. Burchová se ale rozhodla vrátit do Spojených států i se svými psy, zdálo se tedy, že bílý německý ovčák v Evropě zase vymizí. Místo toho se chovu těchto psů ujal Kurt Korn. Ten se zasloužil o zvýšení popularity této rarity a v 80. létech 20. století se již tito psi nazývali americko-kanadskými bílými ovčáky.\n\nV 80. letech začali být „bílí němečtí ovčáci“ označování jako americko-kanadští bílí ovčáci (oficiálně se ale stále ještě nejednalo o samostatné plemeno). První bílí jedinci se do Česka, tehdejšího Československa, dostali v roce 1991: jednalo se o rakouskou dlouhosrstou fenu jménem \"Bianka von Kazan\". Podle jiných zdrojů se ale jednalo o fenu \"Banju von Wolfsgehege\", která měla být posléze prodána na Slovensko. Roku 1991 začali být tito psi zapisováni jako samostatné plemeno. Následoval německý pes \"Aki of the White Stars\". 24. dubna 1993 vznikl v Česku Klub americko-kanadského bílého ovčáka). Na klubové výstavě 12. září 1999 byli poprvé posuzováni dlouhosrstí a krátkosrstí jedinci samostatně. V roce 2003 se Mezinárodní kynologická federace shodla na prozatímním uznání těchto psů: nicméně pod novým jménem bílý švýcarský ovčák.\n\nOznačení používané v současné době získalo toto plemeno díky FCI, která zvolila pro plemeno tento název: mimo jiné dal tento návrh sám Kurt Korn- Uznání ale přineslo i negativní změnu: krátkosrstí a dlouhosrstí jedinci začali být posuzování opět společně. Nicméně, chov v Česku i Evropě se začal rozvíjet a k roku 2017 již bílý švýcarský ovčák patří mezi běžná plemena.\n\nBílý švýcarský ovčák je velké a silné psí plemeno s dobře osvaleným tělem a lehkou konstitucí. Váhové rozmezí pro feny je 25 až 35 kg, zatímco pro psy je to 30 až 40 kg. Kohoutková výška fen je tolerována v mezích od 53 do 61 cm, u psů je to 58 až 66 cm. Rámec těla obdélníkový, kostra středně silná. Standard plemene rozlišuje dva typy srsti: dlouhou a polodlouhou. V obou případech se ale jedná o dvojitou, hustou, mírně vlnitou a přiléhavou srst s podsadou. U dlouhé srsti je více patrná hříva na krku a prapor, než u polodlouhé, která je obecně na většině těla trochu kratší. Jediná povolená barva je bílá, nažloutlý odstín se posuzuje jako vada.\n\nMozkovna je přiměřeně velká k tělu, při pohledu shora i zboku má klínovitý tvar. Málo klenutý, s nevýrazným ale patrným stopem. Uši musí být neseny vztyčeně (nikoliv polovztyčeně nebo úplně sklopené), nasměrované dopředu. Typický je pro ně tvar protáhlého trojúhelníku se zaoblenou špičkou. Oči středně velké, mandlovitého tvaru, s hnědou až tmavě hnědou duhovkou. U nosní houby se preferuje černá pigmentace. Pysky suché, přiléhavé, černé pigmentace, depigmentace se bere jako vylučující vada. Co se skusu týče, pak se preferuje nůžkový, ale klešťový nebo neúplný skus nejsou brány jako vylučující vady. Krk bývá dobře osvalený, harmonicky se napojuje na hřbet, bez laloku. Hřbet je střední délky, postupně se může mírně svažovat, na něj harmonicky navazuje ocas šavlovitého tvaru, který je nasazený poměrně nízko. Končetiny suché, při pohledu zepředu rovné. Tlapky oválné, se sevřenými prsty. Samotné drápy by měly být co nejtmavší.\n\nNeexistuje velké množství čistě bílých plemen, přesto lze ale švýcarského bílého snadno zaměnit s bíle zbarveným německým ovčákem. Ti jsou od bílých švýcarských ovčáků téměř k nerozeznání, dokonce mají velice podobnou kohoutkovou výšku i váhu, ale s tím rozdílem, že němečtí ovčáci mívají kratší srst. Bíle zbarvený mudi je daleko menší i lehčí, než bílý švýcarský ovčák, navíc nemá jemnou, nýbrž vlnitou srst.\n\nBílý švýcarský ovčák je pes vhodný i pro začínajícího chovatele, který mu ale musí poskytnout dostatek aktivity a pohybu obecně. Tito učenliví psi jsou klidní, poslušní, dokáží ale využít i toho, že je jejich majitel nedůsledný nebo nedostatečně autoritativní. Pod správným vedením se naučí spousty nových věcí. O vztahu s jinými domácími zvířaty, jako jsou kočky, koně a podobně, rozhoduje socializace v mládí, kdy by si štěně mělo zvykat na nové podněty z okolí. Vůči lidem mohou být tito psi nedůvěřiví, ale nikoliv agresivní. Jedná se o dobré a schopné hlídače. K dětem se chovají přátelsky a hodí se proto i do aktivní rodiny s dětmi. Bílí švýcarští ovčáci mají silný vztah ke své rodině, kterou jsou schopni bránit v případě, že vycítí hrozbu. Jsou oddaní a změnu majitele berou těžce. Nejsou dominantní, ani přehnaně temperamentní, běžně se nesnaží vyhledávat šarvátky s jinými psy, záleží ale i na socializaci ve štěněcím období. Nedostatek nových podnětů v mládí může vést až k přehnané bázlivosti, která je brána jako hrubá povahová chyba a takoví psi nemohou být uchovněni. \n\nBílí švýcarští ovčáci potřebují dostatek pohybu a aktivit, hodí se tedy především pro aktivní rodinu, která je bude moct dostatečně zaměstnávat. Hodí se též do rodin s dětmi. Obzvláště velká pozornost by měl pes dostat během socializační fáze, která může začít již v době, kdy majitel dostane štěně od chovatele. V té době by měl pes být seznamován se vším novým, co ho v životě bude potkávat, od dopravních prostředků, jako jsou auta a vlaky, až po jiná zvířata. Důležité je i setkávání s jinými lidmi a psy.\n\nMožnou aktivitou pro tyto psy je například výcvik poslušnosti nebo pachové práce, které jim nedělají problém. Nicméně, u bílých švýcarských ovčáků bývá problém s nácvikem na obranářské práce – záleží ale na jedinci. Zákus totiž nebývá dostatečně kvalitní. Navíc se tito psi využívají i k canisterapii.\n\nSrst těchto psů nevyžaduje tolik péče, jak by se na první pohled mohlo zdát. Jako jakékoliv jiné plemeno s podsadou, i toto líná dvakrát ročně, kdy je nutné věnovat srsti zvýšenou pozornost ve formě každodenního vyčesávání. Mimo toto období stačí pročesat několikrát za týden, aby se v srsti netvořily cucky a chuchvalce. Pokud se ale pes zašpiní, je samozřejmě nutné srst důkladně zbavit nečistot. Časté mytí šamponem se ale nedoporučuje: srst tak rychle ztrácí na lesku a kvalitě.\n\nJako vhodné umístění se pro bílé švýcarské ovčáky jeví zateplená venkovní bouda, avšak je nutné myslet na kontakt s rodinou.\n\nPodobně jako němečtí ovčáci, tak švýcarští bílí trpí na dysplazii kyčelního kloubu. Právě rentgen kyčlí je vyžadován pro uchovnění, přičemž nejhorší možný výsledek u psů může být 1/1, u fen 2/2 (zdravý jedinec by měl mít 0/0). Také se u nich objevuje citlivost na některé složky granulí, proto je vhodné krmivo pečlivě volit.\n\n"}
{"id": "741686", "url": "https://cs.wikipedia.org/wiki?curid=741686", "title": "Vesnicopis", "text": "Vesnicopis\n\nVesnicopis je dokumentární cyklus České televize vysílaný od 22. května 2011. Cyklus nabízí přehlídku různých obcí v Čechách, na Moravě i ve Slezsku, jejich historii, architekturu i současný život, přičemž se snaží také zachytit úctu ke kulturnímu bohatství a tradicím. Pořadem provází Lumír Tuček, jako režiséři se postupně střídají Petra Všelichová, Benjamin Tuček, Adéla Kroupová, Jana Počtová, Tomáš Kudrna, Andrea Culková a Jiří Andrle.\n\n"}
{"id": "741694", "url": "https://cs.wikipedia.org/wiki?curid=741694", "title": "Chorvatský ovčák", "text": "Chorvatský ovčák\n\nChorvatský ovčák (anglicky: \"Croatian Sheepdog\") je původně pastevecký a ovčácký pes pocházející z Balkánu, nejvíce je rozšířený v Chorvatsku a ve Slovinsku. Patří do skupiny ovčáčtí a honáčtí psi a ve své rodné zemi je velmi oblíbený pro schopnost sám se rozhodovat. Plemeno je oficiálně uznané Mezinárodní kynologickou federací (FCI), která jej řadí do skupiny plemena ovčácká, honácká a pastevecká.\n\nStáří tohoto plemene se odhaduje na více než 1 000 let, a přesné záznamy o šlechtění tedy nejsou. Nevíme, z jakých plemen se tento pes vyvinul a kde přesně to bylo, ale jelikož se dnes nejvíce vyskytuje v Chorvatsku, je tato země zapsána jako země původu. Kvůli svým vlastnostem byli jeho předci nejspíše také pastevečtí psi. V roce 1969 byl uveřejněn standard, který je totožný s tím, který se používá dnes.\n\nPůvodně byl vyšlechtěn jako pastevecké plemeno, dnes se ale k tomuto účelu používají spíše jiná plemena a tak dnes toto plemeno nalezneme spíše jako hlídače nebo společníka. Protože nejsou moc rozšíření, nemohlo se zatím \"ozkoušet\" jak by se mu dařila obrana nebo čichové práce.\n\nChorvatský ovčák je středně velké psí plemeno. Délka těla přesahuje kohoutkovou výšku asi o 10 %, jedná se tedy o plemeno s obdélníkovým rámcem. Srst je mírně kudrnatá, na hlavě a končetinách je kratší oproti zbytku těla. Povolené zbarvení je pouze černé, žádné jiné barvy se ani nevyskytují. Srst tvoří na uších krátké volánky a na ocase prapor, také mírný límec na krku.\n\nHlava je klínovitého tvaru, lehká, s poměrem čenichu ku mozkovny 9:11. Celková délka hlavy činí asi 20 cm. Při pohledu shora je lebka oválná a týlní hrbol mírně výrazný, naopak stop je jen málo vyjádřený. Uši trojúhelníkové, polovztyčené nebo vztyčené (záleží na jedinci), středně dlouhé a daleko od sebe. Kupírování není povoleno a to jak z pohledu českého zákona, tak z pohledu chovu; chovní psi nesmějí mít kupírované uši. Oči kaštanové až černé barvy, střední velikosti a mandlového tvaru. Výraz je inteligentní a živý. Nosní houba vždy černá s dobře otevřenými nozdrami. Zuby musí být silné a zdravé, nejlépe s nůžkovým skusem, avšak klešťový skus je také přípustný. Krk v poměru k hřbetní linii stojí mírně šikmo, je středně dlouhý, široký a dobře osvalený. Hřbet krátký, silný. Nohy jsou dlouhé, dobře osvalené, zakončené kulatými tlapkami s černými drápky. Ocas středně vysoko nasazený, kupírování je povolené, avšak v poslední době se často stává i to, že se štěňata narodí s přirozeně krátkým ocasem nebo úplně bez něj.\n\nChorvatský ovčák je přátelský, oddaný, hravý, mrštný a bystrý pes. Má vyvinutý ochranářský pud, dokáže se samostatně rozhodovat, je čilý, pozorný a snadno cvičitelný. Oplývá téměř nevyčerpatelnou zásobou energie, kterou si může ventilovat například při dlouhých procházkách nebo psích sportech, jako je agility nebo dogfrisbee. Je to dobrý a schopný hlídač. Děti má rád a s ostatními zvířaty také vychází dobře, ale může mít sklony \"povyšovat se\" nad ostatní psy, obzvláště samce. K cizím se chová nedůvěřivě ale nesmí být agresivní. Je to pes spíše pro jednoho pána, a tomu je věrný. Kvůli své dominantní povaze ale může mít nějakou dobu \"zálusk\" na post \"vůdce smečky\", to se ale dá patřičným výcvikem zlepšit.\n\nSrst nepotřebuje skoro žádnou péči, stačí občasně pročesat, ale mýt by se měla jen v případě, pokud je pes opravdu špinavý, protože tak dobře neizoluje a mohla by ztratit svůj přirozený lesk a mastnost, což by vedlo ke kožním potížím. Jako každý ovčácký pes vyžaduje hodně pohybu a nedostatek může vést až k agresivitě nebo nervozitě. Drápky je nutné zastřihávat, pokud si je pes nebrousí o chodník nebo kámen. Může být celý rok držen venku, ale nejlépe se zateplenou boudou. Lepší pro něj bude dům se zahrádkou, nežli byt.\n\n"}
{"id": "741695", "url": "https://cs.wikipedia.org/wiki?curid=741695", "title": "Nooksack", "text": "Nooksack\n\nNooksack je město v okrese Whatcom v americkém státě Washington, nedaleko od hranic s Kanadou. Počet obyvatel v roce 2010 čítal 1 338. Město sdílí školní okrsek Nooksack Valley s obcemi Everson a Sumas.\n\nMěsto se skládá jen z několika budov podél silnice, která skrz něj vede. Místní pošta, nacházející se naproti malému městskému parku, ztratila svůj oficiální status v roce 1992 a je nyní pouze pobočkou eversonské pošty. Ve městě se nachází také dvě čerpací stanice a několik kostelů. Kromě malého potoka protékajícího kolem hřbitova na okraji města se zde nenachází žádné geograficky důležité věci.\n\nMěsto používá stejných policejních služeb a kanalizace jako nedaleký Everson.\n\nNooksack byl oficiálně začleněn v prosinci 1912 a ve svých brzkých letech zažil velký rozkvět. Po nějakém čase ale město zachvátil požár, který zastavil jeho růst.\n\nRozloha města činí 1,8 km, z čehož vše je souš.\n\nPři sčítání lidu v roce 2010 zde žilo 1 338 obyvatel, z čehož 81 % tvořili běloši, 2,5 % původní obyvatelé a 2 % Asiaté. 18 % obyvatel bylo Hispánského původu.\n\nV únoru 2009 se začalo mluvit o sloučení měst Everson a Nooksack, z čehož by vzniklo nové, třítisícové město. V březnu téhož roku se v deníku \"The Bellingham Herald\" objevil článek informující o schůzce zastupitelů obou měst, na které se jednalo právě o možném sloučení. Městská rada Eversonu přirovnala zamýšlené sloučení k tomu, které proběhlo dříve v Bellinghamu, který ale vznikl ze čtyř měst. Nové město by mělo nový název a bylo by rozděleno do dvou okrsků odpovídajícím umístění nynějších obcí. O názvu se stále jedná, ale možným jménem nové obce může být Nooksack Valley.\n"}
{"id": "741708", "url": "https://cs.wikipedia.org/wiki?curid=741708", "title": "Medlík", "text": "Medlík\n\nMedlík může být:\n\n"}
{"id": "741709", "url": "https://cs.wikipedia.org/wiki?curid=741709", "title": "Cvočkařství", "text": "Cvočkařství\n\nCvočkařství alias výroba hřebíků bylo jedno z nejtvrdších řemesel 17.–20. století, které zaniko po první světové válce, kdy převzaly celou výrobu továrny.\n\nCvokařské řemeslo obnášelo denně až 40 tisíc úderů kladivem na jednoho cvokaře, což za týden dělalo asi 10 tisíc hřebíků. \n\nHřebíky se lišily nejen svou velikostí, nýbrž i ukováním své hlavy podle toho, jakým účelům měly sloužit. Podle své funkce byly nazývány podlažníky, laťové, prkeňáky, podkováky, zatloukací, vratové, šindeláky, pantováky, rámové, rákosníky, zámkové a kolejnicové. Ve starých cenících vyskytují se ještě hřebíky anglické, ruské, francouzské, německé a saské. Rozdíl mezi nimi spočíval obyčejně ve zpracování hlavy. Jeden druh se nazýval erární, protože sloužil k podkování koní. Cvokaři vyráběli též drobné hřebíky pro potřeby obuvníků – zvané štemlované či pifle – které se zatloukaly do podešví bot. Cvočky, jimž se říkalo slováčkové, se přitloukaly do podkovek mužských a chlapeckých bot. Pro cukrovary vyráběli cvokaři cvoky pocínované, sloužily ke spájení homolových forem.\n\nPodle druhu hřebíků byl jmenován zpočátku i jejich výrobce. Kdo vyráběl malé hřebíky, slul původně cvočkař, výrobce středních hřebíků cvokař a kovář velkých hřebů nazýval se hřebíkář.\n\nAlternativní názvy pro osobu provozující tuto živnost: cvokař, cvočkař, hřebíkář, občas byli zmiňováni i jako kováři.\n"}
{"id": "741712", "url": "https://cs.wikipedia.org/wiki?curid=741712", "title": "ISO 9000", "text": "ISO 9000\n\nŘada norem ISO 9000 definuje systém managementu jakosti. Tyto normy vydává Mezinárodní organizace pro normalizaci. Normy umožňují prokázat daným organizacím schopnost výroby či distribuci produktů v souladu se všemi nezbytnými předpisy a potřebami zákazníka.\n\nČlenem ISO (Mezinárodní organizace pro normalizaci) je i Česká republika a pro označení svých norem využívá zkratku ČSN. Povinností členských zemí ISO je přeložit a vydat nově vydanou ISO normu, a to v termínu do 6 měsíců. Překlad však v případě sporů nenahrazuje originál v anglickém jazyce.\n\nNormy ISO 9000 byly poprvé zveřejněny v roce 1987 a vzešly z řady norem BS 5750 (British Standard). Určité úpravy a revize proběhly v roce 1994, ale až v roce 2000 vznikla nová ucelená řada ISO 9000, která sloučila tři standardy (ISO 9001, ISO 9002, ISO 9003). V roce 2008 byl systém doplněn o normu ISO 9004, která pouze rozšiřuje již fungující systémy.\n\nAby mohla řada ISO 9000 udržet svou účinnost, jsou normy periodicky revidovány, aby bylo možné využívat nový vývoj v oblasti řízení jakosti a také ze zpětné vazby uživatelů. ISO / TC 176, která se skládá z odborníků z firem a dalších organizací po celém světě, sleduje používání norem, aby zjistila, jak mohou být zlepšeny tak, aby vyhovovaly potřebám a očekáváním uživatelů při příštích revizích. Všechny normy ISO jsou pravidelně kontrolovány z hlediska relevance; změny jsou provedeny, pokud je prokázána potřeba zlepšit standard.\n\nNa základě informací od uživatelské komunity bude ISO / TC 176 nadále hodnotit a přijímat nové koncepce v oblasti řízení kvality pro začlenění do norem ISO. To může zahrnovat iniciativy specifické pro daný sektor a podpůrné dokumenty v rámci rodiny ISO 9000. Většina technických komisí ISO rozpozná strukturu normy ISO 9001, pokud jsou vypracovány nové standardy systémů řízení pro jiné nebo specifické účely.\n\nZávazek společnosti ISO k udržení hybnosti ISO 9000 prostřednictvím recenzí, zdokonalování a zefektivnění norem zaručuje, že vaše investice do systému ISO 9000 dnes budou i nadále poskytovat efektivní řešení správy do budoucnosti.\n\nPro vytvoření jednotných pravidel a jednotného rámce zabezpečování jakosti v organizacích všech typů a velikostí byly vypracovány normy řady ISO 9000. Poslední revize těchto norem proběhla v roce 2015. Jedná se o normy:\n\n\nCertifikace systému managementu organizace (tj. jejího systému řízení) podle ISO 9001 přináší organizacím zvýšení důvěryhodnosti skrz mezinárodně uznávaný certifikát. Jedná se však o nepovinnou aktivitu. Platnost certifikátu je 3 roky (během kterých se provádí kontrolní/dozorové audity), a pak je třeba absolvovat další (recertifikační) audit. Certifikace mohou využít jakékoliv společnosti zabývající se výrobou, distribucí nebo servisem. Jedná se o všechny organizace od nemocnic po poskytovatele internetového připojení.\n\nNormy ISO 9000 jsou dostupné prostřednictvím tzv. národních orgánů, v ČR je jím ÚNMZ. Lze dohledat seznamy certifikovaných společnosti a seznamy společností s neplatnými certifikáty.\n\nGlobální přijetí ISO 9001 může být způsobeno řadou faktorů. Většina významných odběratelů vyžaduje, aby jejich dodavatelé měli v držení certifikát ISO 9001. Kromě toho mnoho studií ukázalo na znatelné finanční benefity, plynoucí z držení certifikátu 9001. Roku 2011 britská certifikační agentura (British Assessment Bureau) ukázala, že 44% jejich klientů získalo novou zakázku, stejně tak další společnosti poskytující certifikát zaznamenaly značné nárůsty obchodů jejich klientů, oproti necertifikovaným společnostem.\n\nNormy ISO řady 9000 jsou založeny na sedmi obecných zásadách, zavazujících zejména vrcholový management a platných a použitelných pro jakýkoliv typ organizace:\n\n\nRůst certifikací ISO 9001 je uveden v tabulkách níže:\n"}
{"id": "741716", "url": "https://cs.wikipedia.org/wiki?curid=741716", "title": "ISO 14001", "text": "ISO 14001\n\nNormy ISO 14001 se týkají environmentálního managementu, tedy managementu životního prostředí a je určen výrobcům, dodavatelům a poskytovatelům služeb ve všech oborech podnikání. Environmentální management snižuje dopady činností organizace na životní prostředí, což má za následek zlepšení životního prostředí a zlepšení profilu společnosti.\n\nPokud se společnost rozhodne věnovat svou pozornost dopadům na životní prostředí, musí splnit několik podmínek:\n\n"}
{"id": "741717", "url": "https://cs.wikipedia.org/wiki?curid=741717", "title": "Odstavec", "text": "Odstavec\n\nOdstavec je graficky oddělená část souvislého textu, obvykle bez nadpisu. Obsahuje jednu nebo více vět, které mají tvořit určitý logický celek. Text se člení na odstavce kvůli lepší čitelnosti (prostředek tzv. horizontálního členění textu). \n\nOdstavec vždy začíná na novém řádku a může být oddělen buď odsazením nebo větší meziřádkovou mezerou, případně i obojím. V typografické praxi, v knihách a časopisech, se většinou používá odsazení, které šetří místem. Jeho velikost se tradičně udává ve čtverčících (půlčtverčících atd.). Při psaní na stroji se k tomu používalo několik mezer. Pokud se rukopis pro sazbu připravuje na počítači, mohou takové mezery působit nesnáze při převodu do sázecího programu, proto je redakční předpisy často odmítají. \n\nPočítačové textové editory, na nichž se dnes většina textů připravuje, nabízejí větší možnosti: vedle odsazení také předsazení prvního řádku, automatické číslování odstavců, označování odrážek atd. Pokud se však text ještě převádí do sázecího programu, dávají redakce přednost co nejjednoduššímu označení odstavců, např. pouze znakem konce odstavce (\"enter\"). Editor pak umožňuje, aby se za tímto znakem automaticky vytvořila větší meziřádková mezera, jejíž velikost lze nastavit v typografických bodech. Rozdíl oproti vynechaným řádkům nebo mezerám je v tom, že způsob oddělení odstavce není dán znaky v textu, nýbrž jen nastavením editoru. Technický redaktor pak může snadno i způsob oddělení odstavců upravit podle grafického návrhu. \n\nV angloamerickém prostředí je obvyklejší odsazování odstavců větším řádkováním nebo jen začátkem na novém řádku, jinak odstavec začíná řádkovou mezerou (tabulátorem). Tento angloamerický úzus se zejména vlivem rozšíření e-mailové komunikace prosadil i v korespondenci.\n\nV právních textech, v zákonech, nařízeních a jiných předpisech se paragrafy mohou dále dělit na číslované odstavce. Pokud má paragraf nebo odstavec povahu výčtu, dělí se obvykle dále na písmena. Odkaz na takový text potom mívá tvar § [číslo paragrafu] odst. [číslo odstavce bez dalších znaků] písm. [písmeno se znakem konce závorky] [název předpisu] (např. \"§ 2 odst. 2 písm. a) zákona č. 6/1993 Sb., o České národní bance, ve znění pozdějších předpisů\").\n\n"}
{"id": "741718", "url": "https://cs.wikipedia.org/wiki?curid=741718", "title": "Stephen Tobolowsky", "text": "Stephen Tobolowsky\n\nStephen Harold Tobolowsky (* 30. května 1951) je americký herec, scenárista a režisér. Jeho nejznámější role jsou Ned Ryerson ve filmu \"Na Hromnice o den více\", komisař Hugo Jarry v seriálu \"Deadwood\" po devět epizod a Bob Bishop v seriálu \"Hrdinové\" po třináct epizod, na přelomu druhé a třetí série. Má vedlejší roli Sandyho Ryersona v seriálu \"Glee\".\n\nTobolowsky se objevil ve více než 200 filmech a televizních pořadech, většinou ale jen v malých rolích. V roce 1994 si ve filmu \"Vraždy v Radiolandu\" zahrál Maxe Applewhita, příjemného muže s temným tajemstvím. Objevil se v seriálu \"Show Jerryho Seinfelda\" jako Tor Eckman v epizodě \"The Heart Attack\" ve druhé sérii.\n\nJe také znám pro roli Sammyho Jankinse ve filmu Memento z roku 2000, kde si zahrál hlavní roli Guy Pearce. V roce 2005 si zahrál sám sebe v hlavní roli dokumentárního filmu s názvem \"Stephen Tobolowsky's Birthday Party\", který obsahuje ukázky, kdy se připravuje a uvádí svou vlastní narozeninovou oslavu a zároveň přináší sérii příběhů a anekdot z jeho života. Objevil se ve druhé a třetí sérii seriálu \"Hrdinové\" jako Bob. Je velmi známý ve filmu \"Na Hromnice o den více\", kde hrál bývalého otravného spolužáka Billa Murraye- nyní pojišťovacího agenta Neda Ryersona. Stephen si svou poslední scénu ve filmu napsal během natáčení a tu mu schválili Bill Murray a režisér filmu Harold Ramis. S Murrayem se sešel znovu po jedenácti letech při natáčení filmové verze komiksu Garfield, kde si Stephen zahrál zlověstného trenéra psů Happyho Chapmana a Murray namluvil Garfielda.\n\nTaké působil v divadle, režíroval a hrál v hrách v New Yorku, San Francisku a Los Angeles. Režíroval muzikálovou komedii \"Two Idiots in Hollywood\", založenou na jeho stejnojmenné divadelní hře. Je spoluautorem filmu \"True Stories\" spolu s Davidem Byrnem a jeho pozdější přítelkyní Beth Henley. V roce 2002 byl nominován na cenu Tony v kategorii \"Nejlepší herec za roli\" v revivalu Morning's at Seven.\n\nTobolowsky je Žid a navštěvoval Southern Methodist University (SMU). Se svojí ženou, herečkou Annou Hearn jsou manželé od roku 1988 a mají dvě děti.\n\n\n\n"}
{"id": "741720", "url": "https://cs.wikipedia.org/wiki?curid=741720", "title": "Fotbalová reprezentace Tuvalu", "text": "Fotbalová reprezentace Tuvalu\n\nFotbalová reprezentace Tuvalu reprezentuje Tuvalu na mezinárodních fotbalových akcích, jako je Oceánský pohár národů. Vzhledem k tomu, že není členem FIFA (je pouze asociovaným členem OFC), tak se obvykle neúčastní kvalifikace na mistrovství světa ve fotbale. Objevila se však v roce 2007 na Hrách jižního Pacifiku v městě Apia, které FIFA určila jako předkolo oceánijské zóny kvalifikace na Mistrovství světa ve fotbale 2010 (tři nejlepší týmy postoupily do další fáze proti nasazenému Novému Zélandu), takže vlastně do kvalifikace na MS zasáhla, i když by v případě postupu stejně nemohla na šampionátu nastoupit. Tuvalu hrálo v jedné ze dvou pětičlenných základních skupin; skončilo na posledním místě s jednou remízou a třemi porážkami.\n"}
{"id": "741722", "url": "https://cs.wikipedia.org/wiki?curid=741722", "title": "The Nashville Teens", "text": "The Nashville Teens\n\nThe Nashville Teens je britská popová skupina. Ačkoliv mají v názvu Nashville, nepocházejí z USA, ale z Velké Británie.\nVznikli v roce 1962 spojením dvou lokálních kapel v oblasti Weybridge, Surrey. Skupina byla neobvyklá, protože měla dva sólové zpěváky, Raye Phillipse a Arthura Sharpa. Název byl vytvořen podle písně Everly Brothers \"\"Nashville Blues\"\".\n\nV roce 1964 nahráli píseň Loudermilka \"Tobacco Road\", která vystoupala v hudebním žebříčku na 6. místo ve Velké Británii a 14. v USA.\n\n\n\n\n\n\"\"Tobacco Road\", \"I Need You Baby (Mona)\", \"T.N.T.\", \"Parchman Farm\", \"Need You\", \"La Bamba\", \"Bread and Butter Man\", \"Google Eye\", \"Hootchie Kootchie Man\", \"How Deep Is the Ocean\", \"Find My Way Back Home\", \"Devil-in-Law\", \"Too Much\", \"Hurtin’ Inside\", \"I Like It Like That\", \"Searching\", \"Soon Forgotten\", \"The Little Bird\", \"I’m Coming Home\", \"The Hard Way\", \"Words\", \"That’s My Woman\", \"The Lament of the Cherokee Reservation Indian\", \"Looking For You\"\"\n\"\"Tobacco Road\"; \"I Need You Baby (Mona)\", \"Need You\", \"Bread and Butter Man\", \"Hurtin’ Inside\", \"Hootchie Kootchie Man\", \"Google Eye\", \"Too Much\", \"Parchman Farm\",[16] \"I Like It Like That\", \"How Deep Is the Ocean\", \"La Bamba\", \"T.N.T.\", \"Devil-in-Law\", \"Find My Way Back Home\", \"Whatcha Gonna Do\", \"I Know How It Feels to Be Loved\", \"Upside Down\", \"Forbidden Fruit\", \"Revived 45 Time\", \"That’s My Woman\", \"I’m Coming Home\", \"The Biggest Night of Her Life\", \"Last Minute\", \"All Along the Watchtower\", \"Sun Dog\", \"Poor Boy\",[17] \"Ella James\", \"Tennessee Woman\"\"\n\"\"Let It Rock/Rocking on the Railroad\", \"I’m a Lonely One\", \"Chantilly Lace\", \"Break Up\", \"Tobacco Road\", \"Widdicombe Fair\", \"Lawdy Miss Clawdy\", \"Ex Kay on LX\", \"The Biggest Night of Her Life\", \"Last Minute\", \"All Along the Watchtower\", \"Sun Dog\", \"Hitch Hike\", \"The Little Bird\", \"Widdicombe Fair\" (alternate version), \"The Lament of the Cherokee Reservation Indian\", \"Train Keeps a-Rollin’\", \"Tennessee Woman\", \"Fishhead\", \"New York Mining Disaster\", \"Half Breed\", \"Day and Night\"\"\n\n"}
{"id": "741726", "url": "https://cs.wikipedia.org/wiki?curid=741726", "title": "Sokolík", "text": "Sokolík\n\nSokolík je horolezecká technika, při které se používá tahu rukama za chyty nebo okraj spáry proti nohám, které jsou opřené o protilehlou stěnu zpravidla beze stupů, jen na tření. Tímto způsobem lze lézt spáry s dostatečně ostrým okrajem, hlavně koutové, ale i kouty beze spár, pokud jsou kolem nich vhodné chyty, na sokola lze lézt i některé části stěn. Sokolík je technika zpravidla hodně namáhavá, jak je reflektováno pořekadlem: \"Máš-li v rukou sílu vola, vem to rychle na sokola\" a nebo \"Máš-li sílu býka, můžeš lézt i sokolíka\". Mezi známé sokolíky patří v Česku například Fifanův sokolík, v Saských pískovcích Naumannhangel na Hoher Torstein v oblasti Schrammsteine, Augustinhangel na Herringstein v oblasti Kleiner Zschand, nebo Königshangel na Frienstein v Affensteinech a další.\n\nNěmecký název pro tuto techniku je Hangel, Dülfer nebo Piaz, anglicky layback nebo v amerických průvodcích najdeme lieback. \n"}
{"id": "741728", "url": "https://cs.wikipedia.org/wiki?curid=741728", "title": "ISO/IEC 27001", "text": "ISO/IEC 27001\n\nISO/IEC 27001 je mezinárodně platný standard, který definuje požadavky na systém managementu bezpečnosti informací, především pak řízení bezpečnosti důvěry informací pro zaměstnance, procesy, IT systémy a strategii firmy. Tyto normy určuje Mezinárodní organizace pro normalizaci, známá pod zkratkou ISO. Společnost sídlí v Ženevě od roku 1947. Norma ISO 27001 podle nejnovější verze z roku 2013 zaručuje soulad s aktuálními legislativními požadavky (především ochrana osobních údajů). Vybudování systémového přístupu přináší větší bezpečnost a snižuje riziko úniku citlivých informací.\n\n\nDalší normy řady ISO 27000 pomáhají se samotným budováním bezpečnostních systémů a specializují se na různá odvětví (např. průmysl, prototyping)\n\nCertifikát je vhodný pro organizace pracující s informacemi, tedy státní správa, IT služby, softwarové firmy, telekomunikační operátoři atd.\n"}
{"id": "741731", "url": "https://cs.wikipedia.org/wiki?curid=741731", "title": "Anthonis Mor", "text": "Anthonis Mor\n\nAnthonis Mor (cca 1519), Utrecht, Nizozemí – 1576/1578, Antverpy, Belgie) byl nizozemský malíř portrétista. Vzhledem k jeho mezinárodní proslulosti je znám pod různými podobami svého jména (\"Sir Anthony More\", \"Anthonio Moro\", \"Antoon Van Dashort Mor\" nebo \"Antonis Mor Van Dashorst\"). V roce 1552 portrétoval císaře Karla V., v roce 1554 v Londýně anglickou královnu Marii Tudorovnu.\n\nO jeho uměleckých začátcích se ví pouze tolik, že byl žákem Jana van Scorela. Jeho nejranější prací má být portrét z roku 1538, dnes ve Stockholmu. Za další rané práce jsou považovány portrét skupiny rytířů sv. Jana (kolem 1541, Utrecht), obraz poutníků (1544, Berlín) a portrét neznámé ženy (Muzeum v Lille). Pracoval v Antverpách a v Bruselu.\n\nV roce 1547 byl přijat za člena ctihodné gildy sv. Lukáše v Antverpách. Záhy poté, přibližně v roce 1548, upoutal pozornost kardinála Granvely, biskupa z Arrasu, který se stal jeho mecenášem a představil ho císaři Karlu V. Anthonis Mor tak vstoupil do služeb španělské koruny, což ho zavázalo cestovat do Říma, Madridu, Lisabonu a Londýna. Mezi portréty, které namaloval v počátcích období, kdy byl protegé kardinála Granvely, vynikají jednak portrét samotného kardinála, jednak portrét vévody z Alby.Itálii pravděpodobně navštívil poprvé v roce 1550. Zde kopíroval některá díla Tizianova, především jeho \"Danae\". Královna Marie Španělská jej vyslala do Portugalska, což byla nepochybně jeho první návštěva této země. Zde vytvořil řadu portrétů, mezi nimiž vynikají portréty portugalského krále Jana III. a jeho manželky Kateřiny (Lisabon). Po návratu do Madridu maloval portrét Maxmiliána Habsburského. Do Říma se vrátil v roce 1552.\nOdtud pak odcestoval do Janova a znovu do Madridu. V 1553 byl vyslán do Anglie, kde namaloval portrét královny Marie Tudorovny (Prado), své mistrovské dílo, které se stalo darem čerstvě vdané královně. Za toto dílo obdržel odměnu odpovídající ročnímu platu a byl jmenován rytířem.\n\nZ této cesty do Anglie pochází rovněž kromě jiného i portrét \"sira Henryho Sidney\" a vyslance \"Simona Renarda\", dále portréty pozdější anglické královny Alžběty ve věku 21 let a řada dalších.Byl preferovaným portrétistou Filipa II. Španělského. Ve Španělsku pracoval především v letech 1550–1554.\n\nKoncem roku 1554 se vrátil do Holandska, kde namaloval portrét Viléma I. Oranžského a další vynikající portréty.\n\nV roce 1558 odešel ze Španělska do Flander, kde pokračoval v práci pro Filipa II. V roce 1568 se usadil v Antverpách.\n\nV tomto období se Mor oženil, o jeho manželce však není mnoho známo. Jmenovala se \"Metgen\" a pravděpodobně byla vdova. Z Mora se stal člověk s rozsáhlým majetkem; při svém pobytu v Utrechtu byl znám jako Mor van Dashorst. Měl syna Filipa, jenž se stal kanovníkem, a dvě dcery.\n\nPřesné datum jeho smrti není známo, zemřel v Antverpách v rozmezí let 1576–1578.\n\nMezi mistrovská díla, která ke konci svého života vytvořil, náleží portrét španělské královny Alžběty z Valois či portrét jeho mistra, Jana van Scorela.\n\nKromě zmíněných obrazů vytvořil řadu dalších portrétů známých i neznámých osob, jež jsou ozdobou řady světových galerií (Louvre, galerie v Basileji, Bruselu, Haagu, Kasselu. Londýně, Vídni aj. Nejrozsáhlejší a nejucelenější soubor jeho děl se však uchoval ve Španělsku (Museo del Prado, Museo Nacional Colegio de San Gregorio, Museo Thyssen-Bornemisza, Museo de Bellas Artes de Bilbao, Casa de Alba atd.).\n\nAnthonis Mor patří mezi nejvýznamnější světové portrétisty. Spojil vlámskou tradici s italskými, především benátskými vlivy. Výsledkem byly “\"výjimečné portréty, velmi objektivní, prototypy dvorských portrétů té doby\"” (L. Monreal). Mor dostihl, a možná i překonal Tiziana “\"v portrétní malbě intelektuálně pojaté, s hloubkou a koncentrací, s níž proniká do osobnosti modelu. ”\" (M. Olivar).\n\nVytvořil typ dvorského portrétu, který silně ovlivnil pozdější španělskou portrétní školu: Alonso Sánchez Coello (který byl Morovým pomocníkem ve Španělsku), Juan Pantoja de la Cruz, Bartolomé González i Velázquez.\n\n"}
{"id": "741739", "url": "https://cs.wikipedia.org/wiki?curid=741739", "title": "Amenemhet IV.", "text": "Amenemhet IV.\n\nAmenemhet IV. byl sedmý a předposlední faraon z 12. dynastie vládl v letech 1772–1764 př. Kr..\n\nPo dlouhé době 46 let vládnutí otce Amenemheta III. zdědil jeho syn Amenemhet IV. říši v určitém stádiu stagnace. Správní struktury se opotřebovaly, ambice vládců v lokálních oblastech s rozdílnou hospodářskou úrovní mezi územím v deltě Nilu a na jižní hranic s Nubií vytvářely podmínky pro celkový úpadek. Navíc se intenzivněji konsolidovaly společnosti v asijských koridorech, které pronikaly do hraničních oblastí Egypta.\nAmenemhet IV. zřejmě nebyl schopen posílit svoji centrální moc a zřejmě se potýkal i s problémy ekonomické slabosti a s tím spojené vojenské slabosti zabránit infiltraci asijské migrace, z počátku zejména do úrodnější nilské delty.\nTo nakonec vedlo k organizované invazi Hyxosů, a ovládnutí celého Egypta. Následná 13. dynastie s nepřehlednou vládnoucí strukturou a celkovým úpadkem, je již počítána do Druhého přechodného období, které přetrvalo asi 220 let, až do nástupu 18. dynastie a opětného rozkvětu egyptské společnosti, kultury a hmotného bohatství.\n\nPyramida, která byla prozkoumána Petriem jižně od Dahšúru, postavená z hliněných bloků, zřejmě patřila Amenemhetovi IV. a jeho ženě Sobekneferu (dceři Amenenheta III. a patrně též jeho nevlastní sestře).\n\nZ dalších staveb přičítaných Amenehetovi IV. stojí za zmínku malý chrám v El-Sagan (Qasr el-Sagha) severně od jezera Qaurn v neobydlené poušti, který prvně prozkoumal německý botanik a paleontolog George Schweinfurt 1884.\n12. dynastie se konsolidovala po Prvním přechodném období za vlády Amenemheta I. a v dlouhodobější dynastické posloupnosti (asi 190 let), kdy většinou následník v závěru života otce byl jeho spoluvládcem a přejímal zkušenosti ze správy země, udržoval stabilizovanou správní strukturu úředníků a v podstatě dále rozvíjel projekty zahájené v předchozích generacích. Byly to obdivuhodné projekty zúrodnění bažinaté oázy Fajúm, vytvářením promyšleného odvodňovacího systému ve vazbě na jezero Meoris a propojení na řečiště Nilu. Druhým nejvýznamnějším projektem bylo dobudování Josefova kanálu(\"Bahr Yussef\") mezi Nilem a Rudým mořem, řada monumentálních staveb, pyramid a chrámů. Vyspělou řemeslnou a výtvarnou úroveň dokládají artefakty pocházející z doby vlády Senusreta III.. Nicméně během dlouhé vlády Amenemheta III. (~45 let) se jednak narušila dynastická posloupnost (následníkem byl patrně vnuk či adoptivní syn), centrální řízení správy země se rozvolnilo, lokální vládci hájíce své zájmy, to vše vytvářelo podmínky pro diferenciaci ekonomické rovnováhy mezi severem a jihem země. Současně se zvětšily imigrační tlaky asijských populací do úrodné nilské delty. Postupně se v poslední fázi vlády 12. dynastie vytvářely podmínky pro kolaps tak jak jsou popisovány egyptologem Bártou.<br> Krátkodobá vláda (asi 3 roky), následnice na trůnu, královny Sebeknofru již postupný vývoj v zemi neovlivnila. <br>\nNásledná 13. dynastie zmíněné atributy zhrouceného státu již v celé šíři naplňovala. Během asi 116 let se na vládě podílelo ~65 králů, jejichž identita je problematická, v zemi vládl chaos, došlo ke ztrátě úrodného území v deltě Nilu, kterou ovládly asiatské kmeny, které jsou označovány jako Hyksósové. Ti postupně ovládly celý Egypt a založili vlastní vládnoucí 15. dynastii. Toto celé období se pak řadí do Druhé přechodné doby, která trvala až do nástupu 18. dynastie po asi 230 letech .\n"}
{"id": "741741", "url": "https://cs.wikipedia.org/wiki?curid=741741", "title": "Nikolaj Jegorovič Žukovskij", "text": "Nikolaj Jegorovič Žukovskij\n\nNikolaj Jegorovič Žukovskij (17. ledna 1847 – 17. března 1921) byl ruský vědec, zakladatel moderní hydromechaniky a aeromechaniky. Narodil se ve Vladimirské oblasti, asi 190 km severovýchodně od Moskvy ve vesnici Orechovo. Je považován za „otce ruské aviatiky“.\n\nV letech 1905–1921 byl předsedou Moskevské matematické společnosti.\n\n\nKromě množství akademických hodností a titulů, bylo jedno obzvlášť významné. Na odvrácené straně Měsíce (souřadnice 7,8° severní šířky, 167° západní délky) byl kráter, jehož průměr činí 81 kilometrů, pojmenován Žukovskij. \n\n"}
{"id": "741742", "url": "https://cs.wikipedia.org/wiki?curid=741742", "title": "Fotbalová reprezentace Vanuatu", "text": "Fotbalová reprezentace Vanuatu\n\nFotbalová reprezentace Vanuatu reprezentuje Vanuatu na mezinárodních fotbalových akcích, jako je mistrovství světa či Oceánský pohár národů.\n"}
{"id": "741745", "url": "https://cs.wikipedia.org/wiki?curid=741745", "title": "Hynek Berka z Dubé (rozcestník)", "text": "Hynek Berka z Dubé (rozcestník)\n\nJméno Hynek Berka z Dubé patřilo mnoha příslušníkům rodu Berků z Dubé. Jméno Hynek (či Jindřich) bylo u tohoto rodu v období pozdního středověku ve velké oblibě, a tak se stávalo, že v jedné generaci bylo i více nositelů tohoto jména. Mezi ně patří například:\n\n"}
{"id": "741750", "url": "https://cs.wikipedia.org/wiki?curid=741750", "title": "Páni ze Starče", "text": "Páni ze Starče\n\nPáni ze Starče (okr. Třebíč), též z Holoubka, byli na základě některých indicií potomky Markvarta z Hrádku (†1278). Těmito indiciemi jsou stejný erb, vztah ke klášteru Nová Říše a majetky v jeho okolí. \n\nZe Starče se psal zejména Bohuš, doložený poprvé roku 1335, roku 1376 byla jeho manželka Adlička již vdovou. Bohuš byl zástavním držitelem Brtnice, Rouchovan a Starče, dvou městeček a 13 vsí a to asi do roku 1360. Dále vlastnil dům v Brně, některé majetky na Vyškovsku a Třebíčsku. Po svém bratru (?) Konrádu Payerovi zdědil hrad Holoubek a Krasonice a asi i majetky na Břeclavsku a v Hrutovicích a Šebkovicích. Koupí získal panství Kněžické. Jeho dětmi byly Eva, Eliška, manželka Jana z Konic, Jan, Mikuláš (Mikeš Rulant) a Bohuš.\n\nJan z Holoubka byl nejstarším synem Bohuše, připomíná se poprvé roku 1368, roku 1385 již nežil. Účastnil se jako otec zemských sněmů. Jeho manželkou byla Hyzla z Osového. Jan koupil spolu s Bohušem z Vanče a Danielem z Čepího přímělkovské panství na Jihlavsku, měl asi na koupi největší podíl. Spolu s bratrem Mikšem prodal Beneši z Krumlova rodové statky na Břeclavsku.\n\nMladší bratr Janův byl snad dvořanem markraběte Jošta a vystupoval jako jeho relátor v záležitostech kláštera v Dalešicích. Jeho první manželkou byla Anežka, z neznámého rodu, druhou Helena (snad z Vartenberka). Centrum jeho majetků byly Kněžice a asi byl stavitelem tamní tvrze. Roku 1381 odprodal Hrutovice. Bratrovi Bohušovi nechal hrad Holoubek a jeho panství, Bohuš se naopak vzdal majetků v Nové Říši. Zemřel někdy po roce 1390, jeho manželka se jako vdova připomíná roku 1406. \n\nBohuš byl s určitostí synem Bohuše ze Starče a Adličky. Jeho manželkou byla Eliška, neteř Jana z Hodic. Roku 1390 daroval faráři z Krasonic tamní poškozenou tvrz. Sídlil v Kněžicích. Roku 1392 prodal Martinu z Radotic hrad Holoubek, roku 1406 prodal tvrz v Nové Říši s tamním majetkem. Kněžice prodal roku 1417 Janovi Drhovi z Dolan. Za markraběcích válek se jeho lidé účastnili bojů s pány z Hradce. Roku 1437 byl již mrtev. Z jeho dětí známe jen Annu, manželku Jindřicha ml. z Kunštátu a po jeho smrti Oldřicha z Ústí.\n"}
{"id": "741751", "url": "https://cs.wikipedia.org/wiki?curid=741751", "title": "Nejvyšší purkrabí", "text": "Nejvyšší purkrabí\n\nNejvyšší purkrabí Království českého či také nejvyšší zemský purkrabí, původně pražský purkrabí nebo purkrabí Pražského hradu (německy \"Oberstburggraf\", latinsky \"supremus burgravius\" nebo \"supremus Regni Bohemiae burgravius\", případně \"supremus burgravius Pragensis\") byl v období stavovského státu nejvýznamnějším zemským úředníkem Českého království. Byl předsedou zemského sněmu, předsedou zemského soudu a velitelem zemské hotovosti.\n\nMezi všemi purkrabími (správci hradů) získal purkrabí Pražského hradu nejvyšší postavení, což souviselo s významem Pražského hradu jako prvního hradu mezi českými hrady, sídla českého panovníka. Pražský purkrabí velel hradní posádce, ale i zemské hotovosti, dokonce zastupoval krále v otázkách ochrany veřejného pořádku v zemi a převzal výkonnou moc nad zemským soudem. Od 14. století se pražský purkrabí počítal ke sboru nejvyšších zemských úředníků, mezi nimiž se postupně dostal na nejvyšší pozici.\n\nNejvyšší purkrabí byl jako jediný zemský úředník dosazován přímo králem, byl jmenován doživotně a mohl být sesazen jen za zcela mimořádných okolností. Byl zodpovědný nejen panovníkovi, ale i stavovské obci. Nejvyšší purkrabí byl předsedou zemského sněmu a zemského soudu. Předsedal také vlastnímu \"soudu nejvyššího purkrabství\", který řešil spory o dlužní úpisy (dalším podobným soudem byl již jen soud purkrabího hradeckého kraje). Byl také velitelem zemské hotovosti a nadřízeným krajských hejtmanů. Reprezentoval českou státnost při korunovaci a pohřbu krále, kdy mu byla svěřena svatováclavská koruna. Úřad nejvyššího purkrabího byl zachován i po vydání Obnoveného zřízení zemského roku 1627 a stal se ještě předsedou místodržitelské rady. Po reformách Marie Terezie (královnou 1740–1780) a jejího syna Josefa II. (králem 1780–1790) nejvyšší purkrabí postupně ztrácel faktickou moc. Titul nejvyššího purkrabí byl však i nadále udělován a jeho držitel zůstával prvním mužem království. Zrušen byl v roce 1848.\n\nTradičním sídlem pražských purkrabí byla už od dob středověku budova nejvyššího purkrabství mezi Zlatou uličkou a Jiřskou ulicí v blízkosti Černé věže. Této renesanční budově byly v nedávné době obnoveny renesanční štíty a fasáda se sgrafitovou výzdobou. Dnes se v budově nejvyššího purkrabství nachází muzeum hraček.\n\nMěsto Hradčany bylo od svého založení (kolem roku 1333 nejvyšším purkrabím Hynkem Berkou z Dubé) až do svého povýšení na královské město roku 1598 podřízeno nejvyššímu purkrabímu jako své přímé vrchností a jím bylo spravováno.\n\n\n"}
{"id": "741755", "url": "https://cs.wikipedia.org/wiki?curid=741755", "title": "Rob Arnold", "text": "Rob Arnold\n\nRob Arnold (* 3. ledna 1980) je člen a kytarista americké metalové kapely Chimaira. V rozhovoru pro Roadrunner Records jmenoval jako své vzory co ovlivnily jeho styl hraní Kirka Hammetta, Dimebaga Darrella, Davea Mustaina, Martyho Friedmana a Kerryho Kinga. Některé z jeho oblíbených kapel jsou Metallica, Megadeth, Slayer, Pantera, Sepultura a Cannibal Corpse. Rob Arnold hrál původně v kapele Sanctum a později se připojil k Chimaire.\n"}
{"id": "741756", "url": "https://cs.wikipedia.org/wiki?curid=741756", "title": "Zpět k pramenům", "text": "Zpět k pramenům\n\nZpět k pramenům (\"putování k neznámým pramenům známých řek\") je dokumentární cyklus České televize.\n\nTvorba započala v roce 2004, kdy byly vytvořeny scénáře jednotlivých dílů. Následovaly obhlídky lokalit, které provedl scenárista a režisér cyklu Bedřich Ludvík a v jednom případě také dramaturg Milan Vacek. Lektorováním scénáře byli pověřeni pracovníci České geologické služby. Během obhlídek bylo navštíveno 108 míst po celé České republice, ale také v Rakousku, Německu a Polsku. V květnu pak začalo natáčení, během kterého štáb navštívil 50 soutoků a 44 pramenů. Původně bylo plánováno vytvořit 24 dílů s 64 řekami, ale nakonec se vytvořilo jen 13 dílů s 44 prameny. Cyklem provázel Luděk Munzar. Autorem a interpretem ústřední písně byl Bedřich Ludvík.\n\nV roce 2005 pak na cyklus navázala kniha Zpět k pramenům, kde se objevily i prameny řek, které se nevešly do dílů.\n\n\n"}
{"id": "741757", "url": "https://cs.wikipedia.org/wiki?curid=741757", "title": "Sebeknofru", "text": "Sebeknofru\n\nKrálovna Sobekneferu byla posledním vládcem 12. dynastie ve starověkém Egyptě. Vládla přibližně v letech 1763–1760 př. Kr. \n\nSobekneferu byla jednou z mála vládnoucích královen starověkého Egypta. Tato královna je mnohem méně známá než královny jiné z pozdních dynastií jako jsou Kleopatra nebo Hatšepsut. Důvodem je, že po sobě zanechala velmi málo monumentů. Byla dcerou Amenemheta III. a pravděpodobně manželkou svého bratra (či synovce) Amenemheta IV, po jehož smrti převzala místo na trůně.\n\nJejí vláda byla doložena také v Abydoském, Karnackém a Sakkárském královském seznamu. Všechny tyto zdroje jí přisuzují čtyřletou vládu na egyptském trůně. Její uvedení v královských listech je důležitý fakt, který dokazuje, že nebyla brána jen jako dočasná vladařka, ale jako \"plnohodnotný král\". Sebeknofru je první ženou, která používala titul faraon. Rovněž je také zobrazována jako mužský faraon avšak s prvky, které dokazují, že byla ve skutečnosti ženou.\n\nKrálovně Sobekneferu je přisuzována stavba náboženského centra ve Fajjúmu, Egypťany nazývaného \"Shedet\", který byl zasvěcený krokodýlímu bohu Sobekovi. Není vyloučeno, že právě Sobekovi kněží dopomohli Sebeknofře na trůn. Je však překvapivé, že přesunula centrum vlády z Fajjúmu zpět do tradičních míst v Memphisu a Heliopolisu.\nJejí hrobka nebyla nalezena, přesto se předpokládá, že byla pohřbena v pyramidě v Mazghúně, blízko svého manžela Amenemheta IV.\n"}
{"id": "741759", "url": "https://cs.wikipedia.org/wiki?curid=741759", "title": "Jan Navrátil (fotbalista)", "text": "Jan Navrátil (fotbalista)\n\nJan Navrátil (* 13. duben 1990) je český fotbalový záložník, od ledna 2017 hráč klubu 1. FC Slovácko. Jeho oblíbeným herním postem je pozice pod hrotem útoku.\n\nNavrátil je odchovancem Sigmy Olomouc.\nV lednu 2013 prodloužil se Sigmou smlouvu až do 30. června 2017. 3. března 2013 rozhodl zápas Olomouce s domácím Hradcem Králové, když svými trefami zařídil výhru 2:0. V prvém případě běžel ve 4. minutě sám na domácího brankáře Koubka, udělal mu kličku a skóroval do prázdné brány, ve druhém případě střílel v 52. minutě z hranice pokutového území a trefil se přesně do rohu brány.\n\n16. dubna 2013 jedním gólem mírnil konečnou porážku 2:4 se Spartou Praha v odvetném zápase čtvrtfinále českého poháru 2012/13. Pražský klub po dvou shodných výsledcích 4:2 postoupil do semifinále na úkor Olomouce.\n\nSezona 2013/14 dopadla neslavně, se Sigmou zažil sestup do druhé české ligy. Po roce se Sigmou zažil návrat, avšak po sezóně 2015/16 opět pád do druhé české ligy.\n\nV červenci 2016 přestoupil do FC Slovan Liberec. Za Liberec odehrál 10 ligových zápasů, branku nevstřelil.\nV lednu 2017 přestoupil ze Slovanu Liberec do moravského klubu 1. FC Slovácko, podepsal smlouvu na tři a půl roku. První gól za Slovácko vstřelil 11. března 2017 v regionálním derby na hřišti FC Fastav Zlín (remíza 1:1).\n\n"}
{"id": "741763", "url": "https://cs.wikipedia.org/wiki?curid=741763", "title": "Mazghúna", "text": "Mazghúna\n\nMazghúna je archeologická lokalita ležící v Egyptě.\n\nMazghúna se nachází přibližně 50 km jižně od Káhiry na západním břehu Nilu.Dvě pyramidy, které se zde nacházejí, tak zvaná Jižní pyramida a Severní pyramida, pochází pravděpodobně z období vlády 12. dynastie. Obě pyramidy jsou silně zdevastované.\n\nJižní pyramida patřila zřejmě Amenemhetovi IV., Severní královně Sebeknofru.\n"}
{"id": "741767", "url": "https://cs.wikipedia.org/wiki?curid=741767", "title": "Bohumil Fišer (1882)", "text": "Bohumil Fišer (1882)\n\nBohumil Fišer (9. března 1882 Mladá Boleslav – 18. srpna 1928 Praha) byl český a československý politik a poslanec Revolučního národního shromáždění za Československou stranu pokrokovou, později člen Československé strany národně socialistické.\n\nVystudoval Báňskou akademii v Příbrami a Filozofickou fakultu Univerzity Karlovy (obor historie a zeměpis). Kromě toho studoval operní zpěv na pražské konzervatoři. Působil jako středoškolský učitel a archivář. V letech 1911-1928 působil v Uherském Hradišti, kde byl městským archivářem. Vydal několik knih o tomto regionu a o výtvarném umění. Z ruštiny přeložil knihu \"Ruské umění\" a sepsal brožuru \"F. M. Dostojevskij\" (1920).\n\nZasedal v Revolučním národním shromáždění. Do tohoto zákonodárného sboru nastoupil na 92. schůzi v listopadu 1919. Byl profesí gymnaziálním profesorem. V databázi Středočeské vědecké knihovny v Kladně se uvádí, že později byl senátorem za národní socialisty a od roku 1924 tajemníkem jejich senátorského klubu, ale v seznamech senátorů není uveden. Podle dobového tisku byl pouze tajemníkem klubu senátorů, nikoliv členem senátu.\n\nZemřel v srpnu 1928, pohřeb se konal v krematoriu na pražských Olšanech.\n\n"}
{"id": "741774", "url": "https://cs.wikipedia.org/wiki?curid=741774", "title": "Host Identity Protocol", "text": "Host Identity Protocol\n\nHost Identity Protocol (zkratka HIP) je v informatice hostitelská identifikační technologie, která se používá na IP sítích, jako je Internet. Internet má dva hlavní jmenné prostory, IP adresy a systém doménových jmen (DNS). HIP odděluje cílový identifikační bod a lokátor funkcí IP adres. To pak přináší tzv. Host Identity (HI) jmenný prostor, který je založen na bezpečnostní infrastruktuře veřejných klíčů.\n\nHIP nabízí bezpečné metody pro IP multihoming a mobilní výpočetní techniku.\n\nV sítích, které implementují HIP, jsou v aplikacích všechny výskyty IP adres odstraněny a nahrazeny kryptografickými hostitelskými identifikátory. Kryptografické klíče jsou typicky, ale ne nezbytně, samy vytvářeny.\n\nVliv odstraňování IP adres v aplikační a transportní vrstvě, vede k oddělení transportní vrstvy od síťové vrstvy v TCP/IP.\n\nHIP byl stanoven pracovní skupinou z komise Internet Engineering Task Force (IETF). Výzkumná skupina zabývající se HIP z organizace Internet Research Task Force (IRTF) se zaměřuje na širší dopady této technologie.\n\nPracovní skupina je autorizována k vytváření RFC v experimentálním směru, ale je pochopitelné, že jejich kvalita a bezpečnostní vlastnosti by měly odpovídat požadavkům sledující standardy. Hlavním smyslem při vytváření těchto experimentálních prací, namísto prací ve standardním směru, jsou neznámé vlivy, které mohou mít tyto mechanismy v aplikacích a na Internetu ve velkém.\n\n\n\n"}
{"id": "741776", "url": "https://cs.wikipedia.org/wiki?curid=741776", "title": "Bohuslav Franta", "text": "Bohuslav Franta\n\nBohuslav Franta (8. května 1861 Poděbrady – 24. dubna 1929 Praha), byl český a československý politik, člen Národní strany svobodomyslné (mladočeši) a poslanec Revolučního národního shromáždění za Českou státoprávní demokracii, respektive za z ní vzniklou Československou národní demokracii. Později byl senátorem Národního shromáždění ČSR.\n\nVystudoval práva. Nastoupil jako úředník zemského výboru. Zaměřoval se na otázky okresních samospráv a stavebních záležitostí. V zemském výboru se seznámil s mladočeským politikem Václavem Škardou. Byl činný ve spolkovém životě, podporoval české menšiny v pohraničí (později byl místopředsedou Národní jednoty severočeské a členem výboru Ústřední matice školské).\n\nPoliticky aktivní byl již za Rakouska-Uherska. Ve volbách do Říšské rady roku 1911 se stal poslancem Říšské rady (celostátní parlament), kam byl zvolen za okrsek Čechy 24. Usedl do poslanecké frakce Český klub. Ve vídeňském parlamentu setrval do zániku monarchie. Na Říšské radě prosadil zákon nazývaný podle něj \"Lex Franta\", jímž se nařizovalo zaznamenávání parlamentních projevů pronesených i v jiných jazycích než němčině. Prosazoval také zavedení aspoň pasivního volebního práva pro ženy.\n\nZa první světové války se zapojil do odboje. Již v roce 1914, ještě před odjezdem T.G. Masaryka do exilu, jako emisar domácí zpravodajské sítě Maffie jednal ve Švýcarsku. Když se v prvních letech války stal dosavadní hlavní tiskový orgán mladočeské strany Národní listy dočasně loajálním vůči vídeňské vládě, patřil Franta od roku 1917 do okruhu listu \"Národ\", který se profiloval jako radikálně národovecký. V rámci mladočeské strany tvořil radikální křídlo (podobně jako například František Sís) odmítající aktivismus části mladočechů. Při obnovení zasedání Říšské rady v roce 1917 podal návrh, aby byli z vězení propuštěni čeští předáci Karel Kramář a Alois Rašín.\n\nOd roku 1918 zasedal v československém Revolučním národním shromáždění. Byl tehdy profesí vrchní zemský rada. Po vzniku ČSR předsedal zemskému správnímu výboru.\n\nV parlamentních volbách v roce 1920 získal senátorské křeslo v Národním shromáždění, kde setrval do roku 1925. Od roku 1924 byl místopředsedou senátu.\n\nPo vzniku ČSR rovněž zastával funkci předsedy zemského výkonného výboru Československé národní demokracie v Čechách. Zemřel v roce 1929 v sanatoriu v Podolí v Praze.\n\n"}
{"id": "741778", "url": "https://cs.wikipedia.org/wiki?curid=741778", "title": "Préliminaires", "text": "Préliminaires\n\nPréliminaires je studiové album amerického zpěváka Iggy Popa. Album vyšlo v roce 2009 a produkoval ho Hal Cragin. Hudba na tomto albu je pro Iggy Popa netradiční, odklonil se zde od punk rocku k jazz fusion.\n\n"}
{"id": "741780", "url": "https://cs.wikipedia.org/wiki?curid=741780", "title": "Philippe Mexès", "text": "Philippe Mexès\n\nPhilippe Mexès (* 30. března 1982, Toulouse, Francie) je bývalý francouzský fotbalista, který hrál do roku 2016. Hrál i v italských klubech AS Řím a AC Milán. Nastupoval na postu středního obránce.\n\nPhilippe Mexes začal hrát fotbal ve svém rodném městě Toulouse. Vrcholový fotbal zažil v dresu AJ Auxerre, kam přestoupil v roce 1997. Svůj debut v 1. lize oslavil v 17 letech 10. 11. 1999 doma proti Troyes (1:0). První gól vstřelil 8. 12. 1999 proti Monaku. V Lize mistrů se poprvé objevil v sezoně 2002/03.\n\nV srpnu 2004 byl v týmu AS Řím vybrán na post sportovního ředitele Franco Baldini. Ten se rozhodl prodat do Realu Madrid Waltera Samuela a koupit místo něj nejtalentovanějšího obránce hrajícího v Evropě.\nZe strany Říma přišla nabídka na 4 roky a Philippe Mexes ji podepsal. AJ Auxerre se však obrátilo na orgány UEFA s tím, že Mexes má s klubem ještě podepsaný kontrakt, takže přestup byl pozastaven. Později byla blokace zrušena a Philippe Mexes odehrál debut v Serii A 12. 9. 2004 proti Fiorentině. Od února do dubna 2005 měl zákaz činnosti a nakonec klub z Říma musel zaplatit odstupné 7 000 000 eur.\n\nPo těžké první sezoně začal v té nové na lavičce. Římu byla zastavena činnost v oblasti nákupu a podepisování hráčů za pochybení ohledně přestupu Mexese, ale trvalo to jen několik týdnů. V sezoně stihl odehrát 27 zápasů, zahrál si finále Coppa Italia a díky korupci velkoklubů se posunul s týmem na 2. místo v tabulce a tím si zajistil Ligu mistrů.\n\nV Lize mistrů došel do čtvrtfinále, vytvořil v Serii A s Cristianem Chivu stabilní dvojici v obraně a na konci sezony slavil zisk Coppa Italia.\n\nV sezoně 2006/07 došel opět v Lize mistrů do čtvrtfinále a v lize bojoval o titul, což se nezdařilo. Útěchu měl alespoň v obhajobě Coppa Italia.\n\nPoslední zápas za AS Řím odehrál 3. 4. 2011 proti Juventusu. Ze hřiště byl odnesen na nosítkách, v nemocnici pak zjistili, že má poškozený vaz.\n\nDne 10.5. 2011 se Philippe po vypršení smlouvy rozhodl podepsat novou, nyní s týmem AC Milán . První zápas odehrál teprve 26.10. 2011 proti Parmě (4:1).\n\n19. května 2013 v posledním kole Serie A 2012/13 gólem z 87. minuty zajistil Milánu vítězství 2:1 proti domácí Sieně, AC si se 72 body pojistilo třetí místo a postup do předkola Ligy mistrů na úkor dotírající Fiorentiny.\n\nPoslední zápas odehrál s kapitánskou páskou proti AS Řím (1:3) 14. května 2016 .\nPo sezoně 2015/16 mu nebyla prodloužena smlouva. Po neúspěšných jednání s ostatními kluby ukončil kariéru.\n\nPhilippe Mexes byl členem francouzských mládežnických výběrů, hrával za U18 a poté za U21. Zúčastnil se Mistrovství Evropy hráčů do 21 let v roce 2002 ve Švýcarsku, kde Francie podlehla ve finále české jedenadvacítce v penaltovém rozstřelu a získala stříbro.\n\nPrvní zápas za A-tým odehrál 16. října 2002 proti Maltě. Podílel se na vítězství na Konfederačním poháru v roce 2003. Po MS 2010 se dostává do základní sestavy a trenér Laurent Blanc mu svěřuje kapitánskou pásku. První gól vstřelil 25. března 2011 proti Lucembursku.\n\nNa EURU 2012 konaném v Polsku a na Ukrajině postoupila Francie se 4 body ze druhého místa do čtvrtfinále. Mexès odehrál všechna tři utkání v základní skupině D postupně proti Anglii (1:1), Ukrajině (výhra 2:0) a Švédsku (prohra 0:2). Ve čtvrtfinále 23. června Francie prohrála s největším favoritem turnaje Španělskem 0:2, Philippe do zápasu nenastoupil (byl v jednozápasovém trestu za dvě obdržené karty ve skupině).\n\n\n\n\n\n"}
{"id": "741781", "url": "https://cs.wikipedia.org/wiki?curid=741781", "title": "Václav Freiman", "text": "Václav Freiman\n\nVáclav Freiman (27. listopadu 1878 Císařská Kuchyně – 25. července 1953 Duchcov) byl český a československý politik a meziválečný poslanec Revolučního národního shromáždění za Československou stranu socialistickou (pozdější národní socialisté).\n\nAbsolvoval učitelský ústav v Praze a pak přesídlil do severních Čech, kde jako činovník Ústřední matice školské učil na českých menšinových školách. Působil zejména v obci Libkovice. Vydával list \"Stráž českého severu\" a angažoval se v národně sociální straně, v jejímž krajském výboru zasedal. Za první světové války byl aktivní v protirakouském odboji a v říjnu 1918 se stal předsedou Národního výboru v Libkovicích. Vedl zde sbor dobrovolníků, kteří přebírali moc v regionu do československých rukou (nazýváni \"Freimanova armáda\"). Nadále se angažoval v menšinových záležitostech, zasedal v předsednictvu Ústředního Národního výboru menšinového pro severní Čechy se sídlem v Duchcově.\n\nOd roku 1918 zasedal v Revolučním národním shromáždění za Československou stranu socialistickou (národní socialisté). Byl profesí řídícím učitelem.\n\nJeho zásluhou byla v Libkovicích otevřena roku 1923 nová česká škola. Od roku 1920 se podílel na vzniku a provozu \"Libkovické družstevní sklárny\". V letech 1923–1928 byl předsedou Okresní správní komise v Duchcově. Pak se stáhl z politiky a pokračoval jako řídící učitel. Po likvidaci Libkovic z důvodů těžby uhlí koncem 20. století byl jeho hrob přenesen do zadní části nového hřbitova v Litvínově.\n\nJeho synem byl režisér Přemysl Freiman a vnučkou je herečka Veronika Freimanová.\n\n"}
{"id": "741783", "url": "https://cs.wikipedia.org/wiki?curid=741783", "title": "Mathieu Flamini", "text": "Mathieu Flamini\n\nMathieu Flamini (* 7. března 1984) je francouzský fotbalový záložník a bývalý reprezentant, od srpna 2016 hráč klubu Crystal Palace FC. Nastupuje na postu defenzivního záložníka.\n\nMathieu Flamini se narodil italské matce a francouzskému otci ve městě Marseille. Zde také začal hrát za místní velkoklub Olympique Marseille. Svůj debut odehrál 23. 12. 2003 proti Toulouse (1:0) a rovněž v této sezoně debutoval v Evropské lize.\n\nV Marseille se nedohodl na smlouvě a tak odešel do Anglie hrát za tým Arsenal. Též jako u hráče Philippa Mexese se mateřský klub obrátil na UEFU, aby přestup nevyšel. Jenže UEFA poznámku odmítla a přestup byl platný. Debutoval v lize 15. srpna 2004 proti Evertonu (4:1). V sezóně 2005/06 hrál na křídle obrany a s týmem postoupil do finále Ligy Mistrů, kde prohrává ve finále 1:2 se španělskou Barcelonou.\n\nSezóna 2006/07 byla co se týče gólů nejlepší a na konci sezony měl pohovor u trenéra Wengera, aby mu poskytoval více času v zápasech, jinak odejde. Nakonec setrval a novou sezonu zahájil ve středu zálohy. Smlouva mu končila v létě, byl rozhodnout, že novou už nepodepíše.\n\nDne 5. 5. 2008 se v AC Milán představil jako nová posila, přišel zadarmo a podepsal smlouvu do roku 2012. Debut v Serii A se nepodařil, 31. srpna 2008 Miláno podlehlo Bologni 1:2. 13. ledna 2009 vstřelil první gól v poháru proti Novaře (2:1).\n\nV roce 2011 získává s týmem titul a je skvěle připraven na novou sezonu, jenže při turnaji si přetrhl přední zkřížený vaz. Svůj první zápas sezony odehrál až v jejím závěru.\n\nV létě roku 2013 Flamini odmítl prodloužení smlouvy s AC Milán a na konci srpna podepsal smlouvu s Arsenalem, kde během léta nabíral kondici.\n\nPoslední den letních přestupů v roce 2016 (31. srpna) podepsal jako volný hráč roční smlouvu s anglickým mužstvem Crystal Palace FC.\n\nS reprezentací do 21 let se zúčastnil také Mistrovství Evropy U21 2006 v Portugalsku. V základní skupině A porazila Francie postupně Portugalsko 1:0, Německo 3:0 a Srbsko a Černou Horu 2:0. S 9 body postoupila z prvního místa do semifinále. V semifinále byla Francie vyřazena pozdějším vítězem Nizozemskem 2:3 po prodloužení.\n\nZa francouzský reprezentační A-tým nastoupil poprvé 16. listopadu 2007 v přátelském utkání proti Maroku (remíza 2:2).\n\n\n\n\n"}
{"id": "741785", "url": "https://cs.wikipedia.org/wiki?curid=741785", "title": "Anat", "text": "Anat\n\nAnat je semitskou bohyní války a plodnosti.\n\nOd dob Ramesse II. byla ve starověkém Egyptě uctívána jako bohyně chránící vládce v boji. Bývala znázorňována s vysokou bílou pokrývkou hlavy, v rukou někdy držela zbraně. Anat byl zasvěcen velký chrám v Džanetu. Zmínky o jejím kultu se řídce vyskytují až do počátku Římské doby.\n"}
{"id": "741789", "url": "https://cs.wikipedia.org/wiki?curid=741789", "title": "Vladimír Hatlák", "text": "Vladimír Hatlák\n\nVladimír Hatlák (17. února 1878 Kroměříž – 1951), byl český a československý politik a poslanec Revolučního národního shromáždění Republiky za Českou státoprávní demokracii, respektive za z ní vzniklou Československou národní demokracii.\n\nV roce 1902 se stal tajemníkem Ústředního spolku živnostníků moravských v Brně. Dlouhodobě se pak věnoval organizační práci v živnostenských a podnikatelských korporacích. Od roku 1907 byl členem zemské živnostenské rady na Moravě.\n\nPo vzniku republiky zasedal v Revolučním národním shromáždění za Českou státoprávní demokracii, později za z ní vzniklou Československou národní demokracii. Do tohoto zákonodárného sboru nastoupil na 48. schůzi v květnu roku 1919. Byl profesí „vrchní konsulent živnostenské rady v Brně“.\n\nVe 20. letech působil jako náměstek generálního ředitele Moravské hypoteční a zemědělské banky.\n\nJe autorem několika knih. Například \"Tři vzpomínky na T. G. Masaryka\" z roku 1938.\n\n"}
{"id": "741794", "url": "https://cs.wikipedia.org/wiki?curid=741794", "title": "Gustav Heidler", "text": "Gustav Heidler\n\nGustav Heidler (7. září 1883 Police – 30. května 1930 Praha) byl český a československý národohospodář a politik; meziválečný poslanec Revolučního národního shromáždění za Československou stranu socialistickou (pozdější národní socialisté).\n\nVystudoval reálné gymnázium v Kolíně a pak práva na české univerzitě v Praze. Zde byl 18. října 1907 promován na doktora práv. Krátce působil na praxi u zemského soudu v Praze a ve Vídni. Od 1. května 1908 pracoval v Obchodní a živnostenské komoře v Plzni, nejprve jako konceptní praktikant. Zde rovněž vedl národohospodářskou rubriku tamního listu \"Český deník\". Roku 1912 se stává jednatelem Spolku pro průmysl cukrovarnický v Čechách a společně s bratrem Ferdinandem Heidlerem byli členy Československé cukerní komise. Zasloužil se o výstavbu \"Výzkumného ústavu cukrovarnického\". Za první světové války působil v protirakouském odboji (člen Maffie) a zajišťoval kontakty s Nizozemskem. Za války byl členem Cukerní ústředny ve Vídni. Koncem války předložil během jízdy vlakem z Plzně Jaroslavu Kvapilovi návrh, aby se osobnosti českého uměleckého a veřejného života vyjádřily k budoucnosti státoprávního uspořádání, čímž se zrodil Manifest českých spisovatelů.\n\nPo vzniku samostatného státu vznikla již 2. listopadu 1918 Československá komise cukerní a Gustav Heidler byl jejím vedoucím jednatelem. Roku 1919 se podílel na vzniku Ústředního spolku československého průmyslu cukrovarnického. Inicioval založení Výzkumného ústavu československého průmyslu cukrovarnického v Praze.\n\nOd roku 1918 zasedal v Revolučním národním shromáždění. Byl profesí tajemníkem. Stál v čele skupiny Česká demokracie, soustředěné okolo stejnojmenného listu a tvořené aktivisty, kteří se předtím odštěpili od Národní strany svobodomyslné (mladočeši). V roce 1919 opustil Československou stranu socialistickou.\n\nPo vzniku republiky byl členem bankovního výboru ministerstva financí (až do vzniku centrální banky) a od roku 1924 Národohospodářského ústavu při České akademii. Nadále působil jako jednatel Ústředního spolku československého průmyslu cukrovarnického.\n\nZemřel v květnu 1930 v podolském sanatoriu v Praze. Zemřel náhle, po lehčí operaci.\n\nNarodil se v rodině správce šternberského velkostatku v Polici. Jeho děd Ferdinand Heidler, i strýcové Josef Koudela a Friedrich Heidler, byli poslanci Moravského zemského sněmu. Jeho bratry byli historik Jan Heidler, národohospodář Ferdinand Heidler, politik národně socialistické strany a ministr obchodu Československa v letech 1919–1920 a Artur Heidler, advokát. Měl tři děti – syna, teologa Alexandera Heidlera, a dvě dcery; jeho vnukem je politik Cyril Svoboda.\n\n"}
{"id": "741797", "url": "https://cs.wikipedia.org/wiki?curid=741797", "title": "Arnošt Heinrich", "text": "Arnošt Heinrich\n\nArnošt Heinrich (26. prosince 1880 Praha – 3. května 1933 Brno) byl český a československý novinář (šéfredaktor \"Lidových novin\") a politik; člen Lidové strany pokrokové na Moravě (moravská sesterská strana Národní strany svobodomyslné – mladočechů) a poslanec Revolučního národního shromáždění za Českou státoprávní demokracii, respektive za z ní vzniklou Československou národní demokracii.\n\nVystudoval reálné gymnázium v Křemencově ulici v Praze, po maturitě začal studovat právnickou fakultu Univerzity Karlovy, studia však nedokončil. V mládí patřil do studentského hnutí realistů. Po dvouletém působení v redakci \"Času\" (od roku 1902) se v roce 1904 stal redaktorem brněnských \"Lidových novin\", hlavního tiskového orgánu moravského národního liberalismu. Za první světové války patřil do radikálního křídla strany odmítajícího prorakouský aktivismus části mladočechů. Byl aktivní v odbojové organizaci Maffie. V roce 1918 se podílel na utvoření strany Česká státoprávní demokracie, v jejímž zemském moravském vedení usedl.\n\nOd roku 1918 zasedal v Revolučním národním shromáždění. Byl profesí redaktorem.\n\nByl též členem první správní komise města Brna.\n\nV roce 1919 se stal šéfredaktorem Lidových novin, které se pod jeho vedením postupně staly významným celostátním deníkem. V roce 1925 se podílel na vytvoření Národní strany práce, které se ale nepodařilo proniknout do parlamentu. Šéfredaktorem Lidových novin byl v letech 1919 až 1927 a poté od roku 1930 až do smrti.\n\nZemřel v květnu 1933 po kratší nemoci ve svém bytě v Brně.\n\n"}
{"id": "741798", "url": "https://cs.wikipedia.org/wiki?curid=741798", "title": "Žabka černobřichá", "text": "Žabka černobřichá\n\nŽabka černobřichá (\"Latonia nigriventer\", dříve \"Discoglossus nigriventer\") je žába z čeledi pestrankovitých. Předpokládalo se, že jde o vyhynulý druh, avšak v listopadu 2011 byl objeven jeden živý exemplář v Chulském údolí na severu Izraele.\n\nŽabka černobřichá má tmavé břicho s malými bílými tečkami a okrově zbarvená záda. Boky mají rezavou barvu, jejíž odstín se pohybuje od tmavě olivově šedého až po šedočerný. Od žabky pestré se liší interokulární vzdáleností (tj. vzdáleností mezi očima), delšími předními končetinami a méně vyčnívajícím nosem. Popisovaný vzor byla dospělá samice s délkou těla 40 mm.\n\nO tomto druhu nebylo dlouho prakticky nic známo, protože byl vědci spatřen pouze dvakrát. V roce 1940 byli nalezeni dva dospělí jedinci a dva pulci, a v roce 1955 byl nalezen jeden jedinec. Od té doby tento druh nebyl spatřen až do listopadu 2011. Dva nálezy v tomto měsíci umožnily zpřesnění popisu, což vedlo i k přeřazení z původního rodu \"Discoglossus\" do rodu \"Latonia\". Fosilní záznam tohoto rodu sahá až do oligocénu, proto bývá žabka černobřichá označována za živoucí fosílii.\n\n"}
{"id": "741800", "url": "https://cs.wikipedia.org/wiki?curid=741800", "title": "Frintaneum", "text": "Frintaneum\n\nFrintaneum nebo také Augustineum, plným názvem K. u. K. höheres Weltpriesterbildungsinstitut zum hl. Augustin byl ústav k vyššímu vzdělávání diecézních (tedy ne řádových) kněží (Weltpriester), který fungoval v letech 1816–1918 ve Vídni ve zrušeném klášteře sv. Augustina v Hofburgu. Byl určen pro absolventy teologie, kteří zde usilovali o získání doktorátu teologie. Ústav měl připravovat „professory, ředitele seminářů atd.“. Podle \"Ottova slovníku naučného\" šlo o jediný ústav svého druhu v Rakousku-Uhersku, ačkoli podle článku \"Vídeň – školství\" v témže slovníku existoval pro studenty z uherských diecézí už roku 1626 (taktéž ve Vídni) založený ústav \"Pazmaneum\". Jeho studenti, příp. absolventi se označovali jako \"frintanisté\". Na podnět kněze a pozdějšího sanktpöltenského biskupa českého původu Jakuba Frinta (1766–1834, narozen v České Kamenici; \"Souborný katalog ČR\" jej uvádí jako \"Jacoba\" Frinta) byl založen roku 1815 nebo 1816 císařem Františkem I. Jeho ředitelem byl mj. kněz českého původu a přispěvatel \"Ottova slovníku naučného\" Ladislav Dvořák (nar. r. 1870 v Bílé Hůrce u Týna n. Vlt.). Do Frintanea byl přijímán zpravidla pouze jeden uchazeč z dané diecéze. První knihu o něm napsal sám Jakub Frint.\n\n\"Časopis katolického duchovenstva\" (1910) podává zprávu, že v „uplynulém školním roce“ (1908–09 nebo 1909–10) měl ústav vrchního představeného, 4 ředitele a 34 chovanců, z toho 4 z Čech a 2 z Moravy.\n\nMezi známé absolventy Frintanea patří chorvatský biskup Josip Juraj Strossmayer (1815–1905), známý svým vztahem k Českým zemím (v roce 1925 po něm bylo pojmenováno náměstí v Praze). Učiliště navštěvovala např. i jedna ze zakladatelských postav české křesťanské sociologie, brněnský Robert Neuschl (1856-1914), který zde získal v roce 1885 titul doktora teologie.\n\n\n\n"}
{"id": "741802", "url": "https://cs.wikipedia.org/wiki?curid=741802", "title": "František Holejšovský", "text": "František Holejšovský\n\nFrantišek Holejšovský (19. prosince 1866 Čechtice – 1. října 1941 Praha), byl český a československý politik a poslanec Revolučního národního shromáždění za Československou stranu socialistickou (pozdější národní socialisté).\n\nZa první světové války byl aktivní v protirakouském odboji. Od jara 1917 koordinoval spolu s Jiřím Stříbrným protirakouský odboj mezi dělnictvem. Předsedal první schůzi továrních důvěrníků z Prahy.\n\nOd roku 1918 zasedal v Revolučním národním shromáždění za Československou stranu socialistickou. Byl profesí montérem, jiný zdroj uvádí jako povolání \"strojník\".\n\nS manželkou Kristinou, rozenou Dvořákovou (1866—??) měl syna Vladimíra (1895—??). Rodina žila na Žižkově.\n\n"}
{"id": "741804", "url": "https://cs.wikipedia.org/wiki?curid=741804", "title": "Praha, město věží (seriál)", "text": "Praha, město věží (seriál)\n\nPraha, město věží je dokumentární cyklus České televize, který přibližoval věže a věžičky v Praze. Scenáristou a režisérem byl Bedřich Ludvík, průvodcem Viktor Preiss.\n\n"}
{"id": "741805", "url": "https://cs.wikipedia.org/wiki?curid=741805", "title": "Adolf Horváth", "text": "Adolf Horváth\n\nAdolf Horváth, též Adolf Horvát (8. května 1879 Turčiansky Svätý Martin – 10. června 1934 Bratislava), byl slovenský a československý politik Československé sociálně demokratické strany dělnické; poslanec Revolučního národního shromáždění.\n\nVyučil se obráběčem kovů. Pracoval jako dělník. Byl tajemníkem Svazu kovodělníků v Podbrezové a podúředníkem v Pezinku. Politicky aktivní byl již před rokem 1918 jako člen Sociálně demokratické strany Uherska, respektive Slovenské sociálně demokratické strany Uherska v Podbrezové. Od počátku roku 1918 organizoval dělnické a národní slovenské hnutí v Podbrezové. Účastnil se mimořádného sjezdu Slovenské sociálně demokratické strany Uherska v Budapešti. Byl též účastníkem shromáždění v Martině v říjnu 1918, signatářem Martinské deklarace a členem Slovenské národní rady.\n\nPo vzniku Československa byl členem Československé sociálně demokratické strany dělnické.\n\nZasedal v Revolučním národním shromáždění za slovenskou reprezentaci (slovenští poslanci Revolučního národního shromáždění ještě nebyli organizováni podle stranických klubů). Do tohoto zákonodárného sboru nastoupil roku 1918 a na post poslance rezignoval na 88. schůzi v roce 1919. Byl profesí dělníkem. V roce 1919 se stal zplnomocněncem ministerstva s plnou mocí pro Slovensko v Podbrezové.\n\n"}
{"id": "741806", "url": "https://cs.wikipedia.org/wiki?curid=741806", "title": "Jorien Voorhuisová", "text": "Jorien Voorhuisová\n\nJorien Voorhuisová (* 26. srpna 1984 Hengelo) je nizozemská rychlobruslařka.\n\nNa mezinárodních závodech se poprvé objevila v roce 2003, kdy nastoupila na Mistrovství světa juniorů a skončila na něm sedmá. Jako členka týmu se ale podílela na zlaté medaili ve stíhacím závodu družstev. V roce 2007 poprvé nastoupila do závodů Světového poháru, kde mimo jiné pomohla v tomto ročníku k celkovému prvenství nizozemského týmu ve stíhacím týmovém závodě. O rok později se poprvé zúčastnila Mistrovství světa na jednotlivých tratích, kde na distanci 1500 m skončila jedenáctá. O rok později se umístila na dvojnásobné trati čtvrtá, pátá skončila na světovém šampionátu ve víceboji. Na zimní olympiádě 2010 dojela na trati 5000 m na desátém místě. Jejím největších individuálním úspěchem je bronzová medaile ze závodu na 1500 m na Mistrovství světa na jednotlivých tratí 2011.\n\n"}
{"id": "741812", "url": "https://cs.wikipedia.org/wiki?curid=741812", "title": "Fedor Houdek", "text": "Fedor Houdek\n\nFedor Houdek (5. ledna 1877 Ružomberok – 26. února 1953 Bratislava) byl slovenský a československý národohospodář a politik, poslanec Revolučního národního shromáždění a ministr československé vlády. Později člen Republikánské strany zemědělského a malorolnického lidu a po roce 1945 aktivista slovenské Demokratické strany.\n\nPočátkem 20. století působil v slovenském národním hnutí. Od roku 1907 byl prvním správcem Ľudovej banky v Ružomberku, podílel se na činnosti firmy svého otce. Od roku 1912 byl členem vedení \"Ústředního družstva pro hospodářství a obchod\" se sídlem v Budapešti, které založili Milan Hodža a Pavel Blaho.\n\nV květnu 1914 se účastnil v Pešti porady Slovenské národní strany, na které bylo rozhodnuto o utvoření Slovenské národní rady. Zároveň se vedení Slovenské národní strany rozhodlo vypracovat ucelený stranický program. Houdek se následně účastnil koncipování jeho kapitol o hospodářské politice.\n\nV letech 1918–1920 zasedal v Revolučním národním shromáždění za slovenskou reprezentaci (slovenští poslanci Revolučního národního shromáždění ještě nebyli organizováni podle stranických klubů). Byl profesí obchodníkem.\n\nV letech 1919–1920 působil v první vládě Vlastimila Tusara jako ministr výživy lidu.\n\nNa počátku 20. let byl členem Slovenské národní a rolnické strany (SNaRS) a v březnu 1920 se uvádělo, že za ni bude kandidovat v parlamentních volbách v roce 1920. V roce 1921 se stal předsedou slovenského odboru Národní rady Československé v Bratislavě, která byla volným střechovým orgánem sdružujícím státotvorné československé strany. Měl blízko k Vavro Šrobárovi.\n\nPozději se angažoval v Republikánské strany zemědělského a malorolnického lidu (agrární straně), do níž se SNaRS roku 1922 sloučila. Působil jako předseda správní rady Slovenské všeobecné úvěrové banky. Publikoval články zabývající se národohospodářstvím a družstevnictvím. V letech 1921–1949 byl předsedou vedení Ústředního družstva v Bratislavě. Po roce 1945 se angažoval v Demokratické straně a po roce 1948 odmítl spolupracovat s novým komunistickým režimem.\n\nSpoluzakládal časopis \"Hlas\", do kterého také přispíval. Skupině lidí, kteří vydavali tento časopis se říkalo hlasisté. Dále přispíval do \"Slovenského týždenníku\", \"Ľudových novin\" a \"Národních novin\". Vydával místní \"Liptovsko-Oravské noviny\".\n\nF. Houdek je také autorem několika publikací z oblasti historie a družstevnictví na Slovensku. např.:\n\n"}
{"id": "741814", "url": "https://cs.wikipedia.org/wiki?curid=741814", "title": "Heather Bergsmaová", "text": "Heather Bergsmaová\n\nHeather Bergsmaová (* 20. března 1989 High Point, Severní Karolína), rozená Richardsonová, je americká rychlobruslařka.\n\nNa mezinárodní scéně působí od roku 2007, kdy se poprvé zúčastnila závodů světového poháru. V roce 2008 skončila na juniorském mistrovství světa na dvanáctém místě. O rok později se již zúčastnila seniorského světového šampionátu na jednotlivých tratích, v závodě na 500 m dojela šestnáctá, na dvojnásobné distanci patnáctá. Na zimních olympijských hrách 2010 byla na trati 500 m šestá a v závodě na 1000 m devátá. Pravidelně závodí i na sprinterském šampionátu, v roce 2011 se umístila na čtvrté příčce. V závodě na 1000 m na mistrovství světa na jednotlivých tratích 2011 vybojovala bronzovou medaili. Na Mistrovství světa ve sprintu 2013 získala zlatou medaili, přičemž výkonem 148,015 bodů překonala světový rekord. V rámci sprinterského MS 2014 vybojovala bronz. Zúčastnila se Zimních olympijských her 2014, kde se v závodě na 500 m umístila na 8. místě, na kilometru a na patnáctistovce byla shodně sedmá a ve stíhacím závodě družstev šestá.\n\nZ Mistrovství světa na jednotlivých tratích 2015 si přivezla kompletní medailovou sbírku (zlato z 500 m, stříbro z 1000 m, bronz z 1500 m); o dva týdny později vybojovala také stříbro na Mistrovství světa ve sprintu. V rámci Světových pohárů 2010/2011, 2012/2013 a 2013/2014 získala celková prvenství na trati 1000 m. V sezóně 2013/2014 zvítězila i v absolutním hodnocení, tzv. Grand World Cupu, přičemž tuto výhru obhájila i v následujícím ročníku. V sezóně 2015/2016 triumfovala v hodnocení SP na tratích 500 m. Na MS 2016 vybojovala stříbrné medaile na distancích 1000 m a 1500 m, tentýž cenný kov získala na následném světovém šampionátu ve sprintu. Z Mistrovství světa 2017 si přivezla zlaté medaile ze závodů na 1000 m a 1500 m a rovněž bronz ze závodu s hromadným startem. Na sprinterském světovém šampionátu toho roku obhájila stříbro. V sezóně 2016/2017 vyhrála v celkové klasifikaci Světového poháru v závodech na 1000 m a 1500 m a rovněž v Grand World Cupu. Zúčastnila se Zimních olympijských her 2018, kde v závodech na 1000 a 1500 m skončila shodně na 8. místě a na trati 500 m byla jedenáctá. V olympijském stíhacím závodě družstev získala bronzovou medaili a v závodě s hromadným startem skončila na 11. místě.\n\nV květnu 2015 se vdala za rychlobruslaře Jorrita Bergsmu.\n\n"}
{"id": "741815", "url": "https://cs.wikipedia.org/wiki?curid=741815", "title": "Alexandr Karpovcev", "text": "Alexandr Karpovcev\n\nAlexandr Georgijevič Karpovcev (Александр Георгиевич Карповцев, * 7. dubna 1970 v Moskvě, SSSR – 7. září 2011, Jaroslavl, Rusko) byl ruský hokejový obránce, který působil i v NHL.\n\nV roce 2011 zahynul při letecké havárii klubu Lokomotiv Jaroslavl, u kterého působil jako asistent trenéra.\n\nV mládežnických kategoriích reprezentoval Sovětský svaz - na mistrovství Evropy do 18 let 1988 v Československu vybojoval se spoluhráči bronz, o dva roky později s reprezentací do 20 let získal stříbro na světovém šampionátu této věkové kategorie ve Finsku.\n\nV dresu ruské reprezentace hrál na MS 1993 v Německu (zlato), světovém poháru 1996 (semifinále) a MS 2005 v Rakousku (bronz).\n\nV sovětské nejvyšší soutěži debutoval ve dvou utkáních ročníku 1987/88 v dresu mateřského klubu HC Dynamo Moskva. V klubu působil až do úvodu ročníku 1993/94, po kterém zamířil do klubu NHL New York Rangers. Hned ve své premiérové sezoně slavil zisk Stanley Cupu. Sezona 1994/95 začala kvůli sporům majitelů klubů a hráčských odborů později, tak jí Karpovcev rozehrál v Dynamu, po rozběhnutí soutěže se vrátil do New Yorku. Rangers jej v sezoně 1998/99 vyměnili do celku Toronto Maple Leafs. Zde působil do roku 2000. V úvodu sezony 2000/01 neměl v NHL angažmá, tak odehrál pět utkání za Dynamo, než se dohodl na návratu do zámoří v dresu Chicago Blackhawks. V sezoně 2003/04 jej Chicago vyměnilo do New York Islanders - většinu tohoto ročníku marodil se zraněním kotníku (stejný problém jej provázel i o sezonu dříve).\n\nSezona NHL 2004/05 byla zrušena pro opětovné spory hráčů a vedení ligy, tak jí Karpovcev strávil v ruské superlize - zde hájil barvy klubů Sibir Novosibirsk a Lokomotiv Jaroslavl. Po výluce se vrátil do NHL, za Florida Panthers však odehrál jen šest utkání, ročník 2005/06 dokončil v Novosibirsku. V tomto klubu působil do průběhu sezony 2007/08, během které přestoupil do Avangardu Omsk. Ještě během této sezony ukončil aktivní kariéru.\n\nV ročníku 2008/09 zastával funkci asistenta trenéra v klubu KHL Ak Bars Kazaň. Na stejnou pozici nastoupil v létě 2011 v Jaroslavli.\n\n\nKarpovcev byl ženatý, s manželkou Jannou měl dcery Dašu (nar. 1993) a Stacy (nar. 2000).\n\n"}
{"id": "741818", "url": "https://cs.wikipedia.org/wiki?curid=741818", "title": "Michel Petit", "text": "Michel Petit\n\nMichel Petit (* 12. února 1964, Saint-Malo, Quebec, Kanada) je bývalý kanadský hokejový obránce.\n\nDraftován byl v roce 1982 týmem Vancouver Canucks v prvním kole. V NHL hrál celkem za 10 týmů, což byl ve své době rekord. Celkem odehrál v základní části NHL 827 zápasů a 19 zápasů v play-off. V základní části vstřelil 90 gólů a zaznamenal 238 asistencí. V play-off nedal žádný gól a měl 2 asistence. V závěru kariéry hrál v Německu a v Itálii.\n\nZa kanadskou reprezentaci hrál na Mistrovství světa v ledním hokeji 1990.\n\n"}
{"id": "741822", "url": "https://cs.wikipedia.org/wiki?curid=741822", "title": "Product placement", "text": "Product placement\n\nProduct placement, doslova přeloženo jako \"umístění produktu\", je forma skryté reklamy. Jedná se o umisťování výrobků, názvů, log apod. existujících značek do uměleckých děl, jako jsou například filmy, seriály, videohry, zábavní pořady, písně apod. Míra explicitnosti toho, o jakou má jít značku, může být různá.\n\nV České republice byla až do 17. srpna 2009 zakázána, avšak je stále všeobecně tolerovaná. Důvodem je nejen rozšíření v zahraničí, především ve Spojených státech amerických, ale také fakt, že právě product placement je schopný zaplatit náklady na celý film – o čemž diváky přesvědčil např. kontroverzní režisér Morgan Spurlock ve svém dokumentu \"Nejlepší film, jaký byl kdy prodán.\"\n\nJedná se o cílenou propagaci produktu v audiovizuální podobě, například že konkrétní filmový hrdina zcela očividně nepije „nějaké pití“, ale např. Coca-Colu, výměnou za finanční částku, kterou firma zaplatí producentovi filmu za propagaci svého produktu.\n\nProduct placement upravuje na evropské úrovni směrnice 2007/65/ES o audiovizuálních mediálních službách, která ho odlišuje od klasické televizní reklamy, teleshoppingu a sponzorování, které nejsou začleněny přímo do děje. Product placement je přitom směrnicí obecně zakázán, ale je umožněn ve filmech, seriálech, sportovních a zábavných televizních pořadech, s výjimkou pořadů pro děti. I přes toto povolení ale nesmí daný produkt nepatřičně propagovat nebo zdůrazňovat a diváci musí být o jeho existenci v daném díle předem informováni. Směrnice také umožňuje, aby členské státy EU podmínky product placementu zpřísnily nebo naopak zmírnily.\n\n\n"}
{"id": "741825", "url": "https://cs.wikipedia.org/wiki?curid=741825", "title": "Casey Jones", "text": "Casey Jones\n\nCasey Jones (1863-1900) byl americký strojvedoucí, který zahynul při železničním neštěstí ve městě Vaughan, Mississippi 30. dubna 1900. V počátcích své železniční kariéry pracoval jako topič, od počátku ale toužil stát se strojvůdcem. Zpočátku vozil nákladní vlaky, potom příměstské. Měl dobrou pracovní pověst, byl abstinent a nekuřák, vždy se snažil dodržovat jízdní řád, někdy mu ale bylo vytýkáno nedodržení předpisů a poněkud riskantní jízda. Na přelomu století dostal nabídku řídit expresy na trase mezi Chicagem a New Orleans, s velmi našponovaným jízdním řádem, kterým se říkalo \"Cannonball\" (česky \"Dělová koule\"). \n\nVečer před osudnou nocí nastoupil v Memphisu na směnu místo nemocného kolegy, na vlak \"New Orleans Special\". Bylo špatné počasí a vlak přijel z Chicaga se zpožděním. Casey Jones se rozhodl zpoždění stáhnout a do cíle přijet na čas. To se mu zpočátku i dařilo, během prvních 250 kilometrů zpoždění skoro dohnal. Při vjezdu do malé stanice Vaughan ale při výjezdu ze zatáčky zpozoroval ve vzdálenosti několika set metrů nákladní soupravu, která kvůli poruše brzd neplánovaně blokovala průjezdní kolej. Stačil ještě snížit rychlost, nařídit svému topiči aby vyskočil, ale srážce už zabránit nedokázal. Krátce po nárazu na následky smrtelného zranění zemřel. Cestující a ostatní personál díky intezivnímu brzdění přežili, jen někteří měli lehká zranění. Oficiální vyšetřování určilo jako jediného viníka nehody Casey Jonese a jako příčinu nerespektování výstražných návěstí. Později byly oficiální závěry několikrát zpochybněny. Někteří železniční historici uvádí, že viníky nebo spoluviníky nehody pravděpodobně byli staniční signalisté, kteří buď neumístili všechny předepsané signály nebo je nedali do dostatečné vzdálenosti od vjezdu do stanice. Nezanedbatelný vliv mělo i špatné počasí té noci, i vysoká rychlost kvůli snaze dohnat zpoždění. \n\nKolega Casey Jonese, Wallace Saunders, o něm složil píseň, která záhy zlidověla a stala se příslovečným příkladem amerického hrdinství. Nikdy na ni ale nezískal copyright. Za autora hudby je dnes zpravidla považován Eddie Newton, a za spoluautory textu Wallace Saunders a T. Lawrence Seibert. Píseň během let zpívala a nahrála řada interpretů, nejznámější je zřejmě verze kterou nazpíval Johnny Cash. \n\nDo českého prostředí uvedli skladbu po 2. světové válce Jiří Voskovec a Jan Werich jako \"Strojvůdce Příhoda\". Nahrávka Johnnyho Cashe zřejmě byla inspirací pro další dvě české verze, obě z počátku 70. let. Jednu nazpívali Greenhorns, s textem Jana Vyčítala, pod originálním názvem. Další verzi, pod názvem \"Statečný strojvůdce\", s textem Michala Bukoviče, nazpíval Ladislav Vodička (někdy označovaný jako český Johnny Cash).\n\nExistují také české verze od skupin K.T.O. a Rangers – Plavci , které hudebně zřejmě vycházejí z verze skupiny The New Christy Minstrels, ale s vlastními texty, které se nedrží původního textu balady.\n\n"}
{"id": "741829", "url": "https://cs.wikipedia.org/wiki?curid=741829", "title": "T30 (tank)", "text": "T30 (tank)\n\nT30 byl americký těžký tank vyvíjený koncem druhé světové války. Měl být, stejně jako jeho „příbuzný“ tank T29, americkou odpovědí na těžký německý 70tunový tank Tiger II, neboť právě dokončovaný 45tunový M26 Pershing nebyl podle amerického velení patřičně pancéřovaný proti 88mm kanónu KwK 43, jímž byly tanky Tiger II vyzbrojeny.\n\nStejně jako T29 nebyl ani T30 nikdy sériově vyráběn a nezasáhl ani do bojů.\n\nS vývojem čtyř těžkých tanků se začalo v roce 1944; jednalo se dva tanky T29 vybavené 105mm dělem T5 ve věži a dva tanky T30 vyzbrojené 155mm dělem T7. Na verzích T30 se začalo pracovat v dubnu 1945 a vývoj byl dokončen v roce 1947. Až na nezbytné úpravy vyvolané použitím rozdílného motoru Continental 810 HP, měly oba tanky shodný podvozek.\n155milimetrový tankový kanón T7 patřil k největším dělům, jimiž byl kdy americký tank vybaven. Střílel jak protipancéřovými dělostřeleckými granáty, tak tříštivými dělostřeleckými granáty. Nabíjecí zařízení bylo vybaveno pružinovým nabijákem. Věž tanku byla poměrně vysoká, aby pojala stojící nabíječe a dělovou lafetu. I tak však mohlo být dělo nabíjeno jen v omezeném náměru. Tank s sebou mohl vézt až 34 protipancéřových a tříštivých granátů.\n\nKanón T7 používal dělenou munici. Projektil vážil 43 kg a prachová náplň 18 kg. Manipulace s nimi byla poměrně velmi obtížná, což bylo jednou z příčin velmi nízké rychlosti palby (2 rány za minutu se dvěma nabíječi).,\n\nPosádka tanku byla šestičlenná – řidič a radista v trupu, velitel, střelec a dva nabíječi ve věži.\n\nTank verze T30 označený T30E1 byl vybaven nabíjecím automatem, který měl usnadnit manipulaci s municí. Automat sklopil dělo do nabíjecí polohy, uvolnil závěr, zatlačil granát do nábojové komory a připravil dělo k palbě tím, že je navrátil do původního úhlu. Pro automatický vyhazovač nábojnic musela být zadní část věže vybavena dalším poklopem.\n\nDalší variantou byla verze T30E2.\n"}
{"id": "741833", "url": "https://cs.wikipedia.org/wiki?curid=741833", "title": "Plant a Seed", "text": "Plant a Seed\n\nPlant a Seed je čtvrté sólové studiové album amerického baskytaristy a zpěváka Fernanda Saunderse, vydané 6. prosince 2010. Převážná část alba vznikala v Ostravě, kde Saunders v době nahrávání alba žil. Autorem obalu je Petra Hlavatá. Na albu se podílí například Saundersův spoluhráč Lou Reed nebo například čeští hudebníci Luboš Malina, Karel Holas a Čechoameričan Jan Hammer, se kterým v sedmdesátých letech spolupracoval.\n\n"}
{"id": "741844", "url": "https://cs.wikipedia.org/wiki?curid=741844", "title": "Bradáček vejčitý", "text": "Bradáček vejčitý\n\nBradáček vejčitý (\"Listera ovata\") je nejrozšířenější druh orchideje rostoucí ve volné přírodě České republiky.\n\nVýhradně Euroasijský druh. V Evropě se vyskytuje, vyjma Portugalska a severu Skandinávie , téměř ve všech státech. V Asii jej lze nalézt v mírném klimatickém pásu v Malé Asii, na Urale a Kavkaze, v Pákistánu, Afganistanu, ve Střední Asii i na západní Sibiři.\n\nRoste na světlých a vlhkých lesních mýtinách, lesních lemech, v křovinách i na otevřených loukách, jednoznačně dává přednost místům dostatečně vlhkým. Upřednostňuje těžší vápnito hlinité až jílovité půdy s příznivou formou humusu, nesnáší kyselou půdu a rašeliniště. Roste od nížin až po nadmořskou výšku 2000 m.\n\nJe to vytrvalá rostlina která mívá v dospělosti až 0,6 m vysokou dužnatou lodyhu vyrůstající z koncového pupenu sympodiálně rostoucího, vodorovného, válcovitého oddenku s dlouhými kořínky. Z paždí šupiny u tohoto koncového pupenu vyrůstá příštím rokem lodyha nová, neboť ta původní zimu nepřečká, a po uschnutí zanechává na oddenku jizvu. Tento postup se každoročně opakuje, oddenek se stává křivolaký a podle počtu jizev lze odhadnou stáří rostliny.\n\nPřímá lodyha má na spodu několik pochvatých šupin a nad nimi asi v jedné třetině pouze dva (výjimečně tři) přisedlé, skoro vstřícné, krátce objímavé listy, ve zbytku je většinou bezlistá, jen někdy asi v polovině kvetoucí rostliny vyrůstají dva drobné listeny. Poměrně tlustá, světle zelená lodyha je od spodu až po listy lysá a čtyřhranná, výše žláznatě pýřitá a oblá. Široce vejčité, celokrajné listové čepele ostře zakončené jsou světle zelené, tuhé, lesklé, lysé, tři až pětižilné. Bývají dlouhé 5 až 10 cm a široké 3 až 8 cm.\n\nSvisle rostoucí lodyha je ukončena 10 až 65 žlutozelenými, občas hnědonachově naběhlými květy seskupenými do přímého klasovitého květenství vysokého od 7 do 20 cm. Oboupohlavné souměrné květy vyrůstají na stopkách dlouhých 3 až 4 mm, jejich vejčitě kopinaté listeny bývají velké 3 × 1 mm. Žlutozelených okvětních lístků s fialovým lemem je šest, nejsou rozlišeny na korunu a kalich a jsou otočené naopak. Jsou rozmístěny ve dvou přeslenech, vnitřní lístky jsou užší, vnější mají klínovitě vejčitý tvar. Vnější okvětní lístky jsou k sobě skloněny, květ nemá ostruhu ani medník. Vnitřní svisle dolů visící, čárkovitý, hluboce dvoulaločný pysk je dlouhý 6 až 10 mm, tj. dvojnásobně delší než ostatní lístky dlouhé 4 až 5 mm. V jeho středu se nachází žlábek produkující nektar. Ve květu jsou tyčinky s čnělkou srostlé ve sloupek, ke kterému přirůstá prašník pouze spodem a je vzadu zakrýt šupinatým přívěskem. Na přední straně sloupku je zobánek spojený s brylkou. Pyl je jemný, moučný, neboť pylová zrna spojená do tetrád se od sebe lehce oddělují. Podlouhle vejčitý, do stopky ostře se zužující stočený, spodní semeník je vytvořen srůstem tří plodolistů. Rostlina vykvétá v červnu a červenci, opylovači jsou především brouci (hlavně lumci), mouchy, motýli a vosy.\n\nPlodem je jednopouzdrá, podlouhle vejčitá tobolka, o rozměrech 10 × 6 mm, kterou droboulinká, nedozrálá semínka opouštějí některým ze šesti pukajících žeber. Na kratší vzdálenosti se rostlina rozšiřuje oddenky, do větších semeny. Semen je veliké množství, málokteré však vyklíčí, jsou schopna klíčit jen za přítomnosti určité houby (heterotrofie), dospělá rostlina je ale schopná si již sama zajistit látky potřebné k růstu (autotrofie).\n\nBradáček vejčitý je dlouhověká rostlina, listy do plné velikosti dorůstají asi až 5. rokem a rostlina poprvé vykvete přibližně až za 10 let od vyklíčení. Květy jsou poměrně vytrvalé, kvetou asi 1 měsíc.\n\nPřestože je bradáček vejčitý hodnocen jako nejčastěji rostoucí druh rostliny z čeledě vstavačovitých, vyskytuje se v porovnání s ostatními rostlinami poměrně zřídka a jen na omezeném teritoriu, je na něj proto v \"Černém a červeném seznamu cévnatých rostlin České republiky\" upozorněno začleněním do kategorie vzácnějších rostlin vyžadujících další pozornost (C4 – LR).\n\n\n \n"}
{"id": "741845", "url": "https://cs.wikipedia.org/wiki?curid=741845", "title": "Kvalifikace na Mistrovství světa ve fotbale 2014 (UEFA) – skupina G", "text": "Kvalifikace na Mistrovství světa ve fotbale 2014 (UEFA) – skupina G\n\nSkupina G kvalifikace na Mistrovství světa ve fotbale 2014 byla jednou z 9 evropských kvalifikačních skupin na tento šampionát. Postup na závěrečný turnaj si zajistil vítěz skupiny. Osm nejlepších týmů na druhých místech ze všech skupin hrálo baráž, zatímco nejhorší tým na druhých místech přímo vypadnul.\n\n\nRozpis zápasů byl dohodnut na setkání zástupců účastníků této skupiny v Bratislavě dne 18. listopadu 2011.\n"}
{"id": "741847", "url": "https://cs.wikipedia.org/wiki?curid=741847", "title": "Kvalifikace na Mistrovství světa ve fotbale 2014 (UEFA) – skupina C", "text": "Kvalifikace na Mistrovství světa ve fotbale 2014 (UEFA) – skupina C\n\nSkupina C kvalifikace na Mistrovství světa ve fotbale 2014 byla jednou z 9 evropských kvalifikačních skupin na tento šampionát. Postup na závěrečný turnaj si zajistil vítěz skupiny. Osm nejlepších týmů na druhých místech ze všech skupin hrálo baráž, zatímco nejhorší tým na druhých místech přímo vypadl.\n\n\nRozpis zápasů byl dohodnut na setkání zástupců účastníků této skupiny ve Frankfurtu nad Mohanem ve dnech 17. a 18. listopadu 2011. Po připomínkách ze strany FIFA byl později rozpis mírně upraven.\n"}
{"id": "741856", "url": "https://cs.wikipedia.org/wiki?curid=741856", "title": "Mladí průkopníci", "text": "Mladí průkopníci\n\nMladí průkopníci byla levicově zaměřená organizace dětí založená v Československu z popudu Komunistické strany Československa v roce 1922. Zanikla před druhou světovou válkou.\n\nV roce 1921 byla založena Komunistická strana Československa. Z jejího popudu a po vzoru sovětského Komsomolu začala vytvářet levicově zaměřené organizace dětí a mládeže. Jednou z nich byli od roku 1922 Mladí průkopníci, jejichž vedení bylo svěřeno československému Komsomolu. Později získali přezdívku Rudí průkopníci či Rudí pionýři. Toto organizace byla řízena podle usnesení sjezdů KSČ a V. sjezdu Komsomolu v roce 1925. Byly přijaty její závazné dokumenty (Zákony, Obyčeje), které zvýrazňovaly proletářský charakter a potřebu třídního boje. Z dětí byli vychováváni budoucí komunisté, tyto děti se zúčastňovaly prvomájových a obdobných demonstrací.\n\nOrganizace Mladých průkopníků vytvářela oddíly dětí ve věku 10 až 14 let. Od roku 1927 byly pořádány dětské stanové tábory v Soběslavi, Týně nad Vltavou a Soběšíně.\n\nV roce 1931 bylo s Mladými průkopníky spojeno Kuratorium pro péči o proletářské děti a tato organizace se pojmenovala Svaz pro péči o proletářské děti. Oddíly Mladých průkopníků působily uvnitř ní. V roce 1933 měla organizace 3300 členů. Její základna byla nerovnoměrná, oddíly převažovaly v Pražském, Brněnském kraji a v severních Čechách.\n\nV roce 1936 byly založeny zastřešující levicové organizace, v Čechách Svaz mladých a na Slovensku Svaz slovenské mládeže. Obě byly úředně rozpuštěny v roce 1938 a tím zanikly i oddíly Mladých (rudých) průkopníků.\n\n"}
{"id": "741858", "url": "https://cs.wikipedia.org/wiki?curid=741858", "title": "Brunova věta", "text": "Brunova věta\n\nBrunova věta je tvrzení z oboru číselné teorie, které poprvé dokázal Viggo Brun v roce 1919 pomocí takzvaného Brunova síta. Podle této věty platí, že číselná řada, jejímiž prvky jsou součty převrácených hodnot prvočíselných dvojčat, je konvergentní a konverguje k číslu známému jako Brunova konstanta (obvykle značené \"B₂\").\n\nJinak řečeno, platí:\n\nZajímavostí je, že není známo, zda je prvočíselných dvojčat konečný počet, tedy není ani známo, zda má řada výše konečný nebo nekonečný počet sčítanců. \n\nPodle Richarda Crandalla a Carla Pomerance je dokázáno, že hodnota Brunovy konstanty leží v otevřeném intervalu (1,83;2,347). Dominic Klyve horní hranici intervalu dále zpřesnil na 2,1754 za předpokladu platnosti zobecněné Riemannovy hypotézy.\n\nThomas R. Nicely odhadl hodnotu Brunovy konstanty na 1,902160578 na základě výpočtu prvočíselných dvojčat do hodnoty formula_2.\n\nDesetinný rozvoj Brunovy konstanty je v databázi celočíselných posloupností OEIS zařazen pod kódem A065421.\n\nČeský matematik Karel Koutský dokázal v roce 1933, že konvergence platí i pro obdobné řady, kde jsou v úvahu brány dvojice prvočísel vzdálené o jinou pevně danou konstantu.\n\n"}
{"id": "741861", "url": "https://cs.wikipedia.org/wiki?curid=741861", "title": "Trevor Halverson", "text": "Trevor Halverson\n\nTrevor Halverson (* 6. dubna 1971 v White River, Ontario) je bývalý kanadský hokejový útočník.\n\nDo juniorského hokeje zasáhl poprvé v ročníku 1987/88, v lize NOHA, za klub Sault Ste. Marie Elks. V týmž ročníku stihl odehrát dva zápasy v lize NOJHA za tým Thessalon Flyers. V následující ročník 1988/89 odehrál opět za Thessalon Flyers dva zápasy. Do poslední štace v juniorské kategorii strávil v OHL za tým North Bay Centennials, kde hrával v letech 1988/92.\n\nV roce 1991 byl draftován týmem Washington Capitals v prvním kole z 21. místa. Do seniorského hokeje začínal v sezóně 1992/93 na farmách Capitals v Baltimore Skipjacks (AHL) a v Hampton Roads Admirals (ECHL). Po sezóně se zúčastnil rozšiřovacího draftu, kterým byl vybrán do týmu Mighty Ducks of Anaheim. Za Anaheim však neodehrál žádný zápas, nastupoval na jejich farmě v IHL za tým San Diego Gulls. Do následující sezóny se však vrátil do farmářských klubů Capitals, kde převážně hrával ve druhé farmě v Hampton Roads Admirals (ECHL), v pěti zápasech se objevil i na první farmě v Portland Pirates.\n\nV sezóně 1995/96 se ukázal v pěti různých klubech, z toho ve třech ligách (AHL, IHL, ECHL). I v následujících sezónách hrál převážně za celek Portland Pirates, v klubu skoro setrval do konce svojí kariéry. V jeho poslední sezóně, která byla pro něho nejúspěšnější, debutoval v nejprestižnější soutěži v severoamerické lize National Hockey League za Washington Capitals, se kterým odehrál celkem čtrnáct zápasu. S klubem Capitals se již připravoval do další nové sezóny, ale v přípravném kempu utrpěl vážný otřes mozku. Do hokeje se mu již nepodařilo vrátit.\n\n\n"}
{"id": "741863", "url": "https://cs.wikipedia.org/wiki?curid=741863", "title": "Tomáš Požár", "text": "Tomáš Požár\n\nTomáš Požár (* 9. září 1975) je bývalý český fotbalový obránce, funkcionář a trenér.\n\nV české nejvyšší lize hrál za AC Sparta Praha (1994–1996), FK Teplice a FK Jablonec (1997–2001). Nastoupil v 62 utkáních. Se Spartou získal v roce 1995 ligový titul. V Lize mistrů UEFA nastoupil v sezóně 1995/96 za Spartu v 5 utkáních.\n\nPo skončení hráčské kariéry se začal věnovat trénování mládeže a dal se na dráhu fotbalového funkcionáře. Stal se sportovním ředitelem pražských Bohemians Praha 1905.\n\nV červenci 2015 se stal šéfem skautingu v AC Sparta Praha a v říjnu 2016 byl jmenován jejím sportovním ředitelem.\n\nOd prosince 2016 do března 2017 vytvořil trenérský tandem spolu s Davidem Holoubkem (ten z důvodu absence nejvyšší trenérské licence mohl vést Spartu v 1. lize předtím jen po dobu 60 dní) u A-týmu Sparty. Poté se Sparta rozhodla v tomto řešení trenérské otázky kvůli slabým výkonům mužstva nepokračovat a „kormidlo“ převzal Petr Rada.\n\n"}
{"id": "741865", "url": "https://cs.wikipedia.org/wiki?curid=741865", "title": "Mistrovství Československa v atletice 1971", "text": "Mistrovství Československa v atletice 1971\n\nMistrovství Československa mužů a žen v atletice 1971 v kategoriích mužů a žen se konalo v sobotu 4. září a v neděli 5. září v Praze na tartanové dráze a zúčastnilo se ho 575 československých atletů a atletek. Boje sledovalo celkem 20 000 diváků a v hledišti byl i tehdejší pražský primátor. Medaile předávali bývalí výborní atleti, jako např. Jiří Lanský, Anna Chmelková, apod. Na mistrovství bylo už možné plnit limity pro Letní olympijské hry 1972. \n\nZúčastnila téměř celá československá špička, včetně čerstvých držitelů medailí z Mistrovství Evropy v atletice 1971 v Helsinkách (Ludvík Daněk, Ladislav Kříž, Juraj Demeč, Jiří Kynos, Luděk Bohman, Dušan Moravčík, Lubomír Nádeníček). Ve výsledkové listině najdeme i další známé osobnosti, jako jsou např. Helena Fibingerová, Jaroslav Brabec a Jarmila Nygrýnová. \n\nPřekonané československé rekordy na mistrovství Československa v atletice v roce 1971:\n"}
{"id": "741866", "url": "https://cs.wikipedia.org/wiki?curid=741866", "title": "Petr Podaný", "text": "Petr Podaný\n\nPetr Podaný (* 20. ledna 1964 Gottwaldov) je bývalý český fotbalový útočník. Jeho synovcem je fotbalista Sparty Jakub Podaný.\n\nZlínský rodák a odchovanec hrál za muže v Gottvaldově od 18 let. Na vojně hrál druhou ligu za VTJ Tábor. Poté debutoval (v neděli 17. května 1987) v domácí nejvyšší soutěži v dresu Baníku Ostrava (prohra 0:1 v Plzni), ale během podzimu (k 1. řijnu 1987) přestoupil do druholigových Slušovic, kde hrál až do podzimu 1989. Na jaře 1990 se stal hráčem Sparty Praha a v roce 1991 nastupoval za prvoligový SKP Union Cheb. Od jara 1992 hrál ve Viktorii Žižkov opět druhou ligu, po jejím postupu do I. ligy přestoupil do Slovácké Slavie Uherské Hradiště. Během podzimu 1994 (27. listopadu) hostoval na jedno utkání ve Viktorii Plzeň a jeho prvoligová kariéra se uzavřela 19. listopadu 1995 v Opavě v dresu Slovácké Slavie Uherské Hradiště (prohra 0:2). Celkem odehrál 61 prvoligové utkání a vstřelil 9 branek, ve druhé lize dal více než 35 gólů a v MSFL docílil 32 branky.\n\nSe Spartou získal dvakrát (1989/90 a 1990/91) mistrovský titul. V sezoně 1993/94 se stal s 29 brankami nejlepším střelcem MSFL a tento jeho počin je dosud rekordem soutěže (platné ke konci sezony 2016/17).\n\nVe středu 19. září 1990 zasáhl jako střídající hráč (vystřídal Pavla Černého) na 10 minut do pražského utkání Sparty se Spartakem Moskva (prohra 0:2) v rámci Poháru mistrů evropských zemí (předchůdce Ligy mistrů).\n\nV nižších soutěžích hrál divizi - sk. D za TJ Sokol Mysločovice (podzim 1997), Středomoravský župní přebor za TJ Spartak Hluk (jaro 1998) a krajské soutěže hrál i za FC RAK Provodov (1998–2004). Od 9. září 2004 je hráčem SK Louky v rámci soutěží Zlínského okresu.\n\n"}
{"id": "741868", "url": "https://cs.wikipedia.org/wiki?curid=741868", "title": "Martin Hattala", "text": "Martin Hattala\n\nMartin Hattala (4. listopadu 1821, Trstená – 11. prosince 1903, Praha) byl slovenský římskokatolický kněz, piarista, jazykovědec, slavista, slovakista, bohemista, kodifikátor spisovné slovenštiny, od roku 1861 profesor Univerzity Karlovy v Praze (podle \"Österreichisches Biographisches Lexikon 1815–1950\" však roku 1854 mimořádný a 1864 řádný profesor), zastánce pravosti RKZ. Do češtiny přeložil \"Slovo o pluku Igorově\".\n\nJakožto student nezemanského původu si zvolil studium teologie, od něhož si sliboval, že mu umožní vykonávat učitelské povolání (stal se knězem piaristického řádu). Po kněžském svěcení v roce 1848 působil dva roky jako kaplan (v Bzovíku a v Hodruši), ale už v té době se intenzivně věnoval jazykovědě.\n\nMěl spory s Janem Gebauerem, Karlem Jaromírem Erbenem, Miklošičem a jinými, což vedlo k jeho rostoucí vědecké osamělosti.\n\nFrantišek Bílý popsal v \"Naší řeči\" Hattalovy spory s Gebauerem takto: \"„Poměr mezi oběma zástupci slovanské filologie na pražské universitě, prof. Martinem Hattalou a dr. Janem Gebauerem, jest černou kapitolou v životě obou těchto mužů. Bodláčím a trním zarostly cesty, které měly vésti ke vzájemným stykům a společné práci vědecké i učitelské.\"\n\"Hattala se dostal na stolici universitní o dvacet let dřív než Gebauer. Snadno a rychle, jako pravý miláček Štěstěny. Jen byl vysvěcen na kněze a trochu si zakaplanoval, jmenován byl — beze zkoušky způsobilosti — učitelem jazyka česko-slovenského na gymnasiu i na reálce v Bratislavě. Těm zkouškám pro nabytí způsobilosti za profesora gymnasia by se byl rád vyhnul. Aby získal od nich dispens, napsal a předložil ministerstvu vyučování vědecký spis (Zvukosloví jazyka staro- i novočeského a slovenského); ministerstvo jej pak zaslalo Šafaříkovi k posouzení.“\"\n\nVědecká práce prof. Martina Hattaly byla zaměřena na srovnávací slovanskou filologii, zejména slovakistiku a bohemistiku. Jeho mluvnice slovenštiny měly velký význam pro ustálení spisovné slovenštiny a kodifikovaly její gramatickou stavbu i pravopis v podstatě v její dnešní podobě. Jeho hlavní zásluhy v oboru české jazykovědy pak spočívají v dílech o hláskosloví a syntaxi, kterou ve své době pozvedl na evropskou úroveň. Publikoval v \"Časopisu Musea království Českého\", \"Věstníku Královské české společnosti nauk\", revui \"Osvěta\", \"Světozoru\" i v zahraničních odborných časopisech (\"Književnik\", Záhřeb). Byl autorem hesel \"Azbuka\" (Ottův slovník naučný) a \"Bulharština\" (Riegrův slovník naučný, edičně připravil k vydání staročeské texty \"Zbytky rýmovaných Alexandreid českých\" (s Adolfem Paterou, 1881) a \"Besední řeči Tomáše ze Štítného\" (1897). Zabýval se také paleoslovenistickými problémy, zejména otázkami slovanského písma a jeho původu. V šedesátých a sedmdesátých letech 19. století byl vůdčí osobností české jazykovědy.\n\nJeho zásluhy ve vědním oboru slovanská filologie byly oceněny řádným členstvím v České akademii věd a umění (od 3. července 1890), řádným členem Královské české společnosti nauk se stal 1. května 1861 (mimořádným od 3. 1. 1855). Dále byl rytířem ruského Řádu sv. Anny, čestným doktorem oděské univerzity, dopisujícím členem akademie věd v Petrohradě, římské \"Akademie dei Quiriti\", akademií věd a umění v Záhřebu a v Bělehradě.\n\n\n\n"}
{"id": "741869", "url": "https://cs.wikipedia.org/wiki?curid=741869", "title": "Karel Koutský", "text": "Karel Koutský\n\nKarel Koutský (21. října 1897 Louny – 2. července 1964 Brno) byl český matematik.\n\nNarodil se v Lounech do rodiny poštovního zřízence, maturitu složil v roce 1915 v Kutné Hoře, pak nastoupil ke studiím na pražskou techniku, ale následně musel narukovat. Studium nakonec ukončil na Karlově univerzitě v roce 1922 a posléze zde získal v roce 1926 doktorát.\n\nOd roku 1921 byl zaměstnán coby středoškolský profesor a to nejprve na slovenských školách (v letech 1921-22 v Trnavě a pak v letech 1922-1928 v Zlatých Moravcích). Už během této doby vědecky publikoval a také se zajímal o dějiny matematiky na Slovensku. Později vyučoval v Hodoníně (1928-1931) a v Brně (1931-1946), kde se posléze stal vyučujícím na Pedagogické fakultě Univerzity Jana Evangelisty Purkyně a později řádným profesorem a také vedoucím katedry matematiky na Přírodovědecké fakultě.\n\nKromě didaktiky, historie a ideologie matematiky se zabýval zejména teorií čísel a geometrií. Mezi jeho výsledky patří zobecnění Brunovy věty.\n\n"}
{"id": "741870", "url": "https://cs.wikipedia.org/wiki?curid=741870", "title": "Acme (Washington)", "text": "Acme (Washington)\n\nAcme je obec v okrese Whatcom v americkém státě Washington. V roce 2010 zde žilo 246 lidí a jeho rozloha byla 25,4 km². Nachází se v údolí jižního ramene řeky Nooksack mezi Severními Kaskádami a Whatcomským jezerem. Místně je známé jako malebné území s mnoha příležitostmi pro táboření na břehu jezera. Okolo roku 1887 jej pojmenoval Samuel Parks po svém zpěvníku. Při sčítání lidu v roce 2010 zde žilo 246 lidí, z nichž 92 % byli běloši, 1 % původní obyvatelé a 3 % byla hispánského původu.\n"}
{"id": "741871", "url": "https://cs.wikipedia.org/wiki?curid=741871", "title": "Birch Bay", "text": "Birch Bay\n\nBirch Bay je obec v okrese Whatcom v americkém státě Washington, která leží na pobřeží Březového zálivu, jenž se nachází mezi zálivem Semiahmoo a Lummijským zálivem. Nachází se zhruba 160 km severně od Seattlu a 45 km jižně od Vancouveru. V roce 2010 zde žilo 8 413 lidí, což je o téměř 70 % více než v roce 2010.\n\nZáliv byl pojmenován roku 1792 Archibaldem Menziesem z Vancouverovy expedice. Vancouverovy dvě lodě záliv využili jako kotviště pro několik dní. Menzies si všiml velkého počtu druhů bříz, podle kterých pak záliv pojmenoval.\n\nNa břehu zálivu se nachází stejnojmenný státní park a nedaleko obce se nachází rafinerie Cherry Point Refinery.\n\nPodle amerického cenzusového úřadu má obec rozlohu 55 km², z čehož 25 % je vodní plocha.\n\nBřezový záliv byl vytvořen lámáním příchozích vln o mysy, které leží na každé z jeho stran. Severní mys se jmenuje Březový a jižní se jmenuje Bílý roh. Při vstupu do zálivu se vlny ohýbají, čímž ztrácí energii. Výsledkem je půlměsícový záliv s jemně klesající pláží. Pláž byla v posledních letech modifikována pomocí příčných hrází a kamenných záhozů. Podél pláže teče potok Terrell Creek, který pak zatáčí do zálivu.\n\nZ 8 413 obyvatel, kteří zde žili v roce 2010, bylo 89 % běloši, 3 % Asiaté a 1 % původní obyvatelé. 6 % obyvatelstva bylo Hispánského původu.\n"}
{"id": "741872", "url": "https://cs.wikipedia.org/wiki?curid=741872", "title": "Čikamacu Monzaemon", "text": "Čikamacu Monzaemon\n\nČikamacu Monzaemon (近松門左衛門, vlastním jménem Sugimori Nubimori 杉森信盛, 1653, nejspíše provincie Ečizen - 22. listopadu 1724, Ósaka) byl japonský dramatik, autor her pro loutkové divadlo džóruri i pro divadlo herců kabuki. Společně se Zeamim je považován za největšího japonského dramatika všech dob.\n\nČikamacu pocházel ze vzdělané samurajské rodiny. Jako dospívající mladík se stal pážetem ve službách šlechtické rodiny, kde se mu dostalo vzdělání. Nějakou dobu také studoval čínskou a buddhistickou literaturu v buddhistickém klášteře Čikamacu v provincii Ómi, podle kterého si pravděpodobně zvolil svůj pseudonym. Pro kariéru dramatika se rozhodl proto, že vzhledem ke společenskému postavení své rodiny (jeho otec byl samurajem bez pána) nemohl pomýšlet na politickou nebo úřednickou kariéru. Od roku 1684 žil v Kjótu, kde se začal věnovat psaní divadelních her především pro divadlo herců kabuki (celkem napsal pro toto divadlo asi 30 her). Jeho vrcholné tvůrčí období se datuje od roku 1705, kdy se přestěhoval do Ósaky. Zde se stal hlavním dramatikem divadla Takemotoza. a psal výhradně hry pro loutkové divadlo džóruri, pro které celkem napsal asi 100 her.\n\nČikamacu formálně i stylově zdokonalil oba hlavní divadelní žánry své doby - historická dramata a měšťanské hry ze současnosti. Při tvorbě historických her se inspiroval mytologií i skutečnými historickými událostmi a kladl v nich důraz na samurajský kodex rytířskosti. Rozmanitost témat těchto her svědčí o jeho hlubokém literárním i náboženském vzdělání. V měšťanských hrách se zabýval aktuálními společenskými problémy, dobovými skandály a údělem nešťastných mileneckých dvojic, které hledaly východisko ze své bezvýchodné situace zaviněné rozporem mezi morální povinností a láskou ve společné sebevraždě. K velké oblibě jeho her přispíval i živý jazyk plný slovních hříček založený na hovorové mluvě, kterým přibližoval své postavy divákům.\n\n\nRoku 1945 vyšla ve Světovém literární klubu kniha Čikamatsu Monzaemon: \"Samurajská čest\" s podtitulem \"hrdinský román ze starého Japanu\", kterou z němčiny přeložila Sína Drahorádová-Lvová.\nČikamatsu Monzaemon v románu, který původně byl napsán pod japonským názvem Ču-šin-gura (Vazalská věrnost) zachytil velmi podrobně na cca 160 stranách známý příběh 47 roninů, který se udál v letech 1701-1703. Monzaemon tento příběh převyprávěl a mírně od skutečností upravil do románové formy nedlouho potom, co se tato událost stala. V Doslovu ke knize jsou zmíněny odlišnosti románu a od historické skutečnosti. Přiběh provází v knize 18 černobílých reprodukcí japonských dřevorytů ze sbírky J.Hlouchy. \n"}
{"id": "741873", "url": "https://cs.wikipedia.org/wiki?curid=741873", "title": "Adventismus", "text": "Adventismus\n\nAdventismus je křesťanské hnutí, vzešlé z protestantského prostředí ve Spojených státech 19. století. Jméno z latinského \"adventus\", příchod, odkazuje na víru v blízký druhý příchod Ježíše Krista, tedy brzký konec světa spojený se záchranou věřících a potrestáním hříšníků. Původcem adventismu se na přelomu 20. a 30. let 19. století stal amatérský biblista a baptistický kazatel William Miller, který dospěl na základě výpočtů založených na bibli k závěru, že druhý příchod Krista nastane roku 1844. „Velké zklamání“ (Great Disappointment) milleritů poté, co 22. října 1844 ohlášená událost nenastala, vedlo k odchodu většiny přívrženců. Část věřících včetně samotného Millera však zůstala přesvědčena, že konec tohoto světa je blízko, a dala později vzniknout řadě dalších náboženských skupin, převážně odnoží církve a náboženské společnosti Adventisté sedmého dne. Nejvýznamnějšími dnešními dědici původních myšlenek adventismu jsou dvě celosvětově rozšířené denominace, Adventisté sedmého dne a Svědkové Jehovovi. Přičemž Adventisté přímo navázali na Millerovo hnutí, zatímco Badatelé Bible, skupina z nichž o 50 let později vzešlo nové jméno druhé denominace Svědkové Jehovovi, byli snad některými myšlenkami adventismu ovlivněni, především ve smyslu povzbuzování k bdělosti. Většina adventistických denominací patří do konzervativní až fundamentalistické části protestantského spektra a jejich typickým znakem je svěcení soboty (sabatu, sedmého dne) na rozdíl od v křesťanství daleko obvyklejší neděle. Většina adventního hnutí byla zpočátku netrojiční. V 2. pol. 20. století ovšem všechny z desítek skupin adventismu přijali nauku o Trojici a uchýlili se k ekumenismu a důležitější se pro ně stalo přijímání od lidí. Výjimku tvoří Svědkové Jehovovi, kteří ovšem nejsou přímo návazní na hnutí adventistů.\n"}
{"id": "741895", "url": "https://cs.wikipedia.org/wiki?curid=741895", "title": "Mistrovství Československa v atletice 1977", "text": "Mistrovství Československa v atletice 1977\n\nMistrovství Československa mužů a žen v atletice 1977 v kategoriích mužů a žen se konalo v sobotu 27. srpna a v neděli 28. srpna v Ostravě na tartanové dráze. Na mistrovství bylo možno plnit tzv. kandidátské limity pro Mistrovství Evropy v atletice 1978. \n\nZúčastnila se téměř celá československá špička. Ve startovní listině se objevila jména jako např. Helena Fibingerová, Imrich Bugár, Milada Karbanová, Jaroslav Brabec, Jaromír Vlk, Jozef Plachý a Jarmila Nygrýnová. Josef Plachý získal už  desátý titul přeborníka Československa v běhu na 800 m v řadě za sebou.\n"}
{"id": "741898", "url": "https://cs.wikipedia.org/wiki?curid=741898", "title": "Zájmové sdružení právnických osob", "text": "Zájmové sdružení právnických osob\n\nZájmové sdružení právnických osob je forma právnické osoby podle dřívějšího českého občanského zákoníku, kterou vytvářely jiné právnické osoby za účelem ochrany svých zájmů nebo pro dosažení jiného cíle, např. výdělečného. Existují i nadále, ačkoli od roku 2014 již nemohou nová vznikat. \n\nČleny zájmového sdružení mohou být pouze právnické osoby. Zakládaly se písemnou zakladatelskou smlouvou, případně schválením založení na ustavující členské schůzi (dokladem pak byl zápis ze schůze), právní subjektivitu však zájmové sdružení nabývalo až zápisem do registru sdružení vedeného u krajského úřadu příslušného podle sídla sdružení. K zápisu bylo také třeba předložit již schválené stanovy, které určovaly název, sídlo, předmět činnosti, orgány sdružení a další zákonem požadované náležitosti. Za nesplnění svých povinností zájmové sdružení odpovídá pouze svým majetkem (nikoliv majetkem svých členů). Před zánikem zájmového sdružení je třeba provést likvidaci, ledaže jmění přejde na právního nástupce.\n\nTakovým nástupcem může být již jen spolek, který nový občanský zákoník vzhledem k obdobnému charakteru zájmového sdružení upřednostnil před ostatními formami právnických osob.\n"}
{"id": "741905", "url": "https://cs.wikipedia.org/wiki?curid=741905", "title": "Lagrangeova věta o čtyřech čtvercích", "text": "Lagrangeova věta o čtyřech čtvercích\n\nLagrangeova věta o čtyřech čtvercích je tvrzení z oboru teorie čísel, které říká, že každé přirozené číslo lze zapsat jako součet čtyř čtverců. Tedy pro každé přirozené \"n\" existují taková celá čísla \"a\", \"b\", \"c\" a \"d\", že:\nVětu dokázal Joseph Louis Lagrange v roce 1770.\n\nPoprvé se věta objevuje v Diofantově Aritmetice, která byla později v roce 1621 přeložena do latiny Bachetem. V roce 1798 Adrien-Marie Legendre větu vylepšil tvrzením, že přirozená čísla mohou být vyjádřena jako součet tří čtverců tehdy a jen tehdy, mohou-li být vyjádřena jako formula_2. Jeho důkaz byl ovšem neúplný a teprve později byl opraven Gaussem.\n\nExistují dva obecnější významné problémy, jichž je Lagrangeova věta o čtyřech čtvercích speciálním případem. Jednak se jedná o o Fermatovu větu o n-úhelníkových číslech, která se týká vyjadřování přirozených čísel pomocí n-úhelníkových, jednak se jedná o Waringův problém, který se týká vyjadřováním přirozených čísel pomocí mocnin stejného exponentu.\n\nMichael O. Rabin a Jeffrey Shallit nalezli pravděpodobnostní polynomiální algoritmus, který k danému číslu najde jeho vyjádření čtyřmi čtverci s očekávanou složitostí formula_3.\n"}
{"id": "741910", "url": "https://cs.wikipedia.org/wiki?curid=741910", "title": "Kolo, kolo mlýnský", "text": "Kolo, kolo mlýnský\n\nKolo, kolo mlýnský je jednoduchá společenská hra určená pro děti v předškolním věku spojená s říkadlem a kolovým tancem. Hra je známá v řadě zemí, např. v anglicky mluvících zemích jako Ring a Ring o' Roses nebo v Německu jako Ringelpiez.\n\nDěti (nejméně 3 osoby) se postaví do kruhu, vezmou se vzájemné za ruce tak, aby představovaly pomyslné mlýnské kolo a začnou (obvykle za praktické pomoci nějakého dospělého nebo i staršího dítěte) odříkávat text říkadla. Přitom se kruh pomalu otáčí dokola na jednu i na druhou stranu. Na slovo \"bác\" v textu (kolo se polámalo a mnoho škody nadělalo) se děti náhle posadí a představují tak rozbité mlýnské kolo. Dítě, které se při posazení výrazně opozdí, může být ze hry vyřazeno. Hra zde může skončit (jednodušší varianta) nebo může dále pokračovat druhou slokou říkadla (složitější varianta), kdy děti za pomoci pomyslného hoblíku a pilky kolo zase opraví tak, aby se znovu mohlo roztočit.\n\nŘíkanek je více variant:\n\nDruhá sloka, pokud je, má toto znění:\n"}
{"id": "741914", "url": "https://cs.wikipedia.org/wiki?curid=741914", "title": "Artabanos III.", "text": "Artabanos III.\n\nArtabanos III. (parthsky \"Ardaván\") byl uzurpátor parthského trůnu, doložený v letech 79/80–80/81. Byl patrně bratrem vládnoucího krále Pakora a synem Vologaisa I. Na mincích ražených roku 80/81 sám sebe tituluje „král králů Arsakés Artabanos, Spravedlivý, Proslulý, Přítel Řeků” (\"Δίκαιος Επιφανής Φιλέλληνος\").\n\nPodle K. Schippmanna se mocensky opíral o Babylonii na západě říše a podporoval aktivity „Falešného Nerona” Terentia Maxima proti Římu. Po roce 80/81 již není zmiňován, takže lze předpokládat, že byl buď poražen, nebo nucen rezignovat na trůn.\n\n"}
{"id": "741917", "url": "https://cs.wikipedia.org/wiki?curid=741917", "title": "František Hrdlička", "text": "František Hrdlička\n\nFrantišek Hrdlička (22. července 1888 Litomyšl-Suchá – 6. ledna 1960 Litomyšl) byl český a československý sociálně demokratický politik a poslanec Revolučního národního shromáždění za Československou sociálně demokratickou stranu dělnickou.\n\nByl členem obecního zastupitelstva a náměstkem starosty Litomyšle. V letech 1918-1920 zasedal v Revolučním národním shromáždění za Československou sociálně demokratickou stranu dělnickou. Byl profesí rolníkem.\n\nPozději patřil mezi zakládající členy KSČ.\n\n"}
{"id": "741921", "url": "https://cs.wikipedia.org/wiki?curid=741921", "title": "Jan Hrouda", "text": "Jan Hrouda\n\nJan Václav Hrouda (23. července 1879 Roudnice nad Labem – 31. října 1937 Praha) byl český a československý politik a poslanec Revolučního národního shromáždění za Československou stranu socialistickou (pozdější národní socialisté).\n\nOd roku 1918 zasedal v Revolučním národním shromáždění. Na členství v tomto zákonodárném sboru rezignoval na 78. schůzi v říjnu 1919. Byl profesí ředitelem městských úřadů. Působil jako menšinový pracovník. Je autorem spisu o volebním řádu. Byl ředitelem škol a městským tajemníkem v Žirovnici.\n\nZemřel v Praze 31. října 1937.\n\n"}
{"id": "741924", "url": "https://cs.wikipedia.org/wiki?curid=741924", "title": "Otakar Hübner", "text": "Otakar Hübner\n\nOtakar Hübner (14. prosince 1870 Německé Mlékojedy – 15. března 1929 Praha) byl český a československý politik a poslanec Revolučního národního shromáždění za Republikánskou stranu československého venkova (agrárníky), později člen Československé živnostensko-obchodnické strany středostavovské.\n\nV letech 1918–1920 zasedal v Revolučním národním shromáždění. Byl profesí obchodníkem.\n\nZaložil obchod se zeleninou a semeny. Jeho působištěm byly Všetaty. Později provozoval také prodejnu dřevěného paliva. V roce 1914 zasedal v říšské vyživovací radě ve Vídni a byl místopředsedou její pražské pobočky. Angažoval se v Sokolu jako kapelník sokolského orchestru ve Všetatech. Později působil v Praze v orchestru \"Cibulářská kapela\". Je spoluzakladatelem \"Sdružení českých obchodníků a exportérů ovocem a zeleninou\". Spolupodílel se na \"Ottově obchodním naučném slovníku\". Jeho bratrem byl Václav Hýbner (který si počeštil své příjmení) a který ve 20. a 30. letech zasedal v Národním shromáždění republiky Československé za živnostníky. V této straně se angažoval i Otakar Hübner.\n\nZemřel 15. března 1929 v tzv. Borůvkově sanatoriu v Praze-Novém Městě čp. 1627. Pohřben byl o dva dny později ve svém bydlišti, Všetatech.\n\n"}
{"id": "741925", "url": "https://cs.wikipedia.org/wiki?curid=741925", "title": "Andreas Kisser", "text": "Andreas Kisser\n\nAndreas Kisser (* 24. srpna 1968, São Bernardo do Campo, Brazílie) je brazilský kytarista skupiny Sepultura a rockové superskupiny HAIL!\n\nJeho matka je původem z Mariboru ze Slovinska a otec z Německa. Kisser byl původně bedňák zpěváka/kytaristy Maxe Cavalery ze Sepultury. Byl požádán o připojení ke skupině v roce 1987 po odchodu původního kytaristy Jaira Guedese. Je především zodpovědný za více progresivní zvuk kapely počínajíc albem \"Schizophrenia\" (1987). Několik let před připojením k Sepultuře studoval klasickou kytaru. Podle Allmusic je Kisser jeden z nejvíce přehlížených metalových kytaristů.\n\nBěhem raných let často používal kytary Charvel a Jackson.\n\nPestilence\nSepultura\nQuarteto da Pinga\nSexoturica\nSólové album\n\nAsesino\nAstafix\nBiohazard\nBurning in Hell\nClaustrofobia\nKorzus\nKrusader\nNailbomb\nNecromancia\nRatos de Porão\nRoadrunner United\n"}
{"id": "741927", "url": "https://cs.wikipedia.org/wiki?curid=741927", "title": "Henry Lowther", "text": "Henry Lowther\n\nHenry Lowther (* jako Thomas Henry Lowther; 11. července 1941, Leicester, Anglie) je britský trumpetista. Spolupracoval s mnoha hudebníky, mezi které patří například Manfred Mann, John Mayall, Bob Downes, Keef Hartley, Jack Bruce nebo skupina Collective Consciousness Society.\n\n\"Tato sekce není kompletní.\"\n\nJack Bruce\nCollective Consciousness Society\nBryan Ferry\nKeef Hartley Band\nMurray Head\nGlenn Hughes\nJohn Mayall\nVan Morrison\nThe Pretenders\nSlapp Happy\nJohn Surman\nTalk Talk\nRichard and Linda Thompson\nLoudon Wainwright III\n"}
{"id": "741930", "url": "https://cs.wikipedia.org/wiki?curid=741930", "title": "Custer (Washington)", "text": "Custer (Washington)\n\nCuster je obec v okrese Whatcom v americkém státě Washington. V roce 2010 zde žilo 366 lidí a rozloha obce byla 4,7 km². Z 366 obyvatel bylo 89 % běloši, 2 % Asiaté a 0,5 % Afro-Američané. 9 % bylo Hispánského původu. Své jméno obec nese po svém prvním pošťákovi, Albertu W. Custerovi. Původně se obec nacházela kousek jihozápadně od nynější lokality. Okolo roku 1890 se ale přesunula k nové železnici. V padesátých letech minulého století byl Custer domovem tehdy mladé manželky a matky Loretty Lynn.\n"}
{"id": "741932", "url": "https://cs.wikipedia.org/wiki?curid=741932", "title": "Josef Hucl", "text": "Josef Hucl\n\nJosef Hucl (25. prosince 1871 Koterov – 27. dubna 1948) ,byl český a československý podnikatel, národohospodář, politik, meziválečný poslanec Revolučního národního shromáždění, později senátor Národního shromáždění ČSR za Republikánskou stranu československého venkova (agrárníky).\n\nJeho rodiče byli sedláci z Koterova. Absolvoval reálné gymnázium v Plzni a hospodářskou školu v Klatovech a hospodařil na rodinném statku. V roce 1901 v rodné obci koupil mlýn a založil při něm pekárnu. Angažoval se v místních spolcích. V roce 1895 byl zvolen do výboru Občanské besedy v Koterově. Podporoval Sokola. Byl jednatelem Hospodářského spolku pro okres Plzeň. Roku 1903 se stal starostou Koterova, v letech 1900–1938 zasedal v obecním zastupitelstvu za agrární stranu. V agrárním hnutí byl aktivní už od konce 19. století. V roce 1896 vystoupil na schůzi rolníků v Rabí. Byl spolupracovníkem Antonína Švehly.\n\nV letech 1908–1911 zasedal v Českém zemském sněmu. Byl sem zvolen v zemských volbách roku 1908 za kurii venkovských obcí, obvod Plzeň, Kralovice. Uvádí se jako český agrárník.\n\nByl angažován i v hospodářských a finančních strukturách. V roce 1908 byl zvolen do správní rady banky Slávie a o rok později byl jmenován předsedou tohoto pojišťovacího ústavu (v této bance se angažoval i ve 20. letech). V roce 1909 se také stal členem vedení \"Hospodářského družstva v Plzni\" a v letech 1918–1927 byl jeho předsedou. V roce 1910 spoluzakládal \"Plzeňskou banku\" a zasedal v jejích řídících orgánech až do roku 1946. Za první světové války byl členem domácího odboje (Maffie). V roce 1918 inicioval založení \"Střední hospodářské školy pro západní Čechy\" v Plzni.\n\nV letech 1918–1920 zasedal v Revolučním národním shromáždění. Na mandát rezignoval v únoru 1920. Byl profesí rolníkem a mlynářem. V parlamentních volbách v roce 1920 získal za agrárníky senátorské křeslo v Národním shromáždění. V senátu zasedal do roku 1925. V letech 1920–1925 byl členem předsednictva agrární strany.\n\nI ve 20. a 30. letech pokračoval ve svých aktivitách ve vedení českých pojišťovacích, bankovních a hospodářských ústavů (Úrazová pojišťovna dělnická pro Čechy, Spořitelna česká, První česká zajišťovací banka). Okolo roku 1926 zakoupil od vnuka Emila Škody zbytkový statek v Kozolupech, kvůli čemuž ho kritizovala Komunistická strana Československa v parlamentní interpelaci téhož roku jako protekčního zbohatlíka. V roce 1941 byl Hucl kvůli svým majetkovým poměrům vyšetřován Národním soudem. Řízení bylo zastaveno po zrušení Národního soudu roku 1942.\n\n"}
{"id": "741934", "url": "https://cs.wikipedia.org/wiki?curid=741934", "title": "Karel Zahradník", "text": "Karel Zahradník\n\nKarel Zahradník (16. dubna 1848 Litomyšl – 23. dubna 1916 Praha) byl český matematik, který značnou část svého vědeckého života strávil v Chorvatsku na Záhřebské universitě. Později byl v roce 1899 prvním rektorem České vysoké školy technické v Brně a v letech 1910–1911 děkanem jejího odboru kulturního inženýrství.\n\nKarel Zahradník studoval v Praze, jeho nejvýznamnějšími učiteli byli František Josef Studnička a Emil Weyr. Ještě před svým odchodem do Chorvatska se v Praze podílel na založení Jednoty český matematiků.\n\nKarel Zahradník byl komturem řádu Františka Josefa. Také získal čestné občanství Králova Pole.\n\nJako matematik se zabýval zejména geometrií, například kisoidami.\n\n\n"}
{"id": "741935", "url": "https://cs.wikipedia.org/wiki?curid=741935", "title": "Dick Heckstall-Smith", "text": "Dick Heckstall-Smith\n\nDick Heckstall-Smith (* jako Richard Malden Heckstall-Smith; 16. září 1934, Ludlow, Shropshire, Anglie – 17. prosince 2004, Hampstead, Londýn, Anglie) byl britský saxofonista. Spolupracoval například se skupinami John Mayall & the Bluesbreakers a The Graham Bond Organisation.\n"}
{"id": "741936", "url": "https://cs.wikipedia.org/wiki?curid=741936", "title": "František Hybš", "text": "František Hybš\n\nFrantišek Hybš (15. srpna 1868 Tuřice – 2. dubna 1944 Praha) byl český a československý politik, meziválečný poslanec a senátor Národního shromáždění ČSR za agrární stranu.\n\nAbsolvoval gymnázium a právnická studia.\n\nPočátkem 20. století nastoupil do sekretariátu agrární strany a v této významné organizační funkci setrval delší dobu. Od roku 1908 byl tajemníkem agrární strany a členem dozorčí rady Ústřední jednoty hospodářských společenstev.\n\nPřed první světovou válkou byl poslancem Českého zemského sněmu. Byl sem zvolen ve volbách v roce 1908 za kurii venkovských obcí, obvod Nymburk, Benátky. Uvádí se jako český agrárník. Na sněmu se roku 1908 stal jednatelem klubu českých agrárních poslanců. Za první republiky byl generálním ředitelem Hypoteční banky.\n\nV letech 1918–1920 zasedal v Revolučním národním shromáždění. Byl profesí rolníkem a tajemníkem. K roku 1924 se uvádí jako rolník, tajemník republikánské strany v Praze, člen dozorčí rady ústřední jednoty hospodářských společenstev.\n\nV parlamentních volbách v roce 1920 získal za Republikánskou stranu československého venkova (agrárníky) senátorské křeslo v Národním shromáždění. Mandát obhájil v parlamentních volbách v roce 1925. V roce 1926 se ale senátorského křesla vzdal a místo něj jako náhradník nastoupil Josef Dresler.\n\n"}
{"id": "741939", "url": "https://cs.wikipedia.org/wiki?curid=741939", "title": "Statečný cínový vojáček", "text": "Statečný cínový vojáček\n\nStatečný cínový vojáček nebo také Cínový vojáček (dánsky \"Den standhaftige tinsoldat)\") je pohádka Hanse Christiana Andersena. Příběh poprvé vyšel v Kodani 2. října 1838.\n\nChlapec dostane k narozeninám sadu 25 vojáčků a naaranžuje je na desku stolu. Jeden voják stojí na jedné noze, protože byl poslední z várky a nezbylo na něj dost cínu. Vojáček sleduje nedaleko stojící papírovou baletku, která také stojí jen na jedné noze, a zamiluje se do ní. Malý čaroděj vojáčka varuje, aby baletku nechal na pokoji, ale ten ho ignoruje. Dalšího dne vojáček spadne z parapetu a přistane na ulici. Dva chlapci ho najdou, umístí ho do papírové loďky a pošlou ho plout ve škarpě. Loď s vojáčkem skončí v kanále, kde hračku spolkne ryba. Ta je chycena a vykuchána a vojáček se nakonec znovu ocitne na stole nedaleko baletky. Chlapec, který vojáčka dostal k narozeninám, jej z nejasných důvodů hodí do ohně. Zavane vítr a ten do ohně přinese i baletku. Příštího dne služka v popelu najde kus cínu v podobě srdce.\n"}
{"id": "741941", "url": "https://cs.wikipedia.org/wiki?curid=741941", "title": "Fred Tackett", "text": "Fred Tackett\n\nFred Tackett, (* 30. srpna 1945) je americký kytarista, zpěvák, hráč na mandolínu a trubku. V sedmdesátých letech spolupracoval se skupinou Little Feat, oficiálním členem je však až od roku 1987. V současné době také vystupuje v duu Paul and Fred s Paulem Barrere. Podílel se také například na albech Roda Stewarta, Boba Dylana, Boz Scaggse nebo Jacksona Browne a mnoha dalších.\n\n"}
{"id": "741942", "url": "https://cs.wikipedia.org/wiki?curid=741942", "title": "Josef Hyrš", "text": "Josef Hyrš\n\nJosef Hyrš (31. srpna 1849 Okrouhlice – 3. května 1921 Okrouhlice) byl český a československý politik, člen Národní strany svobodomyslné (mladočeši) a meziválečný poslanec Revolučního národního shromáždění. Později byl senátorem.\n\nVychodil školu ve Svinčanech u Choltic, od roku 1862 studoval na gymnáziu v Německém Brodě a v letech 1864–1865 na gymnáziu v Chrudimi. Po smrti otce musel studia přerušit a věnovat se hospodaření na rodinném statku. Roku 1885 se stal starostou hospodářského spolku pro okolí Okrouhlic. Politicky aktivní byl již za Rakouska-Uherska. Angažoval se v regionálních hospodářských a politických korporacích. Roku 1893 se stal předsedou okresního hospodářského spolku. Byl rovněž předsedou hospodářského obchodního družstva. Byl zvolen do výboru hospodářského spolku, stal se členem obecního a později i okresního zastupitelstva. Původně byl členem mladočeské strany, na přelomu století patřil mezi zakládající členy České agrární strany.\n\nV zemských volbách roku 1895 byl zvolen na Český zemský sněm za kurii venkovských obcí, obvod Německý Brod, tehdy ještě jako mladočech. Mandát obhájil v zemských volbách roku 1901, tentokrát jako nezávislý kandidát.\n\nVe volbách do Říšské rady roku 1907 se stal poslancem Říšské rady (celostátní parlament), kam byl zvolen za obvod Čechy 064 (okresy Německý Brod, Humpolec a Ledeč nad Sázavou). Usedl do poslanecké frakce Klub českých agrárníků. Opětovně byl zvolen za týž obvod i ve volbách do Říšské rady roku 1911 a ve vídeňském parlamentu setrval do zániku monarchie.\n\nAngažoval se v menšinové politice. Byl aktivní v Matici české a podporoval české menšiny na Štocku (jihlavský jazykový ostrov) či v Pošumaví. Zakládal rolnická skladištní a výrobní družstva, družstevní lihovary a inicioval vznik Zemědělské požární pojišťovny v Německém Brodě. Byl členem okresního zastupitelstva a zemědělské rady.\n\nPo vzniku Československa zasedal v Revolučním národním shromáždění za Republikánskou stranu československého venkova (agrárníky). Do tohoto zákonodárného sboru nastoupil roku 1919. Byl profesí rolníkem. V parlamentních volbách v roce 1920 získal senátorské křeslo v Národním shromáždění, kde zasedal do své smrti v roce 1921. Místo něj pak do senátu jako náhradník nastoupil Václav Donát.\n\nZemřel v květnu 1921 v Okrouhlicích.\n\n"}
{"id": "741943", "url": "https://cs.wikipedia.org/wiki?curid=741943", "title": "Karel Vilém Bádensko-Durlašský", "text": "Karel Vilém Bádensko-Durlašský\n\nKarel III. Vilém Bádensko-Durlašský (28. ledna 1679, Durlach – 12. května 1738, Karlsruhe) byl bádensko-durlašský markrabě v letech 1709 až 1738 a děd pozdějšího markraběte, kurfiřta, velkovévody a sjednotitele Bádenska Karla Fridricha. Pocházel z bádensko-durlašské větve rodu Zähringenů.\n\nV roce 1715 založil nové hlavní město Karlsruhe a při této příležitosti také založil dynastický Domácí řád věrnosti. Karel Vilém byl známý pro svůj vcelku extravagantní životní styl se spoustou milenek. kvůli tomu se jeho žena Vilemína rozhodla zůstat v Durlachu a nepřestěhovala se později s manželem do Karlsruhe.\n\n"}
{"id": "741948", "url": "https://cs.wikipedia.org/wiki?curid=741948", "title": "František Chaloupka (politik)", "text": "František Chaloupka (politik)\n\nFrantišek Chaloupka (21. července 1869 Libel – září 1951 Libel) ,byl český a československý politik; meziválečný poslanec Revolučního národního shromáždění za Republikánskou stranu československého venkova (agrárníky).\n\nVystudoval měšťanskou a hospodářskou školu v Chrudimi, od roku 1887 byl statkářem v rodné Libli. Byl profesí rolníkem.\n\nPoliticky aktivní byl již za Rakouska-Uherska. V zemských volbách roku 1901 byl zvolen na Český zemský sněm za kurii venkovských obcí, obvod Rychnov jako nezávislý kandidát. Ve volbách do Říšské rady roku 1907 se stal také poslancem Říšské rady (celostátní parlament), kam byl zvolen za okrsek Čechy 044. Usedl do poslanecké frakce Klub českých agrárníků. Opětovně byl zvolen za týž obvod i ve volbách do Říšské rady roku 1911 a ve vídeňském parlamentu setrval do zániku monarchie.\n\nPo vzniku Československa zasedal v letech 1918-1920 v Revolučním národním shromáždění.\n\n"}
{"id": "741949", "url": "https://cs.wikipedia.org/wiki?curid=741949", "title": "R-12 Dvina", "text": "R-12 Dvina\n\nR-12 Dvina byla sovětská balistická raketa středního doletu, v kódu NATO označována jako \"SS-4 Sandal\" a v sovětském vojenském typovém označení GRAU měla index 8K63.\n\nJednostupňovou raketu na kapalné pohonné látky vyvinuli v konstrukční kanceláři ОКB-586 pod vedením Michaila Jangela. Její celková výška byla 22 m a průměr 1,65 metru, dokázala nést jadernou hlavici o hmotnosti 1600 kg na maximální vzdálenost 2 080 km}. Verze \"R-12U\" byla modifikována pro starty z podzemního raketového sila. Kvůli použití dlouhodobě skladovatelných pohonných látek a poměrně velké mobility byla první operačně efektivní sovětskou raketou středního doletu a také první hromadně vyráběnou (celkově bylo vyrobeno přes 2 300 kusů). Ve výzbroji sovětské armády byla v letech 1960 - 1989. Modifikovaná verze rakety byla použita jako první stupeň lehkého kosmického nosiče Kosmos-2I.\n\nRozmístění raket R-12 v r. 1962 na Kubě se stalo příčinou karibské krize.\n\n"}
{"id": "741951", "url": "https://cs.wikipedia.org/wiki?curid=741951", "title": "František Chaloupka", "text": "František Chaloupka\n\nJméno a příjmení František Chaloupka má více nositelů:\n\n"}
{"id": "741956", "url": "https://cs.wikipedia.org/wiki?curid=741956", "title": "Seznam ryb Severního moře", "text": "Seznam ryb Severního moře\n\nV Severním moři žije přes 200 druhů ryb, které jsou v následujícím seznamu uvedeny. Je zde uvedeno zhruba 40 paryb, 3 bezčelistnatí, zbytek jsou ryby z nadřádu kostnatých.\n\nPobřežní oblasti obývají především mladí platýsi a tresky. V mělkých vodách pelagiálu v hloubce mezi 10 a 100 metry žijí sleď obecný, šprot obecný, makrela obecná, treska tmavá, treska Esmarkova a kranas obecný, v bentopelagiálu (na volném moři ale blízko mořského dna) žije treska obecná, treska skvrnitá, treska bezvousá, smačci a ostroun obecný. Mezi ryby žijící vysloveně při dně patří platýsi, ďas mořský, vlkouš obecný, štíníci a rejnoci. Hlubokomořské ryby žijí jen v severní části Severního moře při okraji kontinentálního šelfu a v Norském příkopu, například slimule Vahlova, stříbrnáč Olfersův, Myctophidae, hlavoun tuponosý a mník bělolemý. Významnou složkou potravy ryb jsou klanonožci \"Calanus finmarchicus\" a \"Temora longicornis\", kteří v zooplanktonu převládají.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "741968", "url": "https://cs.wikipedia.org/wiki?curid=741968", "title": "Methoděj Charvát", "text": "Methoděj Charvát\n\nMethoděj Charvát, \"též\" Metoděj Charvát (5. července 1875 Třebíč-Horka – 19. června 1948 Třebíč), byl český a československý sociálně demokratický politik a poslanec Revolučního národního shromáždění Republiky československé za Československou sociálně demokratickou stranu dělnickou. Původně pracoval jako kartáčník, propracoval se na ředitele nemocenské pojišťovny.\n\nPoliticky aktivní byl již za Rakouska-Uherska. Už od 19. století se angažoval v sociálně demokratickém hnutí. Patřil mezi předáky sociálních demokratů na Šumpersku. Od roku 1906 byl úředníkem nemocenské pokladny v Šumperku, Zábřehu a Litovli.\n\nVe volbách do Říšské rady roku 1911 se stal poslancem Říšské rady (celostátní parlament), kam byl zvolen za český okrsek Morava 21. Usedl do poslanecké frakce Klub českých sociálních demokratů. Ve vídeňském parlamentu setrval do zániku monarchie.\n\nV letech 1918–1920 zasedal v československém Revolučním národním shromáždění za Československou sociálně demokratickou stranu dělnickou. Podle údajů k roku 1918 byl profesí úředníkem nemocenské pokladny. Po roce 1930 se vrátil do Třebíče, kde namaloval 4 metry dlouhý betlém a spolu s Eduardem Charvátem začal dokumentovat betlémářství v Třebíči. V Třebíči pak působil jako aktivní člen muzejního spolku.\n\nJeho synovcem byl historik a vysokoškolský funkcionář Jaroslav Charvát.\n\n"}
{"id": "741975", "url": "https://cs.wikipedia.org/wiki?curid=741975", "title": "Flumazenil", "text": "Flumazenil\n\nFlumazenil, též Flumazepil nebo Ro-15-1788, je derivát imidazobenzodiazepinu, používaný jako specifické antidotum benzodiazepinů. Jedná se o antagonistu, který kompetitivně inhibuje účinky látek, které působí na centrální nervovou soustavu prostřednictvím GABA receptorů. V České republice je registrovaný v přípravcích Anexate a Flumazenil Pharmselect.\n"}
{"id": "741981", "url": "https://cs.wikipedia.org/wiki?curid=741981", "title": "Maxmilián Bádenský", "text": "Maxmilián Bádenský\n\nMaxmilián Bádenský (10. červenec 1867 – 6. listopad 1929, také známý jako Max Bádenský (\"Max von Baden\")) byl 8. a předposledním německým říšským kancléřem od 3. října do 9. listopadu 1918 , kdy jej ve funkci vystřídal Friedrich Ebert a hlava dynastie Zähringenů a titulární bádenský velkovévoda od 8. srpna 1928 do své smrti 6. listopadu 1929. Po jeho smrti se hlavou rodu stal jeho syn Berthold.\n\n"}
{"id": "741982", "url": "https://cs.wikipedia.org/wiki?curid=741982", "title": "Jozef Cholek", "text": "Jozef Cholek\n\nJozef Cholek, též Josef Cholek (15. září 1873 Fryšták – 20. listopadu 1928 Bratislava), byl slovenský a československý politik; meziválečný poslanec Revolučního národního shromáždění a senátor Národního shromáždění ČSR za Československou sociálně demokratickou stranu dělnickou.\n\nRodem byl Čech, ale politicky po roce 1918 působil na Slovensku. Podílel se na vzniku družstva Slovenského národního divadla, v jehož předsednictvu zasedl.\n\nZasedal v Revolučním národním shromáždění za slovenskou reprezentaci (slovenští poslanci Revolučního národního shromáždění ještě nebyli organizováni podle stranických klubů). Na post v tomto zákonodárném sboru nastoupil v roce 1919. Byl profesí tajemníkem.\n\nV parlamentních volbách v roce 1920 získal za sociální demokraty senátorské křeslo v Národním shromáždění. Senátorem byl do roku 1925.\n\nZemřel v nemocnici v Bratislavě v listopadu 1928.\n\n"}
{"id": "741984", "url": "https://cs.wikipedia.org/wiki?curid=741984", "title": "OTR-23 Oka", "text": "OTR-23 Oka\n\nOTR-23 Oka ( ) byly sovětské balistické rakety, které v 80. letech nahradily střely typu Scud (dosah 300 km), známé z Války v Zálivu. V sovětském vojenském typovém označení GRAU nesly index \"9K714\" a v kódu NATO \"SS-23 Spider\". Rakety SS-23 byly umístěny na mobilním spouštěcím zařízení, které se mohlo přesouvat rychlostí až 60 km/h. Původně byly určeny k ničení větších bojových uskupení v případě války ve střední Evropě.\n\nOzbrojené síly Slovenské republiky získaly šest raket s příslušenstvím, jako dědictví po ČSLA. Rakety byly ve výzbroji 5. raketového pluku v Martině. Po počátečním zdrženlivém postoji vlády SR a diplomatickém tlaku USA bylo podepsáno memorandum, podle kterého se systém SS-23 měl zničit na náklady USA. Šlo o částku 16 milionů korun. Rakety se rozebraly v opravárenském podniku v Trenčíně a v Novákách a slovenská armáda tak přišla o svou jedinou útočnou zbraň s dosahem na celou střední Evropu.\n\n"}
{"id": "741989", "url": "https://cs.wikipedia.org/wiki?curid=741989", "title": "Poznaňské velkovévodství", "text": "Poznaňské velkovévodství\n\nPoznaňské velkovévodství (; ) byl státní útvar existující v letech 1815 až 1848. Velkovévodství nebylo samostatné, bylo spojeno reálnou unií s Pruskem, které mu oficiálně zaručovalo autonomii, ale ta byla ve skutečnosti silně omezována.\n\nV roce 1815 Vídeňský kongres rozhodl, že Varšavské knížectví bude rozděleno na polonezávislé Kongresové Polsko (spojeno reálnou unií s Ruskem), město Krakov, spravované Pruskem, Rakouskem a Ruskem, a na Poznaňské velkovévodství, autonomně spojené s Pruskem. Ve velkovévodství vládl pruský král. K Prusku bylo připojeno v důsledku revoluce v roce 1848, v rámci pruského státu vytvořilo provincii Posen.\n"}
{"id": "742001", "url": "https://cs.wikipedia.org/wiki?curid=742001", "title": "Pastel de nata", "text": "Pastel de nata\n\nPastel de nata (pastel de Belém), v plurálu pastéis de nata jsou portugalské koláčky (dortíčky) plněné žloutkovým krémem. Připravují se z košíčků z listového těsta které se naplní směsí připravené z mléka či smetany, vaječných žloutků, mouky, cukru, vanilkového extraktu a skořice. Tato směs se krátce povaří dokud nezhoustne a nalije se do připravených košíčků z listové těsta, které se upečou. \n\nPastéis de nata pocházejí z Portugalska, kde byly poprvé připravovány v 19. století v Lisabonské čtvrti Santa Maria de Belém. Oblíbené jsou také v bývalých portugalských koloniích, jako je Macao nebo Brazílie, či v portugalských komunitách, které ve větší míře existují například v Kanadě, USA nebo Austrálii.\n\n"}
{"id": "742002", "url": "https://cs.wikipedia.org/wiki?curid=742002", "title": "Džedhor", "text": "Džedhor\n\nDžedhor, známý též jako Teós či Tachós, byl předposledním faraonem 30. dynastie.\n\nDžedhor byl synem Nachtnebefa. Zpočátku byl jeho spoluvládcem, později jeho nástupníkem.\nPro své tažení do Sýrie vybudoval vojsko financované zdaněním majetku chrámů, čímž si proti sobě popudil kněžstvo. Jeho tažení do Sýrie zneužil jeho bratr a tehdejší správce země, který s pomocí mj. právě kněží dosadil na trůn svého syna Nachthareheba.\nDžedhor získal útočiště v Persii, kde žil až do své smrti.\n\n"}
{"id": "742005", "url": "https://cs.wikipedia.org/wiki?curid=742005", "title": "Antonín Chroustovský", "text": "Antonín Chroustovský\n\nAntonín Chroustovský (4. dubna 1888 – 1970) byl český a československý politik a meziválečný poslanec Revolučního národního shromáždění za Republikánskou stranu československého venkova (agrárníky).\n\nZasedal v Revolučním národním shromáždění za Republikánskou stranu československého venkova (agrárníky). Na mandát v tomto zákonodárném sboru rezignoval roku 1919. Byl profesí rolníkem.\n\nPůsobil v Lipovém Dvorci na Havlíčkobrodsku (dnes usedlost na jihovýchodním okraji města poblíž bývalé samostatné vesnice Mírovka).\n\nPozději z agrární strany odešel. V roce 1925 kandidoval do parlamentu za Československou stranu agrární a konzervativní Karla Práška. Během voličské schůze v Habrech se pohádal s agrárnickým protikandidátem Stanislavem Horčičkou. Napadl ho fyzicky. V roce 1934 se jeho jméno zmiňuje mezi signatáři provolání vznikající nacionalistické organizace Národní fronta na Německobrodsku. On sám ovšem následně v celostátním tisku svou účast na této akci popřel, nicméně dodal, že vítá sdružování sil \"státotvorné národní opozice\".\n\n"}
{"id": "742007", "url": "https://cs.wikipedia.org/wiki?curid=742007", "title": "Bohumil Jakubka", "text": "Bohumil Jakubka\n\nBohumil Jakubka (25. listopadu 1873 Všetaty – ???) byl český a československý politik, meziválečný poslanec Revolučního národního shromáždění a senátor Národního shromáždění ČSR za Československou sociálně demokratickou stranu dělnickou.\n\nPodle údajů k roku 1918 byl profesí předsedou Československého odborového sdružení. V roce 1920 se zmiňuje coby tajemník nemocenské pokladny v Praze. Příručka Národního shromáždění z roku 1924 ho uvádí jako předsedu Sdružení kovodělníků.\n\nV letech 1918–1920 zasedal za Československou sociálně demokratickou stranu dělnickou v Revolučním národním shromáždění.\n\nV parlamentních volbách v roce 1920 získal za sociální demokraty senátorské křeslo v Národním shromáždění. Senátorem byl do roku 1925.\n\n"}
{"id": "742008", "url": "https://cs.wikipedia.org/wiki?curid=742008", "title": "Deming (Washington)", "text": "Deming (Washington)\n\nDeming je obec v okrese Whatcom v americkém státě Washington. Svůj název nese po svém prvním pošťákovi, Georgi Demingovi, a žije v ní 353 obyvatel. V roce 2010 byla rozloha obce 13,9 km², z čehož jen něco málo přes 2% byla voda. Ze 353 obyvatel bylo v roce 2010 93% běloši, 2% původní obyvatelé a necelé 1% jak Asiaté, tak Afro-Američané. 3% obyvatelstva byla Hispánského původu. V obci se nachází malý pivovar North Fork Brewery.\n"}
{"id": "742009", "url": "https://cs.wikipedia.org/wiki?curid=742009", "title": "Emil Weyr", "text": "Emil Weyr\n\nEmil Weyr (31. srpna 1848 Praha – 25. ledna 1894 Vídeň) byl český matematik, syn matematika Františka Weyra, otec právníka Františka Weyra a starší bratr matematika Eduarda Weyra. Jeho sestra byla manželkou fyzika Augusta Seydlera.\n\nZabýval se zejména geometrií, byl žákem Wilhelma Fiedlera (Viléma Fiedlera) a posléze získal asistenturu u profesora Durégeho.\n\nPatřil k zakládajícím členům Jednoty českých matematiků, dne 7. července 1872 byl zvolen za jejího předsedu.\n\nOd roku 1870 byl mimořádným členem Královské české společnosti nauk.\n\nV roce 1875 byl jmenován řádným profesorem Vídeňské univerzity a zbytek profesního života proto strávil v tehdejším hlavním městě Rakouska-Uherska. Zde také založil s Gustavem von Escherichem časopis Monatshefte für Mathematik.\n\n\n"}
{"id": "742010", "url": "https://cs.wikipedia.org/wiki?curid=742010", "title": "Street-Legal (album)", "text": "Street-Legal (album)\n\nStreet-Legal je osmnácté studiové album Boba Dylana, vydané 15. června 1978 u Columbia Records. Album produkoval Don DeVito.\n\n"}
{"id": "742011", "url": "https://cs.wikipedia.org/wiki?curid=742011", "title": "Mobilní dům", "text": "Mobilní dům\n\nMobilní domy jsou obydlí, umožňující transport z místa na místo. Móda mobilního bydlení začala již ve 20. století v USA, a to především kvůli nutnosti často cestovat za prací. V průběhu vývoje se stávaly z karavanů tří i vícepokojové mobilní domy. Do Evropě se mobilní bydlení dostalo až během posledních let.\n\nMobilní bydlení se používá zejména jako:\nMobilní domy (mobilheimy, neboli také mobilhomes) jsou vyráběny podle technických norem pro obytná vozidla pro volný čas – EN ČSN 1949, 721, 1647 a jsou opatřeny ocelovým podvozkem s odnímatelnou ojí ISO 50 (klasické závěsné zařízení za osobní automobil). Mobilní domy (mobilheimy) proto spadají pod silniční zákon (56/2001 Sb.) nikoli zákon stavební a jsou-li používány k účelu, k němuž byly určeny, „není potřeba stavebního povolení ani jinému ohlášení stavebnímu úřadu“.\n\nMobilní domy jako takové jsou alternativou pro sezonní bydlení nebo rekreaci. Pro využití k trvalému bydlení je však nutné je zateplit. I mobilní domy s dvojitými okny a centrálním topením, které jsou často prezentovány jako „mobilní domy celoroční“, je potřeba ve středoevropských povětrnostních podmínkách z důvodu spotřeby energií zateplit. Zateplené mobilní domy pak mohou být alternativou pro bydlení nebo podnikání ve všech ročních obdobích.\n\nNízkoenergetické a pasivní mobilní domy mohou rovněž vycházet z myšlenky „modulární prefabrikace stavebních dílců“ a oproti běžné výstavbě vynikají především svými nižšími pořizovacími náklady, rychlostí výstavby a nízkými nároky na energetické vstupy. Koncept modulárního objektu tak vyniká vlastností „mobility“.\n"}
{"id": "742014", "url": "https://cs.wikipedia.org/wiki?curid=742014", "title": "Arnold Janda", "text": "Arnold Janda\n\nArnold Janda (17. července 1853 Frenštát pod Radhoštěm – 8. ledna 1920 Vyškov) byl český a československý podnikatel v pivovarnictví a politik; člen Lidové strany pokrokové na Moravě a poslanec Revolučního národního shromáždění za Českou státoprávní demokracii, respektive za z ní vzniklou Československou národní demokracii.\n\nPočátkem 20. století patřil mezi přední politiky Lidové strany pokrokové na Moravě (moravský sesterský subjekt Národní strany svobodomyslné - mladočechů). V doplňovacích volbách v roce 1911 byl za ni zvolen na Moravský zemský sněm po zemřelém Karlu Albrechtovi. Mandát obhájil i v zemských volbách v roce 1913. Zastupoval českou kurii měst, obvod Vyškov, Bučovice, Slavkov, atd.\n\nV roce 1918 zasedl v předsednictvu moravské zemské organizace nové politické strany Česká státoprávní demokracie.\n\nOd roku 1918 zasedal v Revolučním národním shromáždění za Českou státoprávní demokracii (pozdější Československá národní demokracie). Na post poslance rezignoval roku 1919. Byl profesí majitelem pivovaru. Šlo o pivovar Vyškov, jenž měl pronajatý od roku 1891 a který pak po jeho smrti převzal jeho syn Arnold Janda mladší. Byl prezidentem moravské zemské živnostenské rady a zemského ústavu na zvelebování živností.\n\nZemřel v lednu 1920.\n\n"}
{"id": "742015", "url": "https://cs.wikipedia.org/wiki?curid=742015", "title": "Marie Anna Bavorská (1805–1877)", "text": "Marie Anna Bavorská (1805–1877)\n\nMaria Anna Bavorská, plným jménem německy \"Maria Anna Leopoldine Elisabeth Wilhelmine von Bayern\" (27. ledna 1805, Mnichov – 13. září 1877, Wachwitz), byla bavorská princezna z rodu Wittelsbachů a sňatkem saská královna.\n\nNarodila se jako pátá ze šesti dcer bavorského krále Maxmiliána I. Josefa a jeho druhé manželky Karolíny Bádenské; byla dvojčetem Žofie Bavorské, pozdější rakouské arcivévodkyně a matky rakouského císaře Františka Josefa I.\n\nV roce 1833 se stala druhou manželkou budoucího saského krále Fridricha Augusta II. (král v letech 1836–1854).\n\nJejich manželství zůstalo bezdětné.\n\nV říjnu roku 1836 při příležitosti hladomoru v Krušných horách a Vogtlandu volala po založení ženského spolku a pod jejím vedením vznikl \"Ústav hornokrušnohorských a vogtlandských ženských spolků\", který v roce 1859 získal stanovy a právní normu (existoval do roku 1932).\n\nMarie Anna ovdověla 9. srpna roku 1854, když její manžel Fridrich August II. zemřel v Brennbichl v Tyrolích po smrtelné nehodě, kdy se převrhl vůz, v němž jel, a jeden z koní ho kopl do hlavy. Marie Anna nechala na místě neštěstí vybudovat pamětní kapli v novogotickém stylu, jež byla vysvěcena 8. srpna následujícího roku.\n\nProtože manželství Marie Anny a Fridricha Augusta bylo - stejně jako jeho manželství předchozí - bezdětné, nastoupil na saský trůn mladší bratr Fridricha Augusta Jan. Nástupkyní Marie Anny v roli saské královny se tak stala Janova manželka, starší sestra Marie Anny Amálie Augusta.\n\nJméno královny Marie Anny nese první saská železárna založená v roce 1839 v Cainsdorfu u Zwickau (\"Königin-Marien-Hütte - Huť královny Marie').\n\n"}
{"id": "742016", "url": "https://cs.wikipedia.org/wiki?curid=742016", "title": "Texas blues", "text": "Texas blues\n\nTexas blues je subžánr bluesové hudby, který vznikl v Texasu ve dvacátých letech dvacátého století. Na přelomu šedesátých a sedmdesátých let se žánr znovu začal hrát, mezi hudebníky, kteří v té době Texas blues hráli patří například Johnny Winter, později například skupina The Fabulous Thunderbirds a Stevie Ray Vaughan. V současné době hrají stylem Texas blues např. ZZ Top.\n\n"}
{"id": "742021", "url": "https://cs.wikipedia.org/wiki?curid=742021", "title": "Working in Tennessee", "text": "Working in Tennessee\n\nWorking in Tennessee je studiové album Merle Haggarda. Album vyšlo 4. října 2011 u Vanguard Records. Jedná se o jeho druhé album vydané touto společností.\n\n"}
{"id": "742024", "url": "https://cs.wikipedia.org/wiki?curid=742024", "title": "Juraj Janoška", "text": "Juraj Janoška\n\nJuraj Janoška, též Juro Janoška nebo Jur Janoška (25. prosince 1856 Dolný Kubín – 27. ledna 1930 Liptovský Svätý Mikuláš), byl slovenský a československý biskup slovenské evangelické církve a politik; člen Slovenské národní strany a meziválečný poslanec Revolučního národního shromáždění.\n\nObecní školu absolvoval v Dolním Kubíně, pak studoval na gymnáziu v Turčianském Svätém Martinu, Revúci a Kežmarku. V letech 1877-1878 studoval teologii v Rostocku a v letech 1876-1879 ve Vídni. Během vídeňských studií se začal politicky angažovat, nejprve ve studentských spolcích. Roku 1887 založil a do roku 1921 redigoval \"Církevné listy\" jako periodikum slovenských evangelíků. Působil potom jako evangelický kaplan v Dolním Kubíně a pak jako farář v Liptovské Sielnici, v Jasenové a od roku 1895 v Liptovském Svätém Mikuláši.\n\nV 90. letech 19. století patřil mezi nové politiky, kteří se prosazovali v Slovenské národní straně a kteří pocházeli i z jiných regionů než doposud dominantní jádro aktivistů z Turčianského Svätého Martina.\n\nV roce 1918 byl signatářem Martinské deklarace, kterou se Slováci přihlásili ke společnému státu s Čechy.\n\nOd roku 1918 zasedal v Revolučním národním shromáždění za slovenský klub (slovenští poslanci Revolučního národního shromáždění ještě nebyli organizováni podle stranických klubů). Slib složil na 10. schůzi v prosinci 1918. Byl profesí evangelickým farářem a redaktorem.\n\nNa počátku 20. let byl členem Slovenské národní a rolnické strany (SNaRS), do které se sloučila SNS a představitelé slovenského agrárního hnutí, a v březnu 1920 se uvádělo, že za ni bude kandidovat v parlamentních volbách v roce 1920 do senátu. Zvolen ovšem nebyl. SNS se pak roku 1921 opětovně osamostatnila.\n\nV letech 1925-1929 byl předsedou Slovenské národní strany. V letech 1922-1930 působil jako předseda Matice slovenské. Od roku 1922 byl evangelickým biskupem východního distriktu a generálním biskupem evangelické církve na Slovensku. V roce 1923 mu byl udělen četný titul doktora teologie na Husově teologické fakultě v Praze.\n\n\"Z historie prevratu\". V Trnave: G. A. Bežo, 1927. 46 s. - dostupné v Digitální knihovně UKB\n\n"}
{"id": "742030", "url": "https://cs.wikipedia.org/wiki?curid=742030", "title": "Etihad Airways", "text": "Etihad Airways\n\nEtihad Airways (arabsky \"الإتحاد\", \"ʼal-ʻitiħād\") je vlajkový letecký dopravce Spojených arabských emirátů a druhý největší v zemi (po Emirates). Působí ze své hlavní základny na Mezinárodním letišti Abú Zabí, sídlí v Abú Zabíjské čtvrti Khalifa City. Společnost v současnosti (2016) provozuje přibližně 1000 letů týdně do 100 destinací v Africe, Americe, Asii, Austrálii, Blízkém východu a Evropě. Etihad Airways jsou mateřskou společností Etihad Aviation Group, spadají pod ně také letecké společnosti Etihad Holidays a nákladní Etihad Cargo.\n\nV roce 2010 přepravil Etihad 7,1 milionu pasažérů v porovnání s 340 000 pasažéry v roce 2004. Etihad byl oceněn \"World Travel Awards\" jako vedoucí aerolinka v letech 2009 a 2010. 12. října 2016 byl Etihad spolu s ANA, Asiana Airlines, Cathay Pacific, EVA Air, Garuda Indonesia, Hainan Airlines, Qatar Airways a Singapore Airlines označen společností Skytrax jako pětihvězdičková aerolinie.\n\nEtihad Airways byly založeny v roce 2003 šejkem Chalífou ibn Saíd an-Nahajánem. Počáteční kapitál společnosti činil 500 mil. AED (cca 2,55 mld. Kč). Ceremoniální a panenský let Etihadu proběhl do Al Ain 5. listopadu 2003 a 12. listopadu 2003 uvedl na trh lety do Bejrútu. Etihad se tím pádem stal nejrychleji rostoucími aeroliniemi světa v historii civilního letectví.\n\nV červnu 2004 udělal Etihad kontrakt na pět objednávek Boeing 777-300ER v hodnotě 8 miliard dolarů a na 24 letadel Airbus, včetně čtyř A380-800. Dále v roce 2008 udělal největší objednávku letadel ve své době na Farnboroughském mezinárodním aerosalonu. Celkově na 205 strojů – 100 závazných objednávek, 55 opcí a 50 kupních práv.\n\nNyní obsazenost sedadel v letech dosahuje přibližně 74 %.\n\nEtihad provozuje také svojí alianci leteckých společností, v kterých má vlastnický podíl a provozují spolu codeshare (stav v roce 2016):\n\nFlotila Etihad v listopadu 2016 čítala následující letouny:\n\nEtihad v minulosti provozoval následující typy letadel:\n\n"}
{"id": "742035", "url": "https://cs.wikipedia.org/wiki?curid=742035", "title": "Jan Jílek (politik)", "text": "Jan Jílek (politik)\n\nJan Jílek (1. nebo 2. února 1864 Kracovice – 30. prosince 1944 Třebíč) byl český a československý odborový pracovník, politik a meziválečný poslanec a senátor za Československou stranu lidovou.\n\nVyučil se obuvníkem a působil jako obuvnický dělník. Již jako tovaryš se účastnil spolkového života. Roku 1895 založil \"Spolek katolických dělníků\" (Třebíč) a až do sloučení s křesťanskosociálními odbory mu předsedal. Aktivně se účastnil založení Moravsko-slezské křesťansko-sociální strany na Moravě na sjezdu na Velehradě roku 1899. Spoluzakládal křesťanské odbory. Mnoho let působil jako první místopředseda Všeodborového sdružení křesťanského katolického dělnictva. Do zemského výkonného výboru křesťansko-sociální strany byl zvolen 1908 a zasedal v něm i po vzniku ČSL až do roku 1938. Mezi lety 1922–1938 byl členem Ústředního výkonného výboru ČSL. V zákonodárných sborech působil nepřetržitě 33 let. Poprvé zasedl na Moravský zemský sněm již v roce 1906. Po mnoho let byl členem městské rady Třebíče a náměstkem starosty. Často publikoval i v katolickém tisku.\n\nNa Moravský zemský sněm byl zvolen v zemských volbách roku 1906. Zastupoval českou všeobecnou kurii, obvod Třebíč, Jihlava, Telč atd. Mandát zde obhájil v zemských volbách roku 1913. Uspěl tehdy jako jeden z 19 etnicky českých katolických poslanců zemského sněmu.\n\nV letech 1918–1920 zasedal v Revolučním národním shromáždění. Podle údajů k roku 1918 byl profesí obuvníkem.\n\nV parlamentních volbách v roce 1920 získal senátorské křeslo v Národním shromáždění. Mandát obhájil v parlamentních volbách v roce 1925 i parlamentních volbách v roce 1929. Senátorem byl do roku 1935.\n\nV roce 1935 mu bylo uděleno čestné občanství Třebíče. Po okupaci vlasti natrvalo odešel z politického života. Byl typickým představitelem zbožného katolického dělnictva a velký příznivec Šrámkovy politiky.\n\n"}
{"id": "742036", "url": "https://cs.wikipedia.org/wiki?curid=742036", "title": "Farní vikář", "text": "Farní vikář\n\nFarní vikář (často též zvykově kaplan) je v katolické církvi kněz ustanovený v určité farnosti k tomu, aby společně s duchovním správcem dotyčné farnosti a pod jeho vedením pracoval v pastorační službě. Zejména v dřívější době často býval farní vikář označován zvykově jako kaplan (v některých českých diecézích je toto označování uznané biskupskou konferencí). V nyní platném Kodexu kanonického práva z roku 1983 je postavení farního vikáře upraveno zejména v kánonech 545 až 552.\n\nFarního vikáře ustanovuje místní ordinář; jestliže to považuje za vhodné, učiní tak až po projednání s duchovním správcem dotyčné farnosti a s příslušným děkanem či okrskovým vikářem. Farní vikář je zpravidla povinen pomáhat duchovnímu správci v celé farní službě s výjimkou sloužení mše za lid.\n\nV jedné farnosti může být jmenováno i více farních vikářů, popřípadě může být farní vikář ustanoven jen pro část farnosti, pro určitou skupinu křesťanů v určité farnosti nebo i pro více farností (to však není obvyklé). Při uvolnění úřadu duchovního správce přebírá farní vikář (je-li jich více, pak nejstarší z nich z hlediska jmenování) prozatímně správu farnosti až do ustanovení administrátora.\n\nV praxi bývá novokněz zpravidla ustanoven farním vikářem v některé z větších farností a teprve po několika letech je mu svěřena funkce duchovního správce.\n\nPřed rokem 1983 existovalo více typů farních vikářů, konkrétně CIC 1917 stanovil pět typů. Od účinnosti CIC 1983 je znám pouze jeden typ farního vikáře. Pět typů po roce 1917:\n\n\nV České republice bývají farní vikáři ustanovováni většinou v těchto farnostech:\n\n\nFarním vikářem však může být ustanoven také například dosavadní duchovní správce farnosti, který pro svůj věk už nemůže nebo nechce vykonávat úřad duchovního správce v plném rozsahu, nebo jeden z řeholních kněží, jemuž je místním ordinářem svěřena správa nějaké farnosti.\n"}
{"id": "742040", "url": "https://cs.wikipedia.org/wiki?curid=742040", "title": "Španělský ptáček", "text": "Španělský ptáček\n\nŠpanělský ptáček je oblíbené české jídlo připravované z hovězího masa. \n\nNavzdory jménu recept nepochází ze Španělska. Je to dušený závitek z roštěnky v omáčce, naplněný anglickou slaninou, sterilovanou okurkou, párkem a vajíčkem a podobající se ptáčku. Podává se s kynutými nebo s houskovými knedlíky nebo s rýží.\n\nNázev pokrmu pochází ze dvora císaře Rudolfa II. Jeho matka byla Marie Španělská a proto na císařském dvoře vařili také španělští kuchaři. Ti také připravovali telecí závitky s nádivkou, které byly považovány za španělskou specialitu. Magdalena Dobromila Rettigová používala název \"španělské ptáčky\" pro závitek ze zeleného listu plněný vepřovou sekaninou. Později se pod stejným názvem uvádí závitek z telecího masa plněný sardelkou a žemlí.\n\nNová česká Kuchařka Františky Hansgirgové z roku 1869 uvádí jako náplň sardelkou potřeného \"hovězího masa pouze\" slaninu. \n\nŠpanělský ptáček v dnešní podobě je znám od 50. let 20. století, kdy byl název, v nově vytvářených normách veřejného stravování, použit právě pro hovězí závitek.\n"}
{"id": "742044", "url": "https://cs.wikipedia.org/wiki?curid=742044", "title": "Ferdinand Jirásek", "text": "Ferdinand Jirásek\n\nFerdinand Jirásek (25. ledna 1871 Praha-Košíře – 8. srpna 1931 Praha) byl český a československý odborář, družstevní organizátor a politik; poslanec Revolučního národního shromáždění a senátor Národního shromáždění ČSR za Československou sociálně demokratickou stranu dělnickou.\n\nVyučil se pekařem.\n\nPoliticky aktivní byl již za Rakouska-Uherska. Už na přelomu 19. a 20. století patřil k významným sociálně demokratickým aktivistům. Odborově organizoval pekařské dělníky, od roku 1899 byl tajemníkem odborového Svazu dělníků pekařských, později tajemníkem Svazu dělnictva potravních odborů. Působil jako redaktor časopisů \"Pekař\" a \"Potravodělník\". Roku 1905 spoluzakládal Ústřední svaz českoslovanských konsumních, výrobních a hospodářských družstev. Na jeho prvním pracovním sjezdu roku 1909 přednesl projev o Mezinárodním družstevním svazu. V roce 1909 se podílel na vzniku Velkonákupní společnosti družstev. Od roku 1908 byl předsedou Ústředního svazu českých družstev. V období let 1908–1918 působil jako vedoucí redaktor časopisu \"Družstevník\" a v letech 1909–1919 i časopisu \"Průkopník\".\n\nVe volbách do Říšské rady roku 1911 se stal poslancem Říšské rady (celostátní parlament), kam byl zvolen za okrsek Čechy 60. Usedl do poslanecké frakce Klub českých sociálních demokratů. Ve vídeňském parlamentu setrval do zániku monarchie.\n\nV letech 1918-1920 zasedal v československém Revolučním národním shromáždění za Československou sociálně demokratickou stranu dělnickou. Podle údajů k roku 1918 byl profesí tajemníkem Svazu československých družstev. V parlamentních volbách v roce 1920 získal senátorské křeslo v Národním shromáždění. Senátorem byl do roku 1925. Byl předsedou rozpočtového výboru senátu.\n\nByl předsedou správní rady Dělnických pekáren a předsedou Všeobecné družstevní banky (její založení inicioval roku 1919). Působil jako člen správní komise Obchodní komory v Praze. Zasedal v poradním sboru pro otázky hospodářské. Byl rovněž členem Českého zemského zastupitelstva, kam byl zvolen roku 1928.\n\nNapsal několik prací o družstevnictví jako \"Materiálie k historii, zásadám a účelu družstevního hnutí\" (1926), \"Družstevnictví\" (1926) a \"Hospodářské poměry dělnictva a družstva\" (1927).\n\nZemřel v pražském sanatoriu „Sanopz“ v sobotu 8. srpna 1931 poté, co se dvakrát podrobil operaci.\n\n"}
{"id": "742045", "url": "https://cs.wikipedia.org/wiki?curid=742045", "title": "Maxime Lacroix", "text": "Maxime Lacroix\n\nMaxime Lacroix (* 5. června 1987 v Québecu, Québec (provincie)) je kanadský hokejový útočník.\n\nSvou juniorskou kariéru strávil v lize QMJHL, kde hrával za tým Québec Remparts v letech 2004/08. S klubem Remparts v ročníku 2005/06 postoupili do opět do playoff, které nakonec vyhráli a postoupili do boje o memorial Cup, který nakonec vyhráli. Po tomto úspěchu byl v létě 2006 draftován týmem Washington Capitals v pátém kole ze 127. místa. Během posledních dvou sezón za klub Remparts hrával jako alternativní hráč.\n\nBěhem závěrečné sezóny 2007/08 nastoupil ke dvou zápasu do profesionální ligy AHL za farmářský klub Hershey Bears. Ve druhém zápase v playoff zaznamenal první branku, ale s klubem Hershey Bears nepostoupili dále, jelikož prohráli nad týmem Wilkes-Barre/Scranton Penguins 1:4 na zápasy. Do zcela nové sezóny 2008/09 přidělen do druhé farmy Capitals v South Carolina Stingrays (ECHL), kde strávil převážnou část sezóny, na konci listopadu až do poloviny prosince byl povolán do prvního farmářského týmu Hershey Bears. S klubem South Carolina Stingrays postoupili do playoff, kde nakonec porazili všechny soupeře a vyhráli ligovou trofej Kelly Cup. V závěrečném boji ve finále proti týmu Alaska Aces, které South Carolina Stingrays vyhrál 4:3 na série, vstřelil šest gólů.\n\n2. října 2010 podepsal jednoletou smlouvu s farmářským klubem Montreal Canadiens, Hamilton Bulldogs. Za Bulldogs sice odehrál více zápasů než v minulé sezóně, ale opět převážnou část sezóny strávil ve druhém farmářském týmu v ECHL za tým Cincinnati Cyclones, se kterým si opět zahrál playoff a pomohl k zisku Kelly Cupu, již podruhé pomohl k jejímu zisku. Po vypršení smlouvy se vrátil zpět do klubu South Carolina Stingrays, se kterým se dohodl na smlouvě. Začátek sezóny opět začal v South Carolina Stingrays, kde setrval do 19. listopad 2010. Poté byl povolán do Hershey Bears, kde hrával až do konce sezóny.\n\n\n\n"}
{"id": "742046", "url": "https://cs.wikipedia.org/wiki?curid=742046", "title": "Karel Jonáš (politik)", "text": "Karel Jonáš (politik)\n\nKarel Jonáš (13. ledna 1865 Heřmanův Městec – 2. května 1922 Praha) byl český a československý novinář a politik; šéfredaktor listu \"Venkov\" a meziválečný poslanec Revolučního národního shromáždění za Republikánskou stranu československého venkova (agrárníky).\n\nPo gymnaziálních studiích působil jako novinář. Nejprve od 80. let 19. století v Plzni, kde redigoval \"Plzeňské listy\", pak přešel na Českobudějovicko, kde proměnil list \"Budivoj\" na přední regionální periodikum. V 80. letech po jistou dobu patřil do redakce deníku \"Národní politika\". Následně odešel do Brna, odkud přispíval externě do \"Národních listů\". V moravské metropoli se aktivně podílel na kulturním a divadelním životě. Potom se vrátil zpět do Plzně do Plzeňských listů. Od počátku 20. století působil v agrárním tisku. Od roku 1906 byl prvním šéfredaktorem listu \"Venkov\", který se díky němu stal kvalitním periodikem, jež přesahovalo svým záběrem vlastní agrární tábor. Napsal také tři knihy básní, pět divadelních her a deset románů.\n\nV letech 1918–1920 zasedal v Revolučním národním shromáždění. Podle údajů k roku 1918 byl profesí šéfredaktorem.\n\nZemřel v květnu 1922.\n\n"}
{"id": "742047", "url": "https://cs.wikipedia.org/wiki?curid=742047", "title": "SK Bivoj Litvínov", "text": "SK Bivoj Litvínov\n\nSK Bivoj Litvínov je litvínovský florbalový klub. Byl založen v roce 1999.\n\nTým A mužů hraje Národní ligu (třetí nejvyšší mužská soutěž). Až do sezóny 2018/19 hrál 1. ligu a v jedné sezóně 2015/16 i Superligu.\n\nTým A žen hraje pod názvem SK Bivojky Litvínov 1. ligu žen. Tým do 1. ligy postoupil z nižší soutěže od sezóny 2010/11.\n\n"}
{"id": "742057", "url": "https://cs.wikipedia.org/wiki?curid=742057", "title": "Josef Kadlčák", "text": "Josef Kadlčák\n\nJosef Kadlčák, \"též\" Josef Mnohoslav Kadlčák (15. listopadu 1856 Březnice – 27. dubna 1924 Praha), byl český a československý politik, meziválečný poslanec Revolučního národního shromáždění za Československou stranu lidovou. Později byl senátorem Národního shromáždění ČSR.\n\nVystudoval reálnou školu v Olomouci a učitelský ústav v Olomouci a Příboru, kde maturoval roku 1877. Pak působil jako pedagog. Dlouhou dobu (1886–1919) učil na škole ve Frýdlantu nad Ostravicí. Působil jako ředitel obecné školy. Byl nositelem rytířského řádu Františka Josefa I. a papežského řádu. Angažoval se v katolické tělovýchově (Orel). Publikoval rovněž populárně-naučné spisy o včelařství a pěstování ovoce. Redigoval revue \"Selský obzor\". Literárně činný byl od roku 1877.\n\nPoliticky aktivní byl již za Rakouska-Uherska a to v Katolické straně národní na Moravě. Ve volbách do Říšské rady roku 1907 se stal poslancem Říšské rady (celostátní parlament) jako jeden z 10 moravských českojazyčných katolických poslanců. Byl zvolen za český okrsek Morava 18. Usedl do poslanecké frakce Český katolicko-národní klub. Opětovně byl zvolen za týž obvod i ve volbách do Říšské rady roku 1911 (nyní se ovšem parlamentní zastoupení moravských českojazyčných katolíků snížilo na 7). Stal se členem poslaneckého klubu Katolické národní strany. Ve vídeňském parlamentu setrval do zániku monarchie.\n\nV zemských volbách roku 1906 byl zvolen na Moravský zemský sněm za českou všeobecnou kurii, obvod Valašské Meziříčí, Rožnov, Vsetín atd. Mandát zde obhájil i v zemských volbách roku 1913.\n\nPo vzniku Československa v letech 1918-1920 zasedal v Revolučním národním shromáždění. Byl místopředsedou Revolučního národního shromáždění. Podle údajů k roku 1918 byl profesí školským ředitelem. V parlamentních volbách v roce 1920 získal senátorské křeslo v Národním shromáždění. V senátu zasedal do své smrti 1924. Pak na jeho místo jako náhradník nastoupil Vincenc Procházka. V horní komoře československého parlamentu zastával i post místopředsedy.\n\nPůsobil ve vedení Svazu katolických zemědělců (spolu s Josefem Šamalíkem). V roce 1923 navíc založil Spolek katolických učitelů. Po jeho smrti vedení této organizace převzal Josef Vičánek.\n\nZemřel v dubnu 1924. Příčinou smrti byla angína. Předčasně opustil lůžko, aby se věnoval práci v senátu. Nemoc se ovšem vrátila a připojil se k ní zápal plic. Krátce před úmrtím ho navíc na pravé polovině těla postihla mrtvice. Zemřel 27. dubna v nemocnici pod Petřínem v Praze.\n\n"}
{"id": "742061", "url": "https://cs.wikipedia.org/wiki?curid=742061", "title": "Ludwig Wenzel Lachnitt", "text": "Ludwig Wenzel Lachnitt\n\nLudwig Wenzel Lachnitt, také Louis-Wenceslas nebo Venceslav Lachnith, (7. června 1746 Praha – 3. října 1820 Paříž) byl hudební skladatel a hornista pocházející z Čech.\n\nLudvík Václav byl syn Františka Lachnitta, který byl v Praze chrámovým hudebníkem u sv. Mikuláše na Malé Straně. Již v mládí hrál na housle, cembalo a lesní roh. Od roku 1768 byl hudebníkem ve službách hraběte z Zweibrückenu. Je doloženo, že 28. března 1773 hrál na koncertě v Paříži svůj vlastní koncert pro lesní roh a orchestr. Natrvalo zřejmě přesídlil do Paříže až po roce 1780 a dále studoval hru na lesní roh u J. J. Rodolpha a skladbu u François-André Philidora. Léta Velké francouzské revoluce 1788–1799 prožil v exilu, ale v roce 1801 se vrátil a až do roku 1816 byl korepetitorem pařížské opery.\n\nZkomponoval mnoho symfonických a komorních děl, ale známým se stal díky své operní tvorbě. Jeho první opera \"L´heureuse réconciliation\" (\"Šťastné smíření\", 1785) byla sice po hudební stránce vynikající, ale doplatila na slabé libreto. Provedena byla pouze dvakrát. Největší úspěch sklidil s pasticciem na základě Mozartovy Kouzelné flétny. Původní operu přepracoval, mluvené dialogy nahradil recitativy, zařadil árie i z jiných Mozartových oper a dokonce i jednu Haydnovu symfonii. Pod názvem \"Les mystères d´Isis\" se pak v Paříži hrála 25 let. Autorův cíl, seznámit pařížské obecenstvo s Mozartovým operním stylem, tak splnila. Hector Berlioz se o této kompilaci vyjádřil jako o ubohé směsi, obecenstvo však bylo jiného názoru.\n\nVe spolupráci se skladatelem německého původu Christianem Kalkbrennerem pak zpracoval několik pasticcií na náboženská témata, která byla jako oratoria uváděna v pařížské opeře v době Velikonoc.\n\nI v orchestrální a komorní hudbě se věnoval úpravám skladeb jiných autorů. Upravil tak např. klavírní sonáty Haydnovy a Pleyelovy pro komorní obsazení.\n\n\n\n\nVedle Ludwiga Wenzela Lachnitta působil v té době také skladatel Anton Lachnitt. Není vyloučeno, že některé skladby signované pouze příjmením a připisované Ludwigovi, mohou být dílem tohoto autora.\n\n\n\n\n"}
{"id": "742062", "url": "https://cs.wikipedia.org/wiki?curid=742062", "title": "Čtvero Alp", "text": "Čtvero Alp\n\nČtvero Alp (\"Four Alps\") je rakouský zhruba hodinový dokumentární film. Pojednává o Evropských, Asijských, Australských a Novozélandských Alpách. Premiéru měl v roce 2008, v Česku byl vysílan třeba na ČT2 nebo na Viasat Nature. \n\n"}
{"id": "742063", "url": "https://cs.wikipedia.org/wiki?curid=742063", "title": "Karel Smetana", "text": "Karel Smetana\n\nJméno a příjmení Karel Smetana nosí více osobností:\n\n\n"}
{"id": "742065", "url": "https://cs.wikipedia.org/wiki?curid=742065", "title": "Smetana (příjmení)", "text": "Smetana (příjmení)\n\nPříjmení českého původu Smetana nosí více osobností:\n\n\n\n\n"}
{"id": "742068", "url": "https://cs.wikipedia.org/wiki?curid=742068", "title": "American Kennel Club", "text": "American Kennel Club\n\nAmerican Kennel Club, počeštěně též Americký kennel klub nebo Americký klub chovatelů, zkratka AKC, je kynologická organizace, která se zabývá vedením plemenné knihy, organizací čistokrevného chovu psů a pořádáním kynologických akcích ve Spojených státech amerických.\n\nNejvýznamnější akcí je \"The Westminster Kennel Club Dog Show\", světová výstava psů v New Yorku.\n\nOrganizace k 1.6. 2011 uznává 173 plemen psů, rozdělených do sedmi skupin:\n\n1) lovečtí psi - španělé a ohaři - např. zlatý retrívr, labradorský retrívr, maďarský ohař, anglický setr, kokršpaněl aj.\n\n2) chrti a honiči - např. bígl, jezevčík, basenji, rhodéský ridgeback, barzoj aj.\n\n3) pracovní psi - např dobrman, leonberger, velký knírač, americká akita, aljašský malamut aj. \n\n4) teriéři - např. airedale teriér, americký stafordširský teriér, cairn teriér, hladkosrstý foxteriér aj. \n\n5) společenská plemena - např. čivava, mops, jorkšírský teriér, čínský chocholatý pes, italský chrtík aj.\n\n6) nelovecká plemena - např. dalmatin, pudl, shiba-inu, bostonský teriér, bišonek \n\n7) ovčácká a pastevecká plemena - např. německý ovčák, malinois, border kolie, entlebušský salašnický pes, Welsh Corgi Pembroke\n\nDále je 15 plemen zařazeno do prozatímní třídy, než budou plně uznána, a 60 vzácných plemen je zapsáno do pomocného registru \"Foundation Stock Service\".\n"}
{"id": "742069", "url": "https://cs.wikipedia.org/wiki?curid=742069", "title": "Pasticcio", "text": "Pasticcio\n\nPasticcio, původně italský pokrm, později směs hudebních skladeb či literárních textů různých autorů.\n\nPochází z latinského slova \"pasticium\" označujícího koláč. Termín se poprvé objevuje v 16. století pro jídlo obsahující zapečené maso s těstovinami. Později se v přeneseném smyslu začal používat v literatuře pro sbírku textů různých žánrů, případně různých autorů. V 18. století se rozšířilo jeho používání i v hudbě pro koncerty různých žánrů klasické hudby, resp. hudební dílo složené ze skladeb několika autorů. V současnosti se používá i pro běžné polední koncerty.\n\nPasticcio v opeře byl způsob operní tvorby, kdy starší árie byly vloženy do nové opery, bez ohledu na to, zda byly dílem autora nebo úplně jiného skladatele. Zpravidla se opatřily novým textem, nebo se mírně poupravil ten starší. O autorská práva se tehdy nikdo nestaral, takže je dnes obtížné takovou směs dešifrovat a to i proto, že mnohá díla byla ztracena a mnozí skladatelé zapomenuti. Této praxi se nevyhýbali ani skladatelé takových jmen jako Georg Friedrich Händel, Christoph Willibald Gluck nebo Johann Christian Bach.\n\nPro vytváření takovýchto směsí bylo několik důvodů. Často to bylo přání pěveckých hvězd, které měly své oblíbené árie, na kterých chtěly ukázat své mistrovství. Nemalou roli hrála i obliba u obecenstva nebo technické možnosti provozovatele. V neposlední řadě to byl i tlak na skladatele, aby uváděli stále nové věci. Opera tehdy žila pouze jednu sezonu, nebo dokonce pouze jedno karnevalové období. Jen tak lze pochopit neuvěřitelnou plodnost tehdejších operních skladatelů.\n\nTypickým příkladem je opera \"Bajazet\" Antonia Vivaldiho, která byla uvedena při karnevalu v roce 1735 divadlem \"Teatro Filarmonico\" ve Veroně. Vivaldi tady zkombinoval nové árie s některými svými staršími skladbami a se skladbami jiných skladatelů.\n\n\nZ 19 čísel opery jsou pouze čtyři nové árie, 8 čísel jsou Vivaldiho árie převzaté z jiných jeho děl a 7 skladeb je od úplně jiných autorů.\n\nPodobná praxe jako v opeře existovala i v instrumentální hudbě. Tak např. \"Klavírní koncerty D-dur (BWV 972), C-dur (BWV 976) a F-dur (BWV 978)\" Johanna Sebastiana Bacha nejsou nic jiného než úprava houslových koncertů Antonia Vivaldiho ze sbírky \"L’Estro Armonico\" pro klavír (resp. cembalo) a orchestr. Podobně první čtyři klavírní koncerty Wolfganga Amadea Mozarta (KS 37, 39–41) jsou sestaveny z cembalových sonát jiných skladatelů, ke kterým Mozart pouze připojil orchestrální doprovod.\n\nPůvodní význam slova pasticcio byl „koláč“ z masa a těstovin. Jeho příprava v hrubých rysech vypadá asi takto:\n\nNa olivovém oleji se osmaží cibule, paprika a česnek, přidá se mleté maso a důkladně se ta směs propeče. Pak přijdou nakrájená oloupaná rajčata a všechno se zalije bílým vínem. Nechá se to zahustit a nakonec se přidá koření a různé příchuti. Zvlášť se uvaří těstoviny a uvařené do poloměkka promíchají se sladkou smetanou. Pak se do zapékací misky vymazané olejem dá vrstva těstovin, vrstva masové směsi, další vrstva těstovin a navrch zbytek směsi. Vše se zalije rozšlehaným vejcem a posype parmezánem. Zbývá jen upéct a podávat.\n\nJe nutno si uvědomit, že recept se liší v podrobnostech v různých domácnostech a drobné odchylky jsou tajemstvím příslušného kuchaře.\n\n\n"}
{"id": "742071", "url": "https://cs.wikipedia.org/wiki?curid=742071", "title": "Irena Káňová", "text": "Irena Káňová\n\nIrena Káňová též Irena Kaňová (5. dubna 1893 Banská Štiavnica – 8. dubna 1965 Banská Štiavnica) byla slovenská a československá politička a poslankyně Revolučního národního shromáždění za Československou sociálně demokratickou stranu dělnickou. Později členka Komunistické strany Československa.\n\nPocházela z Banské Štiavnice. Od roku 1914 pracovala jako dělnice v tabákové továrně. Od roku 1917 byla členkou sociální demokracie.\n\nV letech 1919-1920 zasedala v Revolučním národním shromáždění za Československou sociálně demokratickou stranu dělnickou. Nastoupila sem na 95. schůzi v prosinci 1919. Podle údajů z té doby byla profesí dělnicí. Byla nejmladším členem Revolučního národního shromáždění.\n\nV roce 1921 přešla do nově založené KSČ. Angažovala se v ženském komunistickém hnutí a organizovala stávky. Za druhé světové války byla aktivní v odboji. Po válce působila v Slovenském svazu žen a v KSČ.\n\n"}
{"id": "742073", "url": "https://cs.wikipedia.org/wiki?curid=742073", "title": "Žofie Alexejevna", "text": "Žofie Alexejevna\n\nŽofie, či Sofie Alexejevna ( \"Софья Алексеевна\", 27. září 1657 Moskva – 14. července 1704 tamt.) byla v letech 1682–1689 vladařkou Ruského carství. Tato velmi energická, rozhodná a schopná žena se do ruských dějin nezapsala příliš pozitivně. Přesto jí však nelze upřít jedno prvenství, a to že se stala první ruskou vladařkou, která svými postoji mimořádně ovlivnila budoucí vládu svého nevlastního mladšího bratra, pozdějšího cara Petra Velikého. \n\nSofie se narodila roku 1657 jako Romanovna, tedy jako členka jednoho z nejposvátnějších rodů na celé Rusi. Jejími rodiči byli car Alexej I. Michajlovič a jeho první žena Marie Miloslavská. Sofie byla jejich čtvrtým dítětem vedle staršího Fjodora III. Alexejeviče a mladšího Ivana V. Mladé princezně se dostalo na tehdejší ruské poměry velmi kvalitního vzdělání a výchovy, většina šlechticů a církevních hodnostářů totiž neuměla číst ani psát. Když bylo dívce dvanáct let, poznamenala její život první tragédie, zemřela jí matka. Car Alexej se záhy oženil znovu, jeho druhou manželkou se 1. února roku 1671 stala Natálie Kirillovna Naryškinová. Již v roce 1672 přišel na svět jejich první syn Petr Alexejevič, později nazvaný Veliký, a o rok později dcera Natalie (další dcera Feodora, narozená na podzim dalšího roku 1674, zemřela jako ve čtyřech letech věku). Naryškinovci tedy zatlačili Miloslavské do pozadí, což však netrvalo příliš dlouho.\n\nPostavení ženy v Rusku na přelomu 17. a 18. století nebylo záviděníhodné. Ženy byly považovány za hloupé, neinteligentní a velmi naivní tvory, v nichž dřímalo již od narození zlo. Neměly žádná práva a běžnou součástí jejich života bylo bití, nejprve od otce, následně také od manžela. Situace příslušnic panovnického rodu vypadala trochu lépe, avšak zářivá budoucnost nečekala ani ruské princezny. Žily v \"těremu\", což byla uzavřená část paláce, kde se věnovaly různým ručním pracím, povídaly si či hrály karty. Romanovci své princezny dokonce ani neprovdávali, protože by tím mohla být ohrožena moc dynastie. Sofii tedy pravděpodobně čekal nevábný život uzavřený ve zdech paláce, bez manžela a bez dětí.\n\nV roce 1676 car Alexej Michajlovič ve věku 45 let zemřel. Novým panovníkem se stal devatenáctiletý Fjodor III. Alexejevič, čímž se moci chopili Miloslavští. Avšak jejich triumf netrval příliš dlouho. Mladý car měl chatrné zdraví, po třech letech vlády onemocněl tuberkulózou lymfatických uzlin a roku 1682 skonal. Byl zde však ještě Fjodorův vlastní bratr Ivan, s nímž ale Miloslavští příliš počítat nemohli, poněvadž trpěl slabomyslností a byl téměř slepý. Jeden zahraniční diplomat o něm dokonce řekl: \"„Vypadá tak ohavně a ošklivě, že každého, kdo se na něj podívá, zabolí.“\" Moskvané si za nového cara nakonec zvolili desetiletého Petra, kterého patriarcha Joakim prohlásil novým carem Rusi. Reálně však měla vládu v rukou jako regentka jeho matka Natalie Naryškinová. Tuto událost lze tedy považovat za první palácový převrat v dějinách Romanovců.\n\nSofie věděla, že její dny na výsluní carské moci pomalu, ale jistě končí. S tím se však panovačná princezna nechtěla smířit, a tak začala organizovat druhý palácový převrat. Svůj plán svěřila pouze těm nejvěrnějším – příbuzným Miloslavským a Tolstým, knížeti Vasiliji Golicynovi a vojevůdci knížeti Ivanu Andrejeviči Chovanskému. Potřebovala však vojáky. V polovině 16. století, v době vlády cara Ivana IV. Hrozného, vznikla stálá ruská pěchota neboli střelci. Zpočátku střelci jako elitní jednotky vítězili v mnoha bitvách, postupně se však proměnili v carovu osobní gardu, která pobírala velmi vysoký žold a těšila se mnoha privilegiím. Velitelé střelců však velmi často nevypláceli žold svým podřízeným, peníze si sami nechávali na pití a různé radovánky. Nespokojenost střelců pramenila také z neschopnosti jejich náčelníka, starého knížete Michaila Dolgorukého, postavit se proti rozkrádání žoldu vychytralými plukovníky.\n\nSofie dokázala dobře využít nespokojenosti střelců ve svůj prospěch. Posílala jim různé dary a vyslechla jejich stížnosti. Poté ještě začala se svými nejbližšími spojenci rozšiřovat po Moskvě různé lži. V tuto dobu se do Moskvy vrátil bojar Artamon Sergejevič Matvejev, kdysi významný velitel střelců a především hlavní zprostředkovatel sňatku Natalie a Alexeje I. Miloslavští se tedy rozhodli co nejrychleji jednat. Dne 15. května 1682 byl zahájen převrat, střelci, se seznamem zrádců v rukou, se blížili ke Kremelskému paláci s křikem: \"„Naryškinové zabili careviče Ivana! Na Kreml! Naryškinové zabijí celou carskou rodinu! Do zbraně! Potrestejte zrádce!“\" Matvejev se okamžitě snažil situaci zachránit, a tak poslal vystrašenou regentku Natalii s malým Petrem a Ivanem na ochoz. Když rozbouřený dav střelců uviděl živého Ivana, byl značně zaskočen. Car tedy žil. Již se zdálo, že povstání bude zažehnáno, avšak kvůli zcela absurdní záležitosti se dav střelců rozohnil znovu. Mohl za to kníže Michal Dolgorukov, který byl mezi střelci neoblíbený, protože nebránil rozkrádání žoldu pro střelce zkorumpovanými důstojníky. Kníže Michal nyní začal sroceným střelcům spílat a vyhrožovat potrestáním, čímž je znovu rozzuřil. Tu se již krvelačnému povstání zabránit nedalo, střelci nejprve zabili Dolgorukova, poté vtrhli do paláce a Matvejeva rozsekali na kusy. Masakrování bojarů střelci, které trvalo do 17. května, přineslo velké množství obětí, drancování a ničení. Carská rodina musela dokonce vydat bratra regentky Natalie, Ivana Naryškina, který byl nejprve za smyšlené „spiknutí“ krutě mučen, poté rozčtvrcen a kusy jeho těla nabodány na kůly na Rudém náměstí.\nJediný, kdo si za této krizové situace, zachoval chladnou hlavu, byla Sofie Alexejevna. Rozdávala rozkazy, jednala s povstalci a se všemi silně manipulovala. Novým velitelem střelců jmenovala Ivana Chovanského, věrného stoupence staré víry, a zprostředkovatelem zahraniční politiky učinila svého milence, knížete Golicyna. Ovšem přestože začala v době povstání reálně vládnout, potřebovala své postavení legalizovat. Princezna našla originální řešení: Rus od této doby měla dva cary (Ivana a Petra), za něž vládla ona sama jeko regentka.\n\nRegentka se musela střelcům odvděčit, a proto začala vyplácet žold, omilostnila účastníky povstání a nechala na Rudém náměstí vztyčit sloup, kde byly napsány zločiny a jména jednotlivých velmožů, včetně Matvejeva, Dolgorukova a Ivana Naryškina. Žofie si však též velmi dobře uvědomovala, že střelci jsou velmi nespolehlivou skupinou, jejíž moc by se měla postupně omezit.\nV létě roku 1682 panovala v Moskvě velmi hustá atmosféra. Vláda byla ve skutečnosti zajatcem střelců a nový velitel Chovanskij se snažil uzurpovat stále větší moc a vliv, což se regentce vůbec nelíbilo, a tak se rozhodla konat. Po vzoru svého mocného předka Ivana IV. opustila s malým Petrem i Ivanem Moskvu a odjela do opevněného Trojického kláštera. Bojarská duma mezitím odsoudila Chovanského a jeho syna Andreje k trestu smrti a oba byli popraveni. Hlavní zásluhu na tom měl kníže Fjodor Šaklovitý, který se stal novým oblíbencem Sofie. Ta se v listopadu , k velké úlevě všech Moskvanů, vrátila zpět do hlavního města. Do střeleckých pluků nasadila mnoho nových důstojníků a více než polovinu střelců poslala střežit hranice Rusi. Též tvrdě zasáhla proti starověrcům, čímž si naklonila pravoslavnou církev. Teď již měla moc plně ve svých rukou, Ivana V. držela uvnitř Kremlu, malého Petra i s Natalií poslala do vesnice Preobraženskoje, kde budoucí car Rusi vyrůstal až do svých sedmnácti let. Petr žil mimo velkou politiku, nemohl se zde soustavně připravovat na vládu a dokonce mnohdy trpěl hmotnou nouzí. Sofie se snažila zabránit jakékoli Petrově výchově, a tak podporovala různé carovy záliby či „potěchy“.\nPovstání střelců mělo rozhodující vliv na formování osobnosti malého cara Petra. Během těchto několika dnů si vytvořil velmi silný odpor ke Kremlu a celé Moskvě. Vládla odtud jeho nenáviděná polorodná sestra Sofie, byl zde svědkem zavraždění mnoha svých příbuzných a později zde žila i jeho vnucená, nemilovaná manželka Jevdokije. Rok 1682 tedy znamenal zásadní zlom pro celé ruské dějiny. Car Petr od střeleckého povstání nenáviděl tradiční zkostnatělost ruských obřadů, pravoslavné církve, vousatých kněží a bojarů. Nesnášel tradiční starou Rus, a jak dodává jeden historik: \"„Na Rudém schodišti v Kremlu střelci nezabili pouze lidi. Zabili také dětskou duši Petra I.“\" \n\nPo roce 1683 se „samovládkyně“ – \"gosudarka\" Sofie zaměřila především na zahraniční politiku, a to s pomocí knížete Vasilije Golicyna, velkého znalce západních poměrů a podporovatele reforem. Proti komu však mohla bojovat a čí území mohla získat? Velkým nepřítelem Ruska byl krymský chanát, vazalské území Turků. Tataři odtud plenili ruské území, loupili a unášeli lidi. S radostí tedy regentka souhlasila se vstupem Ruska do svaté ligy proti Turkům. Vypočítavá vládkyně si však navíc vymohla uzavření věčného míru s Polskem, Rusku byly tedy konečně uznány državy, které získalo na úkor Polska během 17. století. V čele ruského vojska stanul Golicyn, který však na rozdíl od svých diplomatických schopností nedisponoval schopnostmi velitelskými. Obě tažení, která proti Turkům podnikl, skončila fiaskem. Roku 1689 se v Moskvě pomalu schylovalo k nové vládní krizi.\n\nCar Petr oslavil roku 1689 své sedmnácté narozeniny a oženil se s Jevdokijí Fjodorovnou Lopuchinovou, která záhy otěhotněla, čímž bylo jasně prokázáno, že Petr dospěl. Stále častěji docházelo ke střetům mezi carem a jeho polorodou sestrou. Sofie se svými nejbližšími stoupenci tedy začala uvažovat o novém převratu. Avšak situace byla zcela jiná než před sedmi lety. Střelci se změnili a car dospěl, nebylo důvodu, aby Rusi nadále vládla žena.\n\nNa začátku srpna 1689 dorazili věrní střelci do Preobraženského s informací o nově chystaném převratu. Mladý car, zastrašen vzpomínkou na hrůzy z Rudého schodiště, okamžitě s celou rodinou vyrazil do Trojického kláštera, kam za ním později přijel celý malý dvůr. Tu se již stahovala mračna nad osudem „carevny“ Sofie. Ta chtěla situaci ještě narychlo uklidnit, a tak za Petrem poslala patriarchu Joakima, který se však okamžitě přidal na carovu stranu. Do kláštera hlavu církve následovali bojaři, střelci a dokonce i sama Sofie, s níž však Petr odmítl jednat. ?usela odejít do Novoděvičího kláštera v Moskvě, kde byla střežena mnoha vojáky.\n\nV září se Petr vrátil zpět do Moskvy a společně s bratrem Ivanem se ujal vlády nad Rusí. Někdejší mocné vládkyni však ještě jednou svitla naděje na obnovení moci, a to roku 1698. Bojaři byli nespokojeni s carovým německým způsobem života, střelci byli odsunuti na litevskou hranici a nemohli se vrátit domů do Moskvy. I přes Petrův zákaz se sice do metropole vrátili, avšak byli odtud vytlačeni. Sofie se pokusila ještě naposled svými intrikami rozpoutat převrat. Z kláštera střelcům zaslala dopis, že o carovi nejsou žádné zprávy a vyprovokovala nakonec další povstání, které však věrní Petrovi stoupenci rozdrtili a vzbouřené střelce doslova zničili masovými popravami. Petr se samozřejmě dověděl o Sofiině rozkazu táhnout na Moskvu, ta však všechno popřela, a tak car rozhodl, že nadále v klášteře již nebude pobývat jako carevna, ale pouze jako řeholní sestra Zuzana. Tato kdysi mocná žena v Novoděvičím klášteře skonala v tichosti a zapomnění 3. července 1704, pohřbena je v kryptě klášterního chrámu Smolenské ikony Boží Matky.\n\nSofie Alexejevna, tato velmi rozporuplná žena, nikdy nedopřála klidu ruské historiografii. Existuje mnoho kontroverzních názorů, u nichž některé v ní vidí to nejhorší, co kdy mohlo Rusko postihnout, ale mnozí ji naopak považují za nejvýznamnější ženu světových dějin. Pravda bude zřejmě někde jinde. Tato rozhodná a energická vladařka byla schopna po velmi dlouhé době uzavřít mír s Polskem a vydat mnoho důležitých zákonů. Byla první ruskou panovnicí novověkých dějin, která se dostala z těremu až na carský trůn, místo do té doby Bohem svěřené pouze mužům. Dynastie Romanovců se tedy může pyšnit nejen revolučním carem Petrem I. Velikým, ale i emancipovanou a odhodlanou carevnou Sofií.\n\n\n"}
{"id": "742076", "url": "https://cs.wikipedia.org/wiki?curid=742076", "title": "Josef Klega", "text": "Josef Klega\n\nJosef Klega (24. června 1866 Vratimov – ???) byl český a československý politik a poslanec Revolučního národního shromáždění za Republikánskou stranu československého venkova (agrárníky).\n\nByl sedlákem a starostou ve Vratimově. Jako člen tamního obecního zastupitelstva vystupoval proti posilování německého vlivu na obec, za kterým stála vratimovská továrna na celulózu. Podařilo se mu prosadit zřízení české školy ve Vratimově. Byl rovněž starostou Hrabůvky a zemským poslancem.\n\nOd zemských voleb roku 1913 až do roku 1918 zasedal na Moravském zemském sněmu, kde zastupoval kurii venkovských obcí, český obvod Místek, Moravská Ostrava.\n\nV letech 1918–1920 zasedal v Revolučním národním shromáždění za Republikánskou stranu československého venkova (agrárníky). Podle údajů k roku 1918 byl profesí rolníkem.\n\nV roce 1929 se uvádí jako úředník zemědělské nemocenské pojišťovny v Opavě, nyní ve Frýdku, rozený ve Vratimově.\n\nV roce 1936 oslavil své 70. narozeniny.\n\n"}
{"id": "742081", "url": "https://cs.wikipedia.org/wiki?curid=742081", "title": "Ján Kliešek", "text": "Ján Kliešek\n\nJán Kliešek (12. listopadu 1866 – \"20. ledna 1922 (???)\") byl slovenský a československý politik a poslanec Revolučního národního shromáždění.\n\nOd roku 1919 zasedal v Revolučním národním shromáždění za slovenský klub (slovenští poslanci Revolučního národního shromáždění ještě nebyli organizováni podle stranických klubů). Poslancem se stal na 39. schůzi parlamentu v březnu 1919. Byl profesí rolníkem. Žil v obci Moravské Lieskové. Do parlamentu byl dodatečně jmenován v rámci skupiny několika nových poslanců, jejichž účelem bylo zvýšit zastoupení Slováků. V rámci slovenské reprezentace pak patřil do křídla rolníků, ze kterého se ustavila Slovenská národní a rolnická strana (SNaRS).\n\nDatabáze poslanců uvádí, že zemřel v lednu 1922. Ještě koncem roku 1922 je ale v dobovém tisku uváděn jako člen Slovenské národní a rolnické strany.\n\n"}
{"id": "742083", "url": "https://cs.wikipedia.org/wiki?curid=742083", "title": "Olomoucká diecéze Církve československé husitské", "text": "Olomoucká diecéze Církve československé husitské\n\nOlomoucká diecéze Církve československé husitské je jedna z šesti diecézí CČSH, působících na území České a Slovenské republiky. \n\nV rámci postupně vznikající organizační struktury Církve československé získala po jejím založení 8. 1. 1920 významné postavení Olomouc, která se stala sídlem nejprve \"Zemské rady starších pro Moravu a Slezsko\" (2. 11. 1920), následně pak \"diecézní rady\" (18. 8. 1921). Moravská diecéze CČS se sídlem v Olomouci byla řádně ustavena 23. 11. 1922. V jejím čele stanul biskupský administrátor, původně kroměřížský římskokatolický reformistický kněz, Matěj Pavlík, od 25. 9. 1921 biskup se srbským pravoslavným svěcením.\n\nAčkoli původní záměr ústředí církve, schválený II. valným sjezdem delegátů náboženských obcí CČS (29.–31. 8. 1921), předpokládal vznik tří diecézí (západočeské, východočeské a moravské), zejména v obraně vůči šíření tzv. pravoslavné krize došlo k oddělení skupiny náboženských obcí dislokovaných ve slezském regionu (Těšínsko, Opavsko s Hlučínskem) a v tehdejších politických okresech Moravská Ostrava, Místek a Nový Jičín, na jejichž území od roku 1922 postupně vznikala slezská (též ostravská, případně radvanická) diecéze. Jejím voleným správcem (1922–1923) a následně biskupem (1923–1956) se stal Ferdinand Stibor.\n\nPo rezignaci biskupa Matěje Pavlíka (Gorazda) a jeho odchodu z CČS byl v srpnu 1924 zvolen správcem a na jaře následujícího roku (1925) biskupem moravské diecéze ThDr. Josef Rostislav Stejskal, do jehož duchovní správy byly též svěřeny náboženské obce na Slovensku, Podkarpatské Rusi a ve Vídni. Sídlem generálního vikariátu pro západní Moravu se stalo Brno.\n\nV období okupace došlo u části pohraničních moravských i slezských náboženských obcí CČS k jejich likvidaci po obsazení těchto území hitlerovským Německem (na Těšínsku také v důsledku polského záboru); na Slovensku i Podkarpatské Rusi byla Církev československá v letech 1938–1945 rozpuštěna a její majetek zabaven.\n\nTeritoriální ztráty i křivdy pak mohly být alespoň částečně napraveny po roce 1945, kdy se vraceli původní obyvatelé a v rámci dosídlování přicházeli z vnitrozemí další Češi, vznikaly nové, případně obnovené náboženské obce, jejichž věřící i duchovní se v místech svého působení též stávali významným faktorem společenského života, ovlivňujícím veřejné mínění. V roce 1946 se po smrti ThDr. J. R. Stejskala stal moravským biskupem PhDr. Bohumír Cigánek.\n\nK dalším výrazným územním a terminologickým změnám v názvu diecéze došlo po nástupu totalitní moci v únoru 1948. Zrušené zemské zřízení bylo k 1. 1. 1949 nahrazeno krajským uspořádáním státu (13 krajů v historických zemích, 6 na Slovensku), jemuž se musela přizpůsobit i CČS. V listopadu 1950 se z moravské diecéze vydělila diecéze brněnská (teritoriálně vymezená územím tehdejších krajů Brněnského a Jihlavského, doplněná několika náboženskými obcemi královéhradecké diecéze); působnost olomoucké diecéze tak zůstala v podstatě omezena jen na někdejší Olomoucký a Gottwaldovský kraj. V důsledku další reorganizace krajského zřízení, provedené k 1. 7. 1960 (5 českých, 2 moravsko-slezské, 3 slovenské kraje), se naopak pod tlakem státních orgánů její součástí v roce 1962 stala ostravská diecéze (dříve slezská) a definitivním sídlem biskupa i diecézní rady Olomouc. V témže roce byly náboženské obce z Prostějovska, Gottwaldovska a Kroměřížska převedeny pod jurisdikci brněnské diecéze.\n\nPostupně se také ustálilo současné pojmenování \"olomoucká diecéze\". V jejím čele po rezignaci PhDr. Bohumíra Cigánka (1950) stáli v následujícím období biskupové František Sedláček, první děkan Husovy československé bohoslovecké fakulty prof. PhDr. ThDr. František M. Hník a nakonec dlouhodobě Leo Marceluch. Po změně společenských poměrů v listopadu 1989 zastával biskupskou funkci ThDr. Vlastimil Zítek, jehož nástupkyní se v roce 1999 (na druhé volební období potvrzena 2006) stala první biskupka v českých zemích Mgr. Jana Šilerová. Dne 6. dubna 2013 diecézní shromáždění zvolilo na období dalších sedmi let olomouckým biskupem MUDr. Rudolfa Göbela.\n\nOlomouckou diecézi tvoří 3 vikariáty s 44 náboženskými obcemi, diecézní ústředí sídlí na adrese Žilinská 5, 779 00 Olomouc.\n\n\n• Horka nad Moravou • Hranice na Moravě • Kojetín • Lipník nad Bečvou • Olomouc • Olomouc-Hodolany • Přerov • Šternberk • Tovačov • Velká Bystřice • Velký Týnec\n\n• Frýdek-Místek • Karviná, Orlová a Doubrava • Kunčice pod Ondřejníkem • Nový Jičín • Opava 1 • Ostrava 3-Hrabůvka • Ostrava-Heřmanice • Ostrava-Mariánské Hory • Ostrava-Michálkovice • Ostrava-Moravská a Slezská Ostrava • Ostrava-Polanka • Ostrava-Radvanice • Ostrava-Stará Bělá • Ostrava-Svinov • Ostrava-Zábřeh • Petřvald u Karviné • Rychvald • Studénka 1 • Vratimov\n\n• Bruntál • Dubicko • Hostice • Chudobín • Jeseník • Krnov • Litovel • Loštice • Rýmařov • Šumperk • Troubelice • Zábřeh na Moravě\n\n\n"}
{"id": "742084", "url": "https://cs.wikipedia.org/wiki?curid=742084", "title": "François de Créquy", "text": "François de Créquy\n\nFrançois, rytíř z Créquy a markýz válečného námořnictva (1625 – 3. února 1687) byl maršál Francie.\n\nNarodil se do vojenského rodu Créquy, jehož kořeny sahají až do 10. století. Již jako jinoch se zúčastnil třicetileté války, během níž vynikl svými schopnostmi tak mimořádně, že již ve věku dvaceti šesti let získal hodnost \"maréchal de camp\" (maršál tábora, polní maršál) a generálporučíkem se stal dříve než dosáhl věku třiceti let. Byl považován za jednoho z nejbrilantnějších mladších důstojníků a brzy se díky své věrnosti dvoru během druhé Frondy dostal do obliby Ludvíka XIV..\n\nV roce 1667 sloužil na Rýně a roku 1668 velel krycí armádě během Ludvíkova obléhání Lille. Po kapitulaci města jej král odměnil hodností maršála Francie. Roku 1670 obsadil Lotrinské vévodství. Krátce poté Turenne, jeho starý velitel, byl povýšen na maršál-generála a všichni maršálové mu byli podřízeni. Mnozí tomuto kroku odporovali a Créquy, jemuž jehož kariéra nepřerušených úspěchů přinesla silně přehnané sebevědomí, obzvláště - raději než sloužit pod Turennem, odešel do exilu.\n\nPo smrti Turenna a odchodu Condého na odpočinek, se stal nejdůležitějším z generálů ve francouzském vojsku, ale jeho přílišné sebevědomí bylo potrestáno těžkou porážkou u Konzského mostu (1675) a kapitulací Trevíru, po níž následovalo jeho zajetí.\n\nPo těchto neúspěších se však v pozdějších taženích francouzsko-nizozemské války opět projevil jako chladnokrevný, troufalý a velmi úspěšný velitel a, pokračuje v tradici Turenna a Condého, stal se svým způsobem vzorem pro mladší generály jako Luxembourga a Villarse. Zemřel v Paříži 3. února 1687.\n\nFrancois de Créquy měl dva syny, jejichž brilantní vojenské schopnosti mohly téměř soupeřit s jeho vlastními. Starší, François Joseph (František Josef), markýz z Créquy (1662-1702), již obdržel hodnost generálporučíka, když byl zabit u Luzzary 13. srpna 1702; a Nicolas Charles (Mikuláš Karel), pán z Créquy, byl zabit již dříve - v roce 1696 u Tournai ve věku dvaceti sedmi let.\n"}
{"id": "742086", "url": "https://cs.wikipedia.org/wiki?curid=742086", "title": "Vologaisés II.", "text": "Vologaisés II.\n\nVologaisés II. (parthsky \"Valagaš\") byl uzurpátor parthského trůnu, doložený numismaticky v letech 77/78–78/79 a 89/90. Byl buď synem, nebo vnukem krále Vologaisa I. a o moc se svářil s legálně vládnoucím králem Pakorem. V devadesátých letech již není připomínán, takže lze předpokládat, že ho Pakoros porazil.\n\n\n"}
{"id": "742088", "url": "https://cs.wikipedia.org/wiki?curid=742088", "title": "Ferdinand Klindera", "text": "Ferdinand Klindera\n\nFerdinand Klindera (22. října 1875 Tuklaty – 23. října 1953 Mělník) byl český a československý národohospodář, organizátor agrárního družstevnictví, politik a poslanec Revolučního národního shromáždění za Republikánskou stranu československého venkova (agrárníky).\n\nVystudoval strojní inženýrství na české technice v Praze. Prošel odbornou praxí v Itálii a Španělsku. Od roku 1903 působil jako statkář v obci Spomyšl u Roudnice nad Labem. Roku 1911 se účastnil cesty českých zemědělců do Argentiny. Zahraniční zkušenosti se zemědělstvím pak využil při publikování několika knih na toto téma: \"Český rolník napříč Argentinou\" (1912), \"Český rolník slunnou Itálií\" (1914) a \"Český rolník severskými státy\" (1937). Byl aktivní při zakládání družstevnictví napojeného na agrární stranu. V roce 1914 se stal předsedou Ústřední jednoty hospodářských družstev. V této funkci vystřídal Jana Dvořáka.\n\nOd roku 1918 zasedal v Revolučním národním shromáždění za Republikánskou stranu československého venkova (od roku 1922 známá jako Republikánská strana zemědělského a malorolnického lidu). Na členství v tomto zákonodárném sboru rezignoval na 93. schůzi v prosinci 1919. Byl profesí starostou Ústřední jednoty hospodářských společenstev.\n\nV roce 1921 stanul jako starosta v čele vlivné organizace Centrokooperativ, která sdružovala všechny české agrární družstevní svazy a navíc tři německé a jeden polský. Po zřízení protektorátního Ústředního svazu zemědělských družstev pro Čechy a Moravu (des Zentralverbandes der landwirtschaftlichen Genossenschaften) byl jeho předsedou (Obmann), dále byl členem správní rady Škodovy závody v Plzni v holdingu Reichswerke Hermann Göring a předsedou správní rady firmy Fr. Odkolek AS Praha-Vysočany. V listopadu 1942 odešel do penze.\n\n"}
{"id": "742090", "url": "https://cs.wikipedia.org/wiki?curid=742090", "title": "Sanjútei Enčó", "text": "Sanjútei Enčó\n\nSanjútei Enčó (三遊亭圓朝, vlastním jménem Izubuči Džirókoči, 1. dubna 1839, Edo, dnes Tokio - 11. srpna 1900, Tokio) byl japonský vypravěč.\n\nPocházel z rodiny profesionálního vypravěče a již v sedmi letech vystupoval na jevišti. Učil se sice malovat dřevořezy ukijo-e v buddhistickém klášteře u Utagawy Kunijošiho, ale také vstoupil do učení u mistra vypravěče Sanjí Enšóa. Záhy vynikl jako skvělý improvizátor a již od roku 1855 vystupoval samostatně. Původně patřil ke škole šibaibanaši, čerpající svá témata i herecký projev z divadla kabuki. Později, jak jeho umění vyzrálo, přešel ke škole subanaši, která představovala náročnější styl oproštěný od rekvizit a vnějších efektů.\n\nSanjútei Enčó je dodnes v Japonsku považován za nejskvělejšího představitel profesionálního vypravěčství v celé jeho historii. Jeho příběhy, pro které čerpal náměty z japonské literatury, historie i ze současného života, byly tak úspěšné, že mnohé z nich vyšly knižně. Do dějin japonské literatury se ale zapsal především svým strašidelným příběhem typu kaidan nazvaným \"Botandóró\" (牡丹燈籠, Pivoňková lucerna). Dílo, založené na čínském vzoru z přelomu 14. a 15. století, bylo původně určeno k vyprávění před publikem a knižní podobu získalo díky zapsání pohotovým stenografem roku 1884. Jádrem vypravování je příběh mladíka, který se zamiluje do krásné ženy, kterou doprovází její služebná, aby později ke své hrůze zjistil, že jde o přízraky. Své jméno získal příběh podle toho, že přízraky si na cestu svítili lucernou ve tvaru pivoňky. \n"}
{"id": "742091", "url": "https://cs.wikipedia.org/wiki?curid=742091", "title": "Jola", "text": "Jola\n\nSlovo Jola má více významů, může odkazovat na:\n"}
{"id": "742095", "url": "https://cs.wikipedia.org/wiki?curid=742095", "title": "Edgar Winter's White Trash", "text": "Edgar Winter's White Trash\n\nEdgar Winter's White Trash byla americká rocková skupina, kterou v roce 1971 založil Edgar Winter. Ve skupině hráli také například Rick Derringer a Jerry Lacroix. Občas ve skupině hrál také Edgarův bratr Johnny Winter.\n\n"}
{"id": "742098", "url": "https://cs.wikipedia.org/wiki?curid=742098", "title": "VHD", "text": "VHD\n\nZkratka VHD může označovat:\n\n"}
{"id": "742101", "url": "https://cs.wikipedia.org/wiki?curid=742101", "title": "Loebnerova cena", "text": "Loebnerova cena\n\nLoebnerova cena je každoroční soutěž programů umělé inteligence, které simulují lidskou konverzaci. Soutěž je založena na klasickém Turingově testu – lidský hodnotitel současně komunikuje s člověkem a testovaným programem a snaží se rozhodnout, který z nich je skutečný člověk. Vítězem je pak nejúspěšnější ze soutěžících programů. Soutěž byla založena roku 1990 a v průběhu let se měnily ceny pravidla – ocenění stoupalo od 2000 do 3000 dolarů a mj. byla zrušena omezení konverzace při Turingově testu. První program, který porotci neodliší od člověka, bude oceněn 25 000 dolary a první, jenž projde Turingovým testem obsahujícím porozumění textu, zvukovému a vizuálnímu obsahu, získá cenu 100 000 dolarů. Po jejím dosažení bude soutěž ukončena.\n\n"}
{"id": "742106", "url": "https://cs.wikipedia.org/wiki?curid=742106", "title": "Prokopec", "text": "Prokopec\n\nPříjmení Prokopec má více nositelů:\n\n"}
{"id": "742110", "url": "https://cs.wikipedia.org/wiki?curid=742110", "title": "Antonín Klouda", "text": "Antonín Klouda\n\nAntonín Klouda (6. listopadu 1871 Lysolaje – 24. února 1961 Praha-Lysolaje) byl český a československý politik, člen četných nacionálně pokrokových politických stran, meziválečný poslanec a senátor Národního shromáždění. Profesí byl advokát.\n\nKoncem 19. století patřil do hnutí pokrokářů. Během frakčního rozvolňování této skupiny se přimknul k názorům Antonína Hajna s jeho akcentem na sociální a radikální témata. Vydával \"Časopis pokrokového studentstva\". Patřil pak do okruhu aktivistů, kteří roku 1896 zakládali novou politickou formaci nazvanou Strana pokrokových socialistů. Brzy ale přešel do České strany radikálně pokrokové založené roku 1897. Patřil do okruhu časopisu \"Nový Havlíček\" vydávaného v Kladně, který ve svých názorech kombinoval nacionalismus, sociální tematiku i antisemitismus a měl blízko k novému hnutí národních sociálů. V roce 1908 vznikla sloučením České strany radikálně pokrokové a České strany státoprávní Česká strana státoprávně pokroková. Klouda do ní přešel. Strana ve volbách v roce 1911 na Říšskou radu kooperovala s národními sociály. Klouda pak k národním sociálům přešel.\n\nV letech 1918-1920 zasedal za československé socialisty v Revolučním národním shromáždění.\n\nV parlamentních volbách v roce 1920 získal za Československou stranu socialistickou (dříve národní sociálové, pozdější národní socialisté) senátorské křeslo v Národním shromáždění. Mandát obhájil v parlamentních volbách v roce 1925, parlamentních volbách v roce 1929 a parlamentních volbách v roce 1935. V senátu zasedal až do jeho zrušení v roce 1939. Ještě předtím, v prosinci 1938, přestoupil do senátorského klubu nově zřízené Strany národní jednoty.\n\nByl profesí advokátem. Roku 1934 převzal po Aloisi Stompfem funkci prezidenta české advokátní komory. Funkce se vzdal roku 1948 po komunistickém převzetí moci a zrušení advokátské samosprávy.\n\nZa nacistické okupace byl 9. února 1943 společně se svými syny zatčen a deportován do koncentračního tábora v Osvětimi a Buchenwaldu.\n\n"}
{"id": "742112", "url": "https://cs.wikipedia.org/wiki?curid=742112", "title": "Politický systém Austrálie", "text": "Politický systém Austrálie\n\nAustrálie (oficiálně \"Australské společenství\") je federativní konstituční monarchie, zastupitelská demokracie s vícestranickým systémem a s povinnou volební účastí. Austrálie je v personální unii se Spojeným královstvím tj. hlavou státu je formálně britský panovník, který je v Austrálii zastupován generálním guvernérem a v každém spolkovém státě je zastupován dalším guvernérem. Hlavou australské vlády je ministerský předseda.\n\nVzhledem k historii Austrálie je politický systém velmi podobný tomu ve Spojeném království (resp. Kanadě a Novém Zélandu, tzv. Westminsterský systém), ale z legislativního hlediska mu v žádném případě nepodléhá. Na rozdíl od Spojeného království a Nového Zélandu má Austrálie psanou ústavu.\n\nMoc výkonnou představuje panovník a jeho (její) vláda, která je tvořená premiérem a ministry.\n\nHlavou státu a moci výkonné je \"král(ovna) Austrálie\" (\"the Queen of Australia\", celý titul jako hlava Austrálie je \"Elizabeth the Second, by the Grace of God Queen of Australia and Her other Realms and Territories, Head of the Commonwealth\"). V Austrálii je královna zastupována generálním guvernérem, stejně tak je guvernérem zastupována v každém spolkovém státu.\n\nAustrálie je v personální unii se Spojeným království a dalšími zeměmi Commonwealth realm (vč. Kanady a Nového Zélandu), to ale neznamená podřízení cizímu státu. Austrálie je nezávislým státem od roku 1931 (přijetím Westminsterského statutu) a královna vládne pouze jako \"královna v právu Austrálie\" (the Queen in Right of Australia). Navíc od roku 1986, kdy byl australským parlamentem přijat Australia Act není mezi Austrálií a Velkou Británií kromě panovníka žádné ústavní pojítko.\n\nNejvýznamnějším uplatněním vlastní královniny iniciativy bylo rozpuštění Whitlamovy vlády během ústavní krize roku 1975.\n\nNáslednictví trůnu probíhá podle klasické mužské kognatické primogenitury, stejně jako ve Spojeném království. Dědicem trůnu je prvorozený syn před druhorozeným, prvorozená dcera před druhorozenou, ale nejmladší syn před nejstarší dcerou, dcera před strýcem, starší linie před mladšími liniemi. V současné době (podzim 2011) probíhá jednání o změně následnického řádu pro všechny země Commonwealthu z primogenitury na tzv. absolutní primogenituru tj. že dědicem trůnu je nejstarší potomek krále bez ohledu na pohlaví.\n\nTato změna následnického systému poškodila zájmy australských republikánů, kterých je v Austrálii poměrně velké množství, ale republiku se jim prosadit zatím nepodařilo (naposled referendum v roce 1999). Australští republikáni, kteří monarchii kritizovali pro nespravedlivé zvýhodňování mužů před ženami v dosavadním nástupnickém řádu nyní ztratili nejsilnější argument.\n\nAustralská federální vláda se nazývá Federální výkonná rada (Federal Executive Council) a je tvořena premiérem a ministry. Navíc každý spolkový stát má svou vládu (a parlament).\n\nMoc zákonodárnou reprezentuje svazový Australský parlament, který je dvoukomorový, skládá se ze sněmovny reprezentantů a senátu. Součástí parlamentu je i sama královna jako hlava moc zákonodárné. Moc královny se omezuje na souhlas či nesouhlas se zákony.\n\nSněmovna reprezentantů (dolní komora) tvoří 150 členů. Jejich počet je určen podle počtu obyvatel jednotlivých států. Do sněmovny reprezentantů se volí každé tři roky všech 150 poslanců, každý za jeden volební obvod. Volí se tzv. australským systémem (alternativní hlasování). Podobně jako ve Spojeném království, strana s nejvyšší podporou ve sněmovně reprezentantů vytváří vládu vedenou premiérem („ministerský předseda“).\n\nSenát (horní komora) tvoří 76 senátorů, kde každý spolkový stát má 12 zástupců a každé teritorium 2. Funkční období senátorů je 6 let, přičemž se každé 3 roky volí polovina senátorů.\n\nVolby jsou povinné (neúčast je postihnutelná) pro všechny občany starší 18 let.\n\nRoku 1986 přijal australský parlament tzv. Australia Act, podle kterého není australský parlament či vláda v ničem podřízena britskému parlamentu a společný je pouze panovník.\n\nSoudní moc reprezentuje Nejvyšší soud Austrálie, dále Australský federální soud, vrchní soudy každého státu a ostatní níže postavené soudy.\n"}
{"id": "742113", "url": "https://cs.wikipedia.org/wiki?curid=742113", "title": "Františka Kolaříková", "text": "Františka Kolaříková\n\nFrantiška Kolaříková, \"rozená\" Gazdová (27. března 1868 Hodonín – ???), byla česká a československá politička a poslankyně Revolučního národního shromáždění za Československou sociálně demokratickou stranu dělnickou.\n\nV letech 1918-1920 zasedala v Revolučním národním shromáždění za Československou sociálně demokratickou stranu dělnickou. Podle údajů k roku 1918 byla profesí dělnicí.\n\n"}
{"id": "742132", "url": "https://cs.wikipedia.org/wiki?curid=742132", "title": "Jan Koloušek", "text": "Jan Koloušek\n\nJan Koloušek (15. prosince 1859 Horní Rožínka – 9. května 1921 Praha) byl český a československý národohospodář, vysokoškolský činovník a politik, poslanec Revolučního národního shromáždění za Českou státoprávní demokracii, respektive za z ní vzniklou Československou národní demokracii.\n\nV letech 1870–1878 vystudoval slovanské gymnázium v Brně. Již zde vynikal zejména v dějepisu a matematice. Absolvoval s vynikajícími výsledky Právnickou fakultu na české Univerzitě Karlově. Po promoci ale měl problém najít uplatnění jako středoškolský pedagog. Po jistém čekání proto nastoupil na měšťanskou školu v Nepomuku. Až později vyučoval na obchodní akademii v Chrudimi (zde se veřejně angažoval a publikoval v tisku) a na Českoslovanské obchodní akademii v Praze. Publikoval články o historii, filozofii a finančnictví. Josef Kaizl mu v roce 1899 na ministerstvu financí ve Vídni dal místo jako sekčnímu radovi v odboru pro konverzi státního dluhu. V letech 1903 až 1912 byl profesorem na České vysoké škole technické v Brně. Pak odešel do Prahy na Českou vysokou školu technickou. Jako svého nástupce tehdy doporučil Karla Engliše.\n\nProfiloval se jako národohospodářský odborník. Angažoval se v Moravské straně pokrokové. Ta se roku 1909 sloučila s Lidovou stranou na Moravě do Lidové strany pokrokové na Moravě (moravská sesterská strana Národní strany svobodomyslné – mladočechů). Fúze byla zpočátku prováděna na paritní bázi a nová strana měla dva předsedy: Adolf Stránský za bývalou lidovou stranu a Jan Koloušek za pokrokovou stranu. Brzy ale převládl okruh okolo Adolfa Stránského. Během první světové války publikoval v listu \"Nová doba\" sérii článků, ve kterých analyzoval českou ekonomiku a popsal ji jako přebytkovou a vnitřně nezávislou. Jeho propočty pak byly po válce využity při mírových rozhovorech v Paříži, kterých se Koloušek účastnil jako součást československé delegace.\n\nZasedal v Revolučním národním shromáždění za Českou státoprávní demokracii, respektive za z ní vzniklou Československou národní demokracii. Na post poslance nastoupil až na 109. schůzi v lednu roku 1920. Byl povoláním profesorem. V parlamentních volbách roku 1920 kandidoval neúspěšně za Československou národní demokracii do senátu.\n\nZemřel v květnu 1921.\n\n\n"}
{"id": "742136", "url": "https://cs.wikipedia.org/wiki?curid=742136", "title": "Rezoluce Rady bezpečnosti OSN č. 1244", "text": "Rezoluce Rady bezpečnosti OSN č. 1244\n\nRezoluce Rady bezpečnosti OSN č. 1244 byla přijata 10. června 1999 a oprávnuje mezinárodní civilní a vojenskou přítomnost v Kosovu (součásti Srbska, které bylo součástí Svazové republiky Jugoslávie) a vedlo k zavedení prozatímní správní Mise OSN v Kosovu (UNMIK).\n\nRezoluce č. 1244 byla přijata 14 hlasy pro (Argentina, Bahrajn, Brazílie, Kanada, Gabon, Gambie, Malajsie, Namibie, Nizozemsko, Slovinsko, stálí členové Francie, Rusko, Spojené království, Spojené státy americké), nikdo nebyl proti. Čína se zdržela hlasování především, kvůli kritice k útokům NATO, zejména bombardování svého velvyslanectví. Argumentovala tím, že konflikt by měly být řešen vládou a obyvateli a byla proti vnějšímu zásahu.\n"}
{"id": "742140", "url": "https://cs.wikipedia.org/wiki?curid=742140", "title": "Alois Konečný", "text": "Alois Konečný\n\nAlois Konečný (23. února 1858 Dolní Otaslavice – 19. září 1923 Brno) byl český a československý politik, meziválečný poslanec Revolučního národního shromáždění za Československou stranu socialistickou. Později byl senátorem Národního shromáždění ČSR.\n\nPůvodní profesí byl učitelem. Veřejně známým se poprvé stal již koncem 19. století, kdy učil na české škole v severomoravském Bohdíkově. Pro své veřejné a politické aktivity byl roku 1898 suspendován, ale později opět navrácen do své funkce. V této době již neúspěšně kandidoval do zákonodárných sborů.\n\nPoliticky aktivní byl již za Rakouska-Uherska. Počátkem 20. století patřil k reprezentantům národních sociálů na Moravě. Na rozdíl od Čech šlo v této zemi o relativně slabé hnutí. V zemských volbách roku 1913 byl ale za ně zvolen na Moravský zemský sněm (česká kurie venkovských obcí, obvod Brno, III. a IV. okres). Zde utvořil společný klub se zástupcem Lidové strany na Moravě (Bulín) Hynkem Bulínem a dvěma představiteli staročeské strany na Moravě.\n\nJiž předtím ve volbách do Říšské rady roku 1911 se stal i poslancem Říšské rady (celostátní parlament), kam byl zvolen za český okrsek Morava 01. Usedl do poslanecké frakce Český národně sociální klub. Ve vídeňském parlamentu setrval do zániku monarchie.\n\nV letech 1918–1920 zasedal v Revolučním národním shromáždění za Československou stranu socialistickou (dříve národní sociálové, pozdější národní socialisté). Byl místopředsedou Revolučního národního shromáždění. Profesí byl řídícím učitelem. V parlamentních volbách v roce 1920 získal senátorské křeslo v Národním shromáždění. Po jeho smrti jej roku 1923 jako náhradník v senátorském křesle vystřídal Josef Holý.\n\nZemřel 19. září 1923 po delší nemoci. Po smrti byl na vlastní přání zpopelněn, což tehdy byl neobvyklý způsob pohřbu. Protože Brno nemělo tehdy ještě krematorium, byly jeho tělesné ostatky převezeny do Prahy.\n\nV Brně je po něm pojmenováno Konečného náměstí.\n\n"}
{"id": "742142", "url": "https://cs.wikipedia.org/wiki?curid=742142", "title": "Galinha à Africana", "text": "Galinha à Africana\n\nGalinha à Africana neboli „kuře po africku“ je pokrm portugalské kuchyně, skládající se z grilovaného kuřete podávaného s pikantní omáčkou z čili papričkek, koriandru, česneku, rajčat a papriky. Tento pokrm v sobě vykazuje vlivy tradičních kuchyní portugalských kolonií. V těchto bývalých koloniích je dnes galinha à africana oblíbeným pokrmem, zejména v Macau.\n\n"}
{"id": "742144", "url": "https://cs.wikipedia.org/wiki?curid=742144", "title": "Julius Kopeček", "text": "Julius Kopeček\n\nJulius Kopeček (1. února 1886–1952) byl český a československý politik a poslanec Revolučního národního shromáždění za Československou stranu socialistickou.\n\nV letech 1918–1920 zasedal v Revolučním národním shromáždění za Československou stranu socialistickou (dříve národní sociálové, pozdější národní socialisté). Profesí byl řídícím učitelem.\n\nK roku 1918 se uvádí jako činovník Sokola v regionu Dolních Kounic. V roce 1922 byl zvolen starostou Dolních Kounic.\n\n"}
{"id": "742149", "url": "https://cs.wikipedia.org/wiki?curid=742149", "title": "Projekt 667A", "text": "Projekt 667A\n\nProjekt 667A (v kódu NATO třída Yankee) byla třída raketonosných ponorek Sovětského námořnictva s jaderným pohonem.\n\nVývoj ponorek projektu 667 začal v roce 1958 v konstrukční kanceláři OKB-18. Vývoj nového typu si vynutil značné úpravy prvního projektu, a proto byla v roce 1962 schválená verze označena 667A Navaga. Byly to první sovětské raketonosné ponorky koncepčně odpovídající americké třídě \"George Washington\" – tedy plavidla s jaderným pohonem, nesoucí 16 balistických raket, umístěných ve dvou řadách v trupu. Předcházející sovětské raketonoské ponorky tříd \"Golf\" a \"Hotel\" nesly rakety pouze tři. Celkem 34 ponorek této třídy postavily sovětské loděnice v Komsomolsku (10 kusů) a Severodvinsku (24 kusů). Do služby byly zařazeny v letech 1967–1974. Vyřazovány byly postupně od poloviny 80. let až do 90. let.\n\nTrup ponorek byl rozdělen do 10 vodotěsných oddělení. Torpédovou výzbroj představovaly čtyři příďové 533mm torpédomety a dva záďové 406mm torpédomety. Za bojovou věží bylo ve dvou řadách umístěno 16 balistických raket R-27 Zyb (v kódu NATO SS-N-6 Serb) s dosahem 2400 km, odpalovaných pomocí systému D-5. Ponorka, plující rychlostí 4 uzly, je mohla vypustit z hloubky až 50 metrů. Pohonný systém tvořily dva tlakovodní reaktory OK-700 a dvě parní turbíny TZA-635. Nejvyšší rychlost ponorek byla 16 uzlů na hladině a 26 uzlů pod hladinou.\n\n\n\n"}
{"id": "742157", "url": "https://cs.wikipedia.org/wiki?curid=742157", "title": "Fluorid zinečnatý", "text": "Fluorid zinečnatý\n\nFluorid zinečnatý je anorganická sloučenina se vzorcem ZnF je sloučenina kyseliny fluorovodíkové a zinku. Na rozdíl od sloučenin zinku s jinými halogeny – ZnCl, ZnBr a ZnI – je poměrně málo rozpustný ve vodě.\n\nExistuje mnoho možností, jak fluorid zinečnatý připravit. Průmyslově se používá reakce plynného fluoru s kovovým zinkem; či reakce kyseliny fluorovodíkové se zinkem.\n\nPři reakci s horkou vodou může vznikat hydroxyfluorid zinečnatý Zn(OH)F.\n"}
{"id": "742158", "url": "https://cs.wikipedia.org/wiki?curid=742158", "title": "Claudia Pechsteinová", "text": "Claudia Pechsteinová\n\nClaudia Pechsteinová (* 22. února 1972 Berlín, NDR) je německá rychlobruslařka, několikanásobná olympijská vítězka a mistryně světa.\n\nNa mezinárodní scéně poprvé závodila v roce 1988 ještě v barvách NDR, kdy na mistrovství světa juniorů získala ve víceboji stříbrnou medaili. Na následujících dvou juniorských šampionátech se umístila vždy na čtvrtém místě. V roce 1991 debutovala na světovém poháru, o rok později vybojovala na zimní olympiádě na pětikilometrové trati bronz. Na ZOH 1994 se v této disciplíně stala olympijskou vítězkou, k čemuž přidala bronzovou medaili ze závodu na 3000 m. V sezóně 1995/1996 se v celkovém pořadí světového poháru umístila na tratích 3 a 5 km na druhém místě. Od té doby pravidelně získávala medaile jak na olympijských hrách, tak na mistrovstvích světa i Evropy, v závodech světového poháru se na tratích 1500, 3000 a 5000 m umísťovala na předních příčkách. V sezónách 2002/2003, 2003/2004 a 2004/2005 vyhrála celkové pořadí světového poháru na dlouhých tratích 3 a 5 km.\n\nV únoru 2009 dostala dvouletý trest kvůli krevnímu dopingu, neboť jí byly při závodech naměřeny v krvi zvýšené hodnoty retikulocytů. Trest byl založen na nepřímých důkazech, žádné zakázané látky v krvi objeveny nebyly. Pechsteinová vše odmítla a vysvětlovala abnormální hodnoty mimo jiné i dědičnou poruchou. Odvolala se k Mezinárodní sportovní arbitráži, která však trest potvrdila. K závodění se vrátila po jeho uplynutí v únoru 2011, do konce sezóny stačila ve svých 39 letech vybojovat na mistrovství světa na trati 5000 m bronzovou medaili. V následující sezóně se pravidelně umisťovala na předních příčkách závodů na dlouhých tratích ve Světovém poháru, kde skončila v celkovém hodnocení třetí, a v závodech s hromadným startem (celkově druhé místo). V lednu 2012 získala na Mistrovství Evropy stříbrnou medaili, o dva měsíce na Mistrovství světa na jednotlivých tratích bronzovou medaili v závodě na 5 km. V předolympijské sezóně 2012/2013 se ve Světovém poháru na dlouhých tratích (3 a 5 km) umístila na celkovém druhém místě, v březnu 2013 vybojovala na mistrovství světa bronzové medaile na distancích 3000 a 5000 m. Zúčastnila se Zimních olympijských her 2014, kde se v závodě na 3000 m umístila na 4. místě, na poloviční distanci byla devatenáctá a na trati 5000 m skončila pátá. O rok později obhájila na MS 2015 bronz ze závodu na 5 km. Na Mistrovství světa 2017 získala na distanci 5000 m stříbrnou medaili. Zúčastnila se Zimních olympijských her 2018, kde v závodě na 3000 m skončila na devátém místě, na trati 5000 m se umístila na osmé příčce, ve stíhacím závodě družstev byla šestá a v závodě s hromadným startem skončila na 13. místě.\n\n"}
{"id": "742161", "url": "https://cs.wikipedia.org/wiki?curid=742161", "title": "Little Games", "text": "Little Games\n\nLittle Games je studiové album britské bluesrockové skupiny The Yardbirds. Jedná se o poslední album, které vyšlo před rozpadem skupiny v roce 1968.\n\n\n"}
{"id": "742163", "url": "https://cs.wikipedia.org/wiki?curid=742163", "title": "Fíkovna", "text": "Fíkovna\n\nFíkovna je označení pro místo, kde se pěstují fíky v místech, kde není fíkovník smokvoň (\"Ficus carica\") původem. Fíkovny se zřizovaly již od středověku při panských zahradách. \n\n\n"}
{"id": "742165", "url": "https://cs.wikipedia.org/wiki?curid=742165", "title": "Býčí schodiště", "text": "Býčí schodiště\n\nBýčí schodiště spojuje III. nádvoří Pražského hradu se zahradou Na Valech. Navrhl jej hradní architekt Josip Plečnik v roce 1927 a postaveno bylo v letech 1929-1931.\n\nVstup na schodiště z III. nádvoří je rámován čtyřmi hranolovými sloupy s parapety z lipovského mramoru. Na sloupech jsou bronzoví býci, kteří nesou válcové trámy se zlacenou reliéfní výzdobou, přes které je přehozen bronzový koberec. Užití koberce souvisí s teorií G. Sempera o textilních kořenech architektury.\nStředomořský mytický motiv býků dal schodišti jméno.\n\nPrvní část schodiště je jednoramenná a prochází románskou Soběslavovou hradbou v místech o něco západněji, než byla tehdejší hlavní jižní brána do hradu. Stěny a valená klenba v horní části jsou z režného cihlového zdiva se zvýrazněnými světlými spárami.\n\nZa románskou hradbou se schodiště mění na dvouramenné. Podesty směrem do zahrady vyčnívají z fasády v podobě vyhlídkových balkonů s železným mřížovým zábradlím. Obvodové zdi schodiště jsou obloženy hlazenou kopaninskou opukou, na podestách jsou v ose střední zdi po vzoru Knósského schodiště sloupy z broušeného černého prachatického dioritu. Schody a trámy jsou z šedé mrákotínské žuly.\n\nVětšina tehdejších umělců sahala po kamenech z ověřených evropských dolů se staletou tradicí a kvalitní produkcí. Plečnik si velice dobře uvědomoval, jak důležitou pozici zaujímá Pražský hrad ve sféře národního cítění, a proto, ač cizinec, snažil se využívat materiály výhradně z českých zdrojů. Díky tomu také došlo k velké propagaci místních kamenolomů a k oživení odvětví těžby kamene v tehdejší ČSR. Vedle druhů, které patřily v našem prostředí mezi běžně využívané, jako mrákotínská žula použitá na schody a trámy, se nebál sáhnout i po zcela netradičních typech. Nazlátlou opuku, která byla do té doby využívána jen jako stavební materiál, poprvé použil na obklad stěn a uplatnil tak její estetické vlastnosti. Velice exoticky působí černé sloupy z broušeného prachatického dioritu, známého předtím jen v jižních Čechách. Výrazná kresba mramoru použitého na soklu baldachýnu na III. nádvoří účinně nahrazuje dekoraci ornamentem. Býčí schodiště spolu s dlážděním I. a III. nádvoří se stalo poctou českým nerostům a jejich zpracování.\n\n"}
{"id": "742167", "url": "https://cs.wikipedia.org/wiki?curid=742167", "title": "Mean Business", "text": "Mean Business\n\nMean Business je druhé a poslední studiové album britské rockové superskupiny The Firm. Album vyšlo 3. února 1986 u Atlantic Records. Oproti debutovému albu mělo toto velice malý úspěch.\n\n"}
{"id": "742169", "url": "https://cs.wikipedia.org/wiki?curid=742169", "title": "TCP Wrapper", "text": "TCP Wrapper\n\nTCP Wrapper je mechanismus, který umožňuje v unixových operačních systémech řídit přístup ke službám serveru na základě adresy, ze které přicházejí požadavky klienta.\n\nVkládá se do komunikace mezi spouštěnou službu a tzv. \"„super-server“\" inetd, který naslouchá požadavkům jím spravovaných služeb. Úkolem TCP Wrapperu je ochránit volanou síťovou službu před nepovoleným přístupem. Zavádí podporu pro vracení stavových zpráv klientovi při pokusu o připojení ke službě. Dále informuje správce operačního systému o příchozích požadavcích, které zapisuje do systémového logu.\n\nAutorem původního kódu programu je respektovaný holandský programátor Wietse Venema, který působil na Eindhoven University of Technology. V roce 1990 totiž byla univerzita pod neustálými útoky neznámého holandského hackera, který objevil možnost jak povýšit svá oprávnění na stanicích s operačním systémem Unix a v utajení mazal často nezálohovaná vědecká data.\n\nPřestože může být TCP Wrapper provozován jako samostatný program spuštěný prostřednictvím internetového démona \"(inetd)\", dnes se nejčastěji používá jako knihovna \"(libwrap)\" připojená k libovolnému programu, která následně komunikuje s internetovým démonem \"(inetd)\". Původně byl určen pro síťové služby na bázi TCP, později UDP, nyní již existuje i implementace pro filtrování ICMP paketů (např. \"pingd\").\n\n\n\nPři požadavku klienta na spuštění nějaké konkrétní služby, se namísto codice_1 (démon \"inetd\"), spouští nejprve program codice_2 (samotný TCP Wrapper), který na základě definovaných pravidel rozhodne, jestli má klient ke službě přístup. Po úspěšné autorizaci předává řízení démonu \"inetd\", který klientovi službu poskytne. Postup zpracování požadavku znázorňuje obrázek vpravo.\n\nJestliže chcete použít TCP Wrapper na kontrolu přístupu ke službám \"inetd\", musíte nejprve příslušně upravit konfigurační soubor codice_3.\n\n\n\n\nPro správnou funkci TCP Wrapperu jsou důležité 2 textové soubory: codice_4 a codice_5. Obsah těchto souborů určuje, které služby ze kterých adres budou povolené resp. zakázané.\n\n\n<seznam_demonu> : <adresy_klientu> [: <volitelne1>: <volitelne2>: ...]\n\n\n\n\n\n\nPro testování funkčnosti TCP Wrapperu existují v balíčku \"tcp_wrappers\" následující dvě utility:\n\n– umístění: codice_34\n– zkoumá konfigurační soubory TCP Wrapperu a hlásí všechny potenciální problémy, které mohou obsahovat:\n\n– umístění: codice_40\n– testuje funkčnost zavedených pravidel\n– na příkazové řádce očekává jako parametry jméno testovaného démona a adresu, ze které se připojuje klient, následně prohledá soubory s pravidly codice_6 resp. codice_7 a vyhodnotí přístup; výstupem programu je codice_43 \"(povoleno)\" nebo codice_44 \"(zamítnuto)\" spolu s řádkem, na kterém se uplatnilo pravidlo\n\n\n"}
{"id": "742171", "url": "https://cs.wikipedia.org/wiki?curid=742171", "title": "Rokoska", "text": "Rokoska\n\nRokoska je usedlost v Praze 8, Libni. Z původních staveb se dochoval pouze rokokový zámeček stojící na hřebeni vysokého návrší, na nějž byla usedlost přestavěná v poslední čtvrtině 18. století jeho tehdejším majitelem Prokopem Gindely. Podle jiných zdrojů je však autorem přestavby pražský měšťan J. Štembera. V okolí stavby bývaly roztroušené vinice, které byly později spojeny do jednoho celku. Po roce 1836 koupil stavbu J. Lendecke a přeměnil ji na cukrovar. Od roku 1890 byl v budově chudobinec. V roce 1903 byl zámeček koupen pražskou obcí a byla v něm zřízena městská vychovatelna. S ohledem na potřebu větších prostor pro vychovatelnu bylo v roce 1907 započato s výstavbou budovy vychovatelny východně od zámečku (číslo popisné 830), do níž se posléze vychovatelna přestěhovala.\n\nZámeček je považován za architektonicky velmi hodnotný objekt, který je o roku 1964 nemovitou kulturní památkou.\n\nPatrová budova je obdélníkového půdorysu (o rozměrech 21 × 11 m). Její jižní průčelí je zakončeno velkým trojúhelníkovým štítem (se slunečními hodinami) a čtyřbokou věžičkou na hřebeni mansardové střechy. Severní průčelí je bohatší, neboť obsahuje boční terasy. Uprostřed v prvním patře se nachází rizalit s arkádami, jenž je zakončen trojúhelníkovým štítem.\n\nZápadně od zámečku stojí budova bývalého špýcharu, která pochází pravděpodobně z 18. století. V 19. století prošla neobarokní úpravou. V době výstavby Vychovatelny (v roce 1907; podle některých zdrojů však již v roce 1903) byl špýchar přeměněn na exhortní síň či exhortní kapli (exhorta znamená duchovní výklad, promluvu při bohoslužbě či kázání). Odstranil se dřevěný strop, v podélné zdi se vybouralo šest oken a ve východním čele (směrem k zámečku Rokoska) se upravil vchod do kaple. Podlaha byla vydlážděna a bylo na ni položeno linoleum. Vazní trámy mansardové střechy se podbily a orákosovaly. Kolem hlavní zdi se upravil čtvrtkruhový fabion a v něm byly nad okna umístěny lunety. Kaple o jedné místnosti byla využívána jen občasně a ventilace byla zajištěna pouze vikýřem. Tento způsob se však ukázal jako nedostatečný, a proto bylo v roce 1935 pod okny zřízeno šest ventilačních průduchů a nad vchod byla umístěna markýza. Posléze kaple přestala sloužit náboženským účelům, došlo k jejímu odsvěcení a prostory byly využívány k uskladnění nemocničního nářadí. Stavba má mansardovou střechu a trojúhelníkový štít nad střední částí průčelí členěnou segmentově vyklenutou římsou.\n\n\n"}
{"id": "742173", "url": "https://cs.wikipedia.org/wiki?curid=742173", "title": "Siegfried Stark", "text": "Siegfried Stark\n\nSiegfried Stark (* 12. června 1955, Rehna, Meklenbursko-Přední Pomořansko) je bývalý východoněmecký atlet, jehož specializací byl desetiboj.\n\nV roce 1978 vybojoval na evropském šampionátu v Praze na stadionu Evžena Rošického bronzovou medaili. Nejlepšího výsledku dosáhl v předposlední, deváté disciplíně hodu oštěpem, když výkonem 69,00 metru soutěž vyhrál. O čtyři roky později získal bronz také na ME v atletice v Athénách, kde po prvním dni byl na průběžném 6. místě. Na stupně vítězů se nakonec probojoval, když zaznamenal jedny z nejlepších výkonů v hodu diskem, skoku o tyči a v oštěpu. Celkově nasbíral 8 433 bodů (8 472 bodů dle tabulek platných od 1. ledna 1985).\n\nDvakrát reprezentoval na letních olympijských hrách. V roce 1976 na olympiádě v Montrealu dokončil desetiboj na 6. místě (8 048 bodů). Na následujících olympijských hrách v Moskvě v roce 1980 soutěž nedokončil.\n\n"}
{"id": "742175", "url": "https://cs.wikipedia.org/wiki?curid=742175", "title": "Oldřich Oplt", "text": "Oldřich Oplt\n\nOldřich Oplt (25. října 1919 Stružinec — 22. června 2001 Jičín) byl český akademický malíř a profesor Akademie výtvarných umění v Praze a v letech 1947 a 1948 československý reprezentant ve sjezdu na lyžích.\n\nDne 4. května 1979 převzal od ministra kultury ČSR Milana Klusáka titul „zasloužilý umělec“, který získal za svoji dlouholetou uměleckou činnost a úspěšnou pedagogickou práci na Akademii výtvarných umění. Téhož roku proběhly tři samostatné výstavy jeho díla: v oblastní galerii v Liberci, v galerii Václava Špály v Praze a v Městském muzeu v Lomnici nad Popelkou. Nákladem Svazu českých výtvarných umělců vyšel k těmto výstavám reprezentativní katalog, kde byla zhodnocena jubilantova životní práce. Městský národní výbor v Lomnici nad Popelkou přijal rozhodnutí o zřízení samostatné výstavní síně Oldřicha Oplta, pro kterou zakoupil dva obrazy a další dva získal od prof. Oplta darem.\n\n"}
{"id": "742178", "url": "https://cs.wikipedia.org/wiki?curid=742178", "title": "Siegfried Wentz", "text": "Siegfried Wentz\n\nSiegfried Wentz (* 7. března 1960, Röthenbach u Svatého Wolfganga, Bavorsko) je bývalý západoněmecký atlet, jehož specializací byl desetiboj.\n\nNejvětší úspěchy své kariéry zaznamenal v polovině osmdesátých let, když postupně vybojoval tři bronzové medaile. První získal na premiérovém MS v atletice v Helsinkách v roce 1983. O rok později stejný kov bral na letních olympijských hrách v Los Angeles a v roce 1986 rovněž na evropském šampionátu ve Stuttgartu. Stříbrnou medaili vybojoval na druhém světovém šampionátu v Římě v roce 1987, kde prohrál jen s Torstenem Vossem, který nasbíral o 219 bodů více. V témže roce se mu podařilo získat také zlatou medaili na světové letní univerziádě v Záhřebu (8 348 bodů).\n\nJiž v roce 1979 v Bydhošti se stal juniorským mistrem Evropy. 15. února 1986 v Dortmundu vytvořil výkonem 6 163 bodů nový halový světový rekord v sedmiboji. Ten o tři roky později překonal Francouz Christian Plaziat.\n\n"}
{"id": "742183", "url": "https://cs.wikipedia.org/wiki?curid=742183", "title": "Ruská menšina v Česku", "text": "Ruská menšina v Česku\n\nRuská menšina v Česku představuje jednu z početně méně významnějších národnostních menšin na území České republiky. Podle údajů z 1. března 2001 se v ČR hlásí 12 369 osob k ruské národnosti (0,12 % populace), což je stále početně méně než menšiny slovenské (1,89 %), polské (0,51 %), německé (0,38 %), ukrajinské (0,22 %) nebo vietnamské (0,17 %).. Podle údajů z 31. května 2011 žije v ČR 30 282 cizinců se státním občanstvím Ruské federace, mající zde trvalý či jiný typ pobytu. Zástupci ruské menšiny počet sami odhadují na 16 - 20 000 osob. Geografické usídlení etnika v ČR je celoplošné, s větší mírou koncentrace v Praze, Karlových Varech, Brně a dalších větších městech. \n\nV roce 1918 a dalších letech přicházelo na území tehdejšího Československa velké množství ruských občanů. Politika první republiky byla k menšinám vstřícná. V rámci tzv. „ruské akce“, která probíhala v letech 1921-1926 přislíbilo tehdy Československo dětem, ženám, invalidům, technickým a kulturním pracovníkům, zemědělcům a studentům pomoc. Bylo stanoveno pět let jako doba potřebná k dostudování na zdejších odborných školách. Ruské obyvatelstvo se tehdy koncentrovalo ve městech, kde se tyto školy nalézaly (např. Praha, Brno, Plzeň, Poděbrady, Příbram či Bratislava). Akce měla připravit inteligenci pro Rusko, kam by se mohli již vzdělaní vrátit, až se poměry v zemi ustaví. Velká hospodářská krize ve třicátých letech a poměry v Sovětském svazu však návratu většiny z nich zabránily. Část obyvatel se přesídlila do dalších zemí, část se snažila získat československé občanství. Druhá vlna migrace přišla o několik let později a tvořily ji většinou manželky českých studentů.\n\nPo ukončení druhé světové války sovětské orgány odvlekly většinu obyvatel zpět do vlasti. Ti, kteří v tehdejším Československu zůstali, byli následně vyňati z upřednostňování všeho ruského a vztah k těmto obyvatelům se po vojenské invazi v roce 1968 ještě zhoršil. Český spisovatel ruského původu Sergej Machonin jako jeden z prvních podepsal Chartu 77. Po roce 1989 se český publicista Vladimír Bystrov, syn ruského emigranta, začal věnovat problematice československých občanů ruského původu zavlečených po druhé světové válce do sovětských gulagů. \nPoslední vlna, početně zatím nejsilnější, se zde v ČR objevila po rozpadu SSSR. První roky po revoluci v Česku byly podle Rusů těžké, protiruské nálady podle nich ovlivňovaly celou společnost. Na počátku 21. století byli podle názorů ruské menšiny Češi k Rusům mnohem tolerantnější. Zlepšující se vztah Čechů k Rusům potvrzovali i majitelé ruských obchodů (např. klientela byla ze třiceti procent česká a její podíl prý stále rostl). Protiruské nálady v Česku jsou znovu na vzestupu od roku 2014. \n\nČeský hokejový útočník ruského původu Dmitrij Jaškin hraje v zámořské NHL a v roce 2018 reprezentoval Česko na MS v hokeji, kde přispěl brankou k českému vítězství v zápase s Ruskem.\n\nPřevážná většina ruských podnikatelů, především v Karlových Varech, jsou cizinci, kteří nemají české občanství, pouze na území ČR podnikají. Samotná menšina značně roztříštěná, jednotlivé skupiny si vzájemně nedůvěřují, odlišují se životními postoji, zkušenostmi a politickou orientací. Je to způsobeno pravděpodobně tím, že ruské obyvatelstvo přicházelo na naše území v několika vlnách ze zcela odlišných důvodů a pocházelo či pochází z různých společenských vrstev.\n\nPříslušníci ruské menšiny, kteří působí v Karlových Varech většinou nejsou občané ČR, pouze zde podnikají a působí jakožto vlastníci nemovitostí, hotelů apod. Vlastní zde několik desítek hotelů, neinvestují však pouze do svého majetku, ale i do veřejných projektů. Podle oficiálních údajů žilo v Karlových Varech na začátku roku 2004 491 občanů Ruské federace s trvalým pobytem a 450 jich mělo povolený pobyt na základě víza nad 90 dnů. (31. leden 2004). Většinou se jedná o movitější migranty, mnozí z nich zde žijí se svými rodinami. Málo příslušníků této menšiny ovládá český jazyk. \n\nVývoj počtu cizinců s občanstvím Ruské federace od roku 2003. Tabulka zobrazuje celkové údaje za Českou republiku a za dvě města (Praha a Karlovy Vary, resp. okres Karlovy Vary) s procentuálně nejvyšším zastoupením této menšiny.\n\n\n"}
{"id": "742184", "url": "https://cs.wikipedia.org/wiki?curid=742184", "title": "Bradáček", "text": "Bradáček\n\nBradáček (\"Listera\") je rod pozemních bylin z bohaté čeledě vstavačovitých, kde je řazen do podčeledě \"Epidendroideae\".\n\nTento rod je rozšířen převážně v mírném pásmu Kanady a Spojených států amerických a hlavně v Eurasii, kde roste od Islandu až po Malou Asii, dále na Kavkaze, Urale a v pohoří Střední Asie, nachází se také na úbočích Himálají na severu indického subkontinentu a na Taiwanu. Roste na mýtinách nebo okrajích lesů, v křovinách, na loukách, podle druhu mu vyhovují více suchá nebo vlhká stanoviště, stoupá téměř do 2000 m n. m.\n\nVyskytuje se celkem asi ve 25 druzích. V Československu, stejně jako v celé Evropě, rostou jen dva druhy:\n\nBradáček srdčitý je v ČR velkou vzácností, patří proto do skupiny rostlin kriticky ohrožených (C1 – CR). Bradáček vejčitý je naopak u nás nejrozšířenější orchidej, je řazen do skupiny vzácnějších rostlin vyžadující si pouze další pozornost (C4 – LR).\n\nBradáček je vytrvalá autotrofní rostlina vyrůstající z kořene, není při své výživě závislá na jiných organizmech. Každoročně z jara raší nová, nevětvená, štíhlá až tlustá lodyha z podzemního pupene umístěného na štíhlém oddenku. Rostlina se pomoci přirůstajícího oddenku na krátkou vzdálenost také rozšiřuje, vytváří se za příznivých podmínek rostlinná klonální kolonie. Ve spodní části lodyhy rostou většinou dva, méně častěji tři a výjimečně i čtyři, téměř vstřícné, přisedlé tuhé listy které jsou zelené, zcela lysé, vejčitého tvaru se špičatým vrcholem.\n\nNa vrcholu lodyhy vyrůstají květy seskupené do koncového květenství, nejčastěji hroznu nebo klasu obsahující až 100 květů. Jejich stopky vyrůstají z paždí vejčitě kopinatých nebo okrouhlých listenů. Oboupohlavné souměrné květy bez ostruhy mají nerozlišené okvětí tvořené šesti okvětními lístky sestavenými do dvou přeslenů, lístky jsou následkem zkrouceného semeníku otočeny o 180 °. Okvětní lístky, podlouhle vejčité až podlouhle eliptické mají barvu zelenou, žlutozelenou nebo kaštanově červenou. Pouze zdánlivě dolní lístek (ve skutečnosti horní) vnitřního přeslenu je vytvarován do rozeklaného pysku visícího svisle dolů a je přibližně dvounásobně delší než ostatní lístky; jeho středem prochází nektarový kanálek. Tři tyčinky srostly s miskovitou čnělkou ve sloupek, nahoře je prašník se slepenými pylovými zrny. Synkarpní gyneceum je vytvořeno srůstem tří plodolistů, vejčitý semeník je spodní. Bradáček vykvétá v pozdním jaře a v létě.\n\nPlodem je podlouhlá, pukající, šestichlopňovitá tobolka s množstvím malých semen bez endospermu a embryem s málo rozlišenými buňkami. Semena se mohou vyvinout jen v symbióze s mykorhizními houbami, viz Orchideoidní mykorhiza. Rod je pojmenován podle anglického lékaře a přírodovědce Martina Listera (1639 - 1712).\n\n"}
{"id": "742187", "url": "https://cs.wikipedia.org/wiki?curid=742187", "title": "John Plumbe", "text": "John Plumbe\n\nJohn Plumbe junior (13. července 1809 Castle Caereinion, Powys, Wales – 28. května, 1857, Dubuque, Iowa) byl americký fotograf, galerista, vydavatel a právník.\n\nNarodil se 13. července 1809 v Castle Caereinion, Powys, Wales svému otci Johnu Plumbeovi a matce Frances Margarettě Athertonové. Rodina se odstěhovala do Philipsburgu , Pennsylvania, v roce 1821 a později do Dubuque, Iowa.\n\nSvou profesní kariéru začal jako stavební inženýr. Vystudoval stavební inženýrství během své práce v roce 1829 prozkoumával lokality pro budoucí železniční tratě v jižní a východní části země. Asi v roce 1836 se přestěhoval do Wisconsinu, kde se stal advokátem transkontintentální železnice. Plumbe argumentoval, že transkontintentální železnice \"uspíší vznik hustého osídlení v celém rozsahu, prodej veřejných pozemků, zvýšení zemědělské, obchodní a důlní aktivity... a umožní vládě přepravu vojáků a válečné munice.\"\n\nBěhem svého života Plumbe pokračoval v prosazování železnice, posílal petice Kongresu a prezentoval své myšlenky v různých novinách a dalších publikacích.\n\nPlumbe začal fotografovat v roce 1840 poté, co viděl práci putovního daguerrotypisty ve Washingtonu - pravděpodobně práce Johna G. Stevensona.\n\nV krátké době založil řadu daguerrotypických ateliérů a galerií, všechny nesoucí jeho jméno. Návštěvníci galerie si mohli prohlédnout fotografická díla, obdržet školení, nebo zakoupit vlastní portrét. Snímky pořízené v Plumbeho ateliérech byly označovány jako \"Plumbe\", i když samotnou práci zhotovil někdo jiný, včetně jeho bratra Richarda Plumbeho. Každý jeho podnik disponoval řadou operátorů, koloristů a řemeslníků. Mnoho významných daguerrotypistů absolvovalo odbornou přípravu a zdokonalovalo své dovednosti v Plumbeho salonech. Například: Richard Carr, Marsena Cannon, Charles E. Johnson, Jacob Shew, Myron Shew a William Shew. Další, kdo se naučili umění fotografie na Plumbeho pobočkách byli: Ezra Chase, Samuel Masury, C. S. Middlebrook a Gabriel Harrison.\n\nBěhem 40. let měl ve Spojených státech frenčízové pobočky v:\n\n\nV zahraničí otevřel pobočky ve městech:\n\nV letech 1847-1848 Plumbe svou část galerií, které založil, prodal. V roce 1847 prodal svou newyorskou galerii Williamu H. Butlerovi, tamnímu vedoucímu, a také další galerie brzy změnily svého majitele, ale obchodní jméno \"Plumbe's Daguerrean Gallery\" se udrželo až do konce roku 1850 ve Washingtonu (majitel Blanchard P. Paige) a do roku 1852 v Bostonu (majitel John P. Nichols).\n\nVybrané výstavy:\n\n\nV roce 1846 založil tiskárnu a nakladatelství \"National Publishing Company\", které vydávalo týdeník \"Popular Magazine\" (editor Augustine J. H. Duganne) a další díla.\n\nPlumbe žil v Kalifornii od roku 1849 do 1854.\n\nV roce 1854 se vrátil do Dubuque, Iowa. Přibližně v letech 1855-1857 mohl pracovat pro fotografa Mathewa Bradyho. Zemřel v Iowě v roce 1857 ve svých 48. letech.\n\nPublikace J. Plumba:\n\n\n\n"}
{"id": "742188", "url": "https://cs.wikipedia.org/wiki?curid=742188", "title": "Amálie Augusta Bavorská", "text": "Amálie Augusta Bavorská\n\nAmálie Augusta Bavorská, německy \"Amalie Auguste Prinzessin von Bayern\" (13. listopadu 1801, Mnichov – 8. listopadu 1877, Drážďany) byla bavorská princezna z rodu Wittelsbachů a sňatkem saská královna.\n\nNarodila se jako šestá dcera bavorského krále Maxmiliána I. Josefa – čtvrté dítě z jeho druhého manželství s Karolínou Bádenskou. Byla dvojčetem Alžběty Ludoviky Bavorské, pozdější pruské královny, manželky pruského krále Fridricha Viléma IV.\n\n21. listopadu roku 1822 se v Drážďanech stala manželkou budoucího saského krále Jana I. (1801-1873, král v letech 1854–1873), syna prince Maxmiliána Saského (1759–1838) a jeho manželky Karoliny Bourbonsko-Parmské. Jan byl mladším bratrem saského krále Fridricha Augusta II., který se v roce 1833 oženil s mladší Amáliinou sestrou Marií Annou. Protože královský pár neměl děti, stal se po Fridrichově smrti v roce 1854 Jan jeho nástupcem na saském trůnu.\n\nZ jejich manželství vzešlo devět potomků:\n\nOd roku 1850 byla hlavní předsedkyní Ženského spolku v Drážďanech, který založila její sestra, královna Marie Anna.\n\nKrálovna Amálie Augusta ovdověla v roce 1873. Svého manžela přežila o čtyři roky; zemřela 8. listopadu roku 1877 ve věku 75 let. Pochována byla v katedrále Nejsvětější Trojice v Drážďanech.\n\n"}
{"id": "742190", "url": "https://cs.wikipedia.org/wiki?curid=742190", "title": "R-2", "text": "R-2\n\nR-2 byla jedna z prvních sovětských balistických raket krátkého doletu, v kódu NATO označována jako \"SS-2 Sibling\" a v sovětském vojenském typovém označení GRAU měla index 8Ž38.\n\nRaketa byla vyvíjena od roku 1948 pod vedením Sergeje Koroljova a její letové zkoušky probíhaly v letech 1949–1951 na kosmodromu Kapustin Jar. Šlo o vylepšenou verzi rakety R-1, která byla v podstatě sovětskou kopií německé V-2. Přestože design rakety byl ještě do jisté míry ovlivněn německou technologií, obsahoval již celou řadu sovětských řešení. Hlavní vylepšení oproti R-1 představovala o více než 50% zvýšená nosnost spolu se zdvojnásobením doletu (na 600 km), jako např. i schopnost oddělování bojové hlavice od těla rakety. Raketa měla také nový motor \"RD-101\" (konstruktér Valentin Gluško).\n\nVe výzbroji sovětské armády byla raketa mezi lety 1951–1959. Modifikace německé rakety V-2 používaná Sověty na vědecko-výzkumné účely měla označení \"R-2A\". V roce 1957 byla licence na výrobu rakety odevzdána Číně a stala se tak základem pro první čínskou balistickou raketu Dong Feng.\n\n"}
{"id": "742191", "url": "https://cs.wikipedia.org/wiki?curid=742191", "title": "Derichův hranový detektor", "text": "Derichův hranový detektor\n\nDerichův hranový detektor je hranový operátor vyvinutý R. Derichem v roce 1987. Jedná se o vícekrokový algoritmus pro získání optimálního výsledku při detekci hran v diskrétním dvourozměrném obraze. Tento algoritmus vychází z práce Johna F. Cannyho a přebírá jak jednotlivé kroky hranové detekce, tak také navržená kritéria pro optimální hranový detektor, kterými jsou:\n\n\nZ tohoto důvodu se často tento operátor označuje jako Cannyho-Derichův detektor.\n\nDerichův hranový detektor se skládá stejně jako Cannyho hranový detektor ze 4 kroků:\nPodstatný rozdíl je však v implementaci prvních dvou kroků algoritmu, kdy na rozdíl od Cannyho Derichův detektor používá IIR filtr ve tvaru:\n\nkterý optimalizuje Cannyho kritéria. Jak je patrné z předcházejícího vzorce, nejefektivnější filtr získáme v případě, kdy se formula_2 limitně blíží k 0. Takovýto filtr pak používá vzorec:\nformula_3\n\nVýhodou takového filtru je existence pouhého jednoho parametru, jehož změnou můžeme přizpůsobit filtr podle vlastností zpracovávaného obrazu buď ve prospěch lepší detekce, pokud je hodnota formula_4 malá (pro obraz zatížený šumem se doporučuje hodnota parametru formula_4 v rozmezí 0.25 až 0.5), nebo naopak ve prospěch lokalizace, kdy se pro normální obrázky doporučuje α ≈ 1\n\nPoužití IIR filtru má velký smysl především v případech, kdy je zpracováván obraz zatížený šumem či je potřeba provádět vyhlazení obrazu filtrem s velkým konvolučním jádrem. V těchto případech má Derichův detektor značnou výhodu oproti Cannyho detektoru, protože je schopen zpracovat obraz v konstantním krátkém čase nezávislém na požadovaném množství vyhlazení.\n\nAlgoritmus popisující získání hodnoty 2D Derichova filtru je možné rozdělit do dvou částí. V první části se provádí horizontální průchody zleva doprava podle vzorce:\n\na zprava doleva dle:\n\nVýsledek prvního kroku se pak uloží do dočasného dvourozměrného pole:\n\nDruhý krok algoritmu je velice podobný prvnímu. Jako vstup zpracovává dvourozměrné pole z předcházejícího kroku, ale tentokrát provádí průchody ve vertikálním směru shora dolů a zdola nahoru podle následujících matematických vztahů:\n\nVzhledem k nezávislosti zpracovávaných řádků (respektive sloupců), která vyplývá z popisu algoritmu, se řešení založené na IIR filtru často používá na vestavěných systémech či architekturách umožňujících vysoký stupeň paralelizace, jako je např. NVIDIA CUDA.\n\nPři praktické implementaci Derichova detektoru se často využívá matematických vlastností algoritmu, kdy stačí vytvořit kód pouze pro jednu část algoritmu, která se pak volá dvakrát, přičemž mezi jednotlivými voláními se provede transpozice matice výsledku zpracování obrazu. \n\n\n\n"}
{"id": "742192", "url": "https://cs.wikipedia.org/wiki?curid=742192", "title": "Fed Cup 2011 – baráž Světové skupiny", "text": "Fed Cup 2011 – baráž Světové skupiny\n\nV baráži Světové skupiny Fed Cupu 2011 se utkaly čtyři týmy, které prohrály v 1. kole Světové skupiny – Austrálie, Francie, Slovensko a Spojené státy americké, které se střetly se čtyřmi vítěznými družstvy ze Světové skupiny II – Německem, Srbskem, Španělskem a Ukrajinou. Podle tehdy aktuálního žebříčku ITF byly čtyři nejvýše klasifikované týmy nasazeny. Vítězové se kvalifikovali do Světové skupiny pro rok 2012, poražení pak do Světové skupiny II.\n"}
{"id": "742193", "url": "https://cs.wikipedia.org/wiki?curid=742193", "title": "Tomáš Sladký", "text": "Tomáš Sladký\n\nTomáš Sladký (* 9. srpna 1986) je český florbalista hrající na pozici levého útočníka. Aktuálně hraje ve finském klubu Koovee z města Tampere, profesionální kariéru však začal v českém týmu 1. SC WOOW Vítkovice. Mezitím hrál také ve švýcarských klubech UHC Waldkirch-St.Gallen a SV Wiler-Ersigen. Od roku 2006 je stálým členem české florbalové reprezentace.\n\nSeznam medailí, které získal Tomáš Sladký na mistrovství světa:\n"}
{"id": "742194", "url": "https://cs.wikipedia.org/wiki?curid=742194", "title": "Imperial Bank Tower", "text": "Imperial Bank Tower\n\nImperial Bank Tower je 22. nejvyšší výšková budova v San Diegu. Má 24 pater, výšku 108 metrů a dokončena byla v roce 1982.\n"}
{"id": "742195", "url": "https://cs.wikipedia.org/wiki?curid=742195", "title": "Fed Cup 2011 – Světová skupina II", "text": "Fed Cup 2011 – Světová skupina II\n\nSvětová skupina II představovala druhou nejvyšší úroveň Fed Cupu 2011. Čtyři vítězné týmy postoupily do baráže o Světovou skupinu a poražení pak sehráli baráž o setrvání v této úrovni soutěže pro rok 2012.\n"}
{"id": "742196", "url": "https://cs.wikipedia.org/wiki?curid=742196", "title": "Zdeněk Ponert", "text": "Zdeněk Ponert\n\nZdeněk Ponert (* 27. března 1965) je známý pražský živnostník podnikající od r. 1989 jako řidič taxislužby, aktivista za právo na volnou tvorbu cen v taxislužbě. \n\nPrvní dva roky jezdil na svůj živnostenský list, později, až dodnes, jako zaměstnanec firmy. Je jedním z taxikářů, kteří na Staroměstském náměstí v Praze veřejně nabízeli jízdné 99 Kč/km, nerespektující nařízení města o regulaci cen na nejvýše 28 Kč/km, s čímž byla spojena řada konfliktů a sporů, v nichž hrál výraznou roli. Svoje taxi značky Mercedes měl pomalované protestními nápisy proti magistrátu a městské policii, svou činnost nazýval „osmý odboj“ a sebe na svém blogu označoval za prvního mluvčího osmého odboje. V roce 2008 se vyjadřoval jako mluvčí za Odborový svaz taxi Praha, občanské sdružení, v jehož čele stojí Pavel Jelínek a Marcel Šíd.\nSpecifický spor se odehrával kolem stanoviště na Staroměstském náměstí, jehož vylosovaným správcem byla firma SEDOP. Toto stanoviště využívali řidiči, kteří inzerovali několikanásobně vyšší jízdné, než jaké připouští městské nařízení o maximálních cenách, nejčastěji 99 Kč/km (oproti městem stanovené maximální ceně 28 Kč/km), a u soudu argumentují jejich právní zástupci Klára Slámová a Kolja Kubíček tím, že cenová regulace, která neodpovídá oprávněným nákladům, je neoprávněná, stejně jako nebylo v té době oprávněno vázat užívání taxistanoviště na veřejných komunikacích a určovat barvu vozů, které jej mohou užívat. Město dalo firmě SEDOP postupně třikrát (poprvé roku 2005) výpověď z nájmu, jejíž platnost firma opakovaně soudně napadala. Od léta 2006 rozdávali městští strážníci potenciálním zákazníkům lístečky s textem: \"„Ceny vyznačené v ceníku na tomto vozidle jsou v rozporu s cenovým předpisem hl. města Prahy a jejich účtování rovněž porušuje tento cenový předpis.“\" V dubnu 2007 udělil Obvodní soud pro Prahu 1 Magistrátu hlavního města Prahy pokutu ve výši 100 000 Kč za to, že nerespektoval předběžné opatření soudu a v rozporu s ním bránil řidičům nájemce stanoviště užívat. V červenci 2009 rozhodl městský soud o platnosti druhé výpovědi a magistrát obratem zrušil taxistanoviště na Staroměstském náměstí a změnil je ve vyhrazené stání pro invalidy. Zástupce odborového svazu Taxi Praha však namítl, že dosud nebyl uzavřen spor o platnosti třetí výpovědi, v jehož rámci bylo vydáno předběžné opatření, které zakazovalo magistrátu bránit taxikářům v užívání stanoviště. Soudní a správní spory se vedou rovněž o některé z pokut, které magistrát udělil řidičům.\n\nSprávní soud v roce 2007 ve sporu mezi nejmenovaným taxikářem, který zhruba trojnásobně překročil stanovené maximální ceny, a ministerstvem financí rozhodl ve prospěch taxikáře a zrušil pokutu udělenou taxikářovi. Soud agrumentoval mimo jiné tím, že městská vyhláška (nařízení?) nemůže být nadřazena zákonu o cenách, který připouští regulaci jen v případech, kdy je trh ohrožen účinky omezení hospodářské soutěže nebo to vyžaduje mimořádná tržní situace (§ 1 odst. 6 zák. 526/1990 Sb.), a taková situace v Praze podle soudu nenastala. Náměstek pražského primátora Rudolf Blažek označil rozhodnutí soudu za nebezpečné a město Praha ani nadále tento názor soudu nerespektovalo a regulační nařízení nezrušilo. Mimo to zástupci taxikářů nerespektujících stanovené maximální ceny argumentovali i tím, že i v případech oprávněné regulace cen dává zákon o cenách možnost navýšit regulovanou cenu o oprávněné vyšší náklady. Obvodní soud pro Prahu 1 v roce 2009 udělil Magistrátu hlavního města Prahy pokutu 100 000 Kč za to, že nerespektoval předběžné rozhodnutí soudu týkající se stanoviště taxislužby na Staroměstském náměstí v Praze, a nařídil, aby Praha značku stání pro invalidy okamžitě odstranila a dále nebránila taxikářům taxistanoviště užívat.\n\nV roce 2011 Nejvyšší správní soud zrušil rozhodnutí Městského soudu v Praze, a konstatoval, že magistrát i Městský soud pochybily, když rozhodly o pokutě nejmenovanému řidiči, který jezdil za deklarovanou cenu 80 Kč/km. Zároveň ale Nejvyšší správní soud potvrdil oprávněnost regulace cen taxislužby.\n\n16. července 2009 vypukla na Staroměstském náměstí za přítomnosti advokátky Kláry Slámové rvačka městských policistů s taxikáři poté, co se na místě na protest shromáždilo asi 20 vozidel taxislužby a městská policie se pokusila odtáhnout vůz Zdeňka Ponerta z bývalého stanoviště taxislužby, které město na základě výsledků jednoho soudního sporu, ale navzdory předběžnému rozhodnutí soudu vydanému v rámci jiného sporu, zrušilo a přeznačilo na parkovací místo pro invalidy, a pokusili se násilím dostat Zdeňka Ponerta do policejního automobilu, načež ho další přítomní taxikáři fyzicky bránili. Ke zraněním došlo na obou stranách sporu. Státní zástupkyně podala na tři účastníky rvačky z řad taxikářů obžalobu pro útok na veřejného činitele a výtržnictví. Obvodní soud pro Prahu 1 v únoru 2011 rozhodl, že se zúčastnění taxikáři svou účastí ve sporu nedopustili trestného činu. Taxikáři podali na činitele města trestní oznámení pro podezření z maření úředního rozhodnutí a zneužití pravomoci veřejného činitele.\n\nV lednu 2007 mu Magistrát hlavního města Prahy odebral taxikářskou licenci. Náměstek primátora Rudolf Blažek v únoru 2007 uvedl, že pan Ponert byl 33× přistižen při páchání přestupku a třikrát dostal pokutu, celkově za 90 tisíc Kč. V únoru 2007 držel Zdeněk Ponert před magistrátem 11denní hladovku o pouhém čaji s mlékem a medem na protest proti tomu, že mu město nedovolilo jezdit za \"tržní\" ceny. Hladovku ukončila kvůli křečím v břiše hospitalizace na jednotce intenzivní péče v nemocnici, po propuštění vzkázal všem taxikářům, že před magistrátem seděl pro ně. Městské regulační nařízení označil za vykořisťování.\n\n20. října 2009 odpoledne Zdeněk Ponert zasáhl do jednání Poslanecké sněmovny PČR tím, že z galerie pro veřejnost vykřikoval, že pražský magistrát porušuje zákony. V reakci na to nechal předseda PČR Miloslav Vlček vyklidit celou galerii, včetně diváků, kteří jednání nenarušovali. Předseda Odborového svazu taxi Praha Pavel Jelínek se od této formy protestu distancoval.\n\nNa webu hnutí Skutečná demokracie je v jeho profilu prezentováno, že se mu podařilo vyhrát soudní spory ohledně nevýhodného záměru přiřknout lukrativní stanoviště taxi dvěma vyvoleným firmám, a že pro odborový svaz taxikářů vyhrál spor o odstupňované tarify, podle vzdálenosti odvozu, běžné u hotelových taxi, za což byl v bulvárním tisku nařčen zlodějským taxikářem.\n\n16. dubna 2011, v den protivládní demonstrace před ministerstvem financí, zaparkoval na místě ještě před příchodem demonstrujících svůj 21 let starý žlutý mercedes ověšený vlajkami a popsaný nápisy vyzývajícími k revoluci, a po příchodu davů vylezl na střechu svého auta a s praporem v ruce a trikolórou na saku vykřikoval požadavek na zrušení politických stran, aby se demokracie očistila od zlodějů a lhářů.\n\n17. listopadu 2012 uspořádal na Václavském náměstí vlastní protivládní protest, kterým údajně úmyslně narušil protivládní protest pořádaný v témž místě iniciativou Stop vládě. Před polednem přistavil pod sochu svatého Václava dodávkový automobil a zvukovou aparaturu, z níž pouštěl písně Karla Kryla, svatováclavský chorál a projevy svých stoupenců. Své protesty s plánovanou účastí 3000 lidí, ale skutečnou účastí daleko menší, prý ohlašuje pravidelně na magistrátu již několik měsíců, protest na sobotu 17. listopadu však prý ohlásil k Národnímu muzeu, nikoliv k soše svatého Václava. Kolem půl jedné bylo podle iDnes Ponertovo ozvučení u Národního muzea. Na přání odborářů pořádajících konkurenční demonstraci policejní těžkooděnci Ponertův vůz obklopili a zajistili jeho odtažení. Vozidlo bylo neoprávněně odtaženo, na základě prý žádosti odborářů, ovšem bez právního důvodu. Zde policisté jednali bez právního důvodu a soud se přiklonil na stranu Zdenka Ponerta.\n\nMédia zmínila i jeho účast na protivládní demonstraci 27. dubna 2013 na Václavském náměstí.\n\nWeb SK-DE (\"Skutečná demokracie\") ho v letech 2012 až 2013 prezentoval jako jednoho ze tří až pěti členů svého týmu, přičemž nejméně od 3. září 2013 web u jeho profilu uvádí, že stojí v čele tohoto „myšlenkového směru“.\n\nPři státních oslavách 28. října 2014 na vrchu Vítkově v Praze přijel v 9:45 hodin se Škodou Superb, na střeše měl umístěnou státní vlajku a reproduktor, z něhož zněla hlasitě husitská hymna \"Ktož jsú boží bojovníci\" Po projetí značky zákazu vjezdu ho chtěla zastavit vojenská policistka, ale Ponert ji ignoroval. Žena uskočila a na taxikáře upozornila vysílačkou kolegu na dalším stanovišti, před památníkem. Příslušník vojenské policie v oranžové reflexní vestě vyšel proti přijíždějícímu vozidlu ve chvíli, kdy bylo asi 50 metrů od něj. Auto chtěl zastavit zdviženým terčíkem. Řidič však nereagoval. Policista pak ukazoval taxikáři rukou, aby zastavil na kraji silnice, Ponert jel dál a vozidlo zabrzdil až u vojákova těla. Vojenský policista jej požádal, aby hudbu ztlumil, nebo odjel. Ponert odmítl. Další policisté ho upozornili, že nemá povolení k vjezdu. Reagoval prý slovy: „Já ho nepotřebuju. To je petiční stánek. Jdu položit kytku.“ Asi půl hodiny poté ho na Vítkově zadržela republiková policie, obvinila ho z násilí proti úřední osobě a výtržnictví. Vojenský policista tvrdil, že mu taxikář způsobil lehké poranění ruky. Vozidlo bylo zajištěno policií a proti Zdeňku Ponertovi bylo zahájeno vyšetřování kvůli podezření z násilí proti úřední osobě. Na videozáznamu z Vítkova, který Ponert později získal, je však vidět, že voják po kontaktu s taxikářovým vozidlem dál pokračoval v práci a žádné zranění neřešil. Státní zástupkyně i na základě záznamu z pouliční kamery trestní stíhání zastavila a věc předala do přestupkového řízení. Zdeněk Ponert poté požadoval od ministerstva spravedlnosti jako odškodnění tři miliony korun „za poškození zdraví, dobrého jména, jména rodiny, v zaměstnání a u přátel“, přičemž výši požadované částky soudu zdůvodnil tak, že má být odstrašující, aby škůdce od takového jednání upustil. Soud žalobu o náhradu újmy zamítl s tím, že žalobce tvrzenou nemajetkou újmu nedoložil, a v odůvodnění přihlédl i k tomu, že žalobce incident sám vyprovokoval a nešlo o první takový případ, přičemž soud konstatoval, že „přiznání zadostiučinění v penězích by bylo v případě žalobce v rozporu s obecně sdílenou představou spravedlnosti“ Ponert se odvolal k městskému soudu.\n\n"}
{"id": "742199", "url": "https://cs.wikipedia.org/wiki?curid=742199", "title": "Bank of America Tower (Jacksonville)", "text": "Bank of America Tower (Jacksonville)\n\nBank of America Tower je 42 patrový mrakodrap v Jacksonville. Se svojí výškou 188 m je nejvyšší budovou ve městě a 9. nejvyšší ve státě Florida. Byl dokončen v roce 1990 podle návrhu společnosti Murphy/Jahn, Inc. Architects.\n"}
{"id": "742200", "url": "https://cs.wikipedia.org/wiki?curid=742200", "title": "Strnadec zimní", "text": "Strnadec zimní\n\nStrnadec zimní (\"Junco hyemalis\") je nejznámější druh z rodu strnadců. V závislosti na ročním období je možné se s ním setkat prakticky všude v mírném podnebí Severní Ameriky, během léta se vyskytuje i hluboko v subarktické oblasti.\n"}
{"id": "742202", "url": "https://cs.wikipedia.org/wiki?curid=742202", "title": "Grungecore", "text": "Grungecore\n\nGrungecore je podžánr grungeové hudby, který více než z alternativního rocku či metalu vychází hardcore punku. Grungecore skladby hrála například skupina Nirvana, jmenovitě např. Endless Nameless či Tourette's.\n"}
{"id": "742204", "url": "https://cs.wikipedia.org/wiki?curid=742204", "title": "Fed Cup 2011 – baráž Světové skupiny II", "text": "Fed Cup 2011 – baráž Světové skupiny II\n\nDo baráže Světové skupiny II ve Fed Cupu 2011 sestoupily čtyři týmy, které prohrály v 1. kole Světové skupiny II – Estonsko, Slovinsko, Kanada a Švédsko. Ty se v ní utkaly o účast ve Světové skupině II pro rok 2012 se čtyřmi postupujícími z 1. skupin oblastních zón. Bělorusko a Švýcarsko postoupily z evropsko-africké zóny, Japonsko z asijsko-oceánské zóny a Argentina z americké zóny.\n\nZápas mezi Běloruskem a Estonskem se zapsal do historie Fed Cupu, když skončil nejvýraznějším rozdílem, jaký kdy byl zaznamenán. Běloruské hráčky deklasovaly Estonky 5:0 na zápasy, přičemž estonské tenistky uhrály ve všech pěti utkáních pouze 13 gamů.\n\n"}
{"id": "742205", "url": "https://cs.wikipedia.org/wiki?curid=742205", "title": "Riot Grrrl", "text": "Riot Grrrl\n\nRiot Grrrl je styl punkové hudby vycházející převážně z grunge a hardcore. Pro tento styl jsou typické kapely, ve kterých jsou všechny členky ženy, či je alespoň zpěvačka žena. Texty těchto kapel mají feministicko-anarchistický ráz a bouří se proti konzervatismu, konvencím, útlaku vůči ženám i útlaku všeobecně, a také proti současnému společenskému řádu. Členky kapel měly často velmi osobní vztahy s hudebníky ze známých punk/grunge kapel. Jako příklad můžeme uvést vztah Kurta Cobaina s bubenicí skupiny Bikini Kill Tobi Vail a jeho manželství se zpěvačkou Hole, Courtney Love. V poslední době se v médiích často objevuje ruská kapela Pussy Riot brojící převážně proti Kremlu a postavení žen v Rusku.\n\nRiot Grrrl skupiny:\n"}
{"id": "742206", "url": "https://cs.wikipedia.org/wiki?curid=742206", "title": "Alenka Gotar", "text": "Alenka Gotar\n\nAlenka Gotar (* 23. srpna 1977 Domžale) je slovinskou sopranistkou. S písní \"\"Cvet z Juga\"\" (\"\"Květ z jihu\"\"), reprezentovala Slovinsko soutěži Eurovision Song Contest 2007 ve finských Helsinkách. V semifinále postoupila ze sedmého místa do finálové části, kde obdržela 15. místo s 66 body.\n\nZájem Alenky Gotar o hudbu začal v základní umělecké škole, kde se naučila hrát na klavír a kytaru. Později při studiu gymnázia navštěvovala Střední školu hudby a baletu v Lublani, kde se u svého učitele Markose Bajuka učila sólovému zpěvu. Po složení maturity na obou školách v roce 1996 se přihlásila na studium sólového zpěvu na Akademii hudby ve švýcarské Bazileji. V roce 1999 přešla na pozvání profesora Lilijana Sukise na hudební akademii Mozarteum v Salzburgu, kde v roce 2000 studium úspěšně ukončila. Ve studiu zpěvu a operního hraní pokračovala a v roce 2006 získala doktorát.\n\nAlenka Gotar hostuje v mariborské opeře a jako sólistka zpívá v národních divadlech v Salzburgu a Lublani. S orchestrem a komorním sborem podnikla turné po Slovinsku, Rakousku, Švýcarsku, Německu, Chorvatsku nebo Skandinávii. Repertoár tvoří barokní skladby i moderní hudba. Také je učitelkou hudby.\n\nDne 4. února 2007 vyhrála soutěž EMA 2007, slovinské výběrové kolo soutěže Eurovizi 2007. Během semifinále 10. května 2007 v Helsinkách zpívala píseň Cvet z juga a postoupila do finále, kde se umístila na 15. místě. Rychlá rytmická balada kombinovaná s operními vokály napsal Andrej Babić, aranžmá pochází od Aleksandry Valenčić. O vítězi EMA 2007 se rozhodovalo v telefonickém hlasování. Po dvou semifinálích a finále vybíralo slovinské publikum mezi Alenkou a Evou Černe. Soutěž vyhrála s 44 636 hlasy Alenka a stala se reprezentantkou Slovinska na Eurovizi.\n\nOd roku 2000 je častým hostem v opeře a baletu Slovinského národního divadla v Lublani, kde zpívala tyto role:\n\n\nV sezóně 2004/2005 vystupovala v těchto rolích:\n\n\nV Salzburgu vystupovala v těchto rolích:\n\n\nNa festivalu Europäische Musikmonat 2001 pořádaném v Basileji zpívala roli v opeře “Skamander”, švédského skladatele Beata Gysina.\n\n\n"}
{"id": "742207", "url": "https://cs.wikipedia.org/wiki?curid=742207", "title": "Pavel Jelínek", "text": "Pavel Jelínek\n\nPavel Jelínek je jméno více známých osob:\n\n"}
{"id": "742209", "url": "https://cs.wikipedia.org/wiki?curid=742209", "title": "Fed Cup 2011 – Americká zóna", "text": "Fed Cup 2011 – Americká zóna\n\nAmerická zóna Fed Cupu 2011 byla jednou ze tří zón soutěže, kterých se účastnily státy ležící v daných regionech, v tomto případě týmy ze států nacházejích se na americkém kontinentu. Do soutěže Americké zóny nastoupilo 18 družstev, z toho osm účastníků hrálo v 1. skupině a deset pak ve 2. skupině. Součástí herního plánu byly také dvě baráže.\n\n\nOsm týmů bylo rozděleno do dvou bloků A a B po čtyřech družstvech. Vítězové obou bloků se utkaly v zápase o postup do baráže o Světovou skupinu II pro rok 2012. Družstva, která se umístila na třetím a čtvrtém místě obou bloků spolu sehrála zápas, z něhož poražený sestoupil do 2. skupiny Americké zóny pro rok 2012. Třetí z bloku A se utkal se čtvrtým z bloku B a naopak. \n\n\n\nDeset týmů bylo rozděleno do dvou bloků A a B po pěti družstvech. První dva týmy z každého bloku se utkaly v baráži o postup do 1. skupiny Americké zóny pro rok 2012, a to zápasem první z bloku A s druhým z bloku B a naopak. Vítěz zápasu si zajistil postup. \n\n\n"}
{"id": "742210", "url": "https://cs.wikipedia.org/wiki?curid=742210", "title": "Evropské právo", "text": "Evropské právo\n\nEvropské právo má několik významů:\n\n\n"}
{"id": "742213", "url": "https://cs.wikipedia.org/wiki?curid=742213", "title": "Mistrovství Československa v atletice 1974", "text": "Mistrovství Československa v atletice 1974\n\nMistrovství Československa mužů a žen v atletice 1974 v kategoriích mužů a žen se konalo v Praze v sobotu 20. července a v neděli 21. července (v těchto dnech proběhla hlavní část mistrovství). Pořadatelé a závodníci se museli potýkat s nepřízní počasí. Před zahájením mistrovství postihly Prahu prudké přívalové deště. Na plochu stadionu spadlo cca 2 mil. litrů vody a mistrovství bylo provázeno nepříjemným větrem.\n\nStartovali téměř všichni českoslovenští vrcholoví atleti té doby, např. Ludvík Daněk, Milada Karbanová, Eva Šuranová, Helena Fibingerová, Vladimír Malý, Jaroslav Brabec, Miloslava Hübnerová, Jiří Vyčichlo a Mária Mračnová. \n\nNa mistrovství byly překonány dva československé rekordy. \n"}
{"id": "742216", "url": "https://cs.wikipedia.org/wiki?curid=742216", "title": "Trumf", "text": "Trumf\n\nTrumf v karetních hrách je karta, případně skupina karet jedné barvy, kterou či kterými je možné přebít kartu jinou. Její postavení ve hře je dáno konkrétními pravidly karetní hry. Používá se hlavně ve zdvihových hrách.\n\nKonkrétní pravidla v jednotlivých karetních hrách určují, zda a které karty jsou nazývány a používány jako trumfy. Jsou to takové karty, kterými je možné ve zdvihu přebít kartu jiné barvy bez ohledu na jejich výši, tedy trumfová osmička může přebít ve zdvihu i eso netrumfové barvy. Trumfové barvy se mohou kolo od kola měnit, nebo mohou být pro všechna kola hry stabilní. V některých zdvihových hrách není předem určena trumfová barva (Červená bere, Dudák), ale karta určité hodnoty (Sedma).\n\n"}
{"id": "742217", "url": "https://cs.wikipedia.org/wiki?curid=742217", "title": "Mistrovství Československa v atletice 1972", "text": "Mistrovství Československa v atletice 1972\n\nMistrovství Československa mužů a žen v atletice 1972 v kategoriích mužů a žen se konalo v sobotu 22. července a v neděli 23. července v Praze na tartanové dráze. \n\nNa šampionátu startovali špičkoví českoslovenští atleti. Ve startovní listině nechyběly osobnosti jako tehdejší světová rekordmanka v běhu na 100 m Eva Glesková, diskař Ludvík Daněk, který krátce po mistrovství získal zlatou medaili na olympiádě v Mnichově, dálkařka Eva Šuranová, která na olympiádě získala bronzovou medaili a další olympijští finalisté (Dušan Moravčík, Helena Fibingerová, Lubomír Nádeníček, Petr Čech, Jaroslav Matoušek, Juraj Demeč, Jiří Kynos, Luděk Bohman). \n\nMistrovství se uskutečnilo krátce před olympiádou v Mnichově a bylo na něm překonáno celkem šest československých rekordů, o které se postarali: \n\n\nHelena Fibingerová poslala kouli do vzdálenosti 18,76 m, čímž československý rekord vyrovnala.\n"}
{"id": "742220", "url": "https://cs.wikipedia.org/wiki?curid=742220", "title": "Zdeněk Kolářský", "text": "Zdeněk Kolářský\n\nJméno Zdeněk Kolářský nese více osobností:\n\n"}
{"id": "742225", "url": "https://cs.wikipedia.org/wiki?curid=742225", "title": "Seznam dílů seriálu Jak jsem poznal vaši matku", "text": "Seznam dílů seriálu Jak jsem poznal vaši matku\n\nToto je seznam dílů seriálu \"Jak jsem poznal vaši matku\". Americkou situační komedii \"Jak jsem poznal vaši matku\" vysílala americká televize CBS v letech 2005–2014. V ČR bylo prvních sedm řad seriálu premiérově vysíláno mezi lety 2009 a 2012 na stanici Prima Cool, poslední dvě řady měly premiéru v letech 2013 a 2014 na stanici Prima Love.\n\n<onlyinclude></onlyinclude>\n\n"}
{"id": "742226", "url": "https://cs.wikipedia.org/wiki?curid=742226", "title": "Volkovce", "text": "Volkovce\n\nVolkovce jsou obec na Slovensku v okrese Zlaté Moravce.\n\nObec se nachází na Pohronské pahorkatině a jižních svazích Pohronského Inovce. Samotná obec leží v nadmořské výšce asi 225 m v dolině potoka Bočovka, katastr leží mezi 220 a 450 metry.\n\nPrvní písemná zmínka pochází z roku 1275 jako Wolkouch, později je uváděna pod názvy Walkoch (1327), Wolkowcze (1773), maďarský název je Valkóc. Patřila panství hradu Tekov, v roce 1327 ji jako pustou osídlilo opatství v Hronském Beňadiku, později patřila Ostřihomské kapitule. Vyvíjela se jako zemědělská obec. V roce 1945 k ní byla připojena osada Závada, dále k ní patří samostatná osada Olichov.\n\n\n"}
{"id": "742229", "url": "https://cs.wikipedia.org/wiki?curid=742229", "title": "Tělocvičné nářadí", "text": "Tělocvičné nářadí\n\nTělocvičné nářadí je sportovní doplňkové vybavení zejména školních tělocvičen.\nJeho parametry jsou určeny technickými normami.\n\nVymyslel ji P. H. Linge ze Švédska počátkem 19. století, i proto bývá známa jako \"švédská lavička\". Její horní deska je 360 cm dlouhá, široká 28 cm a silná 3 cm. Výška je zpravidla 35 cm. Na spodní části bývá kladinka. Vyrábí se lavičky i jiných rozměrů a s háky na konci.\n\nVymyslel ji Švéd Rethein (proto švédská bedna) v roce 1851. Vyrábí se řada druhů těchto beden. Typická se skládá z šesti dílů a víka potaženého kůží, Tvar bedny je komolý jehlan, celková výška je 106 cm, váha 57 kg.\n\nŘíká se jim také ribstoly, správně však ze švédštiny \"ribbstol\". Autorem byl opět Per Henrik Ling. Bývají připevněny ke stěně tělocvičny, jsou 3 metry vysoké o šíři 100 až 110 cm, opatřené bočnicemi a řadou zpravidla 18 ks příček.\n\nMechanický žebřík bývá v některých tělocvičnách. Je upevněn v konstrukci na stěně, má posuvný vozík, podstavec a můstek pro skoky. Je dlouhý 5 metrů, opatřený řadou příček.\n\nI ty jsou jen v některých tělocvičnách. Jsou to několikadílné žebříky o šíři 2 metry, dlouhé 5 metrů, s možností zavěšení nejméně 1 metr od stěny.\n\nBěžné zařízení všech tělocvičen. Jeho hlavní částí je jedno či více lan či tyčí určených ke šplhu.\n\nVyvinul se z maket používaných od 16. století v rytířských akademiích pro voltiž, cvičení na živých koních. Koně na cvičení se vyrábí v různých variantách, jsou jiné pro školní cvičení a jiné pro závody v gymnastice. Mívají nastavitelnou výši noh a některé i madla.\n\nVynalezl ji E. W. Eiselen v 19. století. Je to přenosné nářadí používané v tělocvičně, pro děti bývá vysoké 60 až 115 cm, má čtyři nohy, horní část je potažená kůží či koženkou.\n\nStala se součástí turnerských cvičení v 19. století. Mají dvě bočnice – žerdě, stejně či různě vysoké. Výška bývá nastavitelná.\n\nVymyšlena jsou od počátku 19. století. Hrazdová tyč (žerď) má průměr 2,8 cm, je dlouhá 240 cm, výška je nastavitelná.\n\nVymyšlené byly již ve starověkém Římě. Nové mají navíjecí mechanismus pro spouštění kruhů s popruhy a vyrábí se s různými rozměry.\n\nVyužívána byla v turnerských cvičeních (Schwebebaun). Je to břevno nastavitelné do různé výšky na zemí. Horní šířka, po které se chodí, je široká 10 cm.\n\nVyrábí se o různých tvarech a rozměrech. V tělocvičnách je dimenzována pro jednoho cvičence. Odraziště má rozměry 150 x 350 cm.\n\nVyrábí se v různých velikostech i z různých materiálů. Silnějším se říká duchny.\n\n"}
{"id": "742230", "url": "https://cs.wikipedia.org/wiki?curid=742230", "title": "Kronwall", "text": "Kronwall\n\nExistuje více osobností se švédským příjmením Kronwall:\n\n"}
{"id": "742231", "url": "https://cs.wikipedia.org/wiki?curid=742231", "title": "Mount Adams", "text": "Mount Adams\n\nMount Adams je stratovulkán v Kaskádovém pohoří a druhá nejvyšší hora státu Washington.\n"}
{"id": "742232", "url": "https://cs.wikipedia.org/wiki?curid=742232", "title": "Eugenius", "text": "Eugenius\n\nFlavius Eugenius (okolo 345 - 394 Frigidus) byl římský uzurpátor proti císaři Theodosiovi I. a římský učitel rétoriky v letech 392–394. V roce 394 byl Theodosiem poražen v bitvě na řece Frigidus a následně popraven. Ačkoli byl křesťan, jako poslední císař prováděl aktivní politiku s cílem podpořit tradiční pohanské náboženství.\n"}
{"id": "742235", "url": "https://cs.wikipedia.org/wiki?curid=742235", "title": "Vologaisés I.", "text": "Vologaisés I.\n\nVologaisés I. (parthsky \"Valagaš\") byl parthský velkokrál z rodu Arsakovců panující v letech 51–77/78. Jeho otcem byl král Vonónés II., někdejší vládce Atropatené v Médii, matkou konkubína řeckého původu.\n\nNa trůn nastoupil po krátké vládě svého otce a brzy po převzetí moci jmenoval svého bratra Pakora králem v Atropatené a druhého bratra Tiridata (Trdata) se pokusil dosadit za panovníka v Arménii – tam byl v roce 52 zavražděn Římany podporovaný král Mithridatés. Následoval konflikt s císařem Neronem, který Arménii pokládal za vazalský stát impéria, a jistou dobu přecházela země z jedněch rukou do druhých. Roku 63 ji Vologaisés, jenž mezitím potlačil nepokoje doma, pevně ovládl a vědom si potřeby dohodnout se s Římem vyslal k Neronovi poselstvo v čele s Tiridatem. Nero v roce 66 prohlásil Tiridata králem Arménie, což znamenalo kompromis – Arménie zůstala vazalským státem impéria, ale panovala v ní vedlejší linie rodu Arsakovců.\n\nVologaisés po zbytek vlády usiloval o dobré vztahy s Římem, přesto se však mezi oběma zeměmi objevilo několik stínů. Z popudu nového císaře Vespasiana odmítli například Římané pomoci v roce 75 Parthům, když je ze severu ohrožovali Alani. Pro Vologaisa to muselo být obzvlášť trpké, neboť v roce čtyř císařů nabídl Vespasianovi, že mu pošle pohotově 40 000 jezdců, aby podpořili jeho nároky na trůn.\n\nZ kulturního hlediska znamenala Vologaisova vláda ponenáhlý návrat k íránským tradicím a ústup vnějškové helenizace. Na mincích se místo řeckých legend objevují legendy psané v aramejštině a na reversu některých ražeb lze spatřit oltář s posvátným ohněm. Vnitropoliticky přineslo panování tohoto krále určitou míru stability, jež zvláště vyniká při srovnání s následujícím obdobím. Na podporu obchodu vzniklo poblíž Seleukie nad Tigridem nové město Vologaisiás.\n\nNení s jistotou známo, jak rozřešil král následnickou otázku, zdá se však, že podporoval nároky jednoho ze svých synů, Pakora. Ten se po jeho smrti stal skutečně králem, od počátku však musel zápasit s dalšími pretendenty trůnu, což říši uvrhlo na téměř půlstoletí do stavu permanentní občanské války.\n\n\n"}
{"id": "742237", "url": "https://cs.wikipedia.org/wiki?curid=742237", "title": "Max Linder", "text": "Max Linder\n\nMax Linder, vlastním jménem Gabriel Maxmilien Leuvielle (16. prosince 1883, Saint-Loubès, Gironde, Francie – 31. října 1925, Paříž, Francie), byl francouzský herec-komik a režisér, francouzský průkopník éry němého filmu.\n\nNarodil se nedaleko od francouzského města Bordeaux a pocházel z katolické rodiny. Na přelomu 19. a 20. století se ve věku sedmnácti let osamostatnil, odešel do Paříže a stal se nejprve divadelním hercem. Ale již v roce 1905 se začal věnovat tehdy zbrusu novému druhu umění, právě se rodící kinematografii, kdy začal natáčet grotesky pro známou francouzskou filmovou společnost Pathé. Záhy se stal známým a velice populárním. Před první světovou válkou údajně natočil nejméně 200 krátkých filmových grotesek (ale pravděpodobně mnohem více), ze kterých se do dnešních dob dochoval pouze zlomek. Ve všech svých němých filmech vytvořil filmovou postavu šviháka Maxe, dobře oblečeného smutného muže. Stal se první velkou filmovou hvězdou éry němého filmu, který až do roku 1914 vládl filmovému žánru nejen evropské ale i světové grotesky. Stal se, mimo jiné, také velkou inspirací zejména pro svého nejznámějšího a nejproslulejšího následovníka Charlese Chaplina, kterého si velice vážil.\n\nZlom v jeho kariéře představovala první světová válka, ve které bojoval jako dobrovolník, a která pro něj znamenala velký fyzický i psychický otřes. V roce 1916, po svém zranění a návratu z armády odejel na čas do USA, kde v té době již exceloval Charlie Chaplin se svojí filmovou postavou tuláka. Max Linder však, pro svoji nemoc a deprese, již nedokázal svůj předválečný úspěch zopakovat a jeho popularita postupně upadala a brzy se vrátil zpět do Evropy. V roce 1920 se pak do USA ještě jednou vrátil a začal sám točit své vlastní filmy, které si sám produkoval i režíroval. Nicméně v té době již, kromě Charlese Chaplina, na scéně vystupovali i Harold Lloyd a Buster Keaton, kterým jeho filmy také nedokázaly dobře konkurovat. V roce 1925 společně se svojí ženou spáchal sebevraždu v malém pařížském hotelu \"Phrygien\".\n\n\n"}
{"id": "742243", "url": "https://cs.wikipedia.org/wiki?curid=742243", "title": "Václav Větvička (imunolog)", "text": "Václav Větvička (imunolog)\n\nVáclav Větvička (* 1954) je český imunolog.\n\nPo studiích v Praze v oboru imunologie odešel s manželkou Janou pracovat do USA. Stal se profesorem na katedře patologie Univerzity Louisville. Patří k předním vědcům v oblasti výzkumu a propagace glukanu.\n\nPřispívá do několika českých technologických, cestovatelských a kulinářských časopisů. Je autorem nejen odborných vědeckých publikací, jichž má na kontě úctyhodné množství, ale i cestopisných, kuchařských a humoristických knih.\n\nJe synovcem botanika Václava Větvičky.\n\n\n\n"}
{"id": "742245", "url": "https://cs.wikipedia.org/wiki?curid=742245", "title": "Seznam zápasů československé fotbalové reprezentace na MS", "text": "Seznam zápasů československé fotbalové reprezentace na MS\n\n"}
{"id": "742247", "url": "https://cs.wikipedia.org/wiki?curid=742247", "title": "Josef Kouša", "text": "Josef Kouša\n\nJosef Kouša (25. března 1871 Dobřichovice – 14. října 1935 Praha) byl český a československý sociálně demokratický politik a meziválečný poslanec Revolučního národního shromáždění, později senátor Národního shromáždění ČSR za Československou sociálně demokratickou stranu dělnickou.\n\nUž za Rakouska-Uherska byl aktivní v sociálně demokratickém hnutí. Účastnil se bojů za všeobecné volební právo.\n\nV letech 1918-1920 zasedal v Revolučním národním shromáždění za Československou sociálně demokratickou stranu dělnickou. Podle údajů k roku 1918 byl profesí redaktorem. V parlamentních volbách v roce 1920 získal senátorské křeslo v Národním shromáždění. Post zastával do roku 1925.\n\nZemřel v Praze 14. října 1935.\n\n"}
{"id": "742250", "url": "https://cs.wikipedia.org/wiki?curid=742250", "title": "Princezna na hrášku", "text": "Princezna na hrášku\n\nPrincezna na hrášku (dánsky \"Prinsessen paa Ærten\") je pohádka dánského spisovatele Hanse Christiana Andersena. Příběh poprvé vyšel v Kodani 8. května 1835.\n\nAndersen tento příběh slyšel jako dítě a je pravděpodobné, že zdrojem je lidový materiál pravděpodobně ze Švédska, protože v dánské tradici ústního vyprávění tento příběh známý není. Ani \"Princezna na hrášku\", ani další dva příběhy vydané společně s touto pohádkou nebyly dánskými kritiky přijaty dobře. Vyčítali jim líbivý styl a absenci morálky.\n\nPříběh o extrémní fyzické citlivosti rozhodně nebyl nový. Jedna indická legenda vypráví o muži, který spal na sedmi matracích a přesto se probudil v bolestech. Jeden italský příběh zase vypráví o ženě, které musela být obvázána noha poté, co na ni dopadl jasmínový květ.\n\nBratři Grimmové zahrnuli tuto pohádku do své sbírky \"Kinder- und Hausmärchen\", ale vyškrtli ji poté, co zjistili, že je součástí dánské literární tradice.\n\nPříběh vypráví o princi, který se chce oženit s princeznou, ale má potíže najít vhodnou manželku. Něco je vždy špatné s dívkami, se kterými se setkává. Jedné bouřlivé noci (u Andersena je to vždy předzvěst život ohrožující situace, nebo příležitost pro romantické setkání) hledá na zámku útočiště mladá, deštěm promočená žena. Tvrdí, že je princezna a princova matka se ji rozhodne vyzkoušet. Nabídne dívce útočiště na noc a pod 20 matrací umístí hrášek. Princezna příští ráno tvrdí, že měla bezesnou noc a budilo ji cosi tvrdého v posteli, co jí způsobilo modřiny. Princ se zaraduje, protože jen pravá princezna by projevila takovou citlivost. Proběhne svatba a hrášek je umístěn v královském muzeu.\n"}
{"id": "742255", "url": "https://cs.wikipedia.org/wiki?curid=742255", "title": "Ján Kovalik", "text": "Ján Kovalik\n\nJán Kovalik, též Ján Kovalik-Ústiansky (27. listopadu 1861 Ústie nad Oravou – 8. března 1950 Žilina), byl slovenský a československý básník a politik; meziválečný poslanec a senátor za Hlinkovu slovenskou ľudovou stranu.\n\nV letech 1872-1880 studoval na gymnáziu v Banské Bystrici, pak v letech 1880-1885 filozofii na Vídeňské univerzitě a na univerzitě v Budapešti. Pak pracoval jako profesor na gymnáziu v Trstené, později v Žilině. Působil i na uměleckém poli. Psal básně ve stylu romantismu. Od roku 1879 publikoval vlastenecké verše v časopise \"Orol\". Ovlivnil ho Ľudovít Štúr a Pavol Országh Hviezdoslav. Je rovněž autorem filozofického spisu \"Adaptio és emancipatio\" (1885).\n\nZasedal v Revolučním národním shromáždění. Zastupoval zde slovenskou reprezentaci (slovenští poslanci Revolučního národního shromáždění se ještě nedělili podle stranické příslušnosti). Mandátu poslance se ale ujal až roku 1920. Byl povoláním profesorem.\n\nV parlamentních volbách v roce 1920 získal senátorské křeslo v Národním shromáždění. Zvolen byl na společné kandidátce Slovenské ľudové strany a celostátní Československé strany lidové. V roce 1921 ovšem slovenští poslanci vystoupili ze společného poslaneckého klubu a nadále již fungovali jako samostatná politická formace. Mandát obhájil v parlamentních volbách v roce 1925 a parlamentních volbách v roce 1929. V senátu setrval do roku 1935.\n\nV letech 1935-1939 byl členem Slovenského zemského zastupitelstva. V letech 1942-1943 byl v rámci slovenského štátu členem Státní rady Slovenské republiky.\n\n"}
{"id": "742259", "url": "https://cs.wikipedia.org/wiki?curid=742259", "title": "Bartoloměj Král", "text": "Bartoloměj Král\n\nBartoloměj Král (9. srpna 1882 – 29. března 1942 Osvětim) byl český a československý politik a poslanec Revolučního národního shromáždění za Českou státoprávní demokracii, později za Československou národní demokracii.\n\nZasedal v Revolučním národním shromáždění za Českou státoprávní demokracii, respektive za z ní vzniklou Československou národní demokracii. Na post poslance nastoupil až na 51. schůzi v květnu roku 1919. Byl povoláním rolníkem.\n\nZemřel roku 1942 v koncentračním táboře Osvětim.\n\n"}
{"id": "742263", "url": "https://cs.wikipedia.org/wiki?curid=742263", "title": "Good as I Been to You", "text": "Good as I Been to You\n\nGood as I Been to You je osmadvacáté studiové album Boba Dylana, vydané v roce 1992 u Columbia Records. Album obsahuje klasické americké folkové písně. Celé album nahrál sám Dylan s foukací harmonikou a kytarou.\n\nVšechny skladby jsou tradicionály, aranžované Bobem Dylanem, pokud není uvedeno jinak.\n"}
{"id": "742267", "url": "https://cs.wikipedia.org/wiki?curid=742267", "title": "Marek Deutsch", "text": "Marek Deutsch\n\nMarek Deutsch (* 23. března 1987) je český florbalista hrající na pozici obránce. Svoji kariéru začal v klubu Tatran Omlux Střešovice, za nějž hraje i v současnosti. Od roku 2007 je stálým členem české florbalové reprezentace.\n\nSeznam medailí, které získal Marek Deutsch na mistrovství světa:\n"}
{"id": "742268", "url": "https://cs.wikipedia.org/wiki?curid=742268", "title": "Edometr", "text": "Edometr\n\nEdometr, někdy též oedometr, (z řečtiny \"έδαφος (édafos)\" – zemina a \"μέτρο (métro)\" – měřit) je přístroj pro měření jednoosé stlačitelnosti zemin. Vzorek se umístí do edometrické nádoby, která brání boční deformaci. To znamená, že zkoušenému vzorku je umožněna pouze jednoosá deformace. Edometrická zkouška je důležitá pro zjištění stlačitelnosti zeminy zvláště pro zjištění vlastnosti zeminy pro zakládání staveb.\n\nZáklad edometru tvoří edometrická krabice, tuhý válcový prstenec, který zabraňuje vybočení vzorku zeminy do stran. Do prstence se buď vzorek přetlačí z odběrného válce nebo se zemina přímo zhutní v prstenci. Z původního průměru prstence 120 mm (což odpovídalo průměru většiny odběrných válců) se nyní přešlo na 100 mm. Odstraní se tím zemina nejvíce porušená po obvodě vzorku. Vzorek zeminy výšky 30 mm se vyřezává do prstence (konsolidačního kroužku) pomocí nasazeného břitu. Zemina je svrchu a zespodu obklopena filtračními destičkami, které umožňují průchod vody oběma směry. Zatěžování se realizuje pístem, který je konstruován tak, aby nebyl veden (aby se mohl případně naklánět), je mírně kónický a horní filtrační destička je do něj zapuštěna, aby byla zaručena co největší rovnost plochy pístu. Celý vzorek lze chránit poklopem z plexiskla pro zabránění vysychání a udržení požadovaného klimatu.\n\nPro edometrickou zkoušku platí z Hookeova zákona formula_1 a jelikož dochází pouze k jednoosé deformaci pak také platí formula_2. Pokud se do rovnice Hookeova zákona dosadí předchozí vztah lze získat formula_3, kde formula_4 je přetvoření ve svislém směru, formula_5 je Youngův modul pružnosti, formula_6 je efektivní napětí a formula_7 je Poissonovo číslo. Pokud se výše uvedené rovnice upraví a vyjádří se z nich modul pružnosti (formula_5) získáme formula_9, pokud se označí formula_10 jako Edometrický modul formula_11 a formula_12 jako součinitel formula_13 lze tvrdit, že formula_14 je vyjádřením vztahu mezi modulem pružnosti (při náhradě modulem přetvárnosti) a edometrickým modulem přetvárnosti pomocí součinitele formula_13.\nPokud se nahradí deformační křivka pro určitý interval blízkých napětí formula_16 sečnou, lze závislost považovat za lineární a stlačitelnost zeminy určit poměrem formula_17 − nazývaným edometrickým modulem přetvárnosti. Edometrický modul přetvárnosti formula_18 je tedy sečnový\nmodul, platný pro určitý interval napětí formula_19 na deformační křivce formula_20.\n\n\n"}
{"id": "742269", "url": "https://cs.wikipedia.org/wiki?curid=742269", "title": "Marysville (Washington)", "text": "Marysville (Washington)\n\nMarysville je město v okrese Snohomish v americkém státě Washington. V roce 2010 zde žilo 60 020 lidí. Je známé také jako Jahodové město, a to díky velkému počtu jahodových farem, které za dávných časů dokonce obklopovaly celé město. V posledním desetiletí probíhá velká rezidenční, komerční i průmyslová transformace města. Marysville je druhým největším městem svého okresu po Everettu.\n\nHistorie města začala podpisem Point Elliottské dohody roku 1855, po které se zdejší území otevřelo osadníkům. Krátce poté se zde uchytil dřevařský průmysl, který společně s nedalekou rezervací Tulalipů poskytoval bohaté možnosti pro obchod. V roce 1872 tak bylo otevřeno malé vládní obchodní středisko. Jeho majitelem byl ustanoven James P. Comeford, který se sem přestěhoval se svou ženou Marií.\n\nV roce 1874 Comeford koupil dřevařskou půdu o rozloze 5,2 km² za 450 dolarů a o čtyři roky později vybudoval nový obchod s obydlím a malé přístaviště s prkennou ulicí, kterou nazval Front Street. Ve svém domu učila paní Comeford místní děti a její muž zde provozoval poštu.\n\nV osmdesátých letech 19. století potkal město další vzrůst. V roce 1887 zde byla totiž otevřena první pila, kterou následovaly tři další o pár let později. V roce 1889 vyvolal další vzrůst příchod železnice do města.\n\nV březnu 1891 bylo město oficiálně začleněno. Na konci prosince 2009 byla ke městu přidána velká rezidenční oblast známá jako Central Marysville, která zvýšila populaci města o téměř 20 tisíc, čímž mu pomohla na pozici druhého největšího města okresu Snohomish.\n\nV roce 2008 tehdejší starosta Dennis Kendall oznámil, že městská rada se rozhodla předělat centrum města. Projekt zahrnuje přestavění silnic na západě města, vybudování parkovacích garáží, podporu obchodů na ulici 3rd Street, vybudování spojení pro chodce, snížení provozu na ulici Green Street a její úpravu, úpravu okolí mlýnu a trhu na unikátní oblast, obnovu Ebeyho pobřežní turistické stezky a pobřeží, přidání kruhového objezdu k přístupu k pile a do centra z Washington State Route 529, úpravu Ebeyho pobřežního parku a nedaleké loděnice a úpravu přístaviště na čističku vody a oblast smíšeného využití. Poté chce město také zrenovovat obchodní centrum Marysville Mall. Nakonec přesune svou radnici na nové místo a nechá studenty Everett Community College, aby navrhli její vzhled. Vedení města chce, aby obec vypadala v porovnání s ostatními bizarně, čímž chce přilákat turisty.\n\nV roce 2010 mělo město rozlohu 25,3 km², z čehož necelá dvě procenta byla voda. Marysville se skládá ze čtyř čtvrtí, mezi které patří North Lakewood, Sunnyside/Whiskey Ridge, centrum města a North Marysville.\n\nV roce 2010 žilo ve městě 60 020 obyvatel, z čehož 80 % tvořili běloši, 6 % Asiaté a 2 % původní obyvatelé. 10 % obyvatelstva bylo Hispánského původu.\n\nPo dlouhou dobu své existence bylo město venkovské území známé pro své farmy a produkci dřeva. Ve městě ale také existovaly jiné, menší průmysly, čímž poskytovaly různorodou ekonomiku, která hrála důležitou roli v rozkvětu města. Právě různorodost ekonomiky byla velkým faktorem při Velké hospodářské krizi, kdy tlumila její následky daleko více než v ostatních městech, která byla v okolí Marysvillu často závislá na dřevařský a těžební průmysl.\n\nPřestože zemědělské farmy se ještě v okolí města vyskytují, dřevařský průmysl už úplně vymizel a na zdejší ekonomiku nemá vůbec žádný vliv. V posledních desetiletích se obec přeměnila na město s na obchodech a službách závislou ekonomikou a přes velké zaměstnavatele, jako jsou Boeing a Microsoft, je ekonomicky propojeno se svými sousedy v regionu Pugetova zálivu. Everettská námořní stanice a její podpůrná zařízení také hrají vzrůstající roli ve zdejší ekonomice.\n\nMěsto pořádá každý třetí červnový týden Jahodový festival, jehož vrcholem je velký průchod městem. Festival se koná již od roku 1932. V srpnu se koná \"Summer Jubilee\", událost, při které mají děti z města možnost získat školní potřeby a nové účesy zdarma. Každoročně jí navštíví kolem 10 tisíc lidí a pořádá jí několik místních křesťanských kostelů.\n\nMarysvillské historické sdružení je místní skupina oddaná ochraně historie města. Skupina nedávno koupila pozemek nedaleko Jenningsova parku, kde hodlá vystavět městské historické muzeum.\n\nMěsto obsluhuje systém knihoven Sno-Isle, který obsluhuje dva okresy a ve městě provozuje velkou knihovnu.\n\nVe městě se nachází několik parků a historických míst, mezi které patří Comefordův park, Jenningsův park, vodárenská věž, Gehlův dům, Seniorské centrum Kena Baxtera, a další. Všechna místa jsou veřejná a vstup je bezplatný.\n\nDvě městské vodárenské věže o objemu 568 tisíc litrů byly postaveny roku 1921, avšak až do sedmdesátých let minulého století byly bez vody. Do konce čtyřicátých let minulého století se používala také červená světla na vrcholech věže, která měla za úkol informovat policii o pohotovosti. Jediná přeživší věž se nachází v Comefordově parku, ta druhá se nacházela na Second Avenue, ale v roce 1987 byla společně s dalšími historickými budovami zbořena, aby poskytla prostor pro obchodní centrum Marysville Mall.\n\nComefordův park se nachází v centru města, hned vedle Seniorského centra Kena Baxtera. Kromě vodárenské věže se v parku nachází také velká gondola, kterou daroval místní rotary klub. Dále se v parku nachází dětské hřiště.\n\nJenningsův park je nedaleko centra Marysvillu, podél historické ulice Armar Road. Nachází se zde Gehlův dům, malý srub, který byl předělán tak, jak by vypadal okolo roku 1884. V parku se nachází dvě dětská hřiště, které propojuje turistická stezka. Ta vede i k rybníku, který je na severu parku.\n\nSeniorské centrum Kena Baxtera se nachází v centru města, hned vedle historického Comefordova parku. Dříve byla budova používána jako radnice, policejní stanice, věznice, hasičská zbrojnice a knihovna, než se z ní v roce 1997 stalo seniorské centrum.\n\nMěstská rada zasedá každé pondělí od pěti hodin odpoledne v radnici, zasedání se nekonají pouze v srpnu.\n\nOd roku 1891, kdy byl starostou zvolen Mark Swinnerton, mělo město 32 starostů. V červenci 2010 byl starostou zvolen Jon Nehring, který město obýval již 17 let. Do čela ho dosadila městská rada. Několik let předtím sloužil jako dočasný starosta. Každý starosta může vládnout dvě čtyřletá volební období.\n\nPo většinu své historie mělo město jediný školní obvod na svém území, Marysvillský. V posledních desetiletích se ale území města rozšířilo díky anexím, takže části města patří do Lake Stevenského, Arlingtonského a Lakewoodského školního obvodu.\n\nMarysvillský školní obvod obsahuje pět středních škol. Jsou to Marysville Pilchuck High School, nová Marysville Getchell High School, Marysville Alternative High School, Heritage High School, která se nachází v Tulalipské rezervaci a navštěvují ji především indiánští studenti, a Marysville Arts & Technology High School, která sdílí budovu s 10th Street Middle School.\n\nMěsto obsluhují dva týdeníky, \"Marysville Globe\", který vychází každou středu, a \"North County Outlook\", jehož území zahrnuje také Arlington, Tulalip a Lakewood. Další noviny vycházející v Marysvillu jsou deníky \"The Everett Herald\" a \"The Seattle Times\".\n\nMarysville se nachází v koridoru dálnice Interstate 5 a městem proudí dalších několik státních silnic spojujících jej s jinými obcemi, mezi které patří Washington State Route 528, Washington State Route 529, Washington State Route 531 a Washington State Route 9.\n\nHlavní ulicí města je State Avenue, která proudí od Interstate 5 ke State Route 528. Chvíli je také úsekem State Route 529 a dříve byla známá jako Interstate 5 Business.\n\nMěsto obsluhuje několik linek společnosti Community Transit, které jej spojují se Seattlem, University of Washington a dalšími místy. Ve městě se nachází šest hlavních autobusových zastávek, ale nezastavuje zde žádný vlakový spoj. Nejbližší stanicí společnosti Amtrak je Everett Station v Everettu. Také zde není žádné letiště, to nejbližší je Arlingtonské městské letiště.\n\nTrasu bývalé železnice následuje turistická stezka Snohomish County Centennial Trail, která se nachází nedaleko města. Její trasa byla navržena na změnu, aby procházela východní částí města.\n\nMěstský znak se skládá z domu a hory Mount Pilchuck, ve kterých je napsáno jméno města. Vlajka města má bílé pozadí, uprostřed městský znak a na pravé straně jeden tlustý modrý, jeden úzký modrý a jeden úzký zelený pruh.\n"}
{"id": "742271", "url": "https://cs.wikipedia.org/wiki?curid=742271", "title": "Pierce County", "text": "Pierce County\n\nPierce County je název pěti okresů ve Spojených státech amerických:\n"}
{"id": "742272", "url": "https://cs.wikipedia.org/wiki?curid=742272", "title": "Tomáš Chrápek", "text": "Tomáš Chrápek\n\nTomáš Chrápek (* 28. listopadu 1981) je český florbalista hrající na pozici obránce. Profesionální kariéru florbalisty začal v klubu FBC Pepino Ostrava a v současné době působí ve švýcarském prvoligovém týmu UHC Grünenmatt. Za českou florbalovou reprezentaci hraje od roku 2004.\n\nSeznam medailí, které získal Tomáš Chrápek na mistrovství světa:\n"}
{"id": "742275", "url": "https://cs.wikipedia.org/wiki?curid=742275", "title": "František Kroiher", "text": "František Kroiher\n\nFrantišek Kroiher, též František Jan Kroiher (2. prosince 1871 Rojšín – 17. června 1948 Ledenice), byl český a československý římskokatolický kněz a politik; meziválečný poslanec a senátor za Republikánskou stranu československého venkova (od roku 1922 Republikánská strana zemědělského a malorolnického lidu).\n\nPocházel z početné selské rodiny. Chodil na gymnázium v Rychnově nad Kněžnou, pak přešel na gymnázium v Českých Budějovicích. Absolvoval teologické učiliště. Zde se začal politicky angažovat. Ovlivnila ho katolická moderna. Zabýval se studiem historie. V roce 1894 byl vysvěcen na kněze. Nastoupil jako kooperátor do Blatné, pak byl přeložen do Borovan. Zde působil do roku 1914. Od roku 1916 byl děkanem v Ledenicích.\n\nNa přelomu století se krátce angažoval v Křesťansko-sociální straně v Čechách vedené Rudolfem Horským. Nebyl sice jejím členem, ale Horského podporoval v prosazování nové strategie „\"od agitace k politické práci\"“. Počátkem 20. století už ale patřil do skupiny katolických kněží, kteří se angažovali v agrárním politickém táboře. Přispíval do listu \"Venkov\". Patřil k mladé skupině aktivistů okolo Antonína Švehly, kteří v té době převzali kontrolu nad agrární stranou. Podílel se na budování strany na jihu Čech a na zřizování zemědělského družstevnictví a venkovských záložen. Po čtyřicet let zastával řídící funkce v Ústřední jednotě hospodářských družstev (po roce 1918 v Centrokooperativu). Angažoval se v posilování vztahů mezi českými a slovenskými agrárníky. Založil Ústřední družstvo v Prešpurku.\n\nOd roku 1918 zasedal v Revolučním národním shromáždění. Byl profesí děkanem. V parlamentních volbách v roce 1920 získal senátorské křeslo v Národním shromáždění. Mandát obhájil v parlamentních volbách v roce 1925, parlamentních volbách v roce 1929 a parlamentních volbách v roce 1935. V senátu vytrval až do jeho zrušení v roce 1939, přičemž ještě krátce předtím, v prosinci 1938, přestoupil do senátorského klubu nové vytvořené Strany národní jednoty.\n\nPo roce 1918 se angažoval spolu s Jindřichem Šimonem Baarem nebo Františkem Xaverem Dvořákem v reformním hnutí katolického duchovenstva. Byl jednatelem Jednoty katolického duchovenstva a po Baarově odstoupení i jejím předsedou. S reformními návrhy jel v roce 1919 do Říma za papežem Benediktem XV.. Během následného rozkolu v českém katolicismu a vzniku nové církve (Církev československá) se nakonec přiklonil na stranu setrvání v katolické církví a roku 1921 Jednotu katolického duchovenstva rozpustil.\n\n"}
{"id": "742278", "url": "https://cs.wikipedia.org/wiki?curid=742278", "title": "Julien Brouillette", "text": "Julien Brouillette\n\nJulien Brouillette (* 5. prosince 1986 v St-Espirit, Québec) je kanadský hokejový obránce.\n\nV sezóně 2003/04 poprvé nastoupil za juniorský tým Chicoutimi Sagueneens, který hrával v lize QMJHL. Za klub odehrál čtyři sezóny, ve které si čtyři krát zahrál v playoff. Nejdále se s týmem dostal v playoff, v ročnících 2003/04 a 2004/05, kde dokráčeli do semifinále. V posledním ročníku byl v klubu Chicoutimi Sagueneens jmenován alternativním hráčem.\n\nV létě 2007 podepsal svou první profesionální smlouvu s klubem Columbia Inferno jako nedraftovaný hráč. První sezónu v seniorském hokeji odehrál za klub Inferno celkem osmdesát zápasů v nichž nasbíral dvacet jedna bodů. Po sezóně zůstal v lize ECHL ale změnil své působiště, nastupoval za Charlotte Checkers. Za Checkers odehrál celou sezónu 2008/09 a v následující sezóně opět začínal v klubu Checkers, kde hrával do 18. prosince 2009, kdy si ho vyžádal klub Providence Bruins hrající v lize AHL. Za Providence Bruins odehrál však tři zápasy, poté byl opět poslán zpět Checkersu. V Checkersu nezůstal dlouho a na konci ledna 2010 si ho klub Hartford Wolf Pack povolal na dva zápasy. Po dvou odehraných zápasech byl opět přidělen do Checkersu, kde strávil necelý měsíc. Konci února 2010 ho klub Hartford Wolf Pack definitivně povolal a vybojoval si místo v sestavě.\n\nPřed sezónou 2010/11 se dohodl na smlouvě s klubem Greenville Road Warriors hrající v lize ECHL. V Greenville Road Warriors začal nový ročník ligy, kde odehrál dvanáct zápasů, poté byl 17. listopadu 2010 pozván na zkoušku do týmu Charlotte Checkers. Za Charlotte Checkers již působil v sezónách 2008/09 a 2009/10 v lize ECHL ale nový tým Checkers působí v lize AHL. v Checkers odehrál pouhý jeden zápas, poté byl poslán zpět do Greenville Road Warriors. Za klub však setrval do 14. prosince 2010, kdy byl uvolněn na hostování do týmu Lake Erie Monsters. Po uplynutí měsíce se s klubem dohodl na standardní smlouvě a ukončení spolupráce s bývalým klubem Greenville Road Warriors. Lake Erie Monsters dokončil sezónu, s klubem postoupil do playoff ale vypadli hned v prvním kole (semifinálová divize).\n\n11. července 2011 podepsal jednoletou smlouvu s klubem Hershey Bears, který působí v lize AHL.\n\n\n\n"}
{"id": "742279", "url": "https://cs.wikipedia.org/wiki?curid=742279", "title": "Daniel Šebek", "text": "Daniel Šebek\n\nDaniel Šebek (* 23. března 1989) je český florbalista hrající na pozici útočníka. Svoji kariéru započal v pražském klubu SSK Future, nyní ovšem působí ve švýcarském celku FC Helsingborg. Za českou florbalovou reprezentaci hraje od roku 2010.\n\nSeznam medailí, které získal Daniel Šebek na mistrovství světa:\n"}
{"id": "742280", "url": "https://cs.wikipedia.org/wiki?curid=742280", "title": "Otakar Krouský", "text": "Otakar Krouský\n\nOtakar Krouský (28. listopadu 1873 Nymburk – 13. února 1952 Praha), byl český a československý advokát a politik, člen realistické strany, poslanec Revolučního národního shromáždění za Československou stranu pokrokovou. Později senátor Národního shromáždění za Československou stranu národně socialistickou.\n\nByl spojencem Tomáše Masaryka. Patřil mezi okruh Masarykových přátel, kteří na něj naléhali, ať své hnutí zformuje v politickou sílu. Roku 1900 po hilsneriádě pak byla skutečně založena Česká strana lidová (neboli \"Realistická strana\"). Krouský se spolupodílel na vypracování jejího programu. V roce 1912 se pak podílel na utvoření nové politické formace nazvané Československá strana pokroková, v jejímž předsednictvu zasedal.\n\nV letech 1918-1920 zasedal za realisty v Revolučním národním shromáždění.\n\nByl profesí advokátem. Roku 1924 se uvádí jako advokát, člen předsednictva výkonného výboru Československé strany socialistické a člen ředitelství Česko-moravského úvěrního ústavu v Praze.\n\nV parlamentních volbách v roce 1920 získal senátorské křeslo v Národním shromáždění. Do senátu pronikl i po parlamentních volbách v roce 1925. V senátu setrval do roku 1929.\n\nJeho syn Otakar Krouský mladší (1915-1997) byl předním právníkem a nakladatelským pracovníkem.\n\n"}
{"id": "742281", "url": "https://cs.wikipedia.org/wiki?curid=742281", "title": "Jan Kvidera", "text": "Jan Kvidera\n\nJan Kvidera, též Jan Kvídera (4. června 1881 Krasavce – 26. září 1966 Plzeň), byl český a československý novinář a politik, po 1. světové válce poslanec Revolučního národního shromáždění za Československou stranu socialistickou.\n\nOd roku 1910 působil jako vydavatel plzeňského národně sociálního listu \"Naše snahy\", o rok později se uvádí coby vydavatel listu \"Nové naše snahy\". \n\nV letech 1919–1920 zasedal v Revolučním národním shromáždění za Československou stranu socialistickou (dříve národní sociálové, pozdější národní socialisté). Do parlamentu nastoupil na 57. schůzi v červnu 1919 a na funkci poslance rezignoval na 134. schůzi v březnu 1920. Byl profesí mistrem krejčovským.\n\n"}
{"id": "742282", "url": "https://cs.wikipedia.org/wiki?curid=742282", "title": "Vojtěch Kyjovský", "text": "Vojtěch Kyjovský\n\nVojtěch Kyjovský, \"též\" Vojtěch Václav Kyjovský (9. dubna 1884 Přerov – 13. prosince 1948 Brno), byl český a československý průmyslník a politik; meziválečný poslanec Revolučního národního shromáždění za Republikánskou stranu československého venkova (agrárníky).\n\nPocházel z přerovského podnikatelského rodu Kyjovských.\n\nOd roku 1918 zasedal v Revolučním národním shromáždění za Republikánskou stranu československého venkova (od roku 1922 Republikánská strana zemědělského a malorolnického lidu). Byl profesí advokátem.\n\nByl uváděn též jako velkostatkář. Podílel se na správě Moravské agrární a průmyslové banky, která byla roku 1927 transformována na Moravskou banku. Po roce 1920 měl být jmenován ministrem, ale funkci prý z rodinných důvodů odmítl. Bydlel v Brně. Předsedal dozorčí radě Národní záložny zemědělské. Byl členem správní rady a prezidentem Moravské banky. Působil jako ředitel Starobrněnského pivovaru a Svazu průmyslu papírenského. Byl rovněž zastoupen ve správní radě Jihlavských mlýnů a zastával funkci předsedy správní rady Moravských oceláren a železáren v Olomouci. Roku 1931 byl československým delegátem na 16. mezinárodním kongresu Chambers of Commerce. Od roku 1938 vykonával úřad konzula Estonska pro Moravskoslezskou zemi a pro Slovensko. Estonská vláda mu udělila Řád Červeného orla. Byl členem Autoklubu, Rotary klubu a dalších spolků.\n\nOd 18. listopadu 1909 byla jeho manželkou Anna Adamcová, dcera profesora a ředitele Zemské vyšší hospodářské školy v Přerově Ing. Jana Adamce.\n\n"}
{"id": "742298", "url": "https://cs.wikipedia.org/wiki?curid=742298", "title": "Bílovka", "text": "Bílovka\n\nBílovka je říčka v okresech Opava a Nový Jičín v Moravskoslezském kraji, levostranný přítok řeky Odry. Délka Bílovky činí 23,7 km. Plocha povodí měří 146,7 km².\n\nBílovka pramení v lesích severovýchodně od Leskovce v nadmořské výšce okolo 500 m. Nejprve směřuje na severovýchod k obci Skřipov, u níž se její tok obrací na jihovýchod. Tento směr si říčka ponechává až ke svému ústí. Protéká Starou Vsí, Bílovcem a Velkými Albrechticemi. U soutoku se Sezinou je vedena přes údolí říčky dálnice D1. Vlévá se do Odry u severního okraje Petřvaldíku v nadmořské výšce 223 m.\n\n\nPrůměrný průtok Bílovky u ústí činí 0,75 m³/s.\n\n"}
{"id": "742300", "url": "https://cs.wikipedia.org/wiki?curid=742300", "title": "Odražek", "text": "Odražek\n\nOdražek je označení mince, která vypadá jako skutečná, ale není platná, protože je vyrobena z jiného kovu, než je předepsáno (popř. má nějaké odchylky ve vzhledu). Původně vznikaly odražky jako produkt padělatelství, když se používala např. měď jako náhražka zlata (tzv. peníze chudých). Někdy však sáhly k používání levnějšího kovu u oficiálních platidel jako k nouzovému prostředku samy vlády: důvodem byl nedostatek materiálu nebo devalvace měny. V současnosti vznikají odražky buď jako zmetky v mincovně, nebo jako zkušební ražby (ukázky navrhovaných peněz předkládané ke schválení), popř. jako reklamní předměty určené sběratelům. Někdy se stává, že odražek je zhotoven z dražšího kovu než originál - např. státní návštěvy dostávají repliky skutečných mincí vyrobené ze zlata nebo stříbra.\n\nNejznámějším odražkem poslední doby je zkušební vzorek desetikoruny, ražený v roce 1993 v Hamburku, který má odlišnou velikost nápisu \"Kč\" od schváleného vzoru. Cena této rarity se vyšplhala až na deset tisíc korun. \n\nZdeněk Petráň, Pavel Radoměřský: \"Encyklopedie české numizmatiky\", Libri, Praha 1996, ISBN 80-85983-09-5\n\n"}
{"id": "742301", "url": "https://cs.wikipedia.org/wiki?curid=742301", "title": "Miroslav Liberda", "text": "Miroslav Liberda\n\nMiroslav Liberda (2. dubna 1926 Čečejovce – 7. ledna 1998 Olomouc) byl český právník, vysokoškolský vyučující a děkan Právnické fakulty Univerzity Palackého v Olomouci.\n\nMiroslav Liberda se narodil v Čečejovcích. V roce 1945 odmaturoval na Obchodní akademii v Olomouci. Studium práv zahájil v roce 1946 na Právnické fakultě Masarykovy univerzity v Brně a ukončil rigorózní zkouškou v roce 1951 na Právnické fakultě Univerzity Karlovy v Praze.\n\nV padesátých letech byl činný v oblasti práva a řízení ekonomiky v řadě institucí. V letech 1965-197 působil jako právník na generálním ředitelství VHJ SIgma Olomouc. Vzhledem ke svým zásadovým postojům byl na počátku sedmdesátých let donucen místo opustit a od roku 1971 až do roku 1988 pracoval jako právník u České státní pojišťovny v Uničově.\n\nV roce 1990 zahájil soukromou advokátní praxi a v roce 1991 stanul v čele přípravného realizačního týmu obnovení Právnické fakulty Univerzity Palackého v Olomouci. Dne 7. září 1992 byl zvolen do funkce jejího děkana, opětovně byl pak zvolen v květnu 1995.\n\nLiberda byl členem komise Ministerstva spravedlnosti pro rekodifikaci občanského zákoníku, členem grémia Jednoty českých právníků, zakládajícím členem nadace Bezpečná Olomouc, nadace Bílý kruh bezpečí, členem správní rady Nadace Československé národní rady americké a prezidentem nadace Iuridicum Olomoucense.\n\nVědecky a pedagogicky působil i v zahraničí, zvláště na právnických fakultách v Štýrském Hradci, Curychu, Petrohradě, Kyjevě, New Yorku a ve Washingtonu.\n\nZa jeho působení získala Právnická fakulta UP v roce 1996 prestižní cenu Hannah Arendt, udělovanou Koerberovou nadací jako výraz ocenění přínosu pro rozvoj demokratické a občanské společnosti v zemích střední a východní Evropy.\n\n"}
{"id": "742303", "url": "https://cs.wikipedia.org/wiki?curid=742303", "title": "Ladislav Heryán", "text": "Ladislav Heryán\n\nLadislav Heryán (* 24. února 1960 Petřvald; přezdívaný Ládys) je římskokatolický kněz, salesián, působící v Praze.\n\nNarodil se v Petřvaldu u Nového Jičína 24. února 1960. Vystudoval Střední průmyslovou školu stavební v Ostravě, od 17 let se účastnil tajného teologického studia. Od roku 1979 studoval stavební fakultu VUT v Brně a v létě 1981 se tajně stal salesiánem. Po absolvování vysoké školy a základní vojenské služby pracoval v brněnské panelárně a pokračoval ve studiu teologie. V roce 1987 emigroval přes Rakousko do Říma s cílem dokončit studium teologie a vstoupit do misií v Africe. Po revoluci byl však řádovými představenými požádán, aby po dostudování postgraduálního studia na Papežském biblickém institutu (Biblicum) a přijetí kněžského svěcení 18. června 1994 se vrátil do Československa.\n\nPo 10 letech v roce 1997 se vrátil působit do Českých Budějovic na Teologické fakultě Jihočeské university, kde přednášel Nový zákon a řečtinu. Vedl také studentskou komunitu a místní farnost v Suchém Vrbném. Od září 2002 působil v Praze jako ředitel a kaplan salesiánské komunity v Kobylisích. V září 2009 obhájil disertační práci a stal se doktorem teologie. Přednáší na Vyšší odborné škole Jabok, Institutu ekumenických studií a Evangelické teologické fakultě UK. Bývá označován za pastora undergroundu, kázal při pohřbu Ivana Martina Jirouse v Kostelním Vydří 19. listopadu 2011 a vedl též rozloučení s Filipem Topolem 26. června 2013.\n\nHeryán je monarchista a pravidelně se účastní Tříkrálového pochodu Za monarchii, který jej organizuje Petr Placák a skupina monarchistů okolo časopisu Babylon, a tradičně jej zakončuje modlitbou za vyhnání zlých sil z Pražského hradu.\n\n\n"}
{"id": "742304", "url": "https://cs.wikipedia.org/wiki?curid=742304", "title": "Joseph Addai", "text": "Joseph Addai\n\nJoseph Addai mladší (* 3. května 1983, Houston, Texas) je bývalý hráč amerického fotbalu, který nastupoval na pozici Running backa. Univerzitní fotbal hrál za Louisiana State University, poté byl vybrán v prvním kole Draftu NFL 2006 týmem Indianapolis Colts.\n\nAddaiova rodina pochází z africké Ghany. Na střední škole byl Addai levorukou alternativou na pozici quarterbacka v týmu Sharpstown Apollo, v posledním roce naběhal 1 429 yardů a zkompletoval 37 přihrávek pro 425 yardů. Za tyto výkony byl vybrán do 5A All-State First teamu ve státě Texas, a jmenován do All-American televizními stanicemi ESPN a Fox Sports.\n\nBěhem svého působení v týmu Louisiana State University Tigers se prosadil na páté místo všech dob v naběhaných yardech, kterých bylo celkem 2 577, přestože byl v začátcích primárně používán jako blokovací Fullback.\n\nV roce 2002 si přispal 80 běhů, při kterých získal 438 yardů a čtyři touchdowny. Prvním velkým zápasem v jeho kariéře bylo utkání proti University of South Carolina, během kterého z jedenácti pokusů vytěžil 98 yardů a dva touchdowny. 9. listopadu 2002 proti Kentucky Wildcats na Commonwealth Stadium nahromadil 91 yardů, včetně 63-yardového touchdownu. Jeho výkon pomohl připravit půdu pro tzv. „The Bluegrass Miracle“, když po vypršení času našel quarterback LSU Marcus Randall 74-yardovou vítěznou přihrávkou wide receivera Devery Hendersona.\n\nNásledující sezóna vyšla Tigers perfektně, hlavní trenér Nick Saban dovedl tým k vítězství v BCS National Championship, poprvé od roku 1958. Addai byl vyhlášen druhým nejužitečnějším hráčem utkání za nováčkem Justinem Vincentem a přispěl k zisku trofeje 520 yardy ze 114 pokusů. O rok později už to bylo 680 yardů ze 101 běhů, také 24 zachycených přihrávek pro 294 yardů a 7 touchdownů. V poslední sezóně si připsal 911 yardů a skóroval 9 touchdownů. Vrcholem tohoto ročníku bylo vítězství Tigers 21:17 nad Floridou Gators před 92 402 diváky, které šest minut před koncem zařídil právě Addai 3-yardovým touchdownem.\n\nJoseph Addai odpromoval v prosinci 2005 na Louisiana State University v oboru Všeobecné studium.\n\nJoseph Addai byl vybrán v prvním kole Draftu NFL 2006 na 30. místě týmem Indianapolis Colts. Addai se stal třetím Running backem, kterého si Colts od roku 1994 vybrali v prvním kole draftu.\n\n26. listopadu 2006 vyrovnal Addai rekord Colts v počtu touchdownů v jednom utkání, který předtím drželi Lenny Moore, Lydell Mitchell a Eric Dickerson. 4 touchdowny proti Philadelphii Eagles mu za to vynesly ocenění „NFL Ofenzivní nováček měsíce listopad“.\n\nV průběhu základní části sezóny 2006 vedl Addai statistiky všech nových Running backů v počtu naběhaných yardů (1 081) a stal se tak prvním Running backem v historii NFL, který nasbíral přes 1 000 yardů, aniž by do jediného utkání nastoupil jako startující hráč. Tuto poctu poprvé zažil 6. ledna 2007 v utkání play-off proti Kansas City Chiefs, ve kterém naběhal 122 yardů z 25 pokusů pro 1 touchdown a navíc přidal 7 zachycených přihrávek pro 26 yardů. O týden později v Divisional playoff se stal terčem linebackerů Baltimore Ravens Raye Lewise a Barta Scotta, ale i tak pomohl Colts k výhře nad favorizovanými Ravens 15:6. 21. ledna 2006 v AFC Champioship Game proti New England Patriots zaznamenal Addai minutu před koncem vítězný touchdown, který posunul Colts do Super Bowlu. V něm běhací útok Indianapolisu předčil obranu Chicaga Bears. Addai si připsal 77 naběhaný yardů a 10 zachycených přihrávek pro 66 yardů, celkem tedy 143 yardů. Jeho 10 zachycení je nejvíc, co kdy Running back v Super Bowlu dokázal a pouhý jeden mu k chyběl k absolutnímu rekordu.\n\n4. listopadu 2007 se proti New England Patriots stal Joseph Addai prvním hráčem v historii Colts, který si v jediném utkání připsal 100 yardů zachycených i naběhaných. Za své výkony v sezóně 2007 byl poprvé zvolen do Pro Bowlu.\n\n1. listopadu 2009 si v utkání proti San Franciscu 49ers připsal první kompletní přihrávku v profesionální kariéře, kterou Reggie Wayne proměnil v touchdown.\n\nPo skončení sezóny 2010 se Addai stal volným hráčem a 31. července 2011 znovu podepisuje kontrakt s Indianapolis Colts. Sezóna 2011 je nejhorší v jeho kariéře, když naběhá pouze 433 yardů, zaznamená 1 touchdown a 9. března 2012 je Colts propuštěn.\n\n6. května 2012 podepsal Addai jednoroční kontrakt s týmem New England Patriots, ale již 25. července 2012 byl propuštěn a protože v následujících dvou sezónách nesehnal angažmá, ukončil kariéru.\n\n"}
{"id": "742306", "url": "https://cs.wikipedia.org/wiki?curid=742306", "title": "Ondřej Kypr", "text": "Ondřej Kypr\n\nOndřej Kypr (23. listopadu 1883 Brno-Židenice – 9. října 1959 Praha) byl český a československý politik a poslanec Revolučního národního shromáždění za Republikánskou stranu československého venkova (agrárníky).\n\nOd roku 1919 zasedal v Revolučním národním shromáždění za Republikánskou stranu československého venkova (od roku 1922 Republikánská strana zemědělského a malorolnického lidu). Nastoupil sem na 93. schůzi v prosinci 1919. Byl profesí ředitelem státního ústavu pro válečné poškozence.\n\nZa první světové války bojoval na východní frontě. Zážitky z bojů pak vydal v roce 1916 formou deníkových záznamů. Před válkou působil jako redaktor \"Jihlavských listů\". Později byl novinářem v Pardubicích a Praze. Byl rovněž nakladatelem, v \"Kyprově lidové knihovně zábavy a poučení\" vyšel v roce 1914 například \"Cesta do hor a jiné povídky\" od Františka Gellnera. Působil také v oboru sociální péče. V roce 1920 vydal spis \"Péče o válečné poškozence\n(příručka pro sociálni pracovníky)\". Jako sociální pracovník pracoval od roku 1908, po vzniku ČSR vedl péči o válečné invalidy.\n\n"}
{"id": "742309", "url": "https://cs.wikipedia.org/wiki?curid=742309", "title": "Josef Lukeš", "text": "Josef Lukeš\n\nJosef Lukeš (18. května 1870 Žerotín – 4. července 1956 Opava) byl český a československý politik, poslanec Slezského zemského sněmu, meziválečný poslanec Revolučního národního shromáždění za Republikánskou stranu československého venkova (od roku 1922 známá jako Republikánská strana zemědělského a malorolnického lidu). V letech 1920–1929 byl senátorem Národního shromáždění ČSR.\n\nNarodil se ve statkářské rodině. Po vychození obecné školy v Žerotíně pokračoval ve studiu na gymnáziích v Přerově a Olomouci. Studia dokončil na gymnáziu v Litomyšli, kde v roce 1892 maturoval. Zde měl na něj vliv místní gymnaziální profesor dějepisu a zeměpisu Alois Jirásek. Vysokoškolská studia práv zahájil na Univerzitě ve Vídni, ale v roce 1893 přestoupil na Karlo-Ferdinandovu univerzitu v Praze. V letech 1909–1918 zasedal jako poslanec Slezského zemského sněmu.\n\nPůsobil ve Frýdku, v letech 1899–1904 byl soudcem v Bohumíně, od roku 1904 v Ostravě a od roku 1908 v Opavě. V Bohumíně se podílel na založení Občanské besedy.\n\nOd roku 1918 zasedal v Revolučním národním shromáždění. Byl profesí radou zemského soudu. V roce 1924 se uvádí jako rada vrchního zemského soudu v Opavě a místopředseda zemské správní komise pro Slezsko.\n\nV parlamentních volbách v roce 1920 získal senátorské křeslo v Národním shromáždění. Mandát obhájil v parlamentních volbách v roce 1925. V senátu setrval do roku 1929.\n\nAngažoval se v menšinových otázkách a byl odborníkem na národnostní tematiku. V roce 1919 se podílel na vzniku Českého \"družstva pro výstavbu rodinných domků v Opavě\", které vykoupilo pozemky v lokalitě Kylešovský kopec a provádělo tam výstavbu domů. Byl předsedou tohoto družstva. Působil i jako člen komise pro určení hranic mezi ČSR a Polskem v Paříži. Byl členem plebiscitní komise na Těšínsku. Po druhé světové válce byl v letech 1946-1947 členem národního výboru v Opavě.\n\n\n"}
{"id": "742310", "url": "https://cs.wikipedia.org/wiki?curid=742310", "title": "Fridrich z Antiochie", "text": "Fridrich z Antiochie\n\nFridrich z Antiochie ( \"Federico di Antiochia\", 1222–1224 – 1256, Foggia) byl hrabě z Alby, Celana a Loreta a říšský vikář v Toskánsku. \n\nNarodil se jako levoboček císaře Fridricha II. a blíže neznámé matky. Během svého života podporoval bratra Manfréda. \n\nV roce 1239 se oženil s Markétou (Margherita) z Poli, dcerou římského senátora. Měli tři děti:\n\n\nZemřel roku 1256 a byl pohřben v Palermu.\n\n\n"}
{"id": "742315", "url": "https://cs.wikipedia.org/wiki?curid=742315", "title": "Světový mír", "text": "Světový mír\n\nSvětový mír je ideál svobody, míru a štěstí mezi všemi národy a lidmi. Jde o utopistickou ideu celoplanetárního nenásilí, ve které státy spolupracuji, buď dobrovolně nebo pomocí mezinárodně uznaného a garantovaného systému řízení, který brání jejich vzájemným konfliktům. Termín je někdy používán i k označení ukončení všeho nepřátelství mezi všemi jednotlivci (jednotlivými lidmi). Například světový mír by mohl nastat pomocí edukace, inženýrství, medicíny, diplomacie a ukončit všechny formy boje.\n\nZpráva z května 2011 o Globálním mírovém indexu zdůraznila, že pokud by svět byl v minulém roce o 25 % mírumilovnější, světová ekonomika by měla výsledek lepší o 2 biliony USD, co jsou asi 2 procenta globálního HDP nutného na zpomalení globálního oteplování, pokrytí všech nákladů na dosažení rozvojových cílů tisíciletí, zmazání všech veřejných dluhů Řecka, Irska a Portugalska a na úhradu nákladů na obnovu po zemětřesení a tsunami v roce 2011 v Japonsku.\n\n"}
{"id": "742326", "url": "https://cs.wikipedia.org/wiki?curid=742326", "title": "Helena Noguerraová", "text": "Helena Noguerraová\n\nHelena Noguerraová (* 18. května 1969, Brusel) je belgická herečka, zpěvačka a televizní moderátorka portugalského původu.\n\nŽánrově se pohybuje mezi pop music, trip hopem, prvky Drum and Bass, rytmy bossa novy a šansonem. Vydává u labelu Universal Jazz. Její písňová tvorba se objevila v reklamních spotech a v televizních pořadech jako například v Ardissonově \"Lunettes noires pour nuits blanches\" (1988–1990). Pěvecky doprovodila videohru \"Bayonetta\" (2010), včetně titulního motivu a cover verze \"Fly Me to the Moon\".\n\nV roce 2010 byla hostem na turné francouzské kapely Nouvelle Vague.\n\nJejí sestrou je francouzsko-belgická zpěvačka Lio (nar. 1962).\n\n\n\n\n\n"}
{"id": "742329", "url": "https://cs.wikipedia.org/wiki?curid=742329", "title": "Paralelní vzpomínky (Hvězdná brána)", "text": "Paralelní vzpomínky (Hvězdná brána)\n\nParalelní vzpomínky je 12. epizoda 9. řady sci-fi seriálu Hvězdná brána.\nSG-1 navazuje diplomatické vztahy s Galarany, mírně pokročilou lidskou civilizací. SG-1 zjistí, že vědci z tohoto světa, nedávno postavili zařízení založené na goa'uldské technologii, která může implantovat vzpomínky jednoho člověka na druhého, odstranit vzpomínky, nebo dokonce vytvořit nové. Věří, že zařízení by mohlo revolučním způsobem urychlit vývoj jejich společnosti, kdy se znalostí jedné generace by byly snadno a rychle předány na další, což snižuje čas a náklady na výchovu nové generace lidí.\n\nPodplukovník Cameron Mitchell sám na sobě vyzkouší tuto úžasnou technologii. Mitchell se sblíží s vedoucím projektu, Dr. Reyou Varrickovou. Dr. Varricková pozve Mitchella do svého bytu. Když se Mitchell ráno probudí, má ruce od krve a očividně si pamatuje, že spáchal vraždu Dr. Varrickové.\n\nÚřady zatknou Mitchella, ale vyslanec Varta mu dává milost, ve snaze udržet jednání mezi tímto světem a Zemí. Mitchell milost odmítne a prosazuje šetření, protože věří, že vzpomínka na vraždu je falešná a pravděpodobně implantovaná do jeho mysli pomocí přístroje. Tímto se dostává do nebezpečné pozice, protože jako trest za vraždu, pokud bude odsouzen, bude smrt. S pomocí dvou vědců zapojených do projektu Amura a Marella, je Mitchell připojený k počítači připraven skenovat podezřelou vzpomínku. Před zahájením, vědci testují dvě významné skutečné vzpomínky z minulosti Mitchella. Po opakovaném proskenování vzpomínky na vraždu je zjištěno, že vzpomínka vypadá skutečná. Toto rozzlobí Marella, který se přizná, že byl s Dr.Varrickovou ženatý, ale žili odděleně.\n\nTeal'c a Dr. Daniel Jackson mezitím hledají v evidenci Dr. Varrickové, ale jsou frustrovaní, že některé části jsou cenzurovány. Když Varta zjistí výsledky skenu paměti navrhne možnost poslání Mitchella zpět na Zemi a ututlání vraždy, Daniel Jackson hrozí, že by se zabránilo spojenectví se Zemí.\n\nV laboratoři, Mitchell opět podstoupí sken paměti. Tentokrát s použitím vzpomínky s podobným emocionálním obsahem na vraždu. Používají vzpomínku, ve které v F-16 bombardoval cíle, které měly v té době byly identifikovány jako nepřátelské, ale vzápětí se dozvěděl, že to byli nevinní uprchlíci. Při srovnání dvou případů, kdy Mitchell musel zabít nevinné lidi a vraždou Dr. Varrickové, je dokázáno, že Mitchell je opravdu nevinný. Na naléhání Mitchella, Marell skenuje paměť hlouběji, aby se pokusil odhalit totožnost skutečného vraha. V paměti, vidí Mitchell svůj odraz v zrcadle, ale tvář je rozmazaná. Marell jde ještě hlouběji a tvář se brzy ukázala - je to Marell. Po odpojení Mitchella od přístroje, Amuro zjistí, že Marell vymazal své vlastní vzpomínky na vraždu Dr. Varickové poté, co implantoval vzpomínky Mitchellovi.\n\nPozději je vzpomínka na vraždu odstraněna z paměti Mitchella a SG-1 zjistí, že Marellovi byla paměť změněna a teď je přesvědčen, že Dr. Varricková zahynula při nehodě.\n\nV SGC, mluví Mitchell s generálem Landrym, který ví o jeho minulosti ze služebních záznamů. Je zjištěno, že Mitchell po incidentu s uprchlíky málem odešel od armády, ale jeho otec jej přesvědčil, aby tak nečinil.\n"}
{"id": "742333", "url": "https://cs.wikipedia.org/wiki?curid=742333", "title": "Amádíja", "text": "Amádíja\n\nAmádíja ( , , ) je irácké město, ležící v guvernorátu Dahúk v autonomní oblasti Irácký Kurdistán. Nejstarší osídlení se datuje do 3. tisíciletí před naším letopočtem. V minulosti tudy procházela i tzv. hedvábná stezka a bylo sídlem paši. Nachází se na severu země, blízko hranic s Tureckem. Město je postaveno je na vrcholu hory stolového typu, 1400 metrů nad mořem.\n\nMěsto má eliptický tvar o rozloze menší, než jeden čtvereční kilometr, má unikátní urbanistickou strukturu a přírodní krajina je zde použita jako nástroj opevnění. Do hradeb jsou kromě městských bran vytesány sochy, které měly za úkol odstrašit případné útočníky. Bylo to významné město starověké Persie. Město je tvořeno zhruba 1200 domy a žije zde okolo 6000 obyvatel – křesťanů, muslimů i židů. K významným památkám patří zbytky Asyrského kostela, ruiny synagogy, citadela a minaret.\n\n\n"}
{"id": "742334", "url": "https://cs.wikipedia.org/wiki?curid=742334", "title": "Svobodné město Krakov", "text": "Svobodné město Krakov\n\nSvobodné město Krakov, někdy i Republika krakovská jsou názvy malého státního útvaru, který vznikl v roce 1815 pod patronátem Rakouska, Pruska a Ruska. Zahrnoval město Krakov s okolím v rozloze asi 1200 km² a s 95 až 146 tisíci obyvateli. Zpočátku liberální republika, od roku 1833 spíše protektorát až v roce 1846 byl městský stát po nezdařeném povstání anektován Rakouskem.\n\nSvobodné město formálně vzniklo 3. května 1815 rozhodnutím Vídeňského kongresu jako pozůstatek Varšavského knížectví a stalo se centrem kulturních a politických aktivit rozděleného Polska, mimo jiné i díky Jagellonské univerzitě, která přijímala studenty ze všech tří částí rozděleného Polska.\n\nStáteček se rozkládal kolem města Krakova, přičemž zahrnoval i města Chrzanów, Trzebinia a Nowa Góra a 224 vesnic. Území mělo hranice s Ruským impériem, Pruským královstvím a Rakouským císařstvím, přičemž tyto tři státy vykonávaly kontrolu nad jeho politikou. Ústava z roku 1815 zaručovala státečku značnou autonomii a definovala jej jako republiku.\n\nŠlo o první republiku v dějinách Polska. Zákonodárnou moc měl parlament (\"Izba Reprezentantów\"), moc výkonnou měl Senát. Parlament byl volen, přičemž aktivní volební právo měly osoby platící nejméně 50 zlatých domovní daně, duchovní, učitelé, svobodná povolání, bohatší kupci a zemědělci. Kandidovat směla jen osoba, která absolvovala polskou univerzitu. Parlament měl původně 41 členů, z toho 26 bylo voleno přímou volbou, po 3 jmenovala univerzita, krakovská kapitula a Senát, šest míst bylo soudců. Senát měl funkci vlády a měl zpočátku 12 členů a předsedu. Členové byli v počtu osmi voleni parlamentem a po dvou jmenovala kapitula a univerzita. Předseda Senátu byl zpočátku volen parlamentem a vykonával funkci hlavy státu, později jeho volba musela být potvrzena ochrannými mocnostmi. Po nezdařeném povstání byla přijata v roce 1833 nová ústava, která snížila počet poslanců na 30, senátorů na 8 a omezila autonomii země. Státeček neměl právo na vlastní zahraniční politiku, takže jeho zahraniční zájmy zastupovaly „ochranné mocnosti“. Zpočátku disponoval vlastní policií, ale od roku 1836 zde působila rakouská policie. Armáda měla 500 pěšáků a 50 jezdců a byla podřízena rakouskému důstojníkovi. Zákony byly založeny na Napoleonově občanském zákoníku a na francouzském obchodním a trestním právu. Soudci byli jmenováni parlamentem a odvolacím soudem byla právnická fakulta univerzity.\n\nDo roku 1835 se zde platilo polským zlotým, poté byla ražena vlastní měna krakovský zlotý. Svobodné město bylo bezcelní zónou a byly zde velice nízké daně, takže ve městě vzkvétal obchod a podnikání. Jeho bouřlivý hospodářský rozkvět je příkladem Laissez faire, když například počet obyvatel stoupl z 95 tisíc v roce 1815 na 146 tisíc v roce 1843. Pruští tkalci například používali svobodné město jako cestu k pašování neprocleného textilu.\n\nBěhem polského povstání proti Rusku v roce 1830 bylo město použito k pašování zbraní povstalcům, což vedlo k zpřísnění dohledu ochranným mocností nad městem a změně ústavy. V roce 1835 mocnosti uzavřely tajnou smlouvu, že v případě dalšího polského povstání má Rakousko právo obsadit a anektovat Krakov. V letech 1836 až 1841 byl státeček vojensky obsazen Rakouskem. V roce 1846 vypuklo takzvané krakovské povstání, které však bylo rychle potlačeno a Svobodné město Krakov bylo připojeno k Rakouskému císařství jako Velkovévodství Krakovské.\n\n"}
{"id": "742335", "url": "https://cs.wikipedia.org/wiki?curid=742335", "title": "Izumi Šikibu", "text": "Izumi Šikibu\n\nIzumi Šikibu (和泉式部 , asi 976 – po roce 1033) byla japonská spisovatelka, básnířka a dvorní dáma na císařském dvoře během období Heian.\n\nPocházela ze staré aristokratické rodiny Óe a byla dcerou guvernéra provincie Ečizen. Ve dvaceti letech se provdala za Tačibanu no Mičisadu, guvernéra provincie Izumi a podle této provincie byla také pojmenována. Její skutečné jméno totiž není známo a \"šikibu\" je označení pro dvorní dámu u císařského dvora. Tou se také skutečně stala poté, co se svým manželem rozešla. Žila pak v sídelním městě Kjótu na dvoře císařovny Šóši. Díky své kráse prožila několik milostných vztahů, především s princem Tametakou (zemřel roku 1002) a poté s jeho bratem Acumičim, syny císaře Reizei.\n\nVětšina informací o jejím životě pochází z jejího poetického deníku \"Izumi Šikibu nikki\" (Deník Izumi Šikibu) a z prozaických úvodů k jejím básním typu tanka a waka, které se dochovaly v dodatečně uspořádaných sbírkách \"Izumi Šikubu šú\" (Sbírka Izumi Šikibu) a \"Izumi Šikibu zokušú\" (Pokračování sbírky Izumi Šikibu). V deníku, který je považován za přední dílo japonské deníkové literatury, popsala svůj vášnivý milostný vztah s princem Acumičim v letech 1003-1004. Její poezie vyniká osobitým jazykem a silnou citovostí, čímž se odlišovala od schematické dekorativnosti básní založených na sbírce Kokinšú, která se začala přežívat. Řada jejích básní byla zařazena do císařské sbírky japonské poezie \"Gošúišú\" z roku 1086 a do dalších oficiálních básnických analogií včetně prestižní \"Šinkokinšú\" (1201, Nová sbírka starých a současných japonských básní).\n\nPředčasnou smrt svého milence Acumičiho roku 1007 nesla velmi těžce a tento smutek vyjádřila i ve svých básních. Roku 1010 se znovu provdala a odešla od dvora. Další její osudy a ani rok její smrti není znám, poslední oficiální zpráva o ní je z roku 1033.\n\n\"Posviť mi do daleka,\n\"měsíčku nad horami!\n\"Musím už vykročit a jít\n\"po cestě z temnot - temnotami.\n\npřeložila Zdenka Švarcová\n\n\n"}
{"id": "742336", "url": "https://cs.wikipedia.org/wiki?curid=742336", "title": "Spojená knížectví", "text": "Spojená knížectví\n\nSpojená knížectví byl rumunský státní útvar existující v letech 1858–1881. Jednalo se o autonomní území Osmanské říše.\n\nSpojená knížectví byla vyhlášena v roce 1858 sjednocením dvou autonomních podunajských knížectví, Valašska a Moldávie. Celý název zněl Spojená knížectví Moldávie a Valašska a od roku 1862 Rumunská spojená knížectví. V roce 1881 bylo z knížectví povýšeno na království a země získala nezávislost.\n"}
{"id": "742342", "url": "https://cs.wikipedia.org/wiki?curid=742342", "title": "Finské království", "text": "Finské království\n\nFinské království (finsky: \"Suomen kuningaskunta\", švédsky: \"Kungariket Finland\") je označení krátkého historického období finských dějin, kdy ke konci první světové války byla vyhlášena nezávislost Finska na ruské říši poté, co car Mikuláš II. abdikoval a skončila rusko-finská unie. Nově nezávislé Finsko zůstalo monarchií a mělo být prohlášeno královstvím. Králem byl zvolen Fridrich Karel Hesenský (švagr císaře Viléma II.). Po celou dobu existence nezávislé finské monarchie vládli jako regenti Pehr Evind Svinhufvud a Carl Gustaf Emil Mannerheim. Kvůli německé prohře ve válce ale nakonec k realizaci nedošlo a Fridrich Karel Hesenský se musel vzdát trůnu.\n\nÚzemí dnešního Finska bylo od roku 1809 součástí ruského impéria jako autonomní velkoknížectví spojené s Ruskem personální unií (ruský car byl finským velkoknížetem). Nicméně i přes finské snahy o zachování finské autonomie a snahy nedopadnout podobně jako Poláci v \"Kongresovce\", se Rusové snažil o rusifikaci Finska, která zesílila po roce 1898, kdy se generálním guvernérem stal Nikolaj Ivanovič Bobrikov, který byl jejím velkým zastáncem. Dalším generálním guvernérem, který byl zastáncem rusifikace Finska, byl Franz Albert Seyn.\n\nSituace se změnila po Únorové revoluci, kdy abdikoval car a velkokníže Mikuláš II. a podle finských politiků byla rusko-finská unie u konce, jelikož cara Mikuláše na trůnu nevystřídal ani jeho syn Alexej ani bratr Michail Alexandrovič. Předpokládali tak, že carovy pravomoci budou přesunuty na Finský parlament, což však ruská dočasná vláda nemohla přijmout.\n\nV parlamentu socialisté podali návrh, který omezoval ruský vliv na domácí události, ale nijak se nedotkl moci ruské vlády v záležitostech obrany a zahraniční politiky. Pro Prozatímní vládu ale byl příliš radikální. Protože parlament překročil svou pravomoc, byl rozpuštěn. Nové volby slibovaly dosavadní menšině šanci získat většinu, která by podle jejich přesvědčení mohla vylepšit porozumění s Ruskem. Nesocialisté chtěli spolupracovat s Prozatímní vládou také proto, že se báli, že moc socialistů poroste a vyústí v radikální reformy, jako třeba rovné volební právo v obecních volbách a pozemkovou reformu. Většina měla ale samozřejmě úplně opačný názor a neakceptovala právo ruské dočasné vlády rozpustit Parlament. Když se parlament po letní recesi v srpnu 1917 znovu sešel, byly přítomny jen skupiny podporující návrh. Ruské jednotky obsadily sněmovnu, parlament byl rozpuštěn a byly vypsány nové volby. Výsledkem byla malá buržoazní většina a zcela nesocialistický senát.\n\nŘíjnová revoluce zcela změnila dosavadní situaci. 15. listopadu 1917 bolševici vyhlásili obecné právo na sebeurčení včetně práva na úplné odtržení pro všechny národy Ruska. Kvůli obavám z vývoje v Rusku a doma ve Finsku navrhl nesocialistický senát parlamentu Vyhlášení nezávislosti Finska, se kterým parlament souhlasil 6. prosince. Ruská revoluční vláda vyhlášení o nezávislosti přijala až téměř po měsíci, 4. ledna 1918. Německo a skandinávské státy nezávislost Finska vzápětí uznaly také.\n\nFinsko prošlo od ledna do května 1918 krátkou, ale hořkou občanskou válku (finsky sisällissota). Finská vláda porazila socialistické povstání rudých, kteří vyhlásili Finskou socialistickou dělnickou republiku. Vůdcem bílých byl Pehr Evind Svinhufvud a jejich velitelem generál baron Carl Gustaf Emil Mannerheim (oba regenti). Vítězství bílých v občanské válce bylo dosaženo za podpory císařského Německa.\n\nI přes tradiční monarchistické zaměření velké části Finů, ale především díky odporu k carskému systému, podal finský Senát při vyhlášení finské nezávislosti návrh na republikánské zřízení. Monarchie však byla pro Finsko tradiční a mezinárodní situace tomu nahrávala. Navíc Finové věřili, že monarchie nastolí tak silný systém, že zabrání dalším povstáním nebo případně další občanské válce. Pro monarchii hrálo také to, že její odpůrci – socialisté – v parlamentu chyběli a konzervativci tak měli většinu.\n\nJelikož ve Finsku neproběhla revoluce jako např. v Rusku, bylo Zemské zřízení Gustava III. vykládáno jako platné a panovnická moc byla svěřena regentovi do doby než bude řádně zvolen panovník. Prvním regentem byl v květnu 1918 zvolen Pehr Evind Svinhufvud. Ten posléze jmenoval Paasikiviho promonarchistickou vládu. Ovšem ani jeden z návrhů konstituční monarchie nezískal v parlamentu pětišestinovou potřebnou většinu. Po druhém neúspěchu tak vláda začala urychleně hledat nového panovníka podle Zemského zřízení z roku 1772.\n\nJelikož se o žádném Finovi jako králi nedalo uvažovat, musela se vláda obrátit do zahraničí. Při hledání nového panovníka padla volba na Německo, kde byli zdejší princové a knížata \"hojným vývozním artiklem\" (např. Albert Sasko-Kobursko-Gothajský, Leopold I. Belgický, Ferdinand II. Portugalský, Jiří I. Řecký, Karel I. Rumunský, Ferdinand I. Bulharský, Ferdinand I. Rumunský, Vilém Wied, atd.). Finští politici, kteří byli do jisté míry „císařtější než císař“, se nechtěli spokojit jako králem s nikým menším než samotným synem císaře Viléma II. princem Oskarem. Proto také regent Svinhufvud navštívil Viléma II. a přesvědčoval ho, aby souhlasil s Oskarovým nástupem na trůn. Pro německou stranu by ale takový krok byl velice riskantní a tak se Finové museli porozhlédnout jinde.\n\nNěkteří monarchisté doufali, že by se králem stát sám baron Mannerheim, ale on tuto možnost odmítl.\n\nNakonec se Finové spokojili s \"pouhým\" švagrem císaře Viléma II., hesensko-kasselským lankrabětem Fridrichem Karlem, který jako švagr císaře Viléma II. představoval pro Finy německou podporu a navíc byl luterán jako většina Finů. A tak tedy 9. října 1918 finský parlament nabídl Fridrichu Karlovi novou finskou korunu. Fridrich Karel by jako král vládl pod jménem \"Väinö I.\", \"Karel (Kaarle I)\" nebo \"Fredrik Kaarle\". Bylo také v plánu oženit jeho nejstaršího syna a následníka trůnu s finskou šlechtičnou.\n\nPro budoucího krále byla vyrobena nová královská koruna. Oficiální titul krále měl být: \"Jeho Veličenstvo, král Finska a Karélie, velkovévoda Laponska, vévoda Aland, pán Kalevy a severu\" (finsky \"Suomen ja Karjalan kuningas, Ahvenanmaan herttua, Lapinmaan suuriruhtinas, Kalevan ja Pohjolan isäntä\").\n\n\n\n"}
{"id": "742343", "url": "https://cs.wikipedia.org/wiki?curid=742343", "title": "Valeria Bruni Tedeschiová", "text": "Valeria Bruni Tedeschiová\n\nValeria Bruni Tedeschiová, nepřechýleně Valeria Bruni Tedeschi (* 16. listopadu 1964, Turín, Piemont) je italsko-francouzská herečka a režisérka, sestra Carly Bruniové.\n\nNarodila se roku 1964 v piemontském Turínu do rodiny operního skladatele Alberta Bruniho Tedeschiho a herečky a klavíristky Marisy Boriniové. Její děd Virginio Bruni Tedeschi byl italský velkopodnikatel a zakladatel firmy CEAT (Cavi Elettrici Affini Torino). Jako Žid konvertoval za druhé světové války z obavy před pronásledováním ke katolicismu.\n\nV dětském věku se Valeria Bruni Tedeschiová s rodinou přestěhovala do Francie. Disponuje francouzským i italským státním občanstvím. Její sestrou je zpěvačka a modelka Carla Bruni (nar. 1967), nyní manželka bývalého francouzského prezidenta Nicolase Sarkozyho. Jejich bratr Virginio Bruni Tedeschi (nar. 1959) zemřel v roce 2006.\n\nOd roku 2007 žije v partnerském vztahu s hercem Louisem Garrelem. V březnu 2009 adoptovali z Afriky dceru Céline.\n\nNa filmovém plátně debutovala v roce 1986. Hlavní role v první dekádě třetího tisíciletí ztvárnila ve snímcích \"Kdybych byl bohatý\" (2002), \"5x2\" (2004), \"Čas, který zbývá\" (2005), \"Dobrý ročník\" (2006), nebo v komedii \"Herečky\" (2007).\n\nV roce 2000 také natočila šestiminutový krátkometrážní film \"Drugstore\" (2000), režírovaný Marion Vernouxovou, který se stal součástí francouzské protidrogové kampaně.\n\nJako režisérka debutovala v roce 2003 komedií \"Il est plus facile pour un chameau...\", která získala cenu na Filmovém festivalu Tribeca a v roce 2004 také na Ankara Flying Broom Women's Film Festivalu. Současně byl snímek oceněn cenou Louise Delluca (\"Prix Louis-Delluc\") za nejlepší filmový debut.\n\nV roce 2007 natočila film \"Herečky\", v němž také hrála hlavní roli. Snímek obdržel Zvláštní cenu poroty (\"Prix Spécial du Jury\") na Filmovém festivalu v Cannes 2007.\n\n\n\n"}
{"id": "742349", "url": "https://cs.wikipedia.org/wiki?curid=742349", "title": "Egyptský sultanát", "text": "Egyptský sultanát\n\nEgyptský sultanát byl státní útvar existující v letech 1914-1922. Jednalo se o protektorát Velké Británie.\n\nNa začátku první světové války britské úřady, jejichž vojska okupovala Egypt už od roku 1882, prohlásila Egypt za svůj protektorát. Britové využili Egypťany k boji proti osmanské armádě. Nacionalisté v roce 1919 vyslali deklaraci na Pařížskou mírovou konferenci a požadovala, aby Egypt vyhlásil nezávislost. V roce 1922 bylo vyhlášeno samostatné Egyptské království.\nEgypt a Velká Británie měla též ve společné správě Súdán.\n"}
{"id": "742352", "url": "https://cs.wikipedia.org/wiki?curid=742352", "title": "Vladimír Makovický", "text": "Vladimír Makovický\n\nVladimír Makovický (26. dubna 1862 Ružomberok – 15. února 1944 Nový Smokovec) byl slovenský a československý podnikatel a politik, meziválečný poslanec Revolučního národního shromáždění.\n\nJeho otec, podnikatel Peter Makovický, patřil k prvním slovenským národovcům, který v roce 1879 založil jednu z prvních slovenských bank, Ružomberský úvěrový akciový spolek. Vladimír nastoupil nejprve do otcovy ružomberské firmy (obchod, bryndzárna).\n\nRoku 1903 nastoupil Vladimír Makovický do čela otcovské banky. V té době již za sebou měl podnikatelské počiny při rozvoji papírenského a potravinářského průmyslu. Ve svém působení spolupracoval s českým kapitálem. V roce 1915 se stal předsedou \"Svazu slovenských peněžních ústavů\". V roce 1919 se Ružomberský úvěrový akciový spolek proměnil na Slovenskou banku, která postupně rozšiřovala svou kontrolu nad slovenským hospodářstvím a měla podíl v 47 průmyslových a obchodních firmách. V čele Slovenské banky zůstal až do smrti.\n\nZasedal v Revolučním národním shromáždění za slovenský klub (slovenští poslanci Revolučního národního shromáždění ještě nebyli organizováni podle stranických klubů) Nastoupil do něj v prosinci 1918 a na mandát rezignoval v lednu 1920. Byl povoláním správcem banky.\n\n"}
{"id": "742354", "url": "https://cs.wikipedia.org/wiki?curid=742354", "title": "Gustav Láska", "text": "Gustav Láska\n\nGustav Láska, v zahraničí psán často Laska (23. srpna 1847 Praha-Malá Strana – 16. října 1928 Schwerin), byl český kontrabasista, hudební skladatel, dirigent, varhaník a malíř působící převážně v Německu.\n\nV letech 1861–1867 studoval na Pražské konzervatoři hru na kontrabas u Josefa Hraběte a skladbu u Johanna Friedricha Kittlera a Josefa Krejčího. Po absolvování konzervatoře podnikl koncertní turné po Rakousko-Uhersku jako virtuóz na kontrabas. V roce 1868 se stal členem orchestru a občasným dirigentem opery v Kasselu. Po smrti svého učitele Josefa Hraběte v roce 1870 se ucházel se o místo profesora na Pražské konzervatoři. Sice krátce na konzervatoři vyučoval, ale jmenován profesorem nebyl. \n\nV roce 1872 působil jako dirigent dvorní kapely v Sondershausenu. Do roku 1878 byl operním dirigentem v divadlech v Göttingenu, Halberstadtu, Eislebenu a v Berlíně a vystupoval jako koncertní kontrabasista. Od roku 1878 až do své smrti byl členem dvorního operního orchestru velkovévodství Mecklenburg-Schwerin. Vedle toho byl sbormistrem \"Schwerin Singakademie\" a chrámového sboru v kostele sv. Anny. V tomto kostele byl také varhaníkem. Jeho talent byl všestranný. Kromě hudby se zabýval také malířstvím.\n\nKomponoval nejen pro svůj hlavní nástroj, ale i opery, chrámové skladby, orchestrální díla a komorní hudbu. Byl vyhledávaným učitelem hudby a své zkušenosti shrnul v dvoudílné \"Škole hry na kontrabas\", doplněné bohatou instruktivní literaturou. Jeho sbírka hudebnin je uložena v knihovně Mecklenburg-Vorpommern. Za svou koncertní a pedagogickou činnost se mu dostalo mnoha ocenění.\n\n\n\n\n\n\n\n"}
{"id": "742360", "url": "https://cs.wikipedia.org/wiki?curid=742360", "title": "Red Line (linka metra v Dillí)", "text": "Red Line (linka metra v Dillí)\n\nRed Line je linka metra v Novém Dillí označená červenou barvou. Jako celý systém má široký rozchod kolejí 1 676 mm. Její první část mezi stanicemi Shahdara a Tis Hazari byla otevřena v roce 2002, tedy jako vůbec první úsek metra ve městě.\n\nLinka je dlouhá 25,15 km a má 21 stanic: Dilshad Garden (hindsky दिलशाद गार्डन), Jhilmil (झिलमिल कालोनी), Mansarovar Park (मानसरोवर पार्क), Shahdara (शाहदरा), Welcome (वेलकम), Seelampur (सीलमपुर), Shastri Park (शास्त्री पार्क), Kashmere Gate (přestup na Yellow Line; कश्मीरी गेट), Tis Hazari (तीस हजारी), Pul Bangash (पुल बंगाश), Pratap Nagar (प्रताप नगर), Shastri Nagar (शास्त्री नगर), Inderlok (přestup na Green Line; इंदरलोक), Kanhiya Nagar (कन्हैया नगर), Keshav Puram (केशव पुरम), Netaji Subhash Place (नेताजी सुभाष प्लेस), Kohat Enclave (कोहाट एंक्लेव), Pitam Pura (पीतमपुरा), Rohini East (रोहिणी पूर्व), Rohini West (रोहिणी पश्चिम) a Rithala (रिठाला).\n\nDne 25. prosince 2002 byl otevřen první úsek Red Line mezi stanicemi Shahdara a Tis Hazari. Dne 3. října 2003 došlo k prodloužení linky ze stanice Tis Hazari do stanice Inderlok, dne 31. března 2004 byl zprovozněn zbylý úsek ze stanice Inderlok do stanice Rithala. K poslednímu prodloužení linky došlo 4. června 2008, jednalo se o úsek Shahdara – Dilshad Garden.\n"}
{"id": "742362", "url": "https://cs.wikipedia.org/wiki?curid=742362", "title": "František Malinský", "text": "František Malinský\n\nFrantišek Malinský (30. listopadu 1850 Hlinsko – 7. dubna 1926 Praha) byl český a československý lékař, podnikatel, politik a meziválečný poslanec Revolučního národního shromáždění za Českou státoprávní demokracii, respektive za z ní vzniklou Československou národní demokracii. Později byl senátorem Národního shromáždění ČSR. Podnikatel v bramborářském průmyslu, byl zakladatelem společnosti Amylon.\n\nStudoval na lékařské fakultě tehdejší Karlo-Ferdinandovy university, kterou absolvoval v roce 1875. Titul doktora medicíny získal v roce 1876. Poté nastoupil na praxi do několika pražských nemocnic. Následně se vrátil do Hlinska, kde si otevřel ordinaci obvodního lékaře a působil v ní od roku 1877 až do roku 1891. Kromě své práce se s entuziasmem zapojil do společenského života. Angažoval se také v Sokole, jehož členové si jej zvolili starostou. Posléze se stal i starostou města a od svého otce v Hlinsku převzal továrnu na bramborový škrob.\n\nDne 13. září 1877 se v přibyslavském kostele oženil s Boženou Peškovou. Její otec, Christian Peška, patřil k předním podnikatelům na Přibyslavsku. Stal se zde pionýrem v průmyslovém zpracování brambor. V Ronově nad Sázavou zprovoznil škrobárnu brambor, kterou vybudoval v někdejší papírně, zničené požárem. Vyráběl zde sirob a hroznový cukr, a to v takové kvalitě, že jeho produkty byly oceněny na dvou světových výstavách. Po jeho smrti však začal podnik upadat, což František Malinský nedokázal netečně sledovat.\n\nNakonec se tedy rozhodl opustit svou zavedenou lékařskou praxi a z Hlinska se odstěhoval, aby se pustil do záchrany podniku. Jeho řízení se ujal v roce 1891. Po všech stránkách jej zmodernizoval a snížil tak pracovní náklady, což mu umožnilo obstát ve vzrůstající konkurenci. Některé okolní provozy se snažil koupit.\n\nMezitím v roce 1904 koupil zámek v Holovousích, kde pak žil jeho syn, od dětství slepý. Od roku 1907 působil jako místopředseda \"Družstva hospodářských lihovarů\".\n\nS konkurenčními škrobárnami v Polné, Žďáru nad Sázavou a Hesově vytvořil v roce 1912 po dlouhém jednání akciovou společnost Amylon, jeden z největších škrobárenských podniků na Moravě. Vytvoření Amylonu Františku Malinskému uvolnilo ruce, a začal se tak více angažovat v obchodní i politické činnosti v Praze. Od roku 1917 byl předsedou představenstva Živnostenské banky. Angažoval se v Obchodní a živnostenské komoře a Národohospodářském ústavu. Byl také předsedou Ústředního svazu průmyslu.\n\nByl aktivní politicky již za Rakouska-Uherska. V zemských volbách v roce 1895 byl za mladočeskou stranu zvolen v městské kurii (volební obvod Německý Brod, Humpolec, Polná) do Českého zemského sněmu. Později měl na sněmu zastupovat kurii obchodních a živnostenských komor v Praze.\n\nPo vzniku Československa zasedal v Revolučním národním shromáždění. Na post poslance nastoupil v listopadu 1918 a rezignoval v lednu 1920. Po parlamentních volbách v roce 1920 získal senátorské křeslo v Národním shromáždění. Mandát ale nabyl až dodatečně v roce 1922 jako náhradník poté, co zemřel senátor Karel Sokol. V roce 1923 založil Mlékárenské a pastevní družstvo v Přibyslavi, jehož předsedou se stal inženýr agronomie Adolf Švec.\n\nZemřel v dubnu 1926 ve svém bytě v Praze. Spáchal sebevraždu zastřelením, která byla motivována zjištěním, že je nevyléčitelně nemocný (rakovina).\n\n"}
{"id": "742367", "url": "https://cs.wikipedia.org/wiki?curid=742367", "title": "Jan Malkus", "text": "Jan Malkus\n\nJan Malkus (13/16. prosince 1874 Paseky – 24. prosince 1951 Písnice) byl český a československý politik, poslanec Revolučního národního shromáždění Republiky československé za Republikánskou stranu československého venkova (od roku 1922 Republikánská strana zemědělského a malorolnického lidu).\n\nPocházel z chudší rolnické rodiny (Paseky usedlost čp. 27), která mu byla schopna poskytnout pouze základní vzdělání. Byl synem Matěje Malkuse (1. 5. 1838 - 23. 6. 1922). Navzdory tomu, že byl samouk, vybudoval si velkou míru soběstačnosti i organizačních schopností. Roku 1899 založil v Pasekách kampeličku a podílel si na založení stejných institucí v okolních vesnicích. Stál v čele rolnického pivovaru v Písku. Byl předsedou dozorčí rady Ústřední jednoty hospodářských družstev v Praze a starostou Zajišťovacího svazu.\nRoku 1902 se oženil s Annou rozenou Souhradovou, pocházející z nedalekého Žďáru. Z manželství vzešli synové Jan a Jiří a dcery Anna a Jaroslava.\n\nVe volbách roku 1908 byl zvolen na Český zemský sněm. Zastupoval kurii venkovských obcí, obvod Písek, Vodňany. Byl kandidátem České agrární strany a zřetelně porazil jak Václava Trubla ze Strany katolického lidu, tak sociálního demokrata Josefa Káru.\n\nOd roku 1918 byl poslancem Revolučního národního shromáždění. Na mandát rezignoval na 93. schůzi v prosinci 1919. Byl profesí rolníkem.\n\nRoku 1923 prodal v Pasekách všechna pole, o rok později i dům a odstěhoval se i s rodinou do Písnice. Mezi červencem a listopadem roku 1927 zastával v Písnici úřad starosty.\n\nZa první republiky dlouhodobě zasedal v Ústřední jednotě hospodářských družstev. Na členství v její dozorčí radě rezignoval pro stáří v roce 1937.\n\n"}
{"id": "742372", "url": "https://cs.wikipedia.org/wiki?curid=742372", "title": "Antenna (album)", "text": "Antenna (album)\n\nAntenna je jedenácté studiové album americké skupiny ZZ Top. Album vyšlo v roce 1994 a je to první album této skupiny, vydané u společnosti RCA Records.\n\n"}
{"id": "742376", "url": "https://cs.wikipedia.org/wiki?curid=742376", "title": "Ján Maršalko", "text": "Ján Maršalko\n\nJán Maršalko (27. ledna 1878 Liptovská Sielnica – 16. října 1951 Liptovský Mikuláš) byl slovenský a československý politik a poslanec Revolučního národního shromáždění, člen Československé sociálně demokratické strany dělnické.\n\nPracoval jako nádeník a pomocný dělník, později jako dělník v kožařském průmyslu v Liptovském Mikuláši. Spoluzakládal odborové sdružení v tomto městě. Po roce 1918 byl členem výkonného výboru československé sociální demokracie. Zastával funkce v Sociální pojišťovně.\n\nZasedal v Revolučním národním shromáždění za slovenský klub (slovenští poslanci Revolučního národního shromáždění ještě nebyli organizováni podle stranických klubů). Do parlamentu nastoupil v prosinci 1918. Byl povoláním dělníkem.\n\n"}
{"id": "742380", "url": "https://cs.wikipedia.org/wiki?curid=742380", "title": "Kaple Zmrtvýchvstání Páně (Brusel)", "text": "Kaple Zmrtvýchvstání Páně (Brusel)\n\nKaple Zmrtvýchvstání Páně () neboli kaple pro Evropu (\"Chapelle pour l'Europe\") je římskokatolická kaple s ekumenickou orientací, nacházející se v Evropské čtvrti Bruselu.\n\nTento kostel, jehož historie se datuje již od 15. století, byl původně v jiné části centra města. Byl však zbourán během přestavby centra v roce 1907. Kostel byl znovu postaven podle původní předlohy. Na podzim roku 2001 - poté, co byla kaple přestavěna a změnila sa pastorační vize - kaple získala současný název. Pastoračni program této kaple reaguje na požadavky ekumenického prostředí hlavního města Evropské unie. Pastorační odpovědnost za kapli převzal jezuitský řád.\n\nCírkevní stavba, která navazuje na starší předlohu budovy z 18. století byla od základů obnovena. Stála původně na místě dnešního hlavního nádraží a byla v rámci plánování městské dopravy zbourána a znovu vystavěna v městské části Vanmaerlantstraat. Zde byly budovy kláštera sester Věčného klanění \"(Dames de l'Adoration perpétuelle\"). V této podobě je soubor původních staveb nadále zachován, byť se změnilo využití těchto budov. Od roku 1999 slouží hlavní budova jako Návštěvnické centrum a knihovna Evropské komise. Kapli začali využívat nejenom zaměstnanci zdejších evropských institucí, nýbrž všichni, kdo hledají prostor pro ztišení a modlitbu. Z darů a příspěvků Konference katolických biskupů Evropy, Konference evropských církví, Jezuitského řádu a mnoho dalších nadací a dárců byla kaple v letech 1999-2000 kompletně zrekonstruována. Dne 25. září 2001 byla nově obnovená kaple slavnostně otevřena a vysvěcena tehdejším bruselským arcibiskupem Godfriedem kardinálem Danneelsem.\n\nZatímco neorenesanční fasáda kaple zůstala při rekonstrukci téměř nedotčena, interiér kostela byl při přestavbě v letech 1999-2000 kompletně změněn podle projektu bruselské architektonické kanceláře Marionex. Dnes je budova složena ze čtyř podlaží, oproti dřívějšímu stavu. Vstupní část kaple (přízemí) může sloužit též pro účely konání recepcí, jako místo pro zasedání nebo jako výstavní prostory. V suterénu se nachází krypta, kterou návštěvníci vyhledávají k tiché modlitbě či adoraci. Zlatý kříž je dílem sochaře Filipa Denise. Loď kaple se nyní nachází v prvním patře a je přístupná přes vnitřní schodiště nebo je dostupná výtahem. Jelikož kaple ztratila svoji původní výšku, musely být vyhotoveny nové výplně oken a to vídeňským malířem Thomasem Reinholdem. Umělecké výplně oken po stranách jsou snahou o vyjádření témat Stvoření, Vtělení, starozákonního Hořícího keře a Letnic, zatímco okno v průčelí sakrální stavby reflektuje téma Vzkříšení. V interiéru kaple jsou instalovány varhany z dílny Etienna Debaisieuxe. Nástroj je darem od Evangelické církve v Německu. V prostoru kostela nalezneme téź další společenské prostory či kanceláře.\n\nKaple není farní kostel. Vzhledem k jejímu zvláštnímu postavení ve středu kancelářské a obchodní čtvrti, v blízkosti evropských institucí (Rada Evropské unie, Evropský parlament, Evropská komise atd.), slouží jako místo pro diskuze, setkání, místo pro modlitbu. Kaple je otevřena hlavně ve všední dny a otevírací doba je tak přizpůsobena pracovnímu rytmu nejen zaměstnanců evropských institucí. Pastorační team nabízí programy pro lidi různých křesťanských denominací. Team této kaple v samotném srdci hlavního města Evropské unie je tvořen duchovními, řeholníky a v neposlední řadě dobrovolníky. Můžete využít katolické, luteránské nebo ortodoxní duchovní služby - zejména v době oběda. Pastorace je nabízena v mnoha jazycích, především však v angličtině a francouzštině.\n\n"}
{"id": "742386", "url": "https://cs.wikipedia.org/wiki?curid=742386", "title": "Josef Mašek", "text": "Josef Mašek\n\nJosef Mašek (3. července 1854 Pelhřimov – 5. května 1929 Brno) byl český a československý politik a poslanec Revolučního národního shromáždění za Československou stranu lidovou.\n\nPůsobil jako vrchní inspektor a dlouholetý přednosta pozemkového katastru na Moravě (od roku 1909). V roce 1900 se stal prvním docentem nauky o katastru a pozemkových knihách na české technice v Brně. V roce 1928 publikoval své poznatky v Zeměměřickém věstníku.\n\nByl také velmi aktivním žurnalistou. Psal do moravských katolických listů \"Hlas\", \"Našinec\" a \"Den\". Tiskem vydal několik odborných i politických publikací: \"Od kolébky Riegrovy\", \"Chceme všeobecné rovné či poměrné právo?\" nebo \"Styk katastru s knihou pozemkovou\". Roku 1908 spoluzakládal Moravskou agrární a průmyslovou banku, byl jednatelem moravského odboru \"Národní rady české\", téměř dvacet let člen výboru Družstva Národního divadla v Brně. Na sklonku života mu byl udělen titul vládního rady.\n\nZasedal v Revolučním národním shromáždění za Československou stranu lidovou. Na mandát rezignoval na 35. schůzi v březnu 1919. Byl uváděn jako penzista.\n\n"}
{"id": "742387", "url": "https://cs.wikipedia.org/wiki?curid=742387", "title": "Skuhrovská lípa", "text": "Skuhrovská lípa\n\nSkuhrovská lípa (také známá jako Rubínova lípa nebo Robotní lípa) u Skuhrova nad Bělou je památný strom, který podle pověsti připomíná konec roboty. Roste na vyvýšeném místě při cestě na Svinnou.\n\nLípa roste na Hraštickém kopci asi 120 metrů severovýchodně od křižovatky, kde se sbíhá cesta od skuhrovského kostela svatého Jakuba Většího a Hraštic ve směru na Svinnou. Roste na uměle navršeném kopečku a její kmen lemuje lavička.\n\nO zasazení lípy existují dva příběhy. Podle jednoho byla zasazena v upomínku zrušení roboty (1848) místními sedláky, kteří chtěli, aby příštím generacím připomínala ukončení jejich poroby. Na nejvyšší místo kopce navozili hlínu, aby byla lípa dobře viditelná a do jeho středu stromek zasadili. Byla to jejich poslední robota - nikoli z rozkazu, ale z vlastní vůle.\nDruhý příběh vychází z farní kroniky. Zápis pochází od faráře Josefa Ehrenbergera, který do úřadu nastoupil roku 1953. Věk lípy odhadoval na 15 let. Předchozí farář Josef Rubín prý nechal do opuštěného lomu navozit hlínu a lípu do ní zasadit.\n\nTraduje se, že jiná památná lípa stávala u kaple v místě současného kostela svatého Jakuba Většího a byla poražena při jeho stavbě v roce 1718. Z jejího dřeva byl zhotoven kostelní oltář. Podle pověsti měl původně kostel stát jinde, ale tajemné síly tomu zabránily. Každou noc se totiž záhadným způsobem všechen stavební materiál přesunul ke kapličce s lípou blíže hradu. Nakonec se stavitel rozhodl, že vyhoví přání tajemné moci a kostel postavil v místě původní kaple. Starou lípu bylo nutné porazit a její dřevo byla využito k řezbářské výzdobě kostela.\n\n"}
{"id": "742390", "url": "https://cs.wikipedia.org/wiki?curid=742390", "title": "Čtverčík", "text": "Čtverčík\n\nČtverčík je v typografii míra, která pochází z doby olověné sazby - tisku pohyblivými literami, v mírně pozměněné podobě se však používá i dnes jako míra šířky typografických znaků a zejména mezer na řádku. \n\nPůvodně odpovídal čtvercové netisknoucí ploše, jejíž strana se rovnala výšce kuželky písma, čili nejmenší možné vzdálenosti mezi řádky u daného písma. Někdy se definoval jako plocha písmene M (odtud anglické „\"Em quad\"“). V současnosti se definuje jako čtverec o straně dané velikostí písma. V písmu o velikosti 12 bodů bude mít čtverčík rozměry 12 b×12 b, tedy přibližně 4,5×4,5 mm.\n\nČtverčík se dělí na poloviny, čtvrtiny atd., někdy se používají i desetinné zlomky (např. 50/100). Čtverčík nebo půlčtverčík je obvyklá velikost odsazení prvního řádku odstavce. Pomlčka má délku čtverčíku (dlouhá pomlčka, anglicky označovaná \"em dash\") nebo půlčtverčíku (krátká polmčka, anglicky označovaná \"en dash\", spojovník čtvrtiny čtverčíku. V korekturách a v předpisu sazby se značí čtverečkem s oběma úhlopříčkami.\n\n"}
{"id": "742392", "url": "https://cs.wikipedia.org/wiki?curid=742392", "title": "Jaroslav Mattuš", "text": "Jaroslav Mattuš\n\nJaroslav Mattuš (9. ledna 1867 Mladá Boleslav – 22. prosince 1919 Praha-Podolí) byl český a československý politik a poslanec Revolučního národního shromáždění za Českou státoprávní demokracii, respektive za z ní vzniklou Československou národní demokracii. Aktivně sportoval a propagoval sport; po roce 1908 zastával funkce v SK Slavia Praha.\n\nNarodil se 9. ledna 1867 v Mladé Boleslavi jako syn staročeského politika Karla Mattuše. Po absolvování boleslavského gymnázia a pražské právnické fakulty se věnoval soudní praxi v Ústí nad Labem, Bílině a Praze. Dosáhl titulu rady zemského soudu.\n\nOd mládí byl veřejně činný, nejprve ve studentských spolcích (zejména v Akademickém čtenářském spolku). Byl aktivním sportovcem a sportovním organizátorem. Navzdory slabozrakosti cvičil v Sokole, věnoval se horské turistice a lyžování. Zalíbil si i fotbal; roku 1907 byl zvolen do výboru SK Slavia Praha, později se stal místostarostou a nakonec starostou klubu. Měl velký respekt; když se musel pro zaneprázdněnost této funkce vzdát, byl z vděčnosti jmenován čestným předsedou. Sport podporoval i v pražské městské radě.\n\nV meziválečném období byl členem národně demokratické strany. Za její předchůdkyni byl roku 1906 zvolen do sboru obecních starších a později do městské rady v Praze. V roce 1910 neúspěšně kandidoval v doplňovacích volbách na Říšskou radu za staročeskou stranu.\n\nPo vzniku ČSR zasedal v Revolučním národním shromáždění za Českou státoprávní demokracii, respektive za z ní vzniklou Československou národní demokracii. I zde se angažoval v podpoře turistického ruchu a sportu.\n\nTěšil se pevnému zdraví a tělesné i duševní svěžesti. Koncem roku 1919 se ale nešťastně zranil na ruce a z infekce se vyvinul zápal plic. Zemřel na zástavu srdce v podolském sanatoriu (v tehdy ještě samostatné obci Podolí u Prahy), nedlouho po smrti svého otce a jeho vrstevníka Zeithammera (na jehož pohřbu ještě promluvil). Pohřben byl do rodinné hrobky na Vyšehradě.\n\n„Mladý Mattuš“ (jak byl přezdíván) byl oblíbený ve společnosti pro noblesu a zábavnost. Byl milovníkem hudby. Spolustraníci si jej vážili pro řečnické a debatérské schopnosti; byl pokládaný za jednoho z nejnadanějších a nejschopnějších mladších českých politiků.\n\nV roce 1923 po něm byla pojmenována rozhledna Pancíř na Šumavě.\n\n"}
{"id": "742394", "url": "https://cs.wikipedia.org/wiki?curid=742394", "title": "Robotní lípa", "text": "Robotní lípa\n\nNázev Robotní lípa je používán pro více památných stromů, které obvykle nějakým způsobem souvisely s robotou. Řada jich byla vysazena při zrušení roboty roku 1848:\n\n"}
{"id": "742399", "url": "https://cs.wikipedia.org/wiki?curid=742399", "title": "Folsom Field", "text": "Folsom Field\n\nFolsom Field je venkovní fotbalový stadion v areálu University of Colorado v Boulderu ve státě Colorado. Stadion byl otevřen v roce 1924 pod názvem Colorado Stadium, který byl změněn v roce 1944 na současný název. Konaly se zde například také koncerty.\n"}
{"id": "742409", "url": "https://cs.wikipedia.org/wiki?curid=742409", "title": "Ervína Brokešová", "text": "Ervína Brokešová\n\nErvína Brokešová (27. ledna 1900, Praha – 19. října 1987, Rožmitál pod Třemšínem) byla česká houslistka, žačka Otakara Ševčíka.\n\nNarodila se v rodině docenta ekonomie a dvorního rady Jana Leopolda Brokeše (1863–1936) a jeho ženy Marie, rozené Pacholíkové, která byla klavíristkou. Dětství prožila v Netvořicích u Benešova. Zde absolvovala první hodiny hry na housle. Otec podporoval její talent a poslal ji v jejích osmi letech do hudební školy Rudolfa Anděla na Královských Vinohradech. Další vzdělání získala u Stanislava Michala. Ve čtrnácti letech se stala žačkou Štěpána Suchého (1872–1920). Prvních koncertních úspěchů dosáhla v roce 1917, kdy vystoupila na sérii koncertů k narozeninám císaře Karla I. S Mozartovým koncertem D dur KV 211 a \"Cikánskými melodiemi\" Pabla de Sarasate vystoupila 3. listopadu 1917 v Pardubicích, 4. listopadu v Benešově a 22. listopadu v Praze. Na tomto koncertu mimo jiné zapůsobila na sochaře Ladislava Šalouna. Ten jí následujícího dne zaslal blahopřejný dopis a později ji požádal, aby ji mohl portrétovat. Tak ještě do konce roku 1917 vznikla socha sedmnáctileté Ervíny, která byla později nešťastnou náhodou zničena.\n\nNa jaře 1919 vystoupila na koncertu České filharmonie pod taktovkou Ludvíka Čelanského, kde hrála Wieniawského koncert D moll. V tomto roce ukončila studia u prof. Suchého a nastoupila do právě zřízené mistrovské třídy Otakara Ševčíka při Státní konzervatoři v Praze. Mistrovskou třídu absolvovala za jediný rok státní zkouškou. Na absolventském koncertu žáků prof. Ševčíka, který proběhl 8. července 1920 ve Smetanově síni Obecního domu v Praze, hrála \"koncert pro housle, op. 8\" Richarda Strausse. Koncert doprovázela Česká filharmonie vedená Václavem Talichem.\n\nV roce 1922 absolvovala první zahraniční turné. Hrála s předními orchestry, například Česká filharmonie, Vídeňští filharmonikové, Berlínští filharmonikové, Varšavská filharmonie; hrála i s Českým kvartetem. Vystupovala i společně s Emmou Destinnovou. V roce 1926 podnikla turné do Estonska, Lotyšska a Litvy, které mělo opět veliký ohlas. Ve stejném roce poprvé vystoupila v Československém rozhlasu. Její hra je zaznamenána i na několika gramofonových deskách firmy Odeon z let 1928–30. Hrála na housle z italské houslařské dílny Guarneri. Poslední zahraniční turné uskutečnila v roce 1936 po Jugoslávii.\n\nNa jaře 1924 se seznámila s Ervínem Schulhoffem, který ji později v tomto roce doprovázel jako klavírista na řadě koncertů v českých městech. Další společné koncerty měli v roce 1930.\n\nDne 4. července 1925 se provdala za spisovatele Karla Josefa Beneše. Benešův román \"Uloupený život\", který vyšel v roce 1935, měl mezinárodní úspěch a byl zfilmován v roce 1939 ve Velké Británii. Za honorář si manželé postavili domek v Rožmitále pod Třemšínem.\n\nV období hospodářské krize méně koncertovala, zato nahrála pro rozhlas díla skladatelů jako byli: Karel Bendl, Antonín Dvořák, Zdeněk Fibich, Josef Bohuslav Foerster, Jan Kubelík a dalších. Rovněž začala učit hře na housle.\n\nPo okupaci Československa se manželé zapojili do odbojové činnosti Petičního výboru Věrni zůstaneme. Karel Josef Beneš byl v prosinci 1941 zatčen. Jeho žena pak absolvovala řadu výslechů. Navzdory tomu pokračovala v odbojové činnosti pod krycím jménem Foška jako spojka mezi Prahou a Rožmitálem. Mimo to se pokoušela navštěvovat vězněného manžela, aby mu ulehčila jeho věznění. Podařilo se jí proniknout i na soudní řízení v Drážďanech v roce 1944, kde byl jejímu muži původně navrhován trest smrti. Nakonec byl odsouzen k sedmi letům žaláře. Z nacistického vězení se šťastně vrátil v květnu 1945.\n\nV červenci 1945 se Beneš podílel na druhém vydání programového prohlášení Petičního výboru Věrni zůstaneme \"Za svobodu do nové Československé republiky\". Když byli po Únoru 1948 někteří účastníci protinacistického odboje opět uvězněni, Karel J. Beneš požádal o předčasné penzionování a manželé Benešovi se stáhli do ústraní do Rožmitálu. Ervína Brokešová ukončila svou hudební kariéru a pomáhala svému manželovi přepisovat jeho rukopisy. Po manželově smrti žila v Rožmitále sama díky pomoci sousedů a přátel.\n\nZemřela 19. října 1987 a je pohřbena v Rožmitále pod Třemšínem. Dědictví ve výši 1 660 000 Kč odkázali manželé Benešovi Svazu československých spisovatelů a mělo být použito ke zřízení Ceny K. J. Beneše pro podporu mladých autorů. Cena nebyla nikdy udělena a peníze zmizely.\n\nJe autorkou memoárové literatury:\n\n\n"}
{"id": "742411", "url": "https://cs.wikipedia.org/wiki?curid=742411", "title": "Folsom Field (rozcestník)", "text": "Folsom Field (rozcestník)\n\nFolsom Field může být:\n\n"}
{"id": "742412", "url": "https://cs.wikipedia.org/wiki?curid=742412", "title": "Operace Tetřev", "text": "Operace Tetřev\n\nOperace Tetřev (něm. Auerhuhn) byla největší protipartyzánská operace na území Protektorátu za celé období 2.sv.války a byla iniciovaná státním ministrem pro Čechy a Moravu K.H. Frankem a jím osobně vyžádána u Adolfa Hitlera. Proběhla zejména v oblasti Západních Beskyd ve dnech 16. – 22. listopadu 1944 a jejím hlavním cílem byla likvidace partyzánských skupin na území východní Moravy, zejména Valašska.\n\nPo vypuknutí Slovenského národního povstání a přiblížení fronty vzrostla v prostoru Protektorátu Čechy a Morava partyzánská činnost. Beskydy se zejména z politických a vhodných geografických důvodů staly významným partyzánským centrem na území východní Moravy. Do prostoru Beskyd pronikali jak partyzáni ze Slovenska, tak zde byly vysazovány výsadky s cílem vytvářet partyzánské jednotky, které měly zejména narušovat infrastrukturu německého týlu a jednak předávat Spojencům důležité zpravodajské informace. Tyto skupiny se musely opírat především o podporu místního obyvatelstva, která přetrvávala i přes teror německých bezpečnostních orgánů. K největším a z hlediska Němců nejnebezpečnějším patřil partyzánský oddíl Jana Žižky, tvořený primárně československými a sovětským desantem vyslaným z Ukrajiny . Od konce září oddíl Jana Ušiaka prováděl průzkum pohraničí v oblasti Velkých a Malých Karlovic. Dne 15. října vyhlásil K.H. Frank v moravsko-slovenském pohraničí stanné právo a hlavní partyzánský oddíl se rozdělil na menší skupiny na území hostýnsko-vsetínské hornatiny, vizovických vrchů, Bílých Karpat a Moravsko-slezských Beskyd.\n\nNaplánováním celé operace pověřil K. H. Frank policejního plukovníka policie SS – \"Standarterführera\" Georga Attenbergera, přičemž si Frank nad celou akcí podržel dohled. Jako prostor operace byl určen horský okruh v prostoru Frenštát pod Radhoštěm – Čeladná – Rožnov pod Radhoštěm. Celá akce byla naplánována jako kotlová operace kdy byl prostor byl rozdělen na devět dílů, přičemž jednotlivé díly měly být postupně neprostupně uzavřeny a důkladně pěším vojskem pročesány. Samotnou uzávěru cest a chodníků měly provést policejní jednotky, prohledávání prostoru v terénu měla zajistit pěší divize.\n\nNa operaci se podíleli zejména příslušníci záloh wehrmachtu – 540. divize granátníků gen. Windecka (asi 12 000 vojáků), dále 3 roty SS Haupt. Gernera povolané ze Slovenska, operační jednotky bezpečnostní policie (SiPo) ZbV (kommanda). Neprodyšné uzávěry přístupových cest a chodníků měly provést a zajistit zejména operační jednotky pořádkové policie (Schutzpolizei) Ruhsam a Burger, které čítaly asi 700 mužů a také příslušníci pořádkové policie (Schutzpolizei). Mimo to také pomáhalo několik příslušníků gestapa, včetně strážníků místních obvodních četnických stanic.\n\nJednotky ZbV oddíly ke zvláštnímu použití ( Zur besonderen Verwendung )\nOperačním jednotkám ZbV velel SS-Obersturmbannführer Müller, který sídlil ve Zlíně. Celkem se jednalo o asi 320 speciálně vycvičených a vyzbrojených příslušníků jednotek SS proti partyzánům. Dále bylo využito 39 psovodů příslušníků pohraniční a finanční stráže (Jagdkommanda).\n\nJiž před začátkem operace se partyzánským jednotkám z prostoru operace podařilo uniknout; nejprve odešli příslušníci Wolframu (jednalo se o náhodu, o operaci nic nevěděli), následně se na Slovensko přesunul Niščimenkův zpravodajský oddíl (přípravu operace provázel velký pohyb vojska, což partyzánům neušlo). Oddíl Jana Žižky se po rozbití svého štábu rozptýlil a částečně přesunul do Hostýnských vrchů.\n\nSamotná operace započala 16. listopadu 1944, kdy vojenské jednotky zaujaly pozice na linii obklíčení. Díky zpoždění transportních vlaků se ale část jednotek na své pozice dostala se zpožděním. Navíc průběh operace provázely další dílčí problémy. Předně se velitelé gen. Windeck a plk. Attenerger neshodli na praktické realizaci operace a to provádět nejdříve prohlídky hustě obydlených sektorů, jak navrhoval Attenberger. Windeck prováděl operaci od neobydlených vyšších horských pásem, což mělo za následek problémy pro uzavírací oddíly. Operaci navíc provázelo špatné počasí; sněhová vánice oslabovala často nechráněné příslušníky oddílů a oslabovala jejich pozornost. Samotná uzávěra nebyla díky velkým vzdálenostem hermetická a partyzánům se dařilo pronikat.\n\nPolicejní oddíly každý den prohledávaly dva sektory. V oblasti bylo vyhlášeno stanné právo se zákazem vycházení (mezi 16.00 až 6.30) a chůzí mimo vyznačené trasy. Za porušení těchto zákazů mohlo následovat zastřelení. K prvnímu střetu s partyzány došlo 17. listopadu na Lhotní Louce, kdy došlo k boji mezi partyzánským oddílem npor. Pankeviče a Wehrmachtem. Partyzáni ztratili 5 mužů, Němci šest, část partyzánů se z obklíčení probila. Ke druhé srážce došlo nad Prostřední Bečvou, kde byla obklíčena skupina 4 partyzánů (3 muži a 1 žena). Jeden partyzán padl, dva byli zajati a žena uprchla. Dále potom policejní jednotka zastřelila dva partyzány z oddílu kpt. V. G. Ševcova – Grekovského. Mimo tyto střety došlo k několika falešným poplachům (z důvodu špatné komunikace mezi policií a vojáky došlo k palbě vojáků na policejní jednotky a jednou omylem ostřelovali trojici dětí).\n\nNa straně partyzánů bylo 8 padlých a 4 zajatí, německé jednotky ztratily 8 mužů, zraněni byli 4 muži (3 v boji, 1 při nehodě). Z civilního obyvatelstva byl 1 člověk zastřelen, 1 zraněn. Zatčeno bylo mezi 13 až 40 civilisty, vesměs se jednalo o osoby podezřelé ze spolupráce s partyzány či osoby uprchlé z pracovního nasazení v Říši.\n\nVýsledek operace byl i z hlediska Němců rozporuplný až negativní. SS-Obersturmbannführer Müller sice konstatoval, že \"... 8 dní, které uplynuly po akci, není zjištěna v prostoru žádná činnost band. Potud tedy působilo toto velké nasazení pozitivně...\" Zároveň ale konstatuje, že \"...výsledek velkoakce není úměrný operaci... a ... nebyl však dotčen obvod činnosti banditů v sousedním prostoru... ...(kde) naopak, tato činnost má stoupající tendenci...\" Je jisté, že ke zničení partyzánských jednotek nedošlo a partyzánský oddíl Jana Žižky se po přeformování rozrostl na 1. čs. partyzánskou brigádu Jana Žižky rozdělenou do několika oddílů.\n\nKritice německého velení neušla ani spolupráce mezi německou armádou a policií. Gen. Windeck si stěžoval, že \"zatímco armáda udržovala uzávěru, policejní jednotky se již nacházely zpět na ubikacích, jeden den dokonce již v poledne\". Policejní kritiku propustnosti uzávěry odmítl s tím, že \"policie těžko může posuzovat nedostatečnou hustotu uzávěry v noci, když policisté samotní v tu dobu spali\". Policie si naproti tomu stěžovala na nedisciplinovanost příslušníků vojska, kteří stříleli po každé postavě včetně samotných policistů.\n\n\n"}
{"id": "742414", "url": "https://cs.wikipedia.org/wiki?curid=742414", "title": "Světový pohár ve skocích na lyžích 2011/2012", "text": "Světový pohár ve skocích na lyžích 2011/2012\n\nSvětový pohár ve skocích na lyžích 2011/12 je seriál závodů nejvyšší úrovně ve skocích na lyžích. Úvodní závod se konal 27. listopadu 2011 ve finském Kuusamu, posledním závodem seriálu by měl být závod ve slovinské Planici 18. března 2012. V této sezóně je světový pohár poprvé pořádán i pro kategorii žen.\n\nKompletní pořadí na stránkách FIS.\n\nKompletní pořadí na stránkách FIS.\n"}
{"id": "742415", "url": "https://cs.wikipedia.org/wiki?curid=742415", "title": "Medinet Maadi", "text": "Medinet Maadi\n\nMedinet Maadi je archeologická lokalita nacházející se jihozápadně od egyptského Fajjúmu. Nachází se zde chrám zasvěcený bohyni Renenutet, který byl postaven za vlády faraonů 12. dynastie Amenemheta III. a Amenemheta IV. Rozšířen byl později během Řecko-římské nadvlády. \n"}
{"id": "742417", "url": "https://cs.wikipedia.org/wiki?curid=742417", "title": "ATP World Tour Finals 2011", "text": "ATP World Tour Finals 2011\n\nATP World Tour Finals 2011, oficiálně se jménem sponzora Barclays ATP World Tour Finals 2011, známý také jako Turnaj mistrů 2011, se konal ve dnech 20. – 27. listopadu potřetí v britském hlavním městě Londýně. Místem turnaje byla O Arena, ve které se hrálo na tvrdém povrchu. Jednalo se o závěrečný turnaj sezóny, jehož se účastnilo osm nejlepších tenistů světa ve dvouhře a osm párů ve čtyřhře na základě postavení na žebříčku ATP, pokud se podle pravidel účastník nekvalifikoval jiným způsobem. Odměny činily 5 070 000 USD.\n\nObhájcem titulu ve dvouhře byl Švýcar Roger Federer a ve čtyřhře pak kanadsko-srbská dvojice Daniel Nestor a Nenad Zimonjić, která po loňském turnaji mistrů ukončila spolupráci a každý z hráčů se kvalifikoval s jiným spoluhráčem.\n\nVítězství ve dvouhře obhájil čtvrtý nasazený Roger Federer a stal se tak prvním tenistou v historii, jenž dokázal tento turnaj vyhrát šestkrát. Odpoutal se od pěti titulů Ivana Lendla a Peta Samprase. Ve čtyřhře triumfovala třetí nasazená bělorusko-kanadská dvojice Max Mirnyj a Daniel Nestor, který titul z loňské události také obhájil.\n\nATP World Tour Finals 2011 se konalo mezi 20. a 27. listopadem v londýnské O Arena na dvorcích s tvrdým povrchem. Jednalo se o 42. ročník dvouhry a 37. čtyřhry. Turnaj byl pořádán Asociací profesionálních tenistů (ATP) jako součást mužské profesionální sezóny ATP World Tour 2011.\n\nHráči byli do arény, pokud tomu nebránilo špatné počasí, dopravováni loděmi po Temži.\n\nSoutěže dvouhry se účastnilo osm tenistů, z nichž každý odehrál tři vzájemné zápasy v jedné ze dvou čtyřčlenných základních skupin A a B. První dva tenisté z každé skupiny postoupili do semifinále, která byla hrána vyřazovacím systémem pavouka. První ze skupiny A se utkali s druhým ze skupiny B a naopak. Vítězové semifinále pak sehráli finále.\n\nSoutěž čtyřhry kopírovala formát dvouhry.\n\n\nTabulka uvádí poměr vzájemných zápasů hráčů před turnajem mistrů.\n\nFinanční odměny jsou uváděny v amerických dolarech.\n\nTabulka uvádí poměr vzájemných zápasů dvojic před turnajem mistrů.\n\n\nFinanční odměny jsou uváděny na pár a částky v amerických dolarech.\n\n\n"}
{"id": "742423", "url": "https://cs.wikipedia.org/wiki?curid=742423", "title": "Prokop Maxa", "text": "Prokop Maxa\n\nProkop Maxa (28. května 1883 Manětín – 9. února 1961 Praha) byl český a československý diplomat, politik, člen realistické strany, organizátor Československých legií a poslanec Revolučního národního shromáždění za Československou stranu pokrokovou.\n\nByl profesorem na obchodní akademii a spojencem Tomáše Masaryka. Po roce 1900 byl členem České strany lidové (neboli \"realistické strany\"), později Československé strany pokrokové. Vedl její pražskou organizaci. Za první světové války působil v zahraničním odboji v Rusku, kde organizoval československé legie a podporoval Masarykovu koncepci československého státu. Tam pracoval ve vedení odbočky ČSNR na Rusi . V roce 1917 se účastnil kongresu socialistických stran v Stockholmu, kde měl možnost osobně mluvit s představiteli domácí české politiky. V letech 1917–1918 byl místopředsedou Československé národní rady (odbočky ČSNR) v Petrohradě. V době, kdy napadené československé legie vojensky vystoupily proti bolševickému režimu, byl dočasně uvězněn ruskými komunistickými úřady.\n\nV roce 1919 zasedal v Revolučním národním shromáždění za Československou stranu pokrokovou. Mandát nabyl v květnu 1919, ale rezignoval na něj již v listopadu 1919. Byl profesí \"praporníkem\" československých legií.\n\nBrzy nato vstoupil do diplomatických služeb. Zastupoval ČSR coby vyslanec v Nizozemsku (1920–1921), Polsku (1921–1924) a Bulharsku (1931–1939). V mezidobí zastával vysoké funkce na ministerstvu zahraničních věcí.\n\nV roce 1939 po zániku Československa emigroval coby československý velvyslanec v Bulharsku do Francie. Za druhé světové války působil opět v zahraničním odboji, nyní v Londýně, kde byl členem Státní rady Československé. Orientoval se na slovanskou vzájemnost a sbližoval se se Sovětským svazem. Byl předsedou Slovanského výboru. Po válce se vrátil do ČSR. Po únoru 1948 zůstal loajální vůči novému režimu. Vytvářel akční výbor Československé obce legionářské, což vedlo k začlenění této organizace do jednotné struktury nazvané Svaz bojovníků za svobodu, později oficiálně Svaz protifašistických bojovníků, v jehož ústředním výboru zasedal v letech 1951–1957.\n\n"}
{"id": "742426", "url": "https://cs.wikipedia.org/wiki?curid=742426", "title": "Chris Jagger", "text": "Chris Jagger\n\nChris Jagger (* 19. prosince 1947, Dartford, Kent, Anglie) je britský hudebník a herec. Jedná se o mladšího bratra frontmana skupiny The Rolling Stones Micka Jaggera. Vydal několik sólových alb a podílel se také například na albu Erica Claptona \"No Reason to Cry\" z roku 1976.\n\n\n"}
{"id": "742432", "url": "https://cs.wikipedia.org/wiki?curid=742432", "title": "Karel Mečíř", "text": "Karel Mečíř\n\nKarel Mečíř (18. dubna 1876 Mladá Boleslav – 12. května 1947 Praha) byl český a československý novinář, spisovatel, diplomat a politik, poslanec Revolučního národního shromáždění za Republikánskou stranu československého venkova (agrárníky).\n\nStudoval na gymnáziu v Mladé Boleslavi, pak teologii na českém semináři v Římě. Po návratu v Praze a absolvoval Právnickou fakultu Univerzity Karlovy. Pracoval jako advokátní koncipient, ale pak dal přednost žurnalistice. Působil například v listech \"Politika\" nebo Čas. Počátkem 20. století se angažoval v agrárním tisku. Byl redaktorem listu \"Obrana zemědělců\". Během první světové války byl aktivní v domácím protirakouském odboji. Psal i beletrii. Je autorem románů \"Zlatý důl\", \"V tenatech\", \"Cesta do rodiny do dne a do roka\" nebo humoristických románů, dramat i studií.\n\nOd roku 1918 zasedal v Revolučním národním shromáždění za Republikánskou stranu československého venkova (od roku 1922 Republikánská strana zemědělského a malorolnického lidu). Na mandát rezignoval v září 1919. Byl profesí redaktorem.\n\nPak se zapojil do československé diplomacie. Zastupoval ČSR v Belgii a Řecku.\n\n"}
{"id": "742434", "url": "https://cs.wikipedia.org/wiki?curid=742434", "title": "Aleš Zálesný", "text": "Aleš Zálesný\n\nAleš Zálesný (* 4. ledna 1980) je český florbalista hrající na pozici útočníka. Zálesný aktuálně působí v českém klubu FBC ČPP Bystroň Group Ostrava v týmu veteránů, jeho původním klubem byl však moravský Torpedo Havířov.\n\nSeznam medailí, které získal Aleš Zálesný na mistrovství světa:\n"}
{"id": "742445", "url": "https://cs.wikipedia.org/wiki?curid=742445", "title": "Vojtěch Vágai starší", "text": "Vojtěch Vágai starší\n\nVojtěch Vágai starší (14. srpna 1958, Nitra – 23. února 2011, Český Krumlov) byl první římskokatolický duchovní romské národnosti v České republice. Působil jako trvalý jáhen v českobudějovické diecézi.\n\nPocházel z početné slovenské rodiny, už jako dítě se ale přestěhoval do jižních Čech. Vyučil se v oboru malíř-natěrač. Ministroval a směřoval ke kněžskému povolání, avšak po absolvování základní vojenské služby se seznámil se svou budoucí manželkou a následně oženil. V roce 1993 byl jako jeden z prvních v České republice vysvěcen na trvalého jáhna. Kromě obvyklé pastorace v Českém Krumlově, kde žil, a okolních farnostech se také věnoval integraci romských a českých dětí; řadu let organizoval letní dětské tábory v diecézním centru mládeže ve Ktiši, jichž se účastnila třetina romských dětí.\n\nKoncem května 2009 mu byl v českobudějovické nemocnici vyoperován rakovinový nádor ve střevech, dva dny po operaci však v nemocnici upadl na podlahu a nárazem si rozbil lebku. Po necelých dvou letech, kdy byl v domácí péči manželky a ošetřovatelky zemřel v českokrumlovské nemocnici. Měl tři syny, z nichž Vojtěch Vágai mladší, poloviční Rom, vystudoval teologii a v roce 2011 byl vysvěcen na kněze.\n\n"}
{"id": "742446", "url": "https://cs.wikipedia.org/wiki?curid=742446", "title": "Vdova", "text": "Vdova\n\nVdova je označení ženy, jíž zemřel manžel, vdovec je označení pro muže, jemuž zemřela manželka. Ovdovělých žen je obecně více než vdovců-mužů, neboť ženy se průměrně dožívají vyššího věku a obvykle také bývají při sňatku mladší než muži. Výraz \"vdovec\" je zřejmě novější a jeho postavení nikdy nebylo tak problematické. Ovdovění se i dnes uvádí jako údaj o rodinném stavu, ve starších společnostech, kde starost o obživu padala hlavně na muže, měl však stav vdovy daleko vážnější společenské důsledky.\n\nČeské slovo „vdova“ má paralely ve všech slovanských jazycích, odvozuje se od praslovanského \"vydova\", a to od staroindického \"vidhevá\". To možná souvisí s indickým \"vidhú\", ten, kdo něco ztratil. Postavení vdovy a jejích dětí – sirotků – bylo ve starších zemědělských společnostech mimořádně obtížné, protože ztráta muže znamenala také ztrátu obživy a často i majetku. Extrémní příklad představuje indický obyčej \"satí\", kdy se vdova při pohřbu svého muže dala upálit s ním. Je pravděpodobné, že se v dávných dobách praktikoval i jinde a v Indii byl zakázán teprve v 19. století. Zato obyčej truchlení se i v českých zemích dodržoval až do počátku 20. století a týkal se například černého oblečení a různých dalších omezení, jak o nich hovoří například \"Babička\" Boženy Němcové.\n\nUž sumerští a starobabylonští panovníci se naproti tomu na svých pomnících chlubili, že za jejich vlády „bohatý nečinil bezpráví sirotě, mocný neubližoval vdově“ (Gudeova socha). Povinnost ochrany „bezdomovců, vdov a sirotků“ se velmi často připomíná v Bibli, například „Buď proklet, kdo převrací právo bezdomovce, sirotka a vdovy\" (Dt 27, 19) nebo „Pečuj o vdovy, které jsou skutečně opuštěné“ (1Tm 5, 3).\n\nJiný společenský problém představovaly mladé vdovy po padlých bojovnících v raném středověku. Byly často v mladém věku a měly dobré konexe, takže panovníkům často dělaly starosti. V 10. a 11. století proto vznikaly „vdovské“ kláštery, což byla patrně i funkce kláštera svatého Jiří na Pražském hradě. Postavení vdov se zlepšilo ve městech, kde mohly převzít živnost svého manžela a někdy se dokonce mohly stát členkami cechů. Šlechtické ženy měly v pozdním středověku a v novověku právo na „obvěnění“ – podíl vdovy na majetku po zemřelém manželovi. V poslední době byli ovdovělým postaveni na roveň i pozůstalí registrovaní partneři.\n\nV prosinci 2010 pobíralo v ČR vdovský důchod 579 tisíc žen průměrně ve věku 57 let a 95 tisíc mužů (14 % ovdovělých) v průměrném věku 53 let. V roce 1990 bylo ve Francii 3,26 milionu vdov proti 633 tisícům vdovců (16,3 % ovdovělých), čili zhruba poměr 5:1. Poměr byl ještě větší po válkách, například v SSSR a v Německu po roce 1945.\n\nDěj komické opery B. Smetany „Dvě vdovy“ z roku 1874 tvoří obyčej truchlení a způsob, jak je ukončit. Opereta F. Lehára „Veselá vdova“ z roku 1905 představuje bohatou vdovu jako žádoucí „partii“.\n\n\n\n"}
{"id": "742448", "url": "https://cs.wikipedia.org/wiki?curid=742448", "title": "Rukev obojživelná", "text": "Rukev obojživelná\n\nRukev obojživelná (\"Rorippa amphibia\") je vysoká vytrvalá, žlutě kvetoucí bahenní nebo vodní bylina rostoucí na březích stojatých nebo mírně tekoucích vod, druh rodu rukev (\"Rorippa\").\n\nPůvodní rozšíření zasahuje velkou část Euroasie, od Velké Británie až po Turecko a dále Západní Asii, Kavkaz, Střední Asií a západní i střední Sibiř, včetně Alžírska na severu Afriky. Druhotně se rozšířila do Kanady a Spojených států amerických jakož i na Nový Zéland. Vyrůstá na březích stojatých nebo mírně tekoucích eutrofních vod s kolísavou výškou hladiny, volí si místa po větší část roku zaplavená i sezónně vysychající.\n\nV České republice roste na některých místech až hojně, nejčastěji v údolích okolo větších řek s nánosem dobře úživného bahnitého a jílovitého sedimentu. V Čechách je hlavně k vidění v Polabí, v poříčí dolní Vltavy a střední Ohře, jakož i v okolí Českého Krumlova, Českých Budějovic a Třeboně. Na Moravě se nejčastěji vyskytuje okolo středního a dolního toku řeky Moravy a kolem Českého Těšína.\n\nJe to světlomilný druh snášející ale i dočasné zastínění, je přizpůsobený ke kolísající výšce vody. Převážnou část života obvykle prožívá v mělké vodě (50 až 80 cm), tam také dochází ke kvetení které probíhá stejně jako zrání plodů nad vodou ve vzduchu. Přestože má adaptivní změny pro trvalý život ve vodním prostředí, dokáže úspěšně přežívat také v nezaplavené, pouze vodou dostatečně prosycené zemi. Vyskytuje se v nadmořské výšce do 550 m n. m.\n\nVytrvalá bylina s křehkou, dutou lodyhou vysokou 40 až 150 cm, která vyrůstá ze silného oddenku. Bohatě větvená oblá lodyha mívá větve i vyšší než je sama, je velmi často v dolní často poléhavá, kořenující a chlupatá. Porostlá je variabilními listy přisedlými širokou bázi, na okrajích bývají i zvlněné. Ponořené dolní lodyžní listy jsou hřebenitě peřenosečné s čárkovitými úkrojky, zpravidla celokrajnými, horní lodyžní listy jsou neobjímavé, celistvé, víceméně kopinaté, podlouhlé až čárkovité, nepravidelně vroubkované nebo tupě zubaté. Bývají dlouhé 4 až 12 cm a široké od 0,5 po 3 cm.\n\nOboupohlavné květy na 7 až 15 mm dlouhých stopkách vytvářejí hroznovité květenství. Mají 4 sytě žluté obvejčité korunní lístky (3,8 až 5,5 × 1,5 až 2,5 mm) a 4 vzpřímené podlouhlé korunní lístky (3 × 1,5 mm) umístěné v jednom kruhu proti sobě. Květ obsahuje dále 4 delší a 2 kratší tyčinky s vejčitými prašníky. Svrchní semeník (36 až 62 vajíček) s krátkou čnělkou je tvořen 2 srostlými plodolisty. Kvete od května do července. Prodloužené souplodí je s přímým vřetenem. Plodem jsou elipsoidní až kulovité šešulky rovnovážně odstávající, jsou 3 až 6krát kratší než jejich stopky. Uvnitř jsou oválná rezavě hnědá síťkovaná semena 0,7 až 1 mm velká. Chromozómové číslo: 2n = 16, 32.\n\nRukev obojživelná, podobně jako mnoho dalších druhů téhož rodu, se často kříží s jinými druhy i kříženci a společně tak vytvářejí těžko určitelné hybridní roje. S druhem rukev obecná (\"Rorripa sylvestris\") vytváří křížence rukev proměnlivá (\"Rorippa x anceps\") a s druhem rukev rakouská (\"Rorippa austriaca\") křížence rukev křenovitá (\"Rorippa x armoracioides\").\n\n\n \n"}
{"id": "742451", "url": "https://cs.wikipedia.org/wiki?curid=742451", "title": "Marsá Alam", "text": "Marsá Alam\n\nMarsá Alam (arabsky: \"مرسى علم\") je město v jihovýchodním Egyptě, ležící na pobřeží Rudého moře. Dříve malá rybářská vesnička je dnes jednou z nejnavštěvovanějších turistických destinací v celé zemi. Za svůj rozkvět vděčí mezinárodnímu letišti, které zde bylo otevřeno v roce 2003.\n\nMarsá Alam se nachází 250 km jižně od Hurghady v blízkosti Obratníku Raka, v místě, kde se Arabská poušť setkává s Rudým mořem. Moře je v těchto lokalitách bohaté na podmořský život. Při pobřeží i na otevřeném moři se zde nachází velké množství korálových útesů, které do města lákají mnoho turistů a potápěčů. V této lokalitě se vyskytují delfíni, žraloci kladivouni a dugongové. Silné povětrnostní podmínky, které v této lokalitě panují, jsou ideální pro milovníky windsurfingu. V blízkosti Marsá Alam jsou k vidění také smaragdové doly či chrám Sethiho I. v Khanaisu.\n\nV Marsá Alam žije přibližně 10 000 obyvatel. Většina z nich jsou rybáři či chovatelé ovcí, velbloudů a koz. V Marsá Alam se nachází také několik dolů na mramor a žulu. Těžba nerostných surovin se v tomto kraji provádí již po několik tisíciletí. V dobách faraonů i později za nadvlády římanů byla tato oblast známá pro svoje velká naleziště zlata, smaragdů a polodrahokamů. Rovněž se zde těžilo olovo a měď.\n\nMarsá Alam je nejjižnější egyptské letovisko u Rudého moře, situované zhruba 200 km nad obratníkem raka.\nPodnebí je celý rok slunné, Marsá Alam je co do počtu slunečných hodin na teoretickém maximu a překonává ji s výjimkou několika oáz v okolí Asuánu jen severoamerická Yuma, neboť se nachází na vyšší zeměpisné šířce, díky čemuž jsou zde letní dny delší.\n\nKlima u Rudého moře je obecně mírnější,  než ve vnitrozemí,  letní teploty nedosahují tak extrémních hodnot, jako Asuán či Luxor, avšak noci jsou tu teplejší. Směrem od severního pobřeží rudého moře k jihu se zvětšuje rozdíl mezi chladnějšími měsíci , které jsou tím teplejší, čím jižněji se nacházíme, a klima je zde obecně konstantnější.\n\nMarsá Alam má tak podobně jako další jižní letoviska (Halaib) vyváženější a stabilnější podnebí, než Hurghada, kdy především zimní noci jsou teplejší, a naopak se zde tolik neprojevují jarní Chamsiny, přinášející extrémní teploty od března do května. Rovněž letní maximální teploty jsou nepatrně nižší.\n\nPrůměrná roční teplota je 26 °C (den i noc), zimy jsou velmi krátké, a poměrně větrné. Přicházejí až v prosinci a v průměru se pohybují kolem 19 °C, přičemž během dne se teploty pohybují mezi 22-24 °C, resp. 13-18 °C v noci. Několik dnů může být charakterizováno chladnějším rázem, kdy noční teploty klesnou pod 11 °C, a naopak ve dne nepřesáhnou 20 °C. Přesto je i v v tuto dobu Marsá Alam vyhledávána, neboť průměrné teploty 18-19 °C dosahuje Praha jen v červenci a srpnu.\n\n(Ne) letní měsíce březen, duben, říjen a listopad jsou poté nejpříjemnější pro návštěvu, a teplotně odpovídají létům ve Středomoří, s průměrnými teplotami nepřesahujícími 28 °C, přičemž během dne se teploty pohybují mezi 26-33 °C, a v noci zřídkakdy klesají pod 18 °C.\n\nLéta jsou dlouhá, ostrá a horká, s ohledem na polohu u obratníku raka je vhodné zvážit návštěvu, neboť v květnu, červnu a červenci a srpnu je Slunce prakticky kolmo nad horizontem , a po 3-5 hodin denně je zde UV faktor na hodnotě 11+ (extrémní riziko popálení). Průměrná teplota se v tuto dobu pohybuje nad 30 °C, během dne v intervalu 33-37 °C, resp. 27-31 °C v noci). Nejteplejším měsícem je srpen, kdy jsou vzduch a moře vyhřáté na maximum, s průměrnou denní i noční teplotou bezmála 34 °C, kdy ve dne teploty dosahují 38 °C, a v noci mnohdy neklesají pod 31 °C. V srpnu je rovněž nejvyšší pocitová teplota, neboť vlhkost vzduchu dosahuje nejvyšších hodnot.\n\nNásledující tabulka odráží každodenní sledování od roku 2010.\nPrůměrná teplota Rudého moře zde nikdy neklesá pod 22 °C. Průměrné teploty moře v jednotlivých měsících uvádí následující tabulka.\n\nDíky věčně teplému moři je tu bohatý podmořský život. Mnoho pestrobarevných korálů a ryb. Proto je Marsá Alam vyhledávaným místem pro potápění.\n\nOproti např. Hurghadě má Marsa Alam jednu zásadní výhodu, místo se začalo turisticky rozmáhat až s otevřením letiště v roce 2003. Díky tomu je zajištěna vysoká kvalita a modernost naprosté většiny hotelů, z kterých stále ještě září novota. Moře, tahák Marsa Alam, je dokonale čisté a jeho podmořský život je perfektně zachovalý. V oblasti je pak pouze poskrovnu turistům. Kdo dokáže oželet chybějící supermarkety, obchoďáky a diskotéky, přijde si na své. K nákupům či zábavě návštěvníkům musí stačit hotel nebo blízký malý přístav Port Ghalib plný obchůdků se suvenýry a restaurací.\n\nCo schází nákupnímu a nočnímu vyžití, vrchovatě nahrazují atrakce pod hladinou Rudého moře. Ukrývá se zde nádherný svět plný pestrobarevných ryb, korálů, želv, delfínů, žraloků, dugongů a dalších živočichů, kteří dokáží překvapit svou velikostí a vzezřením. Proto ostatně patří Marsa Alam k vyhlášeným potápěčským lokalitám.\n\nU korálových útesů Abu Dabbab, vzdálených 30 km od přístavu Port Ghalib, lze pozorovat vzácné karety obrovské, velké želvy, a dugongy indické. Těm se lidově říká mořské krávy, měří dva až tři metry a váží přibližně dvě stě kilogramů. Vzbuzují proto značný respekt, přestože se jedná o tvora plachého a neškodného. Jejich nejoblíbenější potravou jsou kořínky chaluh a mořské trávy.\n\nKarety obrovské a dugongy lze spatřit i v Marsa Egla, což volně přeloženo ne náhodou znamená Kotviště krav, nebo v Marsa Mubarak, želvím zálivu nedaleko Port Ghalib. Tam jezdí většina turistů lodí z přístavu, ale šnorchlovat se dá i z pevniny.\n\nJen 12 km od Abu Dabbab se nalézá útes Elphinstone, který je proslulý výskytem žraloků kladivounů. Je přístupný z lodi a jeho průměrná hloubka dosahuje 20 metrů. V nejhlubším bodě se podle místní legendy nachází sarkofág neznámého faraona.\n\nPokud chce turista pozorovat delfíny, neměl by rozhodně minout lagunu Shaab Samadai (v překladu Domov delfínů) nebo útes Sataya s průměrnou hloubkou 18 metrů. Útes Sataya vytváří lagunu hlubokou asi 10 metrů, kam připlouvají večer delfíni odpočívat. Mělkých korálů se totiž bojí žraloci. Mimo tento útes však moře dosahuje hloubky až 80 metrů a lze tam pozorovat žraloky spanilé nebo kladivouny. Na žraloky turista narazí ale zejména v Shaab Sharmu.\n\nKorálové útesy je možné nalézt u ostrova Zabargad, kde jsou k vidění i vraky lodí, stejně jako u Abu Galawy. Útesy Deadelus Reef zas skrývají v průměrné hloubce 25 metrů pohled na vzácné druhy mořských sasanek. Útes se nachází 96 km od letoviska Marsa Alam.\n\nPokročilí a zkušení potápěči často navštěvují Brothers Island, který je považován, za nejlepší egyptskou potápěčskou lokalitu. Toto místo je plné žraloků, mant a dalších velkých ryb (kladivouni, tuňáci, žraloci šedí, dlouhoploutví, liščí, napoleoni, kranasové, dokonce i žraloci velcí). Na své si přijdou i příznivci vrakového potápění.\n\nK nejkrásnějším korálovým útesům patří Coraya, k němuž vede cesta jen po dlouhém molu, odkud se pořádají i potápěčské výpravy. Je přísně chráněný a turista se musí pohybovat pouze v provazem vymezeném prostoru.\n\nKromě potápění je možné vyzkoušet i šnorchl, i tehdy velmi čistá a mělká voda nabízí nádherné výhledy. K dispozici jsou ale i další vodní sporty, např. windsurfing.\n\nAby nemusel turista vážit dlouhou cestu za některým z turisticky atraktivních míst, vyplatí se volit ubytování právě dle toho, co chce mít poblíž, přičemž i zde je možnost bydlet u některého z krásných zálivů, útesů či jedné z lagun, kde je možné spatřit delfíny, žraloky, karety obrovské nebo dugongové. S takovým výběrem může pomoci některý z katalogu hotelů.\n\nKdo si na vodu moc nepotrpí, může se vydat na safari do národních parků Wadi El Gemal a Gebel Elba, které jsou i domovem velkého množství zvířat a ptactva. Lze tam najít pravou poušť, tajemné egyptské památky, chrám Sethiho I. v Khanaisu i oblasti starodávné těžby vzácných materiálů, např. zelených smaragdů královny Kleopatry.\n\nMarsa Alam je také výborným výchozím bodem pro návštěvu Horního Egypta – místa bohů, nádherného okolí řeky Nil a úžasných kulturních památek, mezi něž se řadí chrámy v Karnaku a Luxoru, Memnonovy kolosy či Údolí králů. Jedná se o největší světové muzeum pod širým nebem.\n\nTuristům, kteří by se nemohli rozhodnout, co stojí, či nestojí za vidění, vhodně mohou posloužit i volně přístupné fotky, které jsou k nalezení na internetu.\n\nV pátek 3. srpna 2018 byl v tomto letovisku smrtelně napaden žralokem neuvedeného druhu dvaačtyřicetiletý Čech Petr D. Tragédie se měla odehrát před jeho manželkou Andreou i jejich dcerou. Egypťané tvrdí, že ze zkušenosti nechodí do vody mezi polednem a 14. hodinou. Andrea uvádí, že je nikdo před rizikem nevaroval. Starosta Marsá Alamu Atef Wagda uvedl, že v okolí letoviska se nenachází žádné lokality, které by měly být pro turisty nebezpečné.\n\n"}
{"id": "742454", "url": "https://cs.wikipedia.org/wiki?curid=742454", "title": "Říše vlků", "text": "Říše vlků\n\nŘíše vlků (\"L'Empire des loups\") je francouzský hraný film z roku 2005, který režíroval Chris Nahon podle vlastního scénáře. Film o pátrání po vrahovi v turecké komunitě v Paříži byl natočen podle stejnojmenného románu z roku 2003, který napsal Jean-Christophe Grangé.\n\nMladá žena Anna Heymes trpí amnézií, nevzpomíná si na vlastního manžela a má halucinace. Podrobuje se proto vyšetření mozku. Mezitím je v Paříži v 10. obvodu nalezeno ve stokách zohavené tělo mladé ilegální Turkyně. Jedná se už o několikátý případ. Vyšetřováním je pověřen komisař Paul Nerteaux, který požádá o radu Jeana Louise Schiffera, který kdysi v turecké čtvrti 20 let pracoval a od policie byl propuštěn. Ten zpočátku odmítne, ale nakonec svolí. Anna zajde se svými problémy za psychiatričkou Mathilde Urano, která jí slíbí pomoci. Anna druhý den zjistí, že má jizvy na hlavě a prodělala plastickou operaci. Uteče z bytu, manžel se ji snaží chytit, pak zavolá policii, která po ní střílí. Uteče do nemocnice Hôtel-Dieu a poté se schová u psychiatričky, která ji vezme na vyšetření. Tam se zjistí, že je původem Turkyně. Nerteaux a Schiffer jdou za Mariusem, který zaměstnává ilegální dělníky a získají od něj údaje o mrtvých ženách. V tunelu pařížského metra dostihnou jednoho z pomocníků, který jim prozradí další informace. V Paříži působí komando Šedých vlků (militantní turecká skupina založená roku 1961), které chce zabít ženu, která je zradila. Schiffer už nechce na případu dál spolupracovat, Nerteaux proto pátrá sám. Doví se, že jednu ilegální pracovnici zatkla policie jako svědka a poté ji převzalo protiteroristické oddělení. Podaří se sestavit její identikit. Anna s psychiatričkou jdou za profesorem, který ji vyšetřoval. Prozradí jim, že Anna má upravenou paměť v rámci pokusů na lidech a slíbí jí vrátit paměť. Nerteaux zjistí, kdo byla zatčená žena a kdo jí dělal plastickou operaci. Přitom ho přepadne člen Šedých vlků. Anna jde na hřbitov Père-Lachaise, kde má uchovaný pašovaný heroin. Byla použita jako spojka Šedých vlků, ale rozhodla se organizaci zradit. Zde se setká se Schifferem, který pracuje pro Šedé vlky. Anna mu uprchne a vrací se zpátky do Turecka. Do Turecka jede i Nerteaux, který zjistil totožnost jednoho člena komanda. Sleduje ho až do hlavního sídla organizace. Sem dorazí i Anna a Schiffer. Během následné přestřelky se ukáže, že Schiffer byl členem protiteroristického policejní jednotky, která ho infiltrovala do organizace.\n"}
{"id": "742455", "url": "https://cs.wikipedia.org/wiki?curid=742455", "title": "Apoštolská exhortace", "text": "Apoštolská exhortace\n\nApoštolská exhortace (latinsky \"exhortatio apostolica\"), někdy také papežská exhortace, je druh dokumentu vydávaného papežem. Jeho obsahem je povzbuzení určité skupiny lidí, nikdy se však nevěnuje doktrinálním otázkám. Z formálního hlediska jde o méně významný dokument než encyklika, avšak významnější než jiné druhy papežských výnosů.\n\nČastým typem je postsynodální apoštolská exhortace, v níž papež shrnuje a hodnotí závěry proběhlého synodu.\n\nSlovo exhortace pochází z latinského ex-hortatio a znamená povzbuzení, vyzvání, vybídnutí.\n\nZ hlediska právní závažnosti stojí apoštolská exhortace na významném místě (řazeno podle důležitosti):\n\n"}
{"id": "742458", "url": "https://cs.wikipedia.org/wiki?curid=742458", "title": "Václav Láska (vědec)", "text": "Václav Láska (vědec)\n\nVáclav Láska (24. srpna 1862 Praha-Nové Město – 27. července 1943 Řevnice) byl český geodet, astronom a matematik.\n\nJeho prvotním zájmem byla astronomie, proto už během studia matematiky a fyziky na Karlově univerzitě, kde byl pilným posluchačem profesora Ladislava Weineka, byl od roku 1884 náhradním asistentem v hvězdárně Klementina. Po ukončení studia dále v práci v hvězdárně pokračoval, ale špatná finanční situace v oboru jej přiměla obrátit pozornost ke geodézii. V roce 1890 byl jmenován řádným asistentem astronomie Karlovy univerzity, zároveň se habilitoval v oboru geodézie a začal přednášet na České technice.\n\nLáska pokračoval v úspěšné kariéře v obou oborech, ale v českých zemích byla patřičná profesorská místa obsazena, takže v roce 1895 přijal nabídku ze Lvova stát se mimořádným profesorem tamní univerzity.\n\nDo Prahy se vrátil v roce 1911 na pozici profesora aplikované matematiky na Filosofickou fakultu Karlo-Ferdinandovy univerzity. Zde mimo jiné založil Geofyzikální ústav, který je dnes součástí Akademie věd České republiky.\n\n\n"}
{"id": "742460", "url": "https://cs.wikipedia.org/wiki?curid=742460", "title": "Liga mistrů AFC 2011", "text": "Liga mistrů AFC 2011\n\nRočník 2011 Ligy mistrů AFC ( \"AFC Champions League\") byl 30. ročníkem klubové soutěže pro nejlepší asijské fotbalové týmy. Vítězem se stal tým Al-Sadd, který tak postoupil na Mistrovství světa ve fotbale klubů 2011.\n\nHrána jednozápasovým systémem od 12. do 19. února.\n\n!colspan=\"3\"|Semifinále\n!colspan=\"3\"|Finále\n\n!colspan=\"3\"|Semifinále\n!colspan=\"3\"|Finále\n\nHrány od 1. března do 11. května.\n\nHráno na hřišti lepšího týmu ze skupiny na jeden zápas ve dnech 24. a 25. května.\n\nPrvní zápasy hrány 14., odvety 27. a 28. září.\n\nÚvodní zápasy hrány 19. a odvety 26. října.\n\nHráno na hřišti jednoho z finalistů. Pořadatele určil náhodný los.\n\n"}
{"id": "742462", "url": "https://cs.wikipedia.org/wiki?curid=742462", "title": "Novozélandská kuchyně", "text": "Novozélandská kuchyně\n\nNovozélandská kuchyně (anglicky New Zealand cuisine) je směsicí kuchyní obyvatel Nového Zélandu, mezi něž patří domorodí obyvatelé Maorové, potomci evropských kolonizátorů (\"Pākehā\"), i přistěhovalci, kteří pocházejí převážně z Asie, využívající lokální produkty, ke kterým patří zejména vinná réva, maso, mléčné výrobky a mořské plody.\n\nMaorové, domorodí obyvatelé Nového Zélandu, se tradičně živili hlavně rostlinami, jako jsou kapradinové výhonky (\"pikopiko\"), batáty (\"kūmara\"), taro, mořskými řasam (\"karengo\") a hmyzem. Jídelníček si doplňovali rybami, mořskými plody a také divokými ptáky. Jídlo tradičně připravovali, jako ostatní Polynésané, v zemní peci. Tento způsob přípravy se nazývá hāngi. Dnes je tento způsob přípravy potravin oblíbený po celém Novém Zélandu. Takto se dnes připravují hlavně brambory, batáty, kuřecí, vepřové a jehněčí maso či nádivka. Boil-up, další maorské jídlo, je hustá polévka z vepřových kostí, batátů, dýně, divokých rostlin (potočnice lékařská) a jiné zeleniny. \n\n\"Pākehā\" je maorský výraz pro obyvatele Nového Zélandu, kteří jsou evropského původu. Jedná se hlavně o první kolonizátory a jejich potomky, kteří jsou převážně britského a irského původu. Ti jednak přinesli nové suroviny, které obohatily maorskou kuchyni (pšenice, dýně, brambory, nové druhy sladkých brambor, vepřové, jehněčí), a zároveň se zde snažili šířit své pokrmy, které jsou dnes součástí moderní novozélandské kuchyně. Pākehā zde začali připravovat čaj, pivo a různé druhy, Brity oblíbeného, pečiva, kupříkladu scones (čajové koláčky).\n\nBritský vliv vykazují i jiná, na Novém Zélandu oblíbená jídla, například fish and chips nebo různé koláče (\"pies\") nadívané masem.\n\nJak již bylo řečeno, novozélandská kuchyně v sobě mísí prvky tradiční maorské kuchyně, jídla a suroviny evropských kolonizátorů (\"Pākehā\"), přistěhovalců z Asie (indická, thajská, malajská, čínská nebo japonská kuchyně) a také jídla pocházející původně z Austrálie.\n\nNovozélandská kuchyně využívá zejména obilniny, mořské plody a ryby (ryby Parapercis colias, Pagrus auratus, hoki, červenice atlantská, losos, dále mlže Paphies ventricosa a Bluff oyster, zelené mušle Perna canaliculus a raky). jehněčí, vepřové a hovězí maso, drůbež, mléčné výrobky, různé druhy zeleniny (brambory, batáty, dýně atd.), ovoce (kiwi, vinná réva, tamarilo). \n\nK oblíbeným pokrmům patří fish and chips, barbecue (jehněčí, mořské plody, hovězí) či maso a zelenina připravené tradiční maorskou metodou v zemní peci - hāngi , dezerty pocházející z Nového Zélandu (pavlova, Afghan biscuit, hokey pokey ice cream), původně australská jídla, například lamington či vegemite či tradiční asijská jídla (suši, pad thai).\n\n"}
{"id": "742464", "url": "https://cs.wikipedia.org/wiki?curid=742464", "title": "Svaz mladých", "text": "Svaz mladých\n\nSvaz mladých byla levicově zaměřená organizace mládeže založená v Československu z popudu Komunistické strany Československa v roce 1936. Zanikla před druhou světovou válkou.\n\nV roce 1921 byla založena Komunistická strana Československa. Na základě VI. kongresu Komunistické internacionály mládeže a výzvy vzešlé na VII. sjezdu KSČ se komunisté a jejich československý Komsomol rozhodli založit celorepublikovou organizaci mládeže, v níž měli vedoucí úlohu sehrát mladí komunisté. Organizaci s názvem \"Svaz mladých\" založili 23. června 1936. Do této organizace byly začleněny další levicové organizace, jako byli Mladí průkopníci. Tato mládež byla vychovávána tak, aby se z ní stali později komunisté, byla posílána do demonstrací a také byla burcována k boji s nastupujícím fašismem. Ještě před zahájením II. světové války byla zakázána jak Komunistická strana Československa, tak další organizace na ní navazující. Úředně byl Svaz mladých rozpuštěn v říjnu 1938.\n\nDne 27. ledna 1990 byl založen nový \"Svaz mladých\", který nahradil zanikající Socialistický svaz mládeže (SSM). Organizací majících v názvu svaz mladých existovalo a existuje celá řada, vč. zakazovaného Komunistického svazu mládeže.\n\n"}
{"id": "742465", "url": "https://cs.wikipedia.org/wiki?curid=742465", "title": "Teistická evoluce", "text": "Teistická evoluce\n\nTeistická evoluce nebo křesťanský evolucionismus je hypotéza kombinující náboženskou víru v božské stvoření s moderním vědeckým pojetím biologické evoluce. Zastánci teistické evoluce věří, že Bůh stvořil vesmír, ve kterém přirozeným způsobem probíhá biologická evoluce. Evoluce je tak vlastně nástrojem, který Bůh použil pro stvoření člověka a dalších živých bytostí, takže náboženský přístup nemusí být ve sporu s vědeckým. Mezi zastánci teistické evoluce je řada kritiků inteligentního plánu, který je vůči evoluční teorii v opozici.\n\nMyšlenka evoluce vesmíru se sice dnes nejčastěji spojuje s přírodními vědami (biologie, kosmologie), její původ je ale filosofický. Když chtěl pozdní řecký filosof Plótínos (+ 270) popsat vznik viditelného světa, mluví o duši jako o „zvědavé přirozenosti“, která „se rozhodla opatřit si více než měla.“ Tím vznikl čas a následnost, „vzešlo to, co předtím ještě nebylo“ a místo neproměnnosti věčného celku, který trvá sám v sobě, začal „neomezený postup pokračování“. „Místo přítomného celku“ nastupuje „to, co je vždycky jen kusé a vždycky teprve bude celé.“ Čas je pak „rozlehlost tohoto života, který nehlučně postupuje proměnami rovnoměrnými a podobnými a má souvislou působnost.“ Plótinos tedy označuje viditelný svět jako „život,“ podle něho je to duše, která jej trvale „plodí a tvoří“ a tak uskutečňuje „pohyblivý obraz věčnosti“, jak o něm uvažoval Platón.\n\nPlótínovu myšlenku převzal Augustinus (+ 430) a přizpůsobil ji pro křesťanství jako „pokračující stvoření“ (\"creatio continua\"): Bůh sice svět na počátku stvořil, stvoření však stále není uzavřeno a Bůh je jednak udržuje, jednak do něho neustále zasahuje a vede je k jeho cíli. Tuto myšlenku pak převzala scholastika, Tomáš Akvinský (+ 1274) i Isaac Newton (+ 1724). Výslovně ji odmítl až mechanický racionalismus a osvícenství: Gottfried Wilhelm Leibniz (+ 1718) namítal, že by Bůh byl „špatný hodinář“, kdyby do svého díla musel ještě zasahovat. \n\nJedním z prvních myslitelů, který se výslovně zabýval kulturní evolucí, byl italský učenec Giambattista Vico (+ 1744), podle něhož lidské společnosti procházejí zákonitými stádii vývoje. Vicova myšlenka se rychle šířila, ovlivnila G. W. F. Hegela (+ 1831) i francouzského přírodovědce J.-B. Lamarcka (+ 1829), který ji uvedl do biologie. Jisté polemiky vzbudily už práce francouzského přírodovědce Buffona (+ 1788) a anglického geologa Ch. Lyella (+ 1875) o stáří Země, ale teprve Darwinova díla „O původu druhů“ (1859) a zejména „O původu člověka“ (1871) vyvolala prudký odpor jak mezi vědci, tak i v křesťanských církvích. Zejména silně biblicky orientovaní protestantští věřící viděli v evoluci přímý útok na autoritu Bible a někteří ji tak vidí i dnes. Naproti tomu anglický teolog John Henry Newman roku 1868 napsal, že \"Darwinova teorie - ať už pravdivá nebo ne - není nutně ateistická; možná jen nabízí širší pohled na Boží možnosti.\"\n\nVe filosofické tradici evolučního myšlení pokračoval francouzský matematik a filosof Henri Bergson (+ 1940) v díle „Vývoj tvořivý“ (\"L’évolution créatrice\", 1907), kde se pokusil propojit vznik a vývoj lidského myšlení s vývojem v živé přírodě. Bergson přitom vytvořl pojem „životního elánu“ (\"élan vital\"), který chápal jako jakýsi motor celé evoluce. Bergsonem se inspiroval francouzský geolog a jezuita Pierre Teilhard de Chardin a v knize „Vesmír a lidstvo“ (\"Le phénomène humain\") podal první soustavný pokus o syntézu křesťanství a evoluce. Na rozdíl od Bergsona, který „životní elán“ chápal jen jako jakýsi počáteční impulz, Teilhard byl přesvědčen, že evoluci „pohání“ přitažlivost Bodu Omega jako druhého - budoucího - pólu stvoření. Knihu napsal v roce 1939 v Číně, pro odpor církevních představených však mohla vyjít až po jeho smrti roku 1955.\n\nKe sbližování nesmiřitelných stanovisek křesťanské víry a přírodních věd přispěl dvojí posun stanoviska. V první polovině 20. století se na jedné straně prosazovaly výsledky kritického studia Bible, které prokázalo její historickou povahu a umožnilo jí rozumět v rámci představ doby, kdy vznikala. Při tom se ukázalo, že Bible není jednolitý spis, nýbrž sbírka knih rozdílného stáří, které také představují velmi rozdílné literární druhy. Záměr jejích pisatelů však byl náboženský a misijní, nikoli historický a tím méně přírodovědecký. Bibličtí teologové také ukázali, že první kapitoly Bible o stvoření sice důrazně trvají na tom, že celý vesmír je dílo boží, zřejmě však nepodávají zprávu o tom, jak stvoření probíhalo. Smyslem rozdělení do sedmi „dnů“ je podpora přikázání o sobotním klidu (srv. aj.) a „den“ nelze chápat jako astronomický už proto, že Slunce bylo stvořeno až ve čtvrtém „dni“.\n\nKoncem 20. století se začaly přírodovědecké metody zkoumání rozšiřovat i na zkoumání evoluce lidských společností a kultury. Přitom řada badatelů dospěla k závěru, že kulturní vývoj nelze vyložit jako deterministický ani čistě náhodný, protože lidé sami kulturní změny objevují a uskutečňují, a to za určitým záměrem. Podobně přejímají objevy jiných kultur a odkazují svým potomkům, co se sami naučili. Přinejmenším v oblasti kulturního a společenského vývoje se tedy nelze obejít bez představy účelnosti a cílevědomého sledování cílů. I řada přírodovědců proto dnes uvažuje o „evoluci v několika dimenzích“, například bioložky Eva Jablonka a Marion J. Lamb rozlišují evoluci genetickou, epigenetickou, behaviorální a kulturní, které mají řadu podobných rysů, ale také odlišností. \n\nZastánci křesťanského evolucionismu namítají proti neodarwinovské syntéze například to, že si neklade otázku po příčinách Velkého třesku nebo že k vysvětlení používá dvojznačný pojem náhody. „Náhoda“ může totiž znamenat buď triviální konstatování, že příčinu nějakého jevu neznáme, anebo nedokazatelné tvrzení, že žádnou nemá. Za přednosti vlastního stanoviska pokládají to, že lépe odpovídá pozorovaným jevům, že dovoluje do představy evoluce zahrnout i společenský vývoj člověka a lidstva a že dává člověku i světu smysl.\n\nJinou variantu souladu myšlenky stvoření s evolucí představuje tzv. Inteligentní plán (ID, \"Intelligent Design\"): součástí stvoření je inteligentní plán celé další evoluce, která jej pouze rozvíjí. Podle zastánců ID může průběh evoluce vysvětlit lépe než koncept náhodných mutací a přírodního výběru. Evolucionisté proti tomu namítají, že pozorovatelný průběh evoluce neodpovídá předem připravenému plánu, a křesťanští evolucionisté také to, že myšlenka ID odpovídá spíš deistickému pojetí světa než křesťanskému. Podle deistů Bůh sice svět stvořil, dále se však o něj nestará a nijak do něho nezasahuje. Naopak v křesťanském pojetí svět na Bohu závisí v každém okamžiku a jen díky jeho pomoci může trvat.\n\nS výjimkou spíše konzervativních směrů, které trvají na doslovném výkladu biblického textu a evoluci odmítají, představitelé velkých křesťanských církví dnes evoluci spíše přijímají. Totéž platí pro hlavní směry judaismu s výjimkou směrů ortodoxních i pro některé směry v současném islámu.\n\n"}
{"id": "742466", "url": "https://cs.wikipedia.org/wiki?curid=742466", "title": "CCD", "text": "CCD\n\nZkratka (značka) CCD může znamenat:\n\n"}
{"id": "742468", "url": "https://cs.wikipedia.org/wiki?curid=742468", "title": "Vladimír Janoušek", "text": "Vladimír Janoušek\n\nVladimír Janoušek (30. ledna 1922, Přední Ždírnice u Nové Paky – 8. září 1986, Praha) byl český sochař a malíř, zakládající člen skupiny UB 12 a manžel sochařky Věry Janouškové.\n\nVladimír Janoušek se narodil v Podkrkonoší, kde ho v mladém věku zastihly válečné události – odtržení Sudet, stěhování a později dlouhé nucené pracovní nasazení v Říši. Studia, započatá na gymnasiu v Trutnově (prof. kreslení Bedřich Mudroch, člen Umělecké besedy), dokončil r. 1940 v Úpici. Až abiturientský kurs (1941) v Hořicích, městečku s dlouhou sochařskou tradicí, zřejmě pomohl rozhodnout mezi zájmem o architekturu a studiem sochařství. Po roce stráveném na škole uměleckých řemesel v Brně odešel na Uměleckoprůmyslovou školu do Prahy, ale studium přerušilo totální nasazení a až do konce války pracoval jako dělník na pile.\n\nPo válce byl přijat do ateliéru prof. Josefa Wagnera na VŠUP a jeho spolužáky se stali, kromě Věry Havlové, jeho příští ženy (Věra Janoušková), i Zdeněk Palcr, Miloslav Chlupáč, Olbram Zoubek a Eva Kmentová. Na formování Janouškova sochařského výrazu mělo vliv zejména pozdní dílo O. Gutfreunda a před rokem 1948 i pražské výstavy západoevropského umění a dílo H. Moora., z teoretiků umění zejména úvahy Bohumila Kubišty a přednášky prof. Václava Nebeského. Studia ukončil v roce 1950 absolventskou prací – monumentální sochou Mistra Jana Husa.\n\nBěhem studia (1948) se oženil se sochařkou Věrou Havlovou a spolu s ní strávil dva semestry na Akademii výtvarných umění v Sofii.\n\nV letech 1952–1970 byl členem Svazu čs. výtvarných umělců a Umělecké besedy v Praze, v roce 1960 zakládajícím členem tvůrčí skupiny UB 12. Pracoval spolu se svou ženou Věrou Janouškovou ve společném ateliéru v Praze-Košířích, od roku 1975 též ve Vidonicích u Pecky. Jak je patrné z přehledu výstav (viz níže), Vladimír Janoušek po okupaci v roce 1968 a během následného období tzv. \"normalizace\" ztratil možnost vystavovat v Praze i v zahraničí a do konce života už svá díla nemohl představit širší veřejnosti. Jeho dílo nyní spravuje Nadace Věry a Vladimíra Janouškových, založená\nVěrou Janouškovou.\n\nVladimír Janoušek zemřel 8. září 1986 v Praze.\n\nV padesátých letech vznikly vedle vynikajících sochařských portrétů (Hollar, Talich) také reliéfy a četné studie plastik pro začlenění do architektury, ale sochař postupně opouštěl tradiční materiály. Od poloviny šedesátých let k zobrazení vztahu figur a prostoru vytvářel plastiky kovové v nichž neurčité obrysy figur kladl do kontrastu s pevnou geometrickou strukturou, později interaktivní plastiky s mobilními prvky v podobě kyvadel.\n\nVe vrcholné fázi své tvorby sochař nahrazuje pohyblivé součásti prostorovou variabilitou. Jeho sochy, složené nejčastěji z plátů hliníkového plechu a spojené šrouby v paralelních vrstvách, někdy upevněné na pozadí s imaginární krajinou a zarámované, nabízejí divákovi vlastní interpretace v souladu s přáním sochaře zapojit ho jako potenciálního tvůrce. Některé z nich vznikají jako předloha pro zamýšlené monumentální projekty v krajině.\n\nNedílnou součástí díla Vladimíra Janouška jsou jeho malby a kresby, a to jak volná tvorba, tak studie k sochám, často polychromovaným. Tušové kresby černých figur v prostoru, tak charakteristické pro autora, jsou paralelou k jeho variabilním plastikám.\n\n\n\n\n\n"}
{"id": "742471", "url": "https://cs.wikipedia.org/wiki?curid=742471", "title": "Česká ragbyová reprezentace", "text": "Česká ragbyová reprezentace\n\nČeská ragbyová reprezentace reprezentuje Česko na turnajích v ragby union. Vznikla v roce 1993 jako nástupce československého národního týmu, po kterém převzala účast v probíhajícím ročníku soutěže FIRA Trophy. Svůj první zápas odehrála 15. května 1993 proti Andoře, přičemž pyrenejský tým vyhrál na svém domácím hřišti 6:3. Po zániku FIRA Trophy a jejím nahrazení mistrovství Evropy v roce 1999 se česká reprezentace účastní této soutěže. Zúčastnila se také několika kvalifikací na mistrovství světa, na šampionát se však nikdy neprobojovala. K 11. listopadu 2019 se nacházela na 36. místě žebříčku Mezinárodní ragbyové federace.\n\nNejvyšší výhrou české reprezentace je skóre 95:5 z přátelského zápasu s Chorvatskem (7. dubna 2002), naopak nejvyšší prohrou 104:8 skončil zápas v kvalifikaci na mistrovství světa 1995 s Itálií ze dne 18. května 1994.\n\nHlavním trenérem reprezentace je byl v letech 2008–2014 Martin Kafka, od roku 2014 ji vede Tomasz Putra.\n"}
{"id": "742474", "url": "https://cs.wikipedia.org/wiki?curid=742474", "title": "Anne Helene Gjelstad", "text": "Anne Helene Gjelstad\n\nAnne Helene Gjelstad (* 9. května 1956 v Oslo) je norská fotografka a módní designerka. Jako fotografka pracuje hlavně s portréty, módními a dokumentárními snímky, ale také s fotografiemi interiérů a životního stylu.\n\nV roce 1982 začala studovat uměleckou akademii Statens håndverks- og kunstindustriskole. Poté si zřídila vlastní módní studio pro navrhování a výrobu exkluzivních modelů. Více než pět let provozovala v Estonsku vlastní výrobnu pro norský a mezinárodní trh.\n\nV roce 2009 absolvovala dvouletý kurz digitální fotografie severské školy fotografie \"Bilder Nordic School of Photography\". Zúčastnila se též semináře s lektory jako Morten Krogvold, Mary Ellen Mark, Joyce Tenneson a William Ropp.\n\nV roce 2009 spolupracovala po určitou dobu ve studiu Mary Ellen Mark v New Yorku.\n\nSpolečné výstavy:\n\nSamostatné výstavy:\n\n\n\n\n"}
{"id": "742475", "url": "https://cs.wikipedia.org/wiki?curid=742475", "title": "Vilkaviškis", "text": "Vilkaviškis\n\nVilkaviškis je litevské okresní město v Marijampolském kraji, 23 km na severozápad od krajského města Marijampolė, na soutoku řek Šeimena, a Vilkauja, podle které město dostalo jméno (původně se jmenovalo Vilkaujiškis). Při západním okraji města je jezero Paežerių ežeras (plocha 399 ha). U zmiňovaného soutoku je katolický kostel Navštívení Nejsvětější Panny Marie (postaven roku 1881, roku 1944 nepříliš závažně pobořen, kvůli zákazu sovětů kostel obnovit však byl postupně rozebrán až do základů, v letech 1991–1998 na původních základech obnoven), dále je ve městě další katolický kostel Svatého kříže (postaven roku 1894 původně jako pravoslavný), krajské muzeum, gymnázium, tři základní školy, tři mateřské školy, hudební škola, škola sportu, středisko dětí a mládeže Vilkaviškisu, veřejná knihovna, hotel „Širvintos“, 2 kempingy, památníky Jonovi Basanavičiusovi, Vincovi Kudirkovi, kulturní středisko, pošta (PSČ: LT-70001), okresní úřad, okresní nemocnice, nádraží.\n"}
{"id": "742478", "url": "https://cs.wikipedia.org/wiki?curid=742478", "title": "Mike Knuble", "text": "Mike Knuble\n\nMichael Rudolph Knuble (* 4. června 1972 v Toronto, Ontario) je bývalý americký hokejový útočník. Momentálně je asistent hlavního trenéra v týmu Grand Rapids Griffins působící v AHL.\n\nNarodil se v kanadském Torontu, rodičům Aivars a Mara Knublovým, kteří pochází z Lotyšska. Jelikož se narodil v Kanadě ale vyrůstal Grand Rapids, Michigan, USA, má dvě občanství kanadské a americké. V roce 1987 zemřel jeho otec Aivars Knuble na infarkt ve věku 45 let, Mikevi bylo 15 let. Má mladšího bratra jménem Steve, který v současné době žije v Huntsville, Alabama. Knuble je ženatý s manželkou Megan, se kterou mají tři děti (dva syny a jednu dceru). Oba dva synové rovněž hrají lední hokej, momentálně hrají v mládežnických soutěží.\n\nV roce 1991 byl draftován týmem Detroit Red Wings ve čtvrtém kole ze 76. místa. Po draftu odešel na čtyři do vysokoškolské hokejové asociace CCHA, kde hrával za tým University of Michigan. Ke konci sezóny 1994/95, která byla jeho poslední sezóna v juniorské lize, vypomohl třemi zápasy v playoff americké hokejové ligy AHL v týmu Adirondack Red Wings, bývalý farmářský tým AHL Detroit Red Wings.\n\nV následujícím ročníku strávil výhradně v Adirondack, zatímco v sezoně 1996/97 se poprvé objevil v National Hockey League za klub Detroit Red Wings. V průběhu sezóny se za klub objevil v devíti zápasech. Tuto sezónu Red Wings vyhráli Stanley Cup, ale za tým neodehrál dost zápasů a jeho jméno tudíž nemohlo být vyryto na trofej. V následující sezoně se plně připojil k týmu Red Wings a úspěch z minulého ročníku zopakovali a vyhráli Stanley Cup a tentokrát bylo jeho jméno vyryto na trofej, ačkoli odehrál jen ve tří zápasech v playoff.\n\n1. října 1998 byl vyměněn do týmu New York Rangers za druhé kolo draftu 2000 (touto volbou byl vybrán Tomáš Kopecký). Za Rangers v první sezóně odehrál maximum počet zápasů v základní části 82, ve kterých zaznamenal 15 branek a 20 asistencí. I další sezónu 1999/2000 načal v Rangers, ale v závěru základní části byl vyměněn do týmu Boston Bruins za útočníka Roba DiMaioa. Za Bruins se postupem časů propracoval do elitní formace a od sezóny 2002/03 hrál v první řadě po boku Joe Thorntona a Glena Murraye, tahle sezóna byla pro něho druhá nejlepší v bodování jenž nasbíral 59 bodů. V posledním ročníku za Bruins nasbíral o 13 bodu méně ale odehrál maximum počet zápasů v základní části.\n\nPři začátku výluky se dohodl na tříleté smlouvě s týmem Philadelphia Flyers, který byl v předchozí sezóně 2003/04 ve finále playoff o Stanley Cup. Během výluky v NHL odešel do švédské nejvyšší ligy Elitserien, kde hrával za klub Linköpings HC. S klubem se jim podařilo postoupit do playoff ale vypadli hned v prvním kole. V ročníku ligy se stal nejlepším střelcem s 26 brankami, za tento úspěch získal trofej Håkana Looba.\n\nPo výluce se vrátil zpět do zámoří, do týmu Philadelphia Flyers se kterým měl platnou smlouvu na dva roky. V sestavě Flyers hrával v první řadě společně s Peterem Forsbergem a Simonem Gagnem, kteří byli později přezdívány Deuces Wild Line, odehrál svou nejlepší sezónu v kariéře, když vstřelil 34 gólů a nasbíral 31 asistencí. Ve druhé sezóně za Flyers opět hrál v první řadě a vedení týmu mu během ročníku nabídlo prodloužení smlouvy o další dva roky v hodnotě 5,6 mil. dolarů. 17. únor 2007 v zápase proti New York Rangers se čelně srazil s útočníkem Brendanem Shanahanem, od hokeje si musel odpočinout jeden měsíc. Po vyléčení se vrátil zpět do sestavy Flyers, se kterým opět postoupil do playoff. Svůj první hattrick v kariéře vystřílel 2. února 2008 proti týmu Anaheim Ducks, Flyers vyhráli 3:0. Poslední sezónu za Flyers odehrál v základní části všechna utkání v základní části 82, ale zaznamenal nejméně nasbíraných bodů za sezónu 47. \n\nVedení Flyers mu nenabídli smlouvu na pokračováni spolupráce a od 1. července 2009 se stal již nechráněný hráč. Poté v týmž dne se dohodl na dvouleté smlouvě s klubem Washington Capitals. Do příchodu klubu se stal nejstarším hráčem v Capitals a byl zvolen alternativním hráčem. Do sestavy Capitals byl zvolen do první řady mezi Nicklasem Bäckströmem a Alexandrem Ovečkinem. S klubem v sezóně 2009/10 získali nejvíce bodů a skončili na prvním místě se 121 body, tím vytvořili nový klubový rekord Capitals v získaných bodů v základní části. V playoff jako favorit ligy NHL se utkali proti týmu Montreal Canadiens, se kterým prohráli na série 3:4 a vypadli hned v prvním kole. S klubem opět zopakovali úspěch v základní části, ve které Capitals získali sice o 14 bodu méně ale skončili na prvním místě ve východní konferenci. V základní části si Knuble připsal na rozdíl o předchozí ročník 13 bodů méně. Na nový rok 2011 se hrál Winter Classic Capitals proti Penguins, v němž Knuble vstřelil gól. Po skoro uplynutí smlouvy se s vedení Capitals dohodl na prodloužení o jeden rok. V sezóně 2011/12, 20. prosince 2011 odehrál tisící zápas v NHL, s klubem Capitals vyhrál 4:1 nad týmem Nashville Predators.\n\nTřetí sezónu v dresu Capitals se však v bodování moc neprosazoval, ze 72 odehraných zápasů nasbíral 18 bodů. Při jeho končící smlouvě s klubem mu vedení neprodloužilo smlouvu a 1. července 2012 se stal nechráněným hráčem. Po dobu léta si ho nikdo nevybral z trhu volných hráčů a jelikož nastala výluka, tak po době výluky rovněž nikde nehrál. Po skončení výluky byl vybrán do přípravného kempu Detroit Red Wings, kde nastartoval svou kariéru v NHL. Do hlavního kádru se již nevešel a byl proto poslán na farmu v Grand Rapids Griffins, za které odehrál jeden zápas a připsal si jednu asistenci. 24. ledna 2013 se vedení klubu Philadelphia Flyers rozhodlo, podepsat s Knublem roční smlouvu v hodnotě 750 tisíc dolarů. V týmu má dočasně nahradit zraněného útočníka Scotta Hartnella. Po dlouhých letech co nosil své číslo 22, si musel vybrat nové číslo, jelikož bylo 22 obsazeno hráčem Lukem Schennem, vybral si tak číslo 9.\n\nPo skončení angažmá ve Flyers, se vrátil zpátky ke své rodině žijící v městečku East Grand Rapids. Vrcholový hokej chtěl hrát i nadále, čekal na nabídky v organizacích klubu blízkosti jeho bydliště Detroit Red Wings a Chicago Blackhawks. Nabídku z žádných klubů neobdržel a později se rozhodl ukončit hráčskou kariéru. Ve svém volném čase tráví trénování se svými dětmi. Během šestnácti sezón odehrál v základní části NHL 1068 utkání, ve kterých nastřílel 278 branek a na 270 přihrál.\n\nDo Grand Rapids Griffins přišel po novém roce 2013 ještě jako hráč. Za Griffins odehrál pouze jeden zápas. Po ukončení hráčské kariéry se vrátil do organizace Grand Rapids Griffins, stal se novým trenérem pro rozvoj hráčů. Tuto roli však vykonával jeden rok. Od roku 2014 je asistentem hlavního trenéra.\n\nV roce 2006 se stal posledním střelcem roku, v závěrečné minutě v zápase Philadelphia Flyers proti Carolina Hurricanes vstřelil gól do prázdné branky, asistenci si připsal Peter Forsberg. Flyers vyhrál zápas 5:2.\n\n\n\n"}
{"id": "742480", "url": "https://cs.wikipedia.org/wiki?curid=742480", "title": "Kopřivák morušovitý", "text": "Kopřivák morušovitý\n\nKopřivák morušovitý (\"Dendrocnide moroides\") je nebezpečný druh tropické rostliny s abnormálně žahavými chlupy z čeledě kopřivovitých.\n\nRoste výhradně na severovýchodním pobřeží Austrálie, ve spolkových státech Nový Jižní Wales i Queensland a na Moluckých ostrovech v Indonésii v otevřených a prosluněných částech vlhkých nížinných lesů, poblíž potoků a lesních cest do nadmořské výšky 900 m. Rozmnožuje se dobře semeny, mnohdy jako první vyrůstá v narušené půdě na světlé holině po padlém pralesním velikánu.\n\nJe stále zelenou rostlinou dorůstající do průměrné výše 2 až 4 m. Ve většině případů vypadá jako malý strom, má jeden dřevnatý kmen o průměru do 5 cm, zřídka kdy má tvar nehustého keře. Kmínek střídavě obrůstají velké listy oválného nebo srdčitého tvaru s řapíkem dlouhým 10 až 20 cm. U mladých listů se na krátkou dobu objevují i palisty dlouhé do 8 mm s 2 výběžky na vrcholu. Listové čepele dosahují délky až 25 a šířky 20 cm, po obvodu jsou zoubkované. Žilami protkané čepele i řapíky jsou oboustranně porostlé ostrými a tvrdými chlupy, které jsou příčinou špatné pověsti této rostliny.\n\nKvětenství dlouhé až 15 cm je neobvykle oboupohlavné, obsahuje drobné nevýrazné samčí i samičí květy se 4 až 5 okvětními lístky ne větší než 1 mm. Květy vyrůstají přibližně v místech připojení řapíků listů ke kmeni, uprostřed je vždy několik samčích květů obklopených větším počtem samičích. Po opylení začne malý semeník růst a změní se v jasně růžový až purpurový dužnatý, jednosemenný plod připomínající hrbolatý oříšek nebo nažku s připojenou trvalou čnělkou.\n\nNebezpečnost kopřiváka morušovitého pro člověka spočívá v množství kratičkých, ostrých křemičitých vláken, z nichž se po doteku dostává pod kůži člověka nebo zvířete žahavá látka. Tyto tenké chloupky se v kůži odlomí a vrchní část kůže se nad nimi uzavře, nelze je jednoduše odstranit třením nebo vytažením. Neurotoxin obsažený ve vláknech bezprostředně způsobuje bolest, která se od počínajícího brnění po 20 až 30 minut stále stupňuje a projevuje se i v místech, která zcela jistě nebyla zasažena. Velikost bolesti, která může ve slabší formě přetrvávat i několik dnů, závisí na množství vstřebaného jedu, žádný orgán v těle postiženého však není z lékařského hlediska poškozen. Pouze postižené místo zarudne a vzniknou červené skvrny.\n\nUvedený toxin, jehož přesné složení není dosud známo je velmi stabilní, byly v tomto směru provedeny pokusy s vlákny z herbářů odebranými před 30 léty. Podle domorodých zkušeností ulehčuje postiženým od bolesti šťáva z rostliny \"Alocasia brisbanensis\", v praxi nepotvrzeno.\n\nRostliny žahavá vlákna obměňují a shazují je, mohou poletovat ve vzduchu nebo napadat v okolí na zem a následně je lze vdechnout. Proto i delší pobyt v blízkosti těchto rostlin je nebezpečný, způsobuje záchvaty kýchání nebo krvácení z nosu. Při práci v jeho blízkosti používají lesníci respirátory a silné rukavice.\n\nStejně jako na lidi působí kopřivák morušovitý i na koně a psy. Pro mnoho původních australských vačnatců (? kterých), ptáků i pro hmyz je údajně neškodný.\n\n\n \n"}
{"id": "742501", "url": "https://cs.wikipedia.org/wiki?curid=742501", "title": "Monatshefte für Mathematik", "text": "Monatshefte für Mathematik\n\n\"Monatshefte für Mathematik\"' je odborný recenzovaný matematický časopis vydávaný nakladatelstvím Springer Science+Business Media. \n\nČasopis byl původně založený roku 1890 Gustavem von Escherichem a českým matematikem Emilem Weyrem a pod jménem Monatshefte für Mathematik und Physik vycházel ve Vídni do roku 1944. V roce 1947 jej znovuzaložil Johann Radon pod současným názvem a od roku 1948 ho vydává současné nakladatelství.\n\nMezi historicky nejvýznamnější články v časopise vyšlé patří ty, v nichž Kurt Gödel představil své věty o neúplnosti.\n\n"}
{"id": "742510", "url": "https://cs.wikipedia.org/wiki?curid=742510", "title": "Mistrovství Československa v atletice 1975", "text": "Mistrovství Československa v atletice 1975\n\nMistrovství Československa mužů a žen v atletice 1975 v kategoriích mužů a žen se konalo v Bratislavě na stadionu Interu za účasti přibližně 600 závodníků a závodnic. Hlavní část se uskutečnila v sobotu 23. srpna a v neděli 24. srpna. Na rozdíl od dřívějška proběhl neobvykle vysoký počet disciplín už v pátek 22. srpna. Bylo to celkem šest disciplín, z nichž jedna – běh na 10 000 metrů mužů – se uskutečnila až večer za umělého osvětlení.\n\nRoku 1975 nebyla (kromě halového mistrovství Evropy na začátku roku) žádná velká mezinárodní atletická událost. Mistrovství světa v atletice se tehdy ještě nekonala, nejbližší olympiáda čekala sportovce až v roce 1976 (Montreal) a atletické mistrovství Evropy bylo naplánováno na rok 1978 (Praha). \n\nPoprvé se mezi dospělými na medailovou pozici prosadil oštěpař Zdeněk Adamec. Tradičně předvedli dobré výkony diskař Ludvík Daněk, koulař Jaroslav Brabec, koulařka Helena Fibingerová, výškařka Mária Mračnová a dálkařka Eva Šuranová. \nNa mistrovství nebyl tentokrát překonán žádný československý rekord.\n"}
{"id": "742511", "url": "https://cs.wikipedia.org/wiki?curid=742511", "title": "Spartakovi skauti práce", "text": "Spartakovi skauti práce\n\nSpartakovi skauti práce byla levicově zaměřená organizace mládeže založená v Československu v roce 1924. Zanikla před druhou světovou válkou.\n\nRoku 1920 vznikla při sociální demokracii organizace \"Skauti práce\", vedená Františkem Píškem. Tito skauti se zapojili do I. dělnické spartakiády roku 1920 v Praze na Maninách jako záchranná služba první pomoci.\n\nKdyž v roce 1921 došlo k založení Komunistické strany Československa, tito proletářští skauti se přimkli k ní a založili organizaci \"Spartakovi skauti\" při \"Federaci dělnických tělocvičných jednot\". Nová organizace byla schválena I. sněmem Federace dělnických tělocvičných jednot. I oni vyznávali jak skautské, tak komunistické zásady. Ve svém programovém prohlášení z roku 1921 uvádí mj. \"Skauti Spartakovci musí být ukazateli mravních ideálů komunistických ..\" Spartakovi skauti se zapojili v roce 1922 pořadatelsky do Zemské spartakiády konané v Brně. Koncem roku udala Federace DTJ ve svých výkazech, že v ní působí téměř sto skautských oddílů s 1450 členy. V čele těchto skautů byli mmimo jiné dr. V. Soukup, A. Sáňka z Brna a hlavně Karel Knotek. Skauti nosili oranžový šátek. \n\nMimo těchto komunistických skautů v nové republice působil počtem nejsilnější Svaz Junáků-skautů (30 000 členů), vznikaly skautské odbory ve Svazu DTJ a v Orlu. Existovalo také Sdružení socialistických skautů a skautek. Sdružení vedli Jaroslav Štych s Luisou Štychovou a Vrbenský.\n\nO tři roky později došlo k propojení obou komunisticky zaměřených organizací a dali vzniknout organizaci nazvané \"Spartakovi skauti práce\" (SSP).\n\nVe svém znaku měla srp a kladivo a prezentovala se heslem \"K boji proletariátu buď připraven!\". Měla vytvořený svůj skautský slib a zákon o pěti bodech, organizační zásady. Své oddíly vedla k pořádání protestních akcí po boku členů Komunistické strany Československa, ale také k táboření, turistice, pořádání kulturních programů, osvojování tábornických dovedností. \n\nPrvní velkou celofederální akcí SSP byl sraz SSP ve dnech 7. až 9. června 1924 v Třebíči. Bylo zde se 800 skautů a skautek, ze zahraničí přijeli skauti ze Slovenska, Maďarska a Německa. Sraz mj. rozhodl změnit barvu šátku na rudou. \n\nHnutí se rozvinulo jak v českých zemích, tak na Slovensku. V polovině roku 1924 bylo registrováno 130 oddílů SSP s 4000 členy. V roce 1928 bylo Spartakových skautů práce zhruba 8 tisíc, po roce 1930 však došlo z různých důvodů (i odklon k trampingu) k odlivu členské základny. Spartakovi skauti práce převzali od předchozích \"Skautů práce\" časopis \"Oheň\". V roce 1925 pořádaný stanový tábor pod Týřovem spojili s uspořádáním své federální skautské školy. \n\nI nadále byli organizováni pod Federací DTJ. Komunisté v té době chtěli všechny organizace, v nichž měli rozhodující slovo, spojit do Federace proletářské tělovýchovy. Její ustavující sjezd byl v lednu 1926 v Praze VII. Měsíčník \"Oheň\" byl zrušen. \n\nV období 1. republiky fungovalo v Československu 21 skautských organizací, sdružujících přes 130 000 členů. Byly roztříštěné nejen politicky, ale i pojetím skautinku Baden-Powela oproti E. T. Setona. Mimo největšího českého Junáka byl druhým největším německý \"Bund der deutschen Jugend - Reichsverbandsleitung\" s 25 000 členy.\n\nV roce 1938, po Mnichovu byly tato i další levicově zaměřené organizace zapojené do \"Federace proletářské tělovýchovy\" úředně rozpuštěny. Stalo se tak vládním rozhodnutím 17. listopadu 1938.\n"}
{"id": "742513", "url": "https://cs.wikipedia.org/wiki?curid=742513", "title": "1917 v hudbě", "text": "1917 v hudbě\n\nNa této stránce naleznete seznam událostí souvisejících s hudbou, které proběhly roku 1917.\n"}
{"id": "742517", "url": "https://cs.wikipedia.org/wiki?curid=742517", "title": "Rezonanční efekt (Hvězdná brána)", "text": "Rezonanční efekt (Hvězdná brána)\n\nRezonanční efekt je 13. epizoda 9. řady sci-fi seriálu Hvězdná brána.\nNeplánovaná mimozemská aktivace hvězdné brány přivede generála Landryho a Dr. Carolyn Lamovou do řídící místnosti. Když se Hvězdná brána připravuje k otevření, objeví se krátký oslepující záblesk světla a zvláštní zvuk. SG-1 oblečená v černých uniformách, projde bránou. Landry poznamenává, že se vracejí brzy.\n\nPři následné poradě vyjde na světlo řada nesrovnalostí. Avšak jejich vysvětlení přerušuje další mimozemská aktivace. SG-1 (v zelených uniformách) přichází podle plánu. Landry nařizuje Dr. Lamové, aby týmy vyšetřila. Došli k závěru, že oba týmy jsou opravdu SG-1, ale vše nasvědčuje tomu, že \"zelená\" SG-1 je pravá. (Černá SG-1, například věří, že Tok'ra Selmak je stále naživu.)\n\nPro získání více informací, probíhá současně několik výslechů. Daniel Jackson z \"černé\" SG-1 je vyslýchán podplukovníkem Cameronem Mitchellem ze \"zelené\" SG-1, Landry vyslýchá Mitchella z \"černé\" SG-1, Dr. Daniel Jackson ze \"zelené\" SG-1 si dělá poznámky při výslechu Teal'ca z \"černé\" SG-1. Mezitím, oba podplukovníci Carterové diskutují, ve snaze zjistit příčinu problému.\n\nCarterová (zelená) vysvětluje Landrymu a zbytku \"zeleného\" týmu SG-1, že černá díra vytvořená Orii, má na svědomí, že další SG-1 přišla z alternativní reality. Náhle je tu další neplánovaná mimozemská aktivace. V kontrolní místnosti je \"zelená\" SG-1 a Landry, kteří sledují, jak další SG-1, která je pod palbou a oblečená v modrých uniformách, probíhá bránou. Landry nařizuje zákaz používání brány.\n\nZatímco Dr. Bill Lee diskutuje situaci se \"zelenou\" Carterovou, \"černá\" Carterová se k nim připojí. Mezitím projde bránou více týmů SG-1. Nakonec, Landry bere \"zeleného\" Jacksona a Teal'ca do místnosti, kde čeká Dr. Janet Fraiserová. Jsou ohromeni, protože v našem vesmíru byla Janet Fraiserová zabita na misi. Dr. Fraiserová prozrazuje, že její země je zasažena Orijským morem. V tomto týmu je také Martouf, kterého Landry přivádí k \"zelené\" Carterové, která nyní pracuje na problému s minimálně 16 dalšími Carterovými. Při rozhovoru s Martoufem k nim přistoupí \"černá\" Carterová a říká, že má řešení.\n\n\"Zelená\" SG-1 a Landry se radí s Kvasirem, který přichází namísto Thora. Vymysleli riskantní plán, ve kterém s použitím Promethea uzavřou průlom v prostoru, který přivedl tolik týmů SG-1. Bohužel, všechny týmy pak uvíznou v našem vesmíru.\n\nFraiserová navštíví Landryho, aby jej požádala o více času a nalezení lepšího řešení. Landry s ní soucítí, ale zároveň věří, že musí především chránit svou vlastní realitu.\n\nPrometheus odlétá. Posádku tvoří pouze \"zelená\" a \"černá\" SG-1. Ale \"černá\" SG-1 brzy zahájí spiknutí, aby převzala velení lodi, vloupáním do zbrojnice. Vyzbrojeni Zat'nik'tely, zajmou zeleného Mitchella a vezmou jej na můstek. Prometheus je již na pozici, aby mohl pomocí Asgardských zbraní uzavřít průlom.\n\n\"Zelená\" SG-1 je uvězněna, zatímco \"černá\" SG-1 přesměruje Promethea na Atlantis v galaxii Pegasus. Jejich záměrem je ukrást na Atlantis ZPM a vysadit \"zelenou\" SG-1 na některé obyvatelné planetě. Jakmile Teal'c zničí kamery v cele, \"zelená\" SG-1 vymyslí protispiknutí.\n\n\"Zelený\" Mitchell žádá o rozhovor s \"černým\" Mitchellem. Oni potřebují ZPM pro napájení Antické základny v Antarktidě, což naznačuje, že nechápou situaci na Atlantis, kde je potřeba ZPM na ochranu města před Wraithy. \"Zelený\" Mitchell si uvědomuje, že \"černá\" SG-1 vytvořila celou situaci záměrně, a že znají cestu domů.\n\nJakmile se \"zelený\" Mitchell vrátí do cely, \"zelená\" Carterová vyzkratuje dveře a spolu s Jacksonem jdou do strojovny, zatímco Mitchell a Teal'c míří do zbrojnice. Když se pokouší otevřít dveře zbrojnice, objeví se \"černý\" Jackson a Teal'c a míří na \"zeleného\" Teal'ca a Mitchella. Je to však past: \"zelený\" Mitchell je ve skutečnosti \"černý\" Mitchell. Objeví se \"zelená\" Carterová a Jackson a míří Zat'nik'tely na \"černého\" Jacksona a Teal'ca. \"Černá\" SG-1 je vzata do cely, ve které dveře nelze vyzkratovat.\n\n\"Zelená\" Carterová uskuteční plán na vrácení všech týmů SG-1 do svých vesmírů. Počínaje \"černou\" SG-1, jsou týmy, poslány zpět do své reality. Na rampě, \"černý\" Mitchell řekne tajemně \"zelenému\" Mitchellovi, \"Až přijde čas, přeřízni ten zelený.\" Jako poslední odchází SG-1 s Martoufem a Fraiserovou a Landry jim předává lék na Orijský mor.\n"}
{"id": "742522", "url": "https://cs.wikipedia.org/wiki?curid=742522", "title": "Karol Medvecký", "text": "Karol Medvecký\n\nKarol Medvecký, též Karol Anton Medvecký (10. června 1875 Dolná Lehota – 12. prosince 1937 Bojnice), byl slovenský a československý římskokatolický kněz, publicista a politik; předák Slovenské ľudové strany, poslanec Revolučního národního shromáždění a později politik za Československou stranu lidovou na Slovensku.\n\nV roce 1899 dokončil studia teologie na bohosloveckém semináři v Banské Bystrici. Věnoval se etnografické a vlastivědné práci. Byl předním aktivistou Muzeální slovenské společnosti. Angažoval se v Slovenské ľudové straně, byl jejím spoluzakladatelem a signatářem žilinské porady, kde byla strana formálně ustavena. Byl tajemníkem strany. V roce 1918 patřil mezi signatáře Martinské deklarace, kterou se slovenská politická reprezentace přihlásila ke společnému státu s Čechy. Stal se tajemníkem Slovenské národní rady.\n\nZasedal v Revolučním národním shromáždění za slovenský klub (slovenští poslanci Revolučního národního shromáždění ještě nebyli organizováni podle stranických klubů). Mandátu poslance se ujal v lednu 1919. Byl povoláním tajemníkem Slovenské národní rady.\n\nV roce 1918 se stal vládním referentem pro církevní záležitosti na ministerstvu s plnou mocí pro správu Slovenska. Podílel se na reformě církevní správy v novém státě a měl značný vliv na personálním obsazení biskupských postů na území Slovenska (dosavadní biskupové byli prouhersky, respektive promaďarsky, orientovaní).\n\nPočátkem roku 1920 se v československém parlamentu podílel na přípravě finálního znění československé ústavy. Byl členem šestičlenného užšího komitétu (jako jediný Slovák). Při projednávání jazykových otázek v ústavě žádal změnit formulaci \"československý jazyk\" na \"český a slovenský jazyk\". V tomto měl podporu i dalších členů slovenského poslaneckého klubu, ale ministr Antonín Švehla a další koaliční politici to odmítali a nakonec se tak v ústavě objevilo spojení československý jazyk.\n\nPoté, co se rozpadla aliance Slovenské ľudové strany (brzy nato přejmenovaná na Hlinkovu slovenskou ľudovou stranu) a převážně české Československé strany lidové, přešel k Československé straně lidové a roku 1925 byl místopředsedou její organizace na Slovensku.\n\n"}
{"id": "742532", "url": "https://cs.wikipedia.org/wiki?curid=742532", "title": "Jan Měchura (politik)", "text": "Jan Měchura (politik)\n\nJan Měchura (17. srpna 1876 Šardice – ???) byl český a československý politik, meziválečný poslanec a senátor Národního shromáždění ČSR za agrárníky.\n\nPocházel z jihomoravských Šardic. Vystudoval obecní školu, pak působil jako rolník. V roce 1899 byl aktérem incidentu, kdy se při vojenském cvičení odmítl ohlásit německy \"hier\", ale trval na českém \"zde\". Byl za to krátce vězněn. Politicky aktivní byl již za Rakouska-Uherska. V rodné obci byl v letech 1910-1930 starostou a členem místních spolků. V roce 1906 kandidoval za agrární stranu na Moravský zemský sněm za volební obvod venkovských obcí okresu Kyjov. Získal 687 hlasů, což bylo sice nejvíce, ale v druhém kole byl poražen nezávislým agrárním kandidátem Josefem Kristem. Poslancem Moravského zemského sněmu se Měchura stal až roku 1907. Zvolen byl v doplňovacích volbách 8. října 1907 za českou kurii venkovských obcí, obvod Kyjov. Mandát zde obhájil i v řádných zemských volbách v roce 1913.\n\nVe volbách do Říšské rady roku 1911 se stal poslancem Říšské rady (celostátní parlament), kam byl zvolen za český okrsek Morava 30. Usedl do poslanecké frakce Klub českých agrárníků. Ve vídeňském parlamentu setrval do zániku monarchie.\n\nOd roku 1918 zasedal v československém Revolučním národním shromáždění za Republikánskou stranu československého venkova (od roku 1922 Republikánská strana zemědělského a malorolnického lidu). Mandát nabyl v listopadu 1918. Byl profesí rolníkem.\n\nPozději byl členem horní komory parlamentu. Po parlamentních volbách v roce 1929 získal senátorské křeslo v Národním shromáždění. Mandát ovšem získal až dodatečně roku 1933 jako náhradník poté, co zemřel senátor Karel Sáblík. Mandát obhájil v parlamentních volbách v roce 1935. V senátu setrval do jeho zrušení roku 1939, přičemž ještě krátce předtím, v prosinci 1938, přestoupil do nově vzniklé Strany národní jednoty.\n\nZa nacistické okupace byl místním předsedou Národního souručenství v Šardicích.\n\n"}
{"id": "742535", "url": "https://cs.wikipedia.org/wiki?curid=742535", "title": "Jan Měchura", "text": "Jan Měchura\n\nJméno a příjmení Jan Měchura má více nositelů:\n\n"}
{"id": "742537", "url": "https://cs.wikipedia.org/wiki?curid=742537", "title": "Ján Mitrovčák", "text": "Ján Mitrovčák\n\nJán Mitrovčák (4. ledna 1860 – 1. srpna 1927) byl slovenský a československý politik a meziválečný poslanec Revolučního národního shromáždění.\n\nUž před rokem 1918 byl aktivní v slovenském národní hnutí v regionu Zemplína. Koncem roku 1918 se pak zde podílel na přebírání moci československými úřady.\n\nZasedal v československém Revolučním národním shromáždění za slovenský klub (slovenští poslanci Revolučního národního shromáždění ještě nebyli organizováni podle stranických klubů). Mandátu poslance se ujal v říjnu 1919. Byl profesí rolníkem.\n\nNa počátku 20. let byl členem Slovenské národní a rolnické strany (SNaRS) a v březnu 1920 se uvádělo, že za ni bude kandidovat v parlamentních volbách v roce 1920 do senátu. Zvolen ale nebyl.\n\n"}
{"id": "742540", "url": "https://cs.wikipedia.org/wiki?curid=742540", "title": "František Mlčoch", "text": "František Mlčoch\n\nFrantišek Mlčoch (1. ledna 1855 Postoupky – 22. září 1921 Postoupky) byl český a československý politik a poslanec Revolučního národního shromáždění za Československou stranu lidovou.\n\nPracoval na rodinné usedlosti, kterou později převzal. Od roku 1919 byl členem ČSL. Od mládí se angažoval ve veřejném a politickém životě. Byl členem správní rady cukrovaru v Kroměříži, místopředsedou Spolku katolických rolníků pro Čechy, Moravu a Slezsko. V letech 1886-1889 byl starostou rodných Postoupek. Byl nositelem vysokého rakouského vyznamenání, Rakouský zlatý záslužný kříž, které uděloval císař civilním osobám za mimořádný přínos ve prospěch obecního dobra.\n\nZasedal v Revolučním národním shromáždění za Československou stranu lidovou. Mandát nabyl na 35. schůzi v březnu 1919. Byl profesí rolníkem.\n\nPůsobil jako ústřední ředitel a člen správní rady cukrovaru v Malých Prosenicích.\n\nZemřel v dubnu 1921 po krátké nemoci a je pohřben na hřbitově v sousední obci Hradisko.\n\n"}
{"id": "742542", "url": "https://cs.wikipedia.org/wiki?curid=742542", "title": "Robert Nádvorník", "text": "Robert Nádvorník\n\nRobert Nádvorník (11. června 1874 Holice – ???) byl český a československý politik a poslanec Revolučního národního shromáždění Republiky československé za Československou sociálně demokratickou stranu dělnickou.\n\nPůsobil jako redaktor, publikoval práce a překlady z oboru ekonomie.\n\nZasedal v Revolučním národním shromáždění. Počátkem roku 1919 otiskl v brněnském \"Dělnickém denníku\", blízkém k levicovému křídlu sociálních demokratů, polemiku s cíli komunistů. Napsal, že lepší než revoluční násilí je postupné budování socialismu.\n\nByl profesí úředníkem. K roku 1922 se připomíná ve funkci ředitele \"Velkonákupního družstva v Brně\".\n\nZemřel někdy na přelomu let 1938 a 1939.\n\n"}
{"id": "742552", "url": "https://cs.wikipedia.org/wiki?curid=742552", "title": "Otakar Nekvasil", "text": "Otakar Nekvasil\n\nOtakar Nekvasil (30. srpna 1869 Praha-Karlín – 23. prosince 1933 Praha) byl český a československý stavební podnikatel, politik a poslanec Revolučního národního shromáždění Republiky československé.\n\nVystudoval pražskou techniku. Byl prvním synem pražského stavebního podnikatele Václava Nekvasila (1840-1906). Po otcově smrti převzal roku 1906 jeho podnik a dále ho rozšířil. Šlo o jednu z největších českých stavebních společností. Prováděla velké zakázky jako Akciové ledárny v Braníku nebo palác Koruna, palác Adria či budova Městské knihovny v Praze. Od roku 1909 byl členem správní rady a výkonného výboru České průmyslové banky a členem správní rady Českomoravské Kolben-Daněk. Za první světové války byl členem domácího protirakouského odboje (Maffie).\n\nPo vzniku republiky zasedal v Revolučním národním shromáždění za Českou státoprávní demokracii, respektive za z ní vzniklou Československou národní demokracii. V rámci strany patřil původně ke straně staročeské. V parlamentu byl referentem pro přijetí prvního československého zákona o podpoře stavebního ruchu. Profesně se uvádí jako stavitel a architekt.\n\nPůsobil jako místopředseda Spolku československých inženýrů a architektů. Provedl stavbu české techniky v Dejvicích, zemědělské muzeum v Bratislavě a objekt krajského soudu tamtéž. Jeho firma zbudovala rovněž krajský soud a elektrárnu v Užhorodě. Zasloužil se i o rozvoj automobilismu. Byl místopředsedou, později předsedou Autoklubu Republiky Československé. V této funkci navazoval kontakty s podobnými organizacemi v zahraničí a na sklonku života docílil sjednocení všech autoklubů v Československu do jednoho sdružení.\n\nPočátkem roku 1931 onemocněl ledvinovou chorobou. Po osmi měsících ale dočasně překonal zdravotní potíže a vrátil se do aktivního vedení své firmy, kterou tehdy převedl na akciovou společnost. Zemřel v prosinci 1933 ve svém bytě v Praze-Karlíně. Jen necelé dva týdny předtím zemřela i jeho manželka Libuše rozená Šámalová.\n\n"}
{"id": "742568", "url": "https://cs.wikipedia.org/wiki?curid=742568", "title": "František Němec (agrární politik)", "text": "František Němec (agrární politik)\n\nFrantišek Němec (4. dubna 1860 ? – 1. listopadu 1930 ? ) byl český a československý politik a poslanec Revolučního národního shromáždění za agrárníky.\n\nPoliticky aktivní byl již za Rakouska-Uherska. Koncem 19. století se jako poslanec Moravského zemského sněmu zmiňuje coby jeden z iniciátorů vzniku zimní hospodářské školy v Náměšti nad Oslavou. Zvolen sem byl v zemských volbách roce 1896 za kurii venkovských obcí, obvod Moravské Budějovice, Hrotovice, Náměšť nad Oslavou. Mandát zde obhájil v zemských volbách roce 1902.\n\nV zemských volbách na Moravě roku 1906 kandidoval za Lidovou stranu na Moravě (moravští mladočeši) v obvodu venkovských okresů Třebíč a Náměšť nad Oslavou. Zmiňován je tehdy coby starosta Otradic. Ve volbách roku 1907 je uváděn jako kandidát na rakouskou Říšskou radu v obvodu venkovských obcí okresů Třebíč, Náměšť nad Oslavou, Moravské Budějovice a Jemnice, nyní již za agrární stranu. V obou těchto volebních soubojích ho ale porazil katolický kandidát Arnošt Tvarůžek.\n\nVe volbách do Říšské rady roku 1911 ovšem již byl úspěšný a stal se poslancem Říšské rady (celostátní parlament), kam byl zvolen za český okrsek Morava 26. Usedl do poslanecké frakce Klub českých agrárníků. Ve vídeňském parlamentu setrval do zániku monarchie. V roce 1913 se neúspěšně pokoušel znovu dostat na Moravský zemský sněm.\n\nV říjnu 1918 se stal členem Národního výboru v Náměšti nad Oslavou. Je tehdy uváděn jako rolník z Otradic.\n\nOd roku 1918 zasedal v československém Revolučním národním shromáždění za Republikánskou stranu československého venkova (později Republikánská strana zemědělského a malorolnického lidu). Mandát nabyl v listopadu 1918. Byl profesí rolníkem.\n\n"}
{"id": "742573", "url": "https://cs.wikipedia.org/wiki?curid=742573", "title": "Václav Němeček (politik)", "text": "Václav Němeček (politik)\n\nVáclav Němeček (24. srpna 1881 Praha – ???) byl český a československý politik a poslanec Revolučního národního shromáždění Republiky československé za Československou sociálně demokratickou stranu dělnickou. Později byl senátorem.\n\nZasedal v Revolučním národním shromáždění. Byl profesí typografem.\n\nPozději přešel do horní komory parlamentu. V parlamentních volbách v roce 1935 získal senátorské křeslo v Národním shromáždění. V senátu setrval do jeho zrušení v roce 1939, přičemž krátce předtím ještě v prosinci 1938 přestoupil do nově vzniklé Národní strany práce.\n\nK roku 1935 je uváděn jako předseda \"Svazu knihtiskařů\". Koncem 30. let 20. století se Václav Němeček zmiňuje jako předseda Odborového sdružení československého, sociálně demokratické odborové centrály.\n\n28. srpna 1944 byl zatčen a do roku 1945 vězněn v Dachau a Terezíně.\n\n"}
{"id": "742575", "url": "https://cs.wikipedia.org/wiki?curid=742575", "title": "Warszawa Centralna", "text": "Warszawa Centralna\n\nWarszawa Centralna, varšavské centrální nádraží je železniční nádraží ve Varšavě, jedna z nejdůležitějších a největších podzemních železničních stanic v Evropě.\n\nStanice byla navržena během rozmachu ekonomiky v roce 1970. Od samého počátku se stanice potýkala s problémy. Její inovativní design byl změněn několikrát během stavby, což nepříznivě ovlivnilo kvalitu stavebních prací a funkčnost stanice. Z propagandistických důvodů bylo rozhodnuto dokončit stanici narychlo tak, aby byla připravena pro návštěvu Leonida Brežněva v roce 1975. Tento spěch poukázal na kvalitu stavby, vyžadující okamžité opravy, které trvaly do roku 1980.\n\nV letech 2010-2012 prošla železniční stanice částečnou rekonstrukcí, v souvislosti s konáním Mistrovství Evropy ve fotbale 2012, které se konalo v Polsku a na Ukrajině v období od 8. června do 1. července 2012. Rekonstrukční práce začaly v polovině roku 2010 a byly dokončeny koncem roku 2011, počátkem roku 2012.\nRekonstrukci nádraží zajistila společnost PORR Polska, náklady na opravy se vyšplhaly na 47 milionů Złotých.\n\nStavba započala v roce 1972 a dokončena byla v roce 1975. Tato stanice je propojena železničním tunelem k sousedním varšavským stanicím Warszawa Wschodnia Osobowa - Varšava Východ a Warszawa Zachodnia - Varšava Západ. Stanice obsluhuje především dálkové vnitrostátní i mezinárodní spoje dopravce PKP Intercity, včetně spoje Berlin-Warszawa-Express provozovaného společně s německým dopravcem DB Fernverkehr.\n\nKolejiště stanice je umístěno v podzemí. Nadzemní staniční budova je propojena systémem podzemních chodeb o délce 300 metrů se sousedící stanicí pro regionální dopravu Warszawa Śródmieście - Varšava Centrum, která slouží spojům společnosti Koleje Mazowieckie, Szybka Kolej Miejska w Warszawie, a dále se stanicí Warszawa Śródmieście WKD - Varšava Centrum WKD sloužící spojům Warszawska Kolej Dojazdowa. Kromě toho je areál stanice od roku 2007 propojen s objektem Złote Tarasy - Zlaté terasy, což je komerční, kancelářský a zábavní komplex v centru Varšavy mezi ulicemi Jana Pawla II. a Emilii Plater. U nádraží jsou zastávky čtyř tramvajových a 16 autobusových linek.\n\nVaršavské centrální nádraží se také několikrát objevilo ve filmu. Kupříkladu zde probíhalo natáčení polské komedie Janusza Majewskiego, Jerzego Pilcha z roku 2006 \"Miłość w przejściu podziemnym\".\n\nVaršavské centrální nádraží slouží - s několika málo výjimkami - prakticky pouze dálkové dopravě. Regionální spoje využívají především nedaleké zastávky Warszawa Śródmieście. Varšavské centrální nádraží není výchozí stanicí netranzitních vlaků, tuto úlohu plní stanice Warszawa Wschodnia a Warszawa Zachodnia. Dálkové vnitrostátní, mezinárodní vlaky směřují kupříkladu do měst:\n\n\n\n\n"}
{"id": "742576", "url": "https://cs.wikipedia.org/wiki?curid=742576", "title": "Jan Nohel", "text": "Jan Nohel\n\nJan Nohel (21. února 1882 Nošovice– 29. listopadu 1929 Praha) byl český a československý pedagog a politik, člen Moravsko-slezské lidové strany pokrokové a poslanec Revolučního národního shromáždění za Českou státoprávní demokracii, později Československou národní demokracii.\n\nNarodil se v Nošovicích. Jeho otcem byl rolník Valentin Nohel z čp. 27, matkou Kristina rozená Vilčková (Wilczková). Už před světovou válkou se veřejně angažoval. Byl jednatelem ústředního výboru Matice osvěty lidové. Patřil mezi předáky českého učitelstva ve Slezsku. Po roce 1918 se stal členem Národního výboru pro Slezsko a angažoval se v česko-polském sporu o Těšínsko. Byl členem hospodářské sekce československé plebiscitní komise.\n\nV roce 1918 se podílel na sjednocování národně-liberálních politických stran v Českých zemích. Byl místopředsedou nově utvořené Moravsko-slezské lidové strany pokrokové, která do sebe zahrnula dřívější formace jako Lidová strana pokroková na Moravě či Slezská lidová strana a která krátce po svém vzniku sama vplynula do České státoprávní demokracie, přičemž Moravsko-slezská lidová strana pokroková se stala její zemskou organizací.\n\nZasedal v Revolučním národním shromáždění za Českou státoprávní demokracii, respektive za z ní vzniklou Československou národní demokracii. Mandát získal v listopadu 1918. Byl povoláním učitelem.\n\nZemřel v listopadu 1929 na \"těžkou chorobu nervovou\" v Praze, v léčebně v Bohnicích.\n\n"}
{"id": "742577", "url": "https://cs.wikipedia.org/wiki?curid=742577", "title": "Maleček", "text": "Maleček\n\nPříjmení Maleček nosí více osobností:\n\n"}
{"id": "742578", "url": "https://cs.wikipedia.org/wiki?curid=742578", "title": "Claude Loiselle", "text": "Claude Loiselle\n\nClaude Loiselle (* 29. května 1963, Ottawa, Kanada) je bývalý kanadský hokejový útočník, který v letech 1981 až 1994, tedy celých 13 sezón, hrál v NHL (National Hockey League). Za celou svoji kariéru odehrál celkem 616 zápasů, přičemž hrál za Detroit Red Wings, New Jersey Devils, Quebec Nordiques, Toronto Maple Leafs a New York Islanders. Za tu dobu dokázal dát 92 gólů a 117 asistencí.\n\nOficiálně se stal profesionálním hráčem v průběhu sezóny 1982–1983. O pár let později, v roce 1986, se stal s týmem Adirondack Red Wings vítězem Calderova poháru v American Hockey League. V té době již hrál i v NHL za Detroit Red Wings. V roce 1992, kdy zahájil své vysokoškolské studium, již hrál za New York Islanders. I přes své nadšení pro hokej školu dokončil a odešel z ní až s právnickým titulem, to bylo v roce 1998. V té době se již ale jako hráč hokeje neangažoval.\n\nZ NHL odešel po sezóně 1993–1994. Místo toho nastoupil na post náměstka generálního ředitele pro Tampa Bay Lightning a generálního ředitele Lightning AHL affiliate na Norfolk Admirals. Loiselle strávil sedm let jako zástupce ředitele hokejových operací pro NHL.\n\nDne 29. května 2010, Loiselle souhlasil s podmínkami na smlouvu s Maple Leafs jako jejich asistent generálního manažera, což by znamenalo, že by pracovat po boku Briana Burkena, Na tomto postu pracoval čtyři roky.\nDne 22. července 2014 Maple Leafs oznámily, že Loiselle vyhodili. Od té doby se již Loiselle v hokeji neangažoval a na veřejnosti se již moc neobjevuje.\n\n"}
{"id": "742579", "url": "https://cs.wikipedia.org/wiki?curid=742579", "title": "Karel Novotný (politik)", "text": "Karel Novotný (politik)\n\nKarel Novotný (18. září 1882 Znojmo – 27. dubna 1951 Brno) byl český a československý právník a politik; poslanec Revolučního národního shromáždění za Československou stranu lidovou.\n\nPocházel ze čtrnácti dětí. Jeho otec byl krejčí (Vavřinec Novotný) ve Znojmě. Ve věku deseti let si páteři všimli jeho hlasu a tak se dostal do kláštera do Vídně. Byl sboristou na kůru, v mládí zpíval v kostele o pašijích. Vystudoval gymnázium a právnickou fakultu. Přivydělával si tím, že dával kondice (doučoval).\n\nPozději se přestěhoval do Brna a působil tam jako advokát. V prosinci 1915 se uvádí, že jistý dr. Karel Novotný byl zapsán do seznamu advokátů. Sídlil v Brně. Kancelář měl v cyrilometodějské záložně na Zelném trhu. Dcera ho ve vzpomínkách popisuje jako statného, černovlasého muže. Angažoval se v českém národním životě. Za první republiky se podílel na rozvoji českého divadla v Brně. Jel například s Václavem Štechem do Paříže, aby se poučili. Účastnil se práce Klubu českých turistů nebo Českého čtenářského spolku a jeho každoročního bálu.\n\nRoku 1922 se oženil s německy mluvící Židovkou, Annou Marií Löwovou (narozena 1904), jejíž rodiče žili v Pisárkách (před svatbou se ale dala pokřtít a po svatbě absolvovala kurzy češtiny, kterou pak téměř bezchybně používala). Roku 1923 se jim narodila dcera a roku 1926 syn Karel.\n\nV letech 1918–1920 zasedal v Revolučním národním shromáždění za Československou stranu lidovou. Byl profesí advokátem.\n\n"}
{"id": "742582", "url": "https://cs.wikipedia.org/wiki?curid=742582", "title": "Karel Novotný", "text": "Karel Novotný\n\nJméno a příjmení Karel Novotný má více nositelů:\n\n"}
{"id": "742589", "url": "https://cs.wikipedia.org/wiki?curid=742589", "title": "Gateshead Millennium Bridge", "text": "Gateshead Millennium Bridge\n\nGateshead Millennium Bridge je pravděpodobně první pohyblivý most s naklápěním na světě. Architekti tohoto mostu jsou Wilkinson Eyre z Velké Británie. Spojuje Gateshead a Newcastle upon Tyne v severovýchodní Anglii. Stavba mostu stála 22 milionů liber.\n\nMost Milénia v Gatesheadu je neobvyklá stavba, která v sobě spojuje prvky obloukového mostu s naklápěcím mechanismem, díky kterému pod ním mohou po řece Tyne proplouvat lodě. Most má hlavní pole o rozpětí 105 m a jeho celková délka je 126 m, mostovka je 8 m široká. Půdorysně zakřivená ocelová ortotropní mostovka je zavěšena ocelovými závěsy na parabolický ocelový oblouk. Zakřivení mostovky tak tvoří protizávaží k oblouku, jak je patrné ve zvednuté poloze. Oblouk je osazen válcovými čepy – díky nimž se může celý most otáčet – na betonových opěrách přistavěnými k nábřeží. Naklápěcí mechanismus je opatřen hydraulickými čerpadly. Most převádí cestu pro pěší a cyklostezku.\n\nMost Milénia doplnil řadu několika dalších pozoruhodných mostů, které už stály na řece Tyne. Díky svému netradičnímu návrhu se stal vyhledávanou turistickou zajímavostí. V roce 2003 obdržel od institutu pozemního stavitelství hlavní cenu za konstrukční kvalitu.\n"}
{"id": "742593", "url": "https://cs.wikipedia.org/wiki?curid=742593", "title": "Sárské teritorium", "text": "Sárské teritorium\n\nSárské teritorium bylo teritorium spravované Společností národů v letech 1920–1935.\n\nSársko bylo od roku 1871 do konce první světové války součástí Německé říše. Po kapitulaci Německa 11. listopadu 1918 bylo Sársko obsazeno vojsky vítězné Francie a podřízeno vojenské správě. Dnem platnosti Versailleské smlouvy 10. ledna 1920 bylo ustaveno tzv. Sárské teritorium (\"Saargebiet\"), které bylo na 15 let postaveno pod kontrolu nově vytvořené Společnosti národů, aniž by byla jeho formální příslušnost k Německu státoprávně dotčena. Již 27. února 1920 byla Společností národů dosazena tzv. Komise pro vládu nad Sárskou kotlinou (\"Commission de gouvernement du Bassin de la Sarre\"), která vystřídala francouzskou vojenskou správu. Zástupci předsedy této komise se svými administrativními orgány od tohoto dne až do roku 1935 fakticky toto území spravovali. Zde je jejich chronologický seznam:\n\n\nVe skutečnosti bylo ovšem Sársko po 15 let pod kontrolou Francie. V roce 1933 do Sárska emigrovaly početné skupiny antinacistů z Německa, poněvadž Sársko stále nespadalo pod přímou správu Třetí říše. Protinacistické skupiny se zasazovaly o to, aby bylo Sársko nadále spravováno Francií, dokud bude v Německu vládnout Adolf Hitler.\n\nPo vypršení patnáctiletého období pod správou Společnosti národů se Anglie a Francie přes odpor části obyvatelstva rozhodly uspořádat plebiscit, na který dohlížel mezinárodní vojenský kontingent (tzv. \"SAAR Force\") pod velením britského generála I. H. Brinda. Ten tvořilo 1500 britských, 1300 italských, 250 švédských a 250 nizozemských vojáků. Při hlasování se vyslovila velká většina obyvatel (90,3 procenta voličů) pro připojení k Německu. V roce bylo 1935 Sársko včleněno do nacistické Třetí říše.\n\nNacisté jmenovali do funkce říšského komisaře pro Sársko Josefa Bürckela (1895 – 1944). Název jeho funkce se v originálním znění několikrát změnil. Zněl nejprve „Říšský komisař pro začlenění Sárska“ (\"Reichskommissar für die Rückgliederung des Saarlandes\"), poté „Říšský komisař pro Sársko“ (\"Reichskommissar für das Saarland\"), dále „Říšský komisař pro Sárskou Falc“ (\"Reichskommissar für die Saarpfalz\") a nakonec „Říšský místodržící v Západní marce“ (\"Reichsstatthalter in der Westmark\"). 28. září 1944 byl Josef Bürckel vystřídán Willim Stöhrem, který Sársko spravoval do 21. března 1945.\n\nPo druhé světové válce bylo Sársko odtrženo od Německa a stalo se francouzským protektorátem. K Německu bylo opět přičleněno v roce 1955.\n\n"}
{"id": "742594", "url": "https://cs.wikipedia.org/wiki?curid=742594", "title": "Ľudovít Okánik", "text": "Ľudovít Okánik\n\nĽudovít Okánik (15. srpna 1869 Skalica – 21. března 1944 Bratislava) byl slovenský a československý římskokatolický kněz, politik, člen Slovenské ľudové strany (později Hlinkova slovenská ľudová strana), poslanec a senátor, starosta Bratislavy.\n\nStudoval na střední škole v Skalici a Ostřihomi. Pak prošel studiem teologie v Ostřihomi a na univerzitě v Budapešti. Roku 1891 byl vysvěcen na kněze. Učil němčinu na učitelském semináři v Ostřihomi. Byl kaplanem ostřihomské kapituly a od roku 1899 farářem v rodné Skalici. Zabýval se náboženskou publicistikou, například: \"Narodenie Pána\" (1900), \"Víťazstvo Mesiáša\" (1901), \"Príchod Spasiteľa\" (1902), \"Štedrý večer\" (1903), \"Dedinský kovár\" (1907), \"Vianoce dietok\" (1914), \"Mária zvíťazila\" (1919), \"Katolíckym Slovákom\" (1920) či \"Katolíckym Slovákom v Amerike\" (1920). Vydal studii o kanonickém právu, byl redaktorem týdeníku \"Esztergom\".\n\nZasedal v Revolučním národním shromáždění. Zasedal zde za slovenskou reprezentaci (slovenští poslanci Revolučního národního shromáždění ještě nebyli organizováni podle stranických klubů). Mandátu poslance se vzdal v lednu 1919. Byl povoláním děkanem.\n\nRoku 1919 spoluzakládal Slovenské ľudové noviny a roku 1940 \"Katolické noviny\". V letech 1919-1920 byl županem Nitranské župy. Od roku 1921 působil jako kanovník kapituly u svatého Martina v Bratislavě. V letech 1930-1939 byl bratislavským farářem u svatého Martina. V letech 1923-1930 byl starostou Bratislavy.\n\nV parlamentních volbách v roce 1925 získal senátorské křeslo v Národním shromáždění, ale nezískal pro výkon své funkce souhlas příslušného katolického biskupa a na post senátora tak musel roku 1926 rezignovat. V senátu ho nahradil Milutin Križko. Ľudovít Okánik byl orientován pročeskoslovensky.\n\n"}
{"id": "742597", "url": "https://cs.wikipedia.org/wiki?curid=742597", "title": "František Okleštěk", "text": "František Okleštěk\n\nFrantišek Okleštěk (12. dubna 1867 Těšetice – 8. února 1936 Těšetice) byl český a československý politik; poslanec Říšské rady a Revolučního národního shromáždění za agrárníky.\n\nPoliticky aktivní byl již za Rakouska-Uherska. Od roku 1903 byl starostou rodných Těšetic. Zasedal na Moravském zemském sněmu. Byl sem zvolen v zemských volbách roku 1906 za českou kurii venkovských obcí, obvod Olomouc okolí, Šternberk, Libavá, Dvorec. Mandát obhájil v zemských volbách roku 1913.\n\nVe volbách do Říšské rady roku 1907 se stal i poslancem Říšské rady (celostátní parlament), kam byl zvolen za český okrsek Morava 20. Usedl do poslanecké frakce Klub českých agrárníků. Opětovně byl zvolen za týž obvod i ve volbách do Říšské rady roku 1911 a ve vídeňském parlamentu setrval do zániku monarchie.\n\nOd roku 1918 do roku 1920 zasedal v československém Revolučním národním shromáždění za Republikánskou stranu československého venkova (od roku 1922 Republikánská strana zemědělského a malorolnického lidu).\n\nByl profesí rolníkem. Po dlouhou dobu působil jako předseda starostenského odboru olomouckého okresu.\n\n"}
{"id": "742598", "url": "https://cs.wikipedia.org/wiki?curid=742598", "title": "Imrich Parák", "text": "Imrich Parák\n\nImrich Parák (4. září 1868 [\"uváděno též 2. listopadu 1868\"] Abrahám – 17. června 1934 Trnava) byl slovenský a československý národohospodář, politik a poslanec Revolučního národního shromáždění.\n\nStudoval na zemědělské škole a pak hospodařil na velkostatku v Trnavě. Angažoval se v národním hnutí. Byl členem Slovenské národní rady. Zasloužil se o rozvoj slovenského finančnictví. V letech 1907–1922 byl místopředsedou \"Hospodářské banky\" v Trnavě a od roku 1924 předsedou Rolnické vzájemné pokladny v Trnavě.\n\nZasedal v Revolučním národním shromáždění za slovenský klub (slovenští poslanci Revolučního národního shromáždění ještě nebyli organizováni podle stranických klubů). Mandát poslance nabyl v březnu 1919. Profesí byl rolníkem.\n\nByl členem správní rady Slovenské banky v Bratislavě a před rokem 1918 a opět po roce 1923 zasedal v župním zastupitelstvu.\n\n"}
{"id": "742599", "url": "https://cs.wikipedia.org/wiki?curid=742599", "title": "Helena Válková", "text": "Helena Válková\n\nHelena Válková, rozená Mičková (* 7. ledna 1951 Chlumec nad Cidlinou), je česká politička a právnička, specializovaná na trestní právo a kriminologii, a vysokoškolská učitelka. Od ledna 2014 do března 2015 byla ministryní spravedlnosti ČR v Sobotkově vládě, od roku 2013 je poslankyní Poslanecké sněmovny PČR. V letech 2017 až 2019 zastávala post rektorky Vysoké školy podnikání a práva a od května 2019 je zmocněnkyní vlády pro lidská práva.\n\nPochází ze smíšené česko-německé rodiny z Opavy, vyrostla dvojjazyčně. Otec Mitschke se v roce 1938 přihlásil k české národnosti a odešel do Protektorátu, kde sloužil u protektorátní policie. Podle jejího názoru byla situace v jiných zemích, jako v SSSR a Polsku, mnohem horší než v Protektorátu. Vystudovala Právnickou fakultu UK v Praze, kde v oboru trestní právo získala v roce 1982 kandidaturu věd za práci \"Ochranný dohled, jeho místo, účinnost a možnosti v systému zacházení s recidivními delikventy\".\n\nV letech 1975–1988 působila jako vědecká pracovnice Výzkumného ústavu kriminologického při generální prokuratuře ČSSR a poté až do roku 1993 Ústavu státu a práva ČSAV. Jako pracovnice tohoto ústavu spolupracovala s fanatickým komunistickým prokurátorem Josefem Urválkem, který se podílel na vraždách v případě politických procesů v 50.létech 20. století, kromě jiných také v případě Milady Horákové. V této souvislosti Helena Válková v roce 2020 při snaze stát se další českou ombudsmankou tvrdila, že tehdy nevěděla, kdo je Josef Urválek. Po roce 1991 také vyučovala na Filozofické fakultě UK, kde položila základy sociální práce v trestní justici, a od roku 1993 na Fakultě právnické ZČU v Plzni, kde se stala roku 1998 vedoucí katedry trestního práva. Po kritice poměrů ve vedení školy a tzv. „rychlostudentů“ byla v roce 2009 z funkce na přechodnou dobu odvolána. Z fakulty nakonec roku 2011 pro neshody s vedením odešla. Profesuru trestního práva získala roku 2006 na Trnavské univerzitě.\n\nJe také členkou katedry veřejného práva a veřejné správy na CEVRO Institutu. V roce 1993 založila českou pobočku a byla ředitelkou nakladatelství C. H. Beck, později se stala šéfredaktorkou programu nakladatelství a odborných časopisů. Účastnila se i organizovala mezinárodní konference na téma trestního práva a kriminologie a několikrát absolvovala studijní pobyt na Max-Planck-Institut pro zahraniční a mezinárodní trestní právo ve Freiburgu. Angažovala se při přípravě zákona o soudnictví ve věcech mládeže (č. 218/2003 Sb.).\n\nHelena Válková je vdaná a má jednoho syna.\n\nDo Komunistické strany Československa vstoupila na počátku normalizace (podle vlastního vyjádření 1972-1974) z kariérních důvodů. Po listopadu 1989 se angažovala v Občanském fóru. Ve volbách do poslanecké sněmovny v roce 2013 úspěšně kandidovala jako nestraník za hnutí ANO 2011 jako dvojka na pražské kandidátce. Od 5. prosince 2013 zastává pozici místopředsedkyně sněmovního ústavněprávního výboru. V poslanecké sněmovně se zařadila k poslancům s historicky nejhorší docházkou. Z většiny jednání byla omluvena nebo nepřihlášena.\n\nV lednu 2014 se stala kandidátkou ANO 2011 na post ministryně spravedlnosti ve vládě Bohuslava Sobotky. Dne 29. ledna 2014 byla do této funkce jmenována. V létě podala přihlášku do hnutí ANO a jeho členkou se stala počátkem roku 2015.\n\nV březnu 2014 při rozhovoru pro server Echo24 odpověděla na otázku, jaké je její mínění na poválečný odsun Němců z Československa, následující: „\"To nejhorší. Chápu, že to byla reakce na to, co se zase Čechům dělo předtím, ale ono se toho v Protektorátu zas tolik nedělo.\"“ Tato citace vzbudila velký rozruch. Později se za nedorozumění omluvila.\n\nNa přelomu května a června 2014 se dostala do sporů se svou 1. náměstkyní Hanou Marvanovou. Důvodem byly neshody ohledně snížení odměn advokátů či jmenování některých soudních funkcionářů. Marvanová nakonec rezignovala. Jen o zhruba dva týdny později se dostala do sporu s dalším svým náměstkem, tentokrát s Pavlem Šternem kvůli tendru na elektronické náramky pro domácí vězně. Náměstek jí odmítl dát o průběhu řízení podrobnější informace, na které podle něj neměla nárok. Následně se obrátil na protikorupční policii. Válková tendr zrušila kvůli pochybnostem o transparentnosti a Šterna z funkce náměstka odvolala. Personální změny na Ministerstvu spravedlnosti ČR vyvolaly vlnu nevole na politické scéně a premiér Bohuslav Sobotka prohlásil, že „\"pokud (Válková) projeví jakékoliv další zaváhání při vedení úřadu, bude ČSSD jako koaliční strana požadovat změnu v čele ministerstva spravedlnosti.\"“\n\nV únoru 2015 oznámila, že k 1. březnu 2015 rezignovala na post ministryně spravedlnosti ČR. „\"V souvislosti s vývojem událostí kolem mé osoby začínám být relativně znechucená\"“, uvedla Válková s odkazem na některé články týkající se jejích neúspěchů ve vedení resortu. Jejím nástupcem se stal Robert Pelikán.\n\nVe volbách do Senátu PČR v roce 2016 kandidovala za hnutí ANO 2011 v obvodu č. 19 – Praha 11. Se ziskem 19,23 % hlasů postoupila z prvního místa do druhého kola, v němž však prohrála poměrem hlasů 44,10 % : 55,89 % s kandidátem Hnutí pro Prahu 11, SZ, Pirátů a KDU-ČSL Ladislavem Kosem a senátorkou se tak nestala. Poté se vyjádřila pro zrušení dvoukolové volby do Senátu. V letech 2017 až 2019 zastávala post rektorky Vysoké školy podnikání a práva.\n\nVe volbách do Poslanecké sněmovny PČR v roce 2017 obhájila svůj poslanecký mandát za hnutí ANO 2011 v Praze. Původně figurovala na 7. místě kandidátky, ale vlivem 7 276 preferenčních hlasů se posunula na třetí místo. Dne 6. května 2019 ji na návrh premiéra Andreje Babiše jmenovala Vláda ČR novou zmocněnkyní vlády pro lidská práva. Nahradila tak Martinu Štěpánkovou, která z této pozice ke konci března 2019 odešla. Válková se rozhodla souběžně zůstat i poslankyní Poslanecké sněmovny PČR. V nové funkci se chce soustředit především na ohrožené děti, seniory a sociálně či zdravotně znevýhodněné lidi.\n\nV prosinci 2019 ji prezident Miloš Zeman navrhl Poslanecké sněmovně PČR na funkci veřejné ochránkyně práv. V lednu 2020 zveřejnil deník \"Info.cz\" několik článků z přelomu 70. a 80. let 20. století, v nichž podle jeho názoru Válková hájila zákony namířené proti tehdejším disidentům. Pod článkem v časopise \"Prokuratura\" z roku 1979 na téma ochranného dohledu je podepsána s Josefem Urválkem, který se jako komunistický prokurátor účastnil procesu s Miladou Horákovou a měl přímou zodpovědnost za politické vraždy. Válková označila informace za nehoráznou lež s možným podáním žaloby. Ochranný dohled komunistický režim využíval k systematické šikaně disidentů (Ivan Martin Jirous, Rudolf Battěk, Jiří Gruntorád, Pavel Wonka). Tomuto tématu také věnovala celou publikaci z roku 1984. Válková nakonec prohlásila, že nominaci na post veřejné ochránkyně práv odmítne, což přivítal i sám prezident ČR Miloš Zeman, který ji do funkce nominoval. Následně diskutovala Vláda ČR i o jejím setrvání ve funkci zmocněnkyně vlády pro lidská práva. Ministři však nehlasovali a sama Válková odstoupit odmítla. Prezident Miloš Zeman nominaci Válkové na post veřejné ochránkyně práv v polovině ledna 2020 oficiálně stáhl a nominoval Stanislava Křečka.\n"}
{"id": "742601", "url": "https://cs.wikipedia.org/wiki?curid=742601", "title": "Š’-jen", "text": "Š’-jen\n\nŠ'-jen ( , pchin-jinem \"Shíyàn\") je městská prefektura v Čínské lidové republice, kde patří do provincie Chu-pej.\n\nNa ploše 23 600 čtverečních kilometrů zde žije zhruba tři a půl milionu obyvatel.\n"}
{"id": "742602", "url": "https://cs.wikipedia.org/wiki?curid=742602", "title": "ALSEP", "text": "ALSEP\n\nApollo Lunar Surface Experiments Package (ALSEP, v překladu Apollo – soubor pokusů na měsíčním povrchu) byly soupravy vědeckých přístrojů, instalovaných posádkami programu Apollo na povrchu Měsíce. Různými variantami této soupravy byly vybaveny posádky Apolla 12 až 17. Apollo 11 bylo vybaveno jen zmenšenou variantou EASEP ().\n\nJednalo se o malou síť přístrojů, které byly připojeny kabely k centrální stanici, jež zajišťovala jejich řízení a spojení se Zemí. K napájení sloužil společný radioizotopový termoelektrický generátor. Část přístrojů pracovala od instalace posádkami až do roku 1977, kdy byly řídícím střediskem vypnuty.\n"}
{"id": "742606", "url": "https://cs.wikipedia.org/wiki?curid=742606", "title": "Vonónés II.", "text": "Vonónés II.\n\nVonónés II. ( – 51 n. l.) byl parthský velkokrál z rodu Arsakovců panující několik měsíců v roce 51 n. l. Byl bratrem krále Artabana II. a měl tři nebo čtyři syny – Vologaisa, Pakora, Tiridata a podle K. Schippmana i Gótarza, muže, jehož vystřídal na trůně.\n\nDo roku 51 spravoval jako lokální král Atropatené v Médii, aniž jsou o jeho působení bližší zprávy. Po převzetí moci mu zbývalo jen několik měsíců života – příliš krátká doba na to, aby po sobě zanechal výraznější stopu. Tacitovo tvrzení, že panoval \"krátce a neslavně\", přesto působí zaujatě. Říši dal přinejmenším schopné syny, z nichž Vologaisés I. je patrně nejznámější.\n\n"}
{"id": "742607", "url": "https://cs.wikipedia.org/wiki?curid=742607", "title": "Suej-čou", "text": "Suej-čou\n\nSuej-čou ( , pchin-jinem \"Suízhōu\") je městská prefektura v Čínské lidové republice, kde patří do provincie Chu-pej.\n\nCelá prefektura má rozlohu 9 636 čtverečních kilometrů a žije v ní přes dva a půl milionu obyvatel.\n"}
{"id": "742608", "url": "https://cs.wikipedia.org/wiki?curid=742608", "title": "Ivan Slanař", "text": "Ivan Slanař\n\nIvan Slanař (* 11. ledna 1961, Kolín) je bývalý československý atlet, jehož specializací byl trojskok.\n\nV roce 1986 se zúčastnil evropského šampionátu ve Stuttgartu, kde skončil v kvalifikaci. O rok později zaznamenal větší úspěch na druhém ročníku MS v atletice v Římě, kde ve finále obsadil výkonem 16,69 m 10. místo. Na halovém ME 1988 v Budapešti končí na 7. místě. Nejlepšího mezinárodního výsledku dosáhl na letních olympijských hrách v jihokorejském Soulu, kde postoupil šestým nejlepším výkonem z kvalifikace. Ve finále měřil jeho nejdelší pokus z druhé série 16,75 m, což stačilo na konečné 7. místo. Toto umístění je jedním z nejlepších výsledků československého trojskoku na olympijských hrách. Lepšího výsledku dosáhl jen Martin Řehák na olympiádě v Melbourne v roce 1956, kde skončil pátý.\n\nV roce 1989 se na halovém ME v nizozemském Haagu umístil na 8. místě (16,48 m). Bronz zde mj. tehdy vybojoval Milan Mikuláš za 16,93 m. Závodil za Sokol Kolín, atletiku Chrudim (tehdy Transporta Chrudim) a později za Duklu Praha.\n\n\n"}
{"id": "742609", "url": "https://cs.wikipedia.org/wiki?curid=742609", "title": "Viliam Pauliny", "text": "Viliam Pauliny\n\nViliam Pauliny, též Viliam Paulíny (20. prosince 1877 Slovenské Pravno – 1945 Německo), byl slovenský a československý národohodpodář, politik a meziválečný poslanec Revolučního národního shromáždění. Později byl funkcionářem Republikánské strany zemědělského a malorolnického lidu. Účastník Slovenského národního povstání v roce 1944. Po porážce povstání odvlečen do Německa, kde zemřel.\n\nStudoval na gymnáziu v Kremnici a na \"Českoslovanské obchodní akademii\" v Praze. Od roku 1898 působil jako bankovní úředník v Turčianském Svätém Martinovi a ve Zvolenu. Před rokem 1918 byl členem Muzeální slovenské společnosti.\n\nPo vzniku Československa zasedal v Revolučním národním shromáždění za slovenskou reprezentaci (slovenští poslanci Revolučního národního shromáždění ještě nebyli organizováni podle stranických klubů). Mandát poslance nabyl v prosinci 1918 na 7. schůzi parlamentu. Profesí byl obchodním správcem.\n\nNeúspěšně kandidoval v parlamentních volbách v roce 1920 a to za tehdejší Slovenskou národní a rolnickou stranu (SNaRS). SNaRS se roku 1922 sloučila do Republikánské strany zemědělského a malorolnického lidu, v níž se dále angažoval.\n\nPo roce 1918 pokračoval v aktivitách na podporu rozvoje slovenského bankovnictví. Založil v Banské Bystrici Národní banku a byl jejím ředitelem od roku 1920 a od roku 1923 předsedou správní rady. Předsedal správní radě podniku \"Stredoslovenské elektrárne\", který zakládal, a od roku 1923 byl také předsedou \"Obchodní a průmyslové komory\" v Banské Bystrici. Zasedal ve vedení \"Národohospodářské župy středoslovenské\". Působil v Sokolu, byl předsedou Klubu československých turistů. Působil rovněž jako redaktor \"Hronských novin\" v letech 1925–1928. V roce 1938 byl krátce starostou Banské Bystrice.\n\nZa druhé světové války byl v odboji, během Slovenského národního povstání byl v povstaleckém velení a v Sbor pověřenců 1. září 1944 - 5. září 1944 a 2. Sboru pověřenců zastával post pověřence financí (v 1. Sboru pověřenců společně s Karolem Markovičem). Po porážce povstání byl koncem roku 1944 zatčen v Banské Bystrici, odvlečen do Německa, kde zemřel. V roce 1946 získal \"in memoriam\" Řád Slovenského národního povstání 1. třídy.\n\n"}
{"id": "742614", "url": "https://cs.wikipedia.org/wiki?curid=742614", "title": "Petr Pavlán", "text": "Petr Pavlán\n\nPetr Pavlán (17. května 1873 Frenštát pod Radhoštěm – 1. ledna 1942 ?), byl český a československý politik a poslanec Revolučního národního shromáždění za Československou sociálně demokratickou stranu dělnickou.\n\nNarodil se ve Frenštátu pod Radhoštěm. Jako dělník pak přišel na Ostravsko, kde se již za Rakouska-Uherska zapojil do organizování sociálně demokratické strany. Pracoval jako dělník v Přívoze u Ostravy. Angažoval se i v podpoře českojazyčného školství v regionu. Patřil mezi spolupracovníky sociálně demokratického poslance Říšské rady Čeňka Pospíšila. V roce 1918 byl ve Slezské Ostravě ve vedení Národního výboru, který přebíral v tomto městě moc do československých rukou.\n\nPo vzniku republiky zasedal v Revolučním národním shromáždění za Československou sociálně demokratickou stranu dělnickou. Byl profesí úředníkem okresní nemocenské pokladny.\n\nV parlamentních volbách roku 1925 kandidoval v ostravském volebním kraji na třetím místě kandidátky sociálních demokratů. Uváděl se jako ředitel okresní nemocenské pokladny ve Slezské Ostravě. Zvolen ale nebyl.\n\n"}
{"id": "742621", "url": "https://cs.wikipedia.org/wiki?curid=742621", "title": "Mistrovství Československa v atletice 1983", "text": "Mistrovství Československa v atletice 1983\n\nMistrovství Československa mužů a žen v atletice 1983 v kategoriích mužů a žen se konalo v sobotu 23. července a v neděli 24. července. v Praze. Hlavní část proběhla na stadionu E. Rošického na Strahově. Chodecký závod na 20 km se uskutečnil ve Stromovce.\n\nMistrovství Československa bylo posledním závodem před uzavřením nominace na historicky první Mistrovství světa v atletice 1983, což se odrazilo na dobrých výkonech. Představili se ti, kteří se zanedlouho stali mistry světa (Imrich Bugár, Helena Fibingerová, Jarmila Kratochvílová), popř. získali na mistrovství světa stříbrné či bronzové medaile (Taťána Kocembová, Milena Matějkovičová, Zuzana Moravčíková, Jozef Pribilinec, Gejza Valent, Remigius Machura) nebo se na mistrovství světa probojovali do finále (Zdeněk Adamec, Zdeňka Šilhavá, Eva Murková, Jarmila Nygrýnová, Vlastimil Mařinec, Ján Čado, Jan Kubista, Marcela Koblasová, Miroslav Záhořák, Petr Břečka, Dušan Malovec, Ján Tomko).\nNa mistrovství byly překonány tři československé rekordy. \n"}
{"id": "742630", "url": "https://cs.wikipedia.org/wiki?curid=742630", "title": "Michal Lesák", "text": "Michal Lesák\n\nMichal Lesák (* 18. srpna 1975, Havlíčkův Brod) je bývalý český fotbalista, obránce.\n\nZačínal v Chotěboři, do Hradce Králové přestoupil v roce 1989, jednu sezónu odehrál v Turnově. V lednu 2003 odešel do Bohemians, po dvou letech přestoupil do Příbrami. V létě 2005 odešel do Ostravy, po roce se do Příbrami vrátil. V lize odehrál 137 utkání a dal 7 gólů. Obounohý obránce, tvrdý, rychlý, hrající dobře hlavou.\n\n"}
{"id": "742632", "url": "https://cs.wikipedia.org/wiki?curid=742632", "title": "Selenité", "text": "Selenité\n\nSelenité (česky také Měsíčňané) jsou domnělí obyvatelé Měsíce. Jejich název je odvozen od starořecké bohyně Seléné.\n\n"}
{"id": "742637", "url": "https://cs.wikipedia.org/wiki?curid=742637", "title": "Tim McIlrath", "text": "Tim McIlrath\n\nTimothy \"Tim\" James McIlrath (* 3. listopadu 1978) je americký punk rockový hudebník. Je zpěvákem, kytaristou, textařem a spoluzakladatelem americké hudební skupiny Rise Against. Je známý podporováním práv zvířat a organizace PETA. Spolu s basistou Joe Principem a kytaristou Zachem Blairem následuje životní styl straight edge.\n"}
{"id": "742642", "url": "https://cs.wikipedia.org/wiki?curid=742642", "title": "Stanislav Vahala", "text": "Stanislav Vahala\n\nStanislav Vahala (* 26. listopadu 1960, Nový Jičín) je československý fotbalista, brankář.\n\nHrál za VOKD Poruba, v lize působil v Baníku Ostrava, na vojně v RH Cheb. Po vojně se vrátil do Baníku Ostrava a v roce 1986 odešel do DAC Dunajská Streda, kde působil 5 sezón. Od roku 1991 do roku 1994 působil ve Slávii Praha. Kariéru končil v SK Hradec Králové. V naší nejvyšší soutěži odchytal 316 utkání. V evropských pohárech nastoupil čtyřikrát. V mládežnických reprezentacích odehrál 17 utkání. Po skončení aktivní kariéry působí jako trenér mládeže a brankářů v klubech SK Slavia Praha, FK Mladá Boleslav, MAS Táborsko, Bohemians 1905,\n\nFK Baník Sokolov, Vysočina Jihlava a u českých reprezentačních výběrů U20 a U21\n\n"}
{"id": "742644", "url": "https://cs.wikipedia.org/wiki?curid=742644", "title": "Světový pohár ve skocích na lyžích 2010/2011", "text": "Světový pohár ve skocích na lyžích 2010/2011\n\nSvětový pohár ve skocích na lyžích 2010/11 byl seriál závodů nejvyšší úrovně ve skocích na lyžích mužů. Světový pohár byl zahájen 27. listopadu 2010 ve finském Kuusamu, posledním závodem byl závod ve slovinské Planici 20. března 2011. Vítězem poháru se stal Rakušan Thomas Morgenstern.\n\nKompletní pořadí na stránkách FIS.\n\nKompletní pořadí na stránkách FIS.\n\nKompletní pořadí na stránkách FIS.\n"}
{"id": "742646", "url": "https://cs.wikipedia.org/wiki?curid=742646", "title": "Marian Jeliński", "text": "Marian Jeliński\n\nMarian Jeliński (* 8. prosince 1949) je kašubský překladatel a spisovatel. Je autor sbírky \"Gòscëna; Doktor Alosz z „Grifa Kaszëbsczégò“\" (2006). Širší veřejnosti je znám ale zejména jako autor (spoluautor je David Shulist) slovníku - \"Kaszëbskò-anielskò-pòlsczi słowôrz\" ISBN 9788392856917 ().\n\n\n"}
{"id": "742648", "url": "https://cs.wikipedia.org/wiki?curid=742648", "title": "Maxmilian Pilát", "text": "Maxmilian Pilát\n\nMaxmilian Pilát, též Maxmilián Pilát (1. prosince 1861 (Brno) Heršpice – 16. prosince 1928 Brno), byl český a československý politik a poslanec Revolučního národního shromáždění za agrárníky.\n\nPo ukončení základní školní docházky absolvoval středoškolská studia v Čáslavi. V roce 1881 pak složil v Praze odloženou maturitní zkoušku. Téhož roku nastoupil jako učitel do rodných Heršpic. V roce 1886 přešel na místo učitele na nově zřízené obecné škole v Bystřičce na Valašsku. Roku 1892 se s rodinou přestěhoval do Liptálu, kde dále působil jako učitel. Zde se začal veřejně a politicky angažovat. Byl členem obecního zastupitelstva. Působil v místním evangelickém sboru. Zasedal v přípravném výboru pro založení hasičského sboru v Liptále. Spoluzakládal rovněž místní pobočku Sokola. Ve volném čase se zabýval včelařstvím.\n\nOd počátku 20. století byl aktivní v agrárním hnutí. V zemských volbách roku 1906 za agrárníky úspěšně kandidoval do moravského zemského sněmu a usedl do něj tak jako jeden z 15 českých agrárních poslanců. Reprezentoval českou kurii venkovských obcí, obvod Vsetín. Byl stoupencem mladého křídla strany okolo Františka Staňka. Na sněmu se věnoval otázkám školství, zemědělství a podporoval rozvoj silniční sítě. V zemských volbách roku 1913 kandidoval, ale nebyl zvolen. Kandidoval i do rakouské Říšské rady ve volbách roku 1911, ale porazil ho kandidát katolického tábora Josef Kadlčák.\n\nBěhem října 1918 se angažoval při přebírání moci na Vsetínsku a byl členem tamního okresního národního výboru. Od roku 1918 do roku 1920 zasedal v Revolučním národním shromáždění za Republikánskou stranu československého venkova (od roku 1922 Republikánská strana zemědělského a malorolnického lidu). Mandátu se ujal v listopadu 1918. Byl profesí ředitelem škol.\n\nRoku 1920 odešel do penze. Přesídlil do Brna. Až do závěru života byl tajemníkem agrární strany v Brně. Zemřel v prosinci 1928 v brněnské nemocici.\n\nJeho syn František Pilát pracoval ve Filmových ateliérech Baťa Zlín. Spolupracoval na počátečních filmech s Otakarem Vávrou. Později zastával vedoucí funkce v československém filmu po roce 1945.\n\n"}
{"id": "742654", "url": "https://cs.wikipedia.org/wiki?curid=742654", "title": "Chloë Moretzová", "text": "Chloë Moretzová\n\nChloë Grace Moretzová (* 10. února 1997 Atlanta, Georgie) je americká herečka. Na filmovém plátně debutovala v sedmi letech, když se objevila v hororu \"\". Zahrála si také ve filmech \"Kick-Ass\" (2010), \"Ať vejde ten pravý\" (2010), \"Hugo a jeho velký objev\" (2011) či \"Temné stíny\" (2012), \"Kick-Ass 2\" (2013), \"Zůstaň se mnou\" (2014) a \"Equalizer\" (2014). Zatím nejznámější je ale její hlavní role Carrietty Whiteové v americkém hororu \"Carrie\" (2013) natočeném podle stejnojmenného románu Stephena Kinga z roku 1974.\n\nChloë se narodila v Atlantě, v Georgii, Teri, zdravotní sestře, a McCoyovi Lee, plastickému chirurgovi. Má čtyři starší bratry: Brandona, Trevora, Colina a Ethana. V roce 2002 se přestěhovali do New Yorku, protože její bratr Trevor byl přijat na uměleckou školu. Ona mu pomáhala s textem a on ji učil herecké techniky, které se naučil ve škole. Když si uvědomila, jak jí herectví baví, rozhodla se navštívit několik konkurzů.\n\nPrvní role přišla s televizním seriálem stanice CBS \"Záchranáři \"a její první filmovou rolí byla role v hororovém filmu \"\", za kterou obdržela nominaci na cenu Young Artist Award. Po této roli začala získávat další hostující role v seriálech a menší role ve filmech jako například v \"Agentovi v sukni 2\". Jako Cammie se objevila ve filmu \"The Poker House\" v roce 2008.\n\nV roce 2010 přišel zvrat v její kariéře s filmem \"Kick-Ass. \"O rok později si zahrála v thrillerovém filmu \"Texaský kat\" a ten samý rok získala roli Isabelle ve filmu \"Hugo a jeho velký objev.\" Film byl nominován na 11 Oskarů. V roce 2012 se objevila ve filmu Tima Burtona \"Temné stíny. \"V roce 2013 si znovu zahrála roli Zabijačky ve filmu \"Kick-Ass: Na plný koule\", menší roli ve filmu \"Mládeži nepřístupno\" a v hororovém snímku \"Carrie.\"\n\nV lednu 2013 bylo oznámeno, že si zahraje Miu ve filmové adaptaci novely \"Zůstaň se mnou. \"Za roli ve filmu získala cenu People's Choice Award v kategorii Nejlepší herečka v dramatickém filmu.\n\nV dubnu 2014 Sony Pictures oznámilo, že získala roli Cassie Sullivan ve filmové adaptaci románu Ricka Yanceyho, \"Pátá vlna. \"Premiéra filmu byla stanovena na 29. ledna 2016.\n\n"}
{"id": "742655", "url": "https://cs.wikipedia.org/wiki?curid=742655", "title": "Česká baseballová extraliga 2011", "text": "Česká baseballová extraliga 2011\n\nČeská baseballová extraliga v sezóně 2011 byla nejvyšší ligovou baseballovou soutěží v Česku v tomto roce. Extraligu vyhrál brněnský klub Technika Brno a prolomil tak letitou nadvládu týmu Draci Brno, který dominoval soutěži v předchozích šestnácti ročnících. Hráči Techniky porazili svého největšího rivala SK Draci Brno v ligovém finále 3:1 na zápasy. \n\nDraci Brno - Eagles Praha 3:0 (4:3, 11:1, 7:1) \nKotlářka Praha - VSK Technika Brno 1:3 (5:3, 2:3, 1:5, 3:15)\nDraci Brno - VSK Technika Brno 1:3 (2:1, 3:7, 7:8, 5:6)\n\nV baráži o účast v příštím ročníku České baseballové extraligy se utkaly poslední dva týmy po nástavbové části proti dvěma finalistům druhé nejvyšší soutěže - Českomoravské ligy. Zatímco Hroši Brno extraligovou příslušnost obhájili, Skokani Olomouc sestoupili po porážce s Olympií Blansko 2:3 v sérii. \nCardion Hroši Brno - Sokol Hluboká nad Vltavou 3:1 (8:3, 9:1, 1:2, 8:4) \nSkokani Olomouc - TJ Olympia Blansko 2:3 (2:7, 5:0, 11:3, 0:2, 1:5)\n\n"}
{"id": "742656", "url": "https://cs.wikipedia.org/wiki?curid=742656", "title": "Plíva", "text": "Plíva\n\nPlíva může znamenat:\nodvozený význam:\n\n\n"}
{"id": "742658", "url": "https://cs.wikipedia.org/wiki?curid=742658", "title": "Bohuslav Leopold", "text": "Bohuslav Leopold\n\nBohuslav Leopold (6. září 1888 Škrdlovice – 12. května 1956 Praha) byl český houslista, kapelník, hudební skladatel a aranžér.\n\nNarodil se v malé vesnici na Českomoravské vysočině. Jeho rodiče tu měli hospodářství a hostinec. Měšťanskou školu navštěvoval v České Třebové a tam se učil hře na housle u místního učitele hudby Antonína Kleinpetra. Skladatel Julius Fučík rozpoznal jeho hudební talent, vzal ho v patnácti letech do své plukovní hudby a umožnil mu studium na hudební akademii v Budapešti. Dále se zdokonaloval soukromým studiem v Praze u Štěpána Suchého a v Krakově u Schwarzensteina. V letech 1909–1914 byl koncertním mistrem několika divadelních orchestrů. Za první světové války byl členem a od roku 1917 i dirigentem výstavního symfonického orchestru v Budapešti na válečné výstavě.\n\nPo válce by členem Šakovy filharmonie, ale v roce 1920 založil vlastní orchestr a vydal se s ním na koncertní turné po Německu, Francii a Egyptě. Za svého pobytu v Egyptě se v Alexandrii podílel na založení Českého komorního kvarteta a účinkoval v něm v letech 1922–1923.\n\nDo Prahy se vrátil v roce 1924. Ze zdravotních důvodů ukončil kariéru výkonného hudebníka a věnoval se práci skladatelské a aranžérské. V roce 1928 založil nakladatelství \"Edition Continental\", které bylo zaměřeno na vydávání skladeb zábavné hudby a úpravy skladeb starších i současných umělců pro salonní a dechové orchestry. V průběhu následujících pěti let se podnik rozrostl na jedno z největších evropských vydavatelství tohoto druhu. Kromě toho byl inspektorem \"Ochranného sdružení autorského pro Slovensko\".\n\nNejvětšího úspěchu dosáhl zejména úpravami skladeb Antonína Dvořáka a Bedřicha Smetany. Zasloužil se však i o propagaci dalších českých skladatelů jako např. Oskara Nedbala, Leoše Janáčka, Zdeňka Fibicha, Jaroslava Ježka, Václava Trojana a dalších. Vytvářel tehdy velmi oblíbené směsi z oper a operet. Velkého úspěchu dosáhl rovněž sestavením fantazií a směsí lidových písní různých národů (české, ruské i arabské), kterých celkem vydal více než 30. Později byly shrnuty do edice \"Hlasy národů\" (v zahraničí známé pod německým názvem \"Stimmen des Völker\").\n\nJeho vlastní tvorba byla zpočátku zaměřena na klasickou vážnou hudbu. V té době komponoval zejména pro svůj nástroj – housle, ale psal i skladby orchestrální. Později se zcela věnoval lehčím žánrům. Jeho nejslavnější skladbou je patrně tango \"L'Amour oriental\", které se dodnes hraje v tanečních sálech celého světa a jeho varianta podložená slovy \"„Pojď v chatu mou“\" zní stále v Čechách u táborových ohňů .\n\nVěnoval se rovněž instruktivní literatuře a vydal několik sbírek skladeb pro nejmenší houslisty a klavíristy. Pro hudebníky a aranžéry sestavil užitečnou pomůcku \"Praktické instrumentační tabulky\", které uváděly rozsah a způsob psaní zpěvních hlasů, a hudebních nástrojů symfonického orchestru i dechové hudby.\n\n\n\n\n\n\n"}
{"id": "742659", "url": "https://cs.wikipedia.org/wiki?curid=742659", "title": "Rudolf Pilát", "text": "Rudolf Pilát\n\nRudolf Pilát (26. března 1875 Bavorov – 18. října 1946 Praha) byl český a československý národohospodář, bankéř, slovakofil, horolezec, politik a poslanec Revolučního národního shromáždění Republiky československé za slovenskou reprezentaci.\n\nUž koncem 19. století se angažoval v řadách slovakofilské české inteligence. Byl ředitelem Živnobanky. V roce 1903 byl vyslán na Slovensko a později publikoval studii, ve které se zabýval otázkami hospodářského povznesení Slovenska a turistického využití Tater. Už počátkem 20. století se také zaobíral myšlenkou spojení českých zemí a Slovenska.\n\nByl aktivní i jako horolezec v pražském Klubu alpinistů československých.\n\nZasedal v Revolučním národním shromáždění. Ač Čech, zasedal v parlamentu v klubu slovenských poslanců. Profesí byl ředitelem banky.\n\n\n"}
{"id": "742662", "url": "https://cs.wikipedia.org/wiki?curid=742662", "title": "Ikosan", "text": "Ikosan\n\nIkosan (také eikosan) (CH) je uhlovodík, konkrétně vyšší alkan s dvaceti atomy uhlíku v molekule. Existuje celkem ve 366 319 izomerech.<br> Z důvodu chemické inaktivity je \"n-\"ikosan členem skupiny parafínů a nejkratší molekulou sloučeniny používané na výrobu svíček.\n\nIkosan se používá v malém množství v petrochemickém průmyslu.\n\nIkosan se vyrábí rafinací ropy, kde vznikne směs vyšších alkanů.\n\nOxidací vzniká kyselina arachidová (ikosanová), vyšší mastná kyselina obsažená hlavně v arašídovém másle.\n"}
{"id": "742664", "url": "https://cs.wikipedia.org/wiki?curid=742664", "title": "Parov Stelar", "text": "Parov Stelar\n\nMarcus Füreder (* 27. listopadu 1974), známější pod svým uměleckým jménem Parov Stelar, je rakouský hudebník, producent a DJ z Lince. Je jednou z nejvýznamnějších postav electro swingu a zakladatelem skupiny Parov Stelar Band.\n\nJako nevýznamný DJ začal hrát v polovině devadesátých let na diskotékách. Jeho původní umělecké jméno bylo DJ plasma, pod kterým postupně začal spolupracovat s vydavatelstvím Buschido Recordings.\n\nZvrat nastal v roce 2004, kdy začal hrát pod jménem Parov Stelar a založil vlastní nahrávací společnost Etage Noir Recordings. Již svými prvotními počiny \"KissKiss EP\" a deskou \"Rough Cuts\" pod novým jménem, na sebe ihned upozornil a pronikl do světové scény elektronické hudby. Spojením elektronické hudby s živými nástroji a specifickou atmosférou, vycházející ze 30. let 20. století, se mu podařilo stvořit jedinečnou a nezaměnitelnou hudbu. Díky tomu je pokládán za jednoho ze zakladatelů hudebního žánru electro swing.\n\nProdukce v tomto novém žánru přinesla umělci značný pozitivní ohlas posluchačů a celosvětový úspěch. V současné době se jedná o pravděpodobně nejžádanějšího umělce svého druhu. Koncertuje se svou hudební skupinou Parov Stelar Band a jeho hudba je pro svou jedinečnost často vybírána jako doprovod pro televizní reklamy, či televizní pořady.\n\n\n\n\n"}
{"id": "742667", "url": "https://cs.wikipedia.org/wiki?curid=742667", "title": "Jaroslav Plicka", "text": "Jaroslav Plicka\n\nJaroslav Plicka (15. května 1876 – ???) byl český a československý politik a poslanec Revolučního národního shromáždění za Československou stranu socialistickou.\n\nZasedal za československé socialisty v Revolučním národním shromáždění za Československou stranu socialistickou (dříve národní sociálové, pozdější národní socialisté). Mandát poslance nabyl až v březnu 1920 jako náhradník poté, co byl mandátu zbaven Jan Kvidera. Byl profesí restauratérem.\n\n"}
{"id": "742677", "url": "https://cs.wikipedia.org/wiki?curid=742677", "title": "Remilitarizace Porýní", "text": "Remilitarizace Porýní\n\nRemilitarizace Porýní proběhla 7. března 1936, kdy devatenáct pěších praporů a letadla ze tří divizí nacistického Německa obsadily demilitarizované pásmo Porýní.\n\nPo první světové válce rozhodlo Společenství národů, že levý břeh od Rýna bude obsazen jednotkami západních mocností. Ve 20. letech se vojska stáhla pod podmínkou, že proběhne demilitarizace oblasti. Po převzetí moci nacisty v roce 1933 se Hitler rozhodl obsadit Porýní. Akce proběhla v roce 1936, přestože v té době nebyla německá armáda dostatečně připravená na případný konflikt. Proklamovaný důvod tohoto porušení článků 42, 43 a 44 versailleské mírové smlouvy bylo francouzsko-sovětské spojenectví z května 1935, neboť tím prý Francouzi porušili locarnské smlouvy. Západní mocnosti proti tomuto aktu neprovedly nic. \n\nV sobotu 7. března 1936 za úsvitu vykročily jednotky německého Wehrmachtu, avšak v silném zmatku a dezorganizaci. Pěchota nedostala jediný ostrý náboj, dělostřelectvo jediný granát a letecké kulomety žádné střelivo. V Paříži náčelník francouzského generálního štábu Gamelin tvrdí, že bez mobilizace to nepůjde. Nakonec ale k mobilizaci nedošlo. \n\nPokud existovalo demilitarizované pásmo na levé straně Rýna od francouzských hranic a na pravé straně pásmo hluboké 50 kilometrů do vnitrozemí Německa, žádné německé vládě by se nemohlo o válce ani snít. Existence pásem by v případě konfliktu nejen prakticky bez boje přiváděla francouzskou armádu 50 kilometrů hluboko do Německa, ale zkracovala navíc vzdálenost mezi jejími spojenci, Československem. Po obsazení pásma Hitlerovským Německem Francie \"zalezla\" za Maginotovu linii. Rumunský ministr Titulescu na to reagoval slovy: \"Jak nás chcete bránit, když nebráníte sami sebe?\" \n\nPřesně za dva roky Hitler pohltil Rakousko, šest měsíců poté české Sudety a za dalšího půl roku zbytek ČSR. \n"}
{"id": "742684", "url": "https://cs.wikipedia.org/wiki?curid=742684", "title": "Říšský komisariát Norsko", "text": "Říšský komisariát Norsko\n\nŘíšský komisariát Norsko (německy ', zkráceně ') byla územně správní jednotka nacistického Německa na území okupovaného Norska během let 1940 až 1945.\n\nPo německém obsazení Norska se v zemi pokusil převzít moc fašista Vidkun Quisling. Hitler ovšem dosadil k moci německého říšského komisaře Josefa Terbovena. Quisling zprvu žil v ústraní, ale v roce 1942 se stal loutkovým vůdcem. Po osvobození Norska v roce 1945 byl Quisling popraven.\n"}
{"id": "742687", "url": "https://cs.wikipedia.org/wiki?curid=742687", "title": "Bedřich Pospíšil", "text": "Bedřich Pospíšil\n\nBedřich Pospíšil (27. listopadu 1881 Přerov – 14. září 1919 Praha) byl český a československý organizátor katolické tělovýchovy, politik a meziválečný poslanec Revolučního národního shromáždění za Československou stranu lidovou.\n\nPůvodním povoláním byl strojní inženýr. Nejprve působil jako středoškolský učitel v rodném Přerově, později jako strojní inženýr v Praze u firmy \"Breitfeld a Daněk\". Byl odborníkem na stavbu cukrovarů. Roku 1919 se stal předsedou okresní organizace ČSL v Karlíně a členem obecního zastupitelstva v tomto tehdy ještě samostatném městě.\n\nAngažoval se v katolickém politickém táboře. Je považován (spolu s Aloisem Tylínkem) za jednoho ze zakladatelů katolické tělovýchovy, konkrétně spolku Orel. Jeho přičiněním byla svolána takzvaná \"žofínská porada\", na které bylo rozhodnuto obnovit tělovýchovné hnutí Orel v Praze. Dodnes se jedna ze žup Orla nazývá \"Župou Pospíšilovou\".\n\nV letech 1918–1919 zasedal v Revolučním národním shromáždění za Československou stranu lidovou. Byl profesí inženýrem.\n\nZemřel přečasně v 38 letech na tyfus.\n\n"}
{"id": "742692", "url": "https://cs.wikipedia.org/wiki?curid=742692", "title": "Říšský komisariát Nizozemsko", "text": "Říšský komisariát Nizozemsko\n\nŘíšský komisariát Nizozemsko (: \"Reichskommissariat Niederlande\") byla civilní územně správní jednotka nacistického Německa během druhé světové války. Po německém obsazení Nizozemska dosadil Hitler do moci říšského komisaře bývalého rakouského kancléře Seyß-Inquarta. S okupačním režimem a komisariátem spolupracovala místní nacistická strana Nationaal-Socialistische Beweging v čele s Antonem Adriaanem Mussertem, který získal titul „vůdce nizozemského lidu“. Na konci války proběhla na tomto území operace Market Garden.\n"}
{"id": "742693", "url": "https://cs.wikipedia.org/wiki?curid=742693", "title": "Beninkasa voskonosná", "text": "Beninkasa voskonosná\n\nBeninkasa voskonosná (\"Benincasa hispida\") je jednoletá, popínavá, tropická rostlina s úponky, jediný druh monotypického rodu beninkasa, pocházející pravděpodobně z indomalajské oblasti. Je pěstována hlavně pro kulovité či válcovité plody konzumovatelné ve všech stadiích zralosti, může růst na podpěrách nebo se plazit po holé zemi. Zralé plody se navíc dají dlouze skladovat a mimo stravy jsou vhodné i ke zhotovování nádob na vodu či k uskladnění potravin.\n\nV přírodě již neexistují původní plané rostliny, ze kterých staletým pěstováním a pomalým šlechtěním vznikl současný druh, stejně není známo místo primárního výskytu. Předpokládá se, že nejprve rostla v jihovýchodní Asii na ostrovech Indonésie a Malajsie, v Papui Nové Guinei, na Šalomounových ostrovech a případně i v tropických oblastech severní Austrálie.\n\nNyní zabírá areál pěstování beninkasy voskonosné území od Indie přes Pákistán, Bangladéš, Myanmar, Thajsko, přes jih Číny a Japonska po Filipíny, Malajsii, Indočínu, ostrovy Indického oceánu, Indonésii, ostrov Novou Guineu s přilehlými souostrovími, jakož i oblast v Queenslandu v severní Austrálii a většinu pacifických ostrovů. Z Asie se později dostala do tropické Afriky, kde je nejvíce rozšířena v Keni, Malawi, Mosambiku, Tanzanii, Zambii a Zimbabwe. Při osídlování Ameriky byla příchozími obyvateli rozmnožena na ostrovy v Karibiku a do zemí pevninské Střední Ameriky.\n\nJe teplomilnou a vlhkomilnou bylinou, která požaduje kyprou, výživnou, dostatečně vlhkou a slabě kyselou půdu s pH od 5,5 do 6,5. Pro zdárný růst potřebuje průměrné teploty v rozsahu od 24 do 27 °C, sklízí se po osmdesáti až sto šedesáti dnech od výsevu. Vyžaduje slunečnou a před větry chráněnou polohu.\n\nJedlá část plodu tvoří přes 70 % celkové hmotnosti. Plod obsahuje průměrně okolo 90 % vody, 2 % sacharidů, 0,5 % bílkovin, 0,5 % vlákniny, 0,5 % minerálních látek a 0,1 % tuku. U průměrného plodu se snědením 100 gramů dužiny získá lidské tělo 55 kJ energie, 20 mg vápníku, 10 mg hořčíku, 20 mg fosforu, 0,5 mg železa a stejně zinku, 0,04 mg vitamínu B1, 0,11 mg vitamínu B2 (B2), 0,4 mg vitamínu B3 a 13 mg vitamínu C. Stárnutím plodů se obsah živin snižuje.\n\nVegetační doba pro dosažení plné zralosti plodů je čtyři až pět měsíců. U rychlejších typů začínají rostliny kvést asi za padesát dnů po výsevu, u pomalejších po sto dnech. Pravidelná sklizeň mladých plodů prodlužuje dobu kvetení i dobu sklizně. Primitivnější typy mají poměr samičích květů k samčím asi 1:20 až 1:33, u modernějších kultivarů již převažují na rostlině květy samičí nad samčími; tento poměr je též ovlivňován teplotou a délkou dne.\n\nJednoletá, jemně chlupatá, popínavá bylina s pevným stonkem rostoucím do délky až 5 m. Stonek je pevný, bělavě zelený, podélně brázděný a drsně chlupatý, opory se přidržuje až 35 cm dlouhými úponky rozvětvenými do dvou až čtyř prstů. Listy jsou jednoduché, vyrůstají střídavě, obvykle proti úponku a mají řapík dlouhý 5 až 20 cm. Jejich čepele jsou v obryse široce vejčité, dlanitě laločnaté, dlouhé 10 až 25 cm a široké 10 až 20 cm, u báze jsou hluboce srdčité a na vrcholu špičaté, po obvodě mají pět až jedenáct nepravidelných, více či méně hlubokých laloků a pět až sedm žilek dlanitě rozvětvené žilnatiny. Lodyha vydává po poranění specifické silné aroma. Rostlina má listy hodně variabilní ve tvaru i velikosti.\n\nŽluté květy velké 6 až 12 cm jsou pravidelné, pětičetné, jednopohlavné a vyrůstají jednotlivě na stopkách z paždí listů. Samčí květy mají stopky dlouhé 5 až 15 cm, samičí jen 2 až 4 cm. Květy mají kalich se široce zvonkovitou trubku a pět kopinatých cípů asi 1 cm dlouhých a korunu s pěti žlutými, širokými, podlouhle vejčitými a téměř volnými plátky dlouhými 3 až 6 cm, širokými 2 až 4 cm a na koncích mírně zašpičatělými. V samčím květu jsou tři krátké, zelené tyčinky s prašníky, v samičím je podlouhle vejčitý, silný, 4 mm dlouhý semeník s mnoha vajíčky a s krátkou tlustou čnělkou se třemi zakřivenými bliznami. Samičí květy bývají o něco málo menší. Opylení zajišťuje létající hmyz.\n\nPlod je eliptická až válcovitá bobule, na povrchu tmavě zelená či skvrnitá, bývá dlouhá až 50 či 60 cm, tlustá 10 až 25 cm a obvykle váží 10 až 15 kg, extrémně až 45 kg. Nezralý plod je na povrchu hustě chlupatý, zralý je hladký a potažený bílým voskovitým povlakem, který lze snadno odstranit. Uvnitř plodu je zelenavě bílá, šťavnatá, relativně tuhá, ve středu houbovitá dužina. Obsahuje mnoho semen, jež jsou bílá až žlutohnědá, zploštělá, vejčitá, asi 10 mm dlouhá a 5 mm široká. Hmotnost tisíce semen je okolo 70 gramů. Rozlišují se četné kultivary, které se liší zejména velikostí a tvarem ovoce, barvou, chlupatostí, množstvím přítomného vosku a délkou vegetace.\n\nRostliny se rozmnožují výhradně semeny, jež se vysévají do hloubky asi 3 cm v řádcích 1 m širokých a na vzdálenost 0,7 m, vzklíčí za jeden až dva týdny. Byliny určené pro průběžnou sklizeň nezralých, nevelkých plodů se vysazují ke kůlům vysokým asi 2 m nebo k trelážím. Rostliny používané k vypěstování velkých, těžkých, zralých plodů bývají vedené po zemi, sázejí se ve sponu 1,5×2 m a v období dešťů se plody na ochranu před hnilobou podkládají slámou. Pěstují se na dobře vyhnojené půdě a pro dobrý výnos se během růstu průběžně přihnojují dusíkatými hnojivy, pro růst potřebují teplotu nejméně 25 °C.\n\nNezralé plody vážící 0,3 až 1 kg se průběžně sklízejí v týdenních intervalech po 60 až 100 dnů od vysetí, za dobrou sklizeň je považováno 30 tun z 1 ha. Zralé plody se trhají v závislosti na kultivarů za 100 až 160 dnů, tehdy váží průměrně 10 až 15 kg a z plochy 1 ha se sklidí okolo 20 tun. Nevyzrálé plody se poměrně rychle se kazí, ale zralé, uchovávané při teplotě okolo 15 °C a relativní vlhkosti 70 %, lze skladovat půl až celý rok; povrchová vosková vrstva je chrání před napadením zhoubnými mikroorganismy i ztrátou vlhkosti. Pěstují se taktéž pro semena i vosk, z výměry 1 hektaru se ze zralých plodů se získá průměrně 150 až 300 v subtropické a tropické Asii kg semen.\n\nBeninkasa voskonosná je v subtropické a tropické Asii poměrně důležitou tržní zeleninou a nezralé plody jsou na městských trzích stále známější a populárnější. Plody se po oloupání slupky a odstranění semen využijí téměř celé, konzumují se syrové nebo po tepelné úpravě jako zelenina nebo se z nich vaří polévky či se dělá džus, také se pečou nebo vaří plněné masem, kraby či pikantní zeleninou. Pevná dužina starších plodů se také kanduje cukrem nebo suší. Příležitostně se jedí mladé výhonky, listy i květy. Semena se praží, nebo se z nich lisuje stolní olej. Vosk sloupaný z povrchu slouží k výrobě svíček, vydlabané zralé plody ztvrdnou a používají se jako nádoby pro denní potřebu.\n\nPlody jsou v Číně a Indii ceněné pro mnohé léčebné vlastnosti, používají se hlavně v ájurvédské medicíně. Olej ze semen slouží jako anthelmintikum, semeny se léčí kašel, astma a horečka, dužina plodů je považována za afrodisiakum a tonikum, slupka je diuretikum a laxativum, popel ze slupek se přikládá na nehojící se rány. Šťáva z plodů je prostředkem pro snížení hladiny cukru v krvi, lékem proti šílenství, epilepsii a dalším nervovým onemocněním, výluhem z kořenů se léčí kapavka.\n\n"}
{"id": "742697", "url": "https://cs.wikipedia.org/wiki?curid=742697", "title": "Říšský komisariát Ukrajina", "text": "Říšský komisariát Ukrajina\n\nŘíšský komisariát Ukrajina (německy \"\") bylo okupované území a správní jednotka Třetí říše v letech 1941 až 1944 na území části dnešní Ukrajiny a Běloruska. Po celou dobu existence ho spravoval říšský komisař Erich Koch.\n\nPo operaci Barbarossa obsadili Němci Ukrajinu. Nacisté v oblasti ihned provedli rozsáhle razie. V oblasti působila též Ukrajinská povstalecká armáda, která se snažila vyhlásit samostatný stát.\n\n22. června 1941 zahájilo nacistické Německo invazi do Sovětského svazu, aby zničilo svého ideologického protivníka. Podle Adolfa Hitlera a dalších německých expanzionistů by zničení \"žido-bolševického\" státu znamenalo odstranění hrozby z německých východních hranic a umožnilo by Němcům využít rozsáhlé prostory západního Sovětského svazu, kam patřila úrodná Ukrajina, která by naplnila materiální potřeby německého obyvatelstva. Území by také poskytlo \"Lebensraum\" pro budoucí německé kolonisty.\n\nNěmecká invaze vyústila k pádu západních jednotek Rudé armády a nacistické plány se staly realitou. 16. července 1941 jmenoval Hitler nacistu Ericha Kocha Reichskommisarem (říšským komisařem) pro plánovaný Říšský komisariát Ukrajina.\n\n14. prosince 1941 projednával Rosenberg s Hitlerem různé záležitosti ohledně Říšského komisariátu Ukrajina. Jednalo se o spor týkající se postavení Kocha a jeho přístupu k Hitlerovi, nedostatku pracovních sil při sklízení úrody; Hitler dále trval na tom, že by měly být Krym a většina jižní Ukrajiny „vyčištěny“ (tzn. nežádoucí národnosti by měly být odstraněny) a přímo připojeny k Německé říši jako oblast zvaná Gotenland (Země Gótů). \n\n1. dubna 1942 nařídil Hitler vytvoření nacistické strany \"Arbeitsbereich Osten der NSDAP\" pro nově okupovaná východní území. Tento krok byl odmítán Rosenbergem a Heinrichem Himmlerem. Rosenberg se obával, že by transformace správy východních oblastí ze státní na stranickou byrokracii znamenala konec jeho ministerského orgánu. Himmler měl obavy, že by bylo vedení státu arbeitsbereich doprovázeno komisaři RVK (komisaři pro válku), kteří by se dostali k moci na úkor SS, který postupně upadal již od září minulého roku, kdy vláda začala vytvářet komisariát s místními komisaři, kteří kontrolovali policii, což bylo doposud úkolem SS.\nOdpor zadního voje Himmlera a Rosenberga se brzy zhroutil kvůli tlaku Martina Bormanna v Berlíně, Kochovi a Lohsovi. Rosenberg byl alespoň jmenován Reichleiterem (říšským velitelem) nové arbeitsbereich. Rosenberg se později pokoušel získat takovou politickou moc, aby byly všechny stranické záležitosti pod jeho kontrolou, zakázal vytváření organizací a jakoukoli politickou aktivitu bez jeho výslovného povolení. Netřeba říkat, že byl jeho příkaz neuposlechnut. Himmler a Rosenberg doufali, že by mohli získat nějaký vliv společnými silami. Na jmenování Gottloba Bergera (Himmlerova pravá ruka a šéf personálu SS) Rosenbergovým zástupcem se rozhodli udělat krok, který by dal Rosenbergovi kontrolu nad SS v okupovaných sovětských oblastech pod civilní správou na oplátku za jeho podporu SS při mocenských bojích.\nKooperace Rosenberga a Himmlera nedosáhla ničeho jiného než podráždění a Berger brzy ustoupil od veškeré spolupráce. Koch a Lohse začali následně omezovat komunikaci s Rosenbergem udržujíce styk s Hitlerem přes Bormanna a stranické kancléřství. Oba se také zasloužili o vznik organizace SA jako protějšku SS. Vzhledem k tomu, že úředníci komisariátu byli aktivní nebo záložní pracovníci SA, již exitující zášť vůči SS byla vzkříšena a otrava vztahů byla zaručena.\n\"Höhere SS- und Polizeiführer\" (HSSPF) na Ukrajině, Hans-Adolf Prutzmann, se pokoušel přiblížit ke Kochovi, aby ho opovržlivě zneužil a odvolal.\n\nŘíšský komisariát Ukrajina vyloučil několik částí dnešní Ukrajiny a zahrnul některá území mimo její dnešní hranice. Byl rozšířen od Volyně kolem města Luck po trase z Vinnycja do Mykolajivu podél řeky Jižní Bug na území Kyjeva, Poltavy a Záporožské oblasti na východě. Dobytá území dále na východě včetně zbytku Ukrajiny (Krym, Černihivská oblast, Charkovská oblast a Donbas/Doněcká uhelná pánev) byla pod vojenskou správou až do roku 1943-44. Při největším rozsahu dosahovala téměř 340 000 km².\n\nPodle Hitlerova rozkazu byla Halič převedena pod kontrolu generálního gouvernementu jako jeho pátá správní část. Dřívější sovětské území mezi řekami Jižní Bug a Dněstr bylo z Říšského komisariátu Ukrajina vyloučeno; získalo ho Rumunsko a bylo pojmenováno \"Zadněstří\", bylo řízeno z Oděsy rumunským guvernérem Dr. Alexeanu.\n\nTaké zahrnoval několik jižních částí Běloruska včetně běloruského Polesí, rozsáhlá oblast na severu řeky Pripjať s lesy a močály, stejně tak Brest Litevský a města Pinsk a Mazyr. To bylo zásluhou Němců, kteří chtěli zajistit stálé zásobování dřevem, efektivní železnici a vodní dopravu.\n\n\"Staatssekretär\" („ministr“) Herbert Backe byl osobně jmenován Alfredem Rosenbergem, který byl říšským ministrem pro okupovaná východní území. Jeho ministerstvo podávalo pokyny pro říšského komisaře na Ukrajině kvůli řízení budoucích správců Říšského komisariátu Ukrajina.\n\n\"\"Die Reichskommissare unterstehen dem Reichsminister fur die besetzen Ostgebiete und erhalten ausschliesslich von ihm Weisungen\"...\" (překlad: Říšští komisaři jsou podřízeni říšskému ministrovi pro okupovaná východní území a přijímají rozkazy pouze od něj…) byla \"Führerova\" vyhláška pro správu východních oblastí.\n\nHlavní sídlo této německé správy bylo v Rovnu na západní Ukrajině.\n\nProfesor Wolodomyr Kubijowytsch získal roli „šéfa hlavní ukrajinské komise“ od německé správy.\n\nMístní správa občanského a kriminálního soudnictví byla na rozdíl od SS a Wehrmachtu obsazena „Parteien Chef“, „soudními vykonavateli“ a „starosty“ pod dohledem německých „Schoffen“ (poradců) a „Schlichten“ (rozhodčích) s velkou právní mocí. Nejdůležitější případy, které se týkaly „přirozených práv“ jakékoli „árijské“ osoby, byly řešeny v Rovnu nebo Berlíně.\n\nWehrmacht zavedl na Ukrajině reformy, které umožňovaly omezenou náboženskou svobodu. V lednu roku 1942 se stal biskup Polikarp Sikorsky z ukrajinské pravoslavné církve dočasným správcem církevních pozemků v okupované Ukrajině a byl mu udělen titul arcibiskupa Lucku a Kovele. Měl také pravomoc v biskupství v Kyjevě, Žytomyru, Poltavě, Kirovohradu, Lubny, Dněpropetrovsku a Bílé Cerekvi pod vyhláškou občanské německé správy o omezené náboženské svobodě na Ukrajině. Německá správa také dovolovala Alexandrovi, arcibiskupovi z Pinsku a Polesí, aby si zachoval náboženskou autoritu, jako měl před válkou, a to samé povolení bylo uděleno arcibiskupovi Alexandrovi z Volyně.\n\nSprávní sídlo \"Říšského komisariátu\" bylo v Rovnu. Byl rozdělen na 6 \"Generalbezirke\" (obecné okresy), před plánováním operace Barbarossa se jmenovaly \"Generalkommissariate\" (obecná komisařství). Tato správní struktura byla následně rozdělena do 114 \"Kreisgebiete\" (kruhových oblastí) a dále na 443 \"Parteien\" (stran).\n\nKaždý \"Generalbezirk\" spravoval \"Generalkommissar\"; každý \"Kreisgebiete\" vedl \"Gebietskommissar\" a každá \"Partei\" byla řízena ukrajinským nebo německým \"Parteien Chef\" (šéfem strany). Na nižší úrovni byli němečtí nebo ukrajinští \"Akademiker\" (Akademici). Zároveň byly v menším měřítku spravovány místní obce rodilými správci a starosty doprovázenými v případě potřeby příslušnými německými politickými poradci. V nejdůležitějších oblastech nebo tam, kde zůstalo oddělení německé armády, byla vždy místní správa řízena Němcem; v méně důležitých oblastech to mohl být místní pracovník.\n\nŠest Generalbezirke:\n\n\n"}
{"id": "742715", "url": "https://cs.wikipedia.org/wiki?curid=742715", "title": "Rašl", "text": "Rašl\n\nRašl (anglicky \"raschel machine\", německy \"Raschelmaschine\") nebo rašlový stroj je druh osnovního pletacího stroje vyvinutého v polovině 19. století. Za výchozí konstrukci je považován \"chytový osnovní stávek\" (něm.: \"Fangkettenstuhl\"), jehož vynálezcem byl v roce 1855 Angličan \"Redgate\" (viz \"Mecheels\"). Tento stroj byl dále vyvinut, zejména s použitím jazýčkových jehel a pojmenován podle francouzské herečky \"E. F. Rachel\" (1821-1858).\n\nNa nákresu jsou schematicky znázorněny pracovní orgány stroje vybaveného některými přídavnými zařízeními.\nK základnímu vybavení patří kladecí jehly (1), které přivádějí osnovní niti (2) k pletacím jehlám (5). Hotová pletenina (6) se odvádí pod úhlem 180 ° k osnově (na rozdíl např. k osnovním stávkům s 90 °).\nPletací jehly na rašlu jsou buďto \"jazýčkové\" nebo \"dvoudílné\" (trubičkové). Jehly jsou zachyceny v \"jehelním lůžku\", stroje se staví s jedním nebo dvěma jehelními lůžky. Hustota ojehlení vykazuje v závislosti na požití stroje rozdíly v rozteči od cca 1 mm (např. u jemných krajek) až po 12,5 mm (např. u sítí z fóliových nití). \n\nK ovládání jazýčkových jehel je na stroji nutný \"uzavírací\" a \"odhozový hřeben\" a \"srážecí drát\".\n\nVe standardním provedení je na stroji instalováno maximálně 6 \"kladecích přístrojů\" (viz snímek ), ke vzorování pleteniny se běžně používá až 30 a jako maximum se uvádí 95 kladecích přístrojů, kterými se nechá rašl vybavit. Ke vzorovacím zařízením patří dále (viz nákres ) žakárové kladecí přístroje (3) a srážecí plech (7). \n\nRašly s pracovní šířkou do cca 6,5 metrů pracují s 600-1500 otáčkami (= řádky oček) za minutu \n\nNa nákresu je znázorněn postup tvorby očka na pletacím stroji s jazýčkovou jehlou:\n\n\nPostup pletení s dvoudílnou jehlou nebo se vzorovacími nástroji se liší od popsaného sledu jen v detailech.\n\nNa rašlech se dá zpracovávat příze téměř ze všech textilních materiálů, největší část výrobků pochází ze syntetických filamentů, ze kterých se dá zhotovit několik desítek druhů textilií. Moderní stroje jsou specializované, konstruované pro určitý druh zboží. K hlavním variantám patří stroje:\n\n"}
{"id": "742721", "url": "https://cs.wikipedia.org/wiki?curid=742721", "title": "František Rambousek", "text": "František Rambousek\n\nFrantišek Rambousek (1. dubna 1886 Liblice – 14. září 1931 Praha) byl český a československý politik a poslanec Revolučního národního shromáždění za Československou stranu socialistickou.\n\nAbsolvoval Filozofickou fakultu Univerzity Karlovy. Působil jako středoškolský profesor a entomolog a stal se asistentem zoologického ústavu. Podílel se na zřízení fytopatologického oddělení \"Výzkumného ústavu českého průmyslu cukrovarnického\". Roku 1916 se stal přednostou tohoto ústavu. Specializoval se na entomologii a absolvoval několik vědeckých výprav do zahraničí. Publikoval četné odborné studie o škůdcích a parazitech (například \"Škůdcové a ochránci řepy\", 1927). Za první světové války se zapojil do protirakouského odboje, byl členem Maffie.\n\nV letech 1918–1920 zasedal v Revolučním národním shromáždění za Československou stranu socialistickou (dříve národní sociálové, pozdější národní socialisté). Byl profesí správceem výzkumné stanice cukerní.\n\nPůsobil jako správce oddělení pro hygienu řepy ve Výzkumném ústavu československého průmyslu cukrovarnického v Praze-Střešovicích.\n\nZemřel v září 1931 po dlouhé nemoci.\n\nByl synem Františka Rambouska staršího (1853-1937), vynálezce a chemika českobrodského cukrovaru. Jeho bratr Bořivoj Rambousek (1890-1921) byl malířem. Další bratr Jaroslav Rambousek (1893-???) byl malířem, houslistou a lesníkem.\n\nNárodohospodářský význam hmyzu (1915). Dostupné online\n\n"}
{"id": "742724", "url": "https://cs.wikipedia.org/wiki?curid=742724", "title": "Václav Rebš", "text": "Václav Rebš\n\nVáclav Rebš (8. srpna 1869 Bukovno – 22. ledna 1928 Mladá Boleslav) byl český a československý politik a poslanec Revolučního národního shromáždění za Českou státoprávní demokracii, respektive Československou národní demokracii.\n\nVychodil odborné školy a vyučil se soustružníkem. Pobýval na zkušené v zahraničí (Belgie, Francie, Německo). V roce [[1895 se oženil s Marií Holubovou. Okolo roku [[1905]] si pak založil v Mladé Boleslavi soustružnický závod. Byl veřejně aktivní. Byl členem [[Sokol (spolek)|Sokola]]. Původním povoláním byl soustružníkem. Dlouhodobě se angažoval v živnostenských organizacích. V roce 1911 reprezentoval výbor zemské jednoty živnostenských společenstev na kongresu v [[Lublaň|Lublani]]. Od roku 1913 byl členem Státní živnostenské rady. Zastával funkci starosty Okresní jednoty živnostenských společenstev v Mladé Boleslavi. Od roku 1922 byl přísedícím Zemského správního výboru. V 2. polovině 20. let se uvádí i jako předseda Zemské živnostenské rady pro Čechy.\n\nPřed válkou byl členem [[Státoprávní pokroková strana|České státoprávně pokrokové strany]]. V letech 1918–1920 zasedal v [[Revoluční národní shromáždění|Revolučním národním shromáždění]] za [[Česká státoprávní demokracie|Českou státoprávní demokracii]], respektive za z ní vzniklou [[Československá národní demokracie|Československou národní demokracii]].\n\nZemřel po delší nemoci v lednu 1928. Příčinou úmrtí byla [[sepse|otrava krve]]. Několik měsíců před smrtí mu byla amputována noha.\n\n[[Kategorie:Čeští podnikatelé]]\n[[Kategorie:Rakouští podnikatelé]]\n[[Kategorie:Členové Sokola]]\n[[Kategorie:Poslanci československého Národního shromáždění]]\n[[Kategorie:Českoslovenští politici české národnosti]]\n[[Kategorie:Členové České strany státoprávně pokrokové]]\n[[Kategorie:Členové Československé národní demokracie]]\n[[Kategorie:Narození 1869]]\n[[Kategorie:Narození 8. srpna]]\n[[Kategorie:Narození ve Středočeském kraji]]\n[[Kategorie:Úmrtí 1928]]\n[[Kategorie:Úmrtí 22. ledna]]\n[[Kategorie:Úmrtí v Mladé Boleslavi]]\n[[Kategorie:Zemřelí na sepsi]]\n[[Kategorie:Muži]]"}
{"id": "742728", "url": "https://cs.wikipedia.org/wiki?curid=742728", "title": "Růže světa", "text": "Růže světa\n\nRůže Světa je stěžejní dílo ruského básníka a myslitele Daniila Andrejeva (1906–1959); též stejnojmenné nábožensko-filosofické učení.\n\nV rámci světové kultury je koncepce \"Růže Světa\" unikátním jevem a představuje originální uchopení a výklad uspořádání světa, filosofie života, dějin a budoucnosti lidstva.\n\nPro \"Růži Světa\" je typická především převaha uplatnění nejvyšších požadavků mravního ideálu a principů nejvyšší etiky na jedince i společnost jako celek. V tomto směru spojuje \"Růže Světa\" to nejlepší z náboženského a filosofického myšlení dosavadních epoch.\n\nPodle \"Růže Světa\" jsou Bůh a stvořitelské síly pravé síly dobra, a to ze své podstaty a nejen podle názvu. Z nich nepocházejí ani nemoci, ani utrpení, ani smrt, ani trest, je jim cizí prahnutí po moci a touha totálně kontrolovat svět. Proti Zlu stojí nekompromisně a s plnou silou. Činnost protibožských sil, jejich boj s principem dobra – to je pravá příčina lidského utrpení, jak na tomto, tak i na onom světě, důvod dlouhých období při evoluci forem života, příčina tragédie světa zvířat, který nedokázal dosáhnout úrovně rozumu. Zlo, zlá vůle přítomná v části živých stvoření není žádnou „dialektickou ani jinou nutností“ a nemůže být ničím obhájena.\nMravní principy „Bůh je světlo a není v něm žádné tmy“, „Bůh je láska“ byly vyhlášeny již v knihách Nového zákona. Ale Starý zákon a dogmatika konfesí historického křesťanství jim protiřečí ze samé své podstaty; vnější shoda a souhlas obou principů se děje jen pomocí svévolného ztotožnění Dobra a těch věcí, které ve skutečnosti splňují všechna kritéria Zla.\nUčení Růže Světa přesvědčivě řeší problém teodiceji, tedy otázku zodpovědnosti Boha za přítomnost zla a utrpení ve světě. Myšlenku Boží „všemohoucnosti“ (přesněji suverénní moci, a to nejen aktuální, která by mohla být podmínečně omezena z vlastního rozhodnutí, ale i potenciální vše-moci) Růže Světa zcela odmítá. Podle této koncepce Bůh-Prvostvořitel nedrží svět v podřízenosti a nekontroluje duchovní podstatu monád nebo jejich stvořitelské dílo. Záměr Božstva vzhledem ke stvoření světa se realizuje pouze prostřednictvím sakrální přirozenosti tvořivých monád a nikoliv zabezpečením jejich „kontroly“. \n\"Růže Světa\" rovněž odmítá ideje vlastní abrahámovskému náboženskému myšlení o podřízenosti a poddání se vůli Boží. Podle tohoto učení Bůh od nikoho neočekává podřízenost a neřídí individuální osudy lidí. Člověk má především směřovat k ideálu dobra; to automaticky znamená dobrovolné a ničím nevynucené následování vůle Boží a všech s Bohem spojených sil vůlí člověka.\nV \"Růži Světa\" je kladen výjimečný důraz na tvorbu a rozvoj tvůrčích sil každé osobnosti. Všechny živé bytosti jsou potenciálními tvůrci, demiurgy stvoření.\n\"Růže Světa\" představuje středovou polohu mezi spiritualismem a uznáním božské podstaty hmoty. Neuznává extrémní názory manicheismu, gnosticismu, buddhismu nebo mnišské a asketické odmítání světa v křesťanství. Spolu s tím rozeznává ve světě upadlou přírodu, v níž působí temné principy, a varuje před nebezpečím rozbití duše tělesnými instinkty. Myšlenka „útěku ze světa“ bez ohledu na duchovní základy této snahy není mravně obhajitelná a skrývá v sobě nebezpečí egoismu osobního spasení.\nVelká světová náboženství jsou všechna v Růži Světa vnímána jako dobro poskytnuté lidem, přičemž jejich rozvoj je chápán jako završený proces. Nemají již potenci nových myšlenek, schopných oslovit masy – zvláště v podmínkách nové epochy vědecko-technického pokroku, mnohonásobně rozšiřujícího lidské představy o světě a odhalující principiální neslučitelnost s představami a postuláty prakticky všech starých náboženství. \nV ideálním případě by se z \"Růže Světa\" měla zrodit univerzální Církev-společenství, jež by se snažilo shromáždit kolem sebe tradiční náboženství.\n\nAčkoliv se \"Růže Světa\" vyhýbá polemice s různými myšlenkami a postoji historického křesťanství, její učení do jisté míry problematizuje řadu tvrzení v Písmu – výtky jsou směřovány hlavně vůči dogmatice, vzniklé v průběhu historického procesu. \nV oblasti historiosofie, nebo přesněji metahistorie tento systém hlouběji rozpracovává myšlenku o nedokončenosti a tragickém přerušení poslání Ježíše Krista na zemi, jehož cílem nebyla smrt, ale proměna lidstva – duchovní, mravní a celé fyzické podstaty a veškerého biologického života. To bylo ono Království Boží na zemi, o jehož přiblížení hovoří Kristus v evangeliích. Podle Růže Světa byl první Kristův příchod nedostatečný, a z důvodu nutné přeměny lidstva je nezbytný jeho druhý příchod.\n\n\"Růži Světa\" odlišuje od historického křesťanství etická hloubka ve vztahu ke světu zvířat, která je vlastní hinduismu a buddhismu. Metafyzické pojetí zvířat je však zcela jiné. Zvířata podle této koncepce nejsou jakousi vzniklou či stvořenou nižší formou života, do které může v budoucím životě upadnout i člověk, obtížený špatnými skutky. Růže Světa přináší vlastní vysvětlení tragédie živočišné říše, a to takové – což je důležité –, které není v rozporu s vědeckými poznatky.\n\nZákladní postuláty \"Růže Světa\" neprotiřečí empirické realitě a vědou uznaným faktům – mnoha nitkami jsou s touto skutečností spojeny, objasňují ji a mnohé vědecké objevy jsou zde předpovídány. Některá tvrzení Růže Světa podporují nejnovější archeologické nálezy.\n\n\"Růže Světa\" pouze nekonstatuje fakt boje dobra a zla na tomto světě, ale popisuje, jakým způsobem tento boj probíhá a jak se odráží v lidských dějinách. Metahistorická metoda obsažená v tomto učení se snaží objasnit smysl lidské historie – politické i kulturní – a dává jej do souvislosti s množstvím konkrétních historických faktů, a to až do dnešní doby. Z přijetí těchto myšlenek vyplývá negativní hodnocení globálních procesů a tendencí posledních desetiletí v oblasti politiky, kultury a společenské morálky.\n\nNa základě myšlenek, jež jsou v \"Růži Světa\" obsaženy, a jež mají potenciál proměnit lidský život, by mělo dojít k novému, světlému, duchovně-náboženskému vzestupu člověka, a to na základě obrody jeho náboženských, mravních a obecně lidských kvalit.\n\n\n\n"}
{"id": "742732", "url": "https://cs.wikipedia.org/wiki?curid=742732", "title": "Rudolf Rolíček", "text": "Rudolf Rolíček\n\nRudolf Rolíček (12. července 1877 Klobouky u Brna – 1. prosince 1943), byl český a československý politik a poslanec Revolučního národního shromáždění za agrárníky.\n\nProfiloval se jako teoretik agrárního hnutí. Je autorem spisů \"Život venkova\" (1914) nebo \"Agrarism a demokracie, pilíře našeho programu\" (1922). Už počátkem 20. století přispíval coby právník do listu \"Venkov\". V meziválečné době pak spolupracoval s mladou agrární generací v revue \"Brázda\".\n\nOd roku 1918 do roku 1920 zasedal v Revolučním národním shromáždění za Republikánskou stranu československého venkova (od roku 1922 Republikánská strana zemědělského a malorolnického lidu). Byl profesí tajemníkem českého odboru zemědělské rady.\n\nVe 20. letech zastával funkci předsedy Svazu československých průmyslových lihovarů.\n\n"}
{"id": "742743", "url": "https://cs.wikipedia.org/wiki?curid=742743", "title": "Bohuslav Rosenkranc", "text": "Bohuslav Rosenkranc\n\nBohuslav Rosenkranc (6. ledna 1870 Slaný – 16. září 1923 Praha) byl český a československý obchodník, bankéř, politik a poslanec Revolučního národního shromáždění za Českou státoprávní demokracii, později za Československou národní demokracii.\n\nSvé podnikání začal v koloniálním závodě Řivnáčově v Praze. Roku 1893 si založil vlastní obchod s cukrem a koloniálním zbožím a postupně expandoval mezi největší pražské obchodníky. Byl členem četných správních rad. Působil též jako náměstek starosty spolku Merkur a starosta Klubu samostatných obchodníků a průmyslníků. Od 3. března 1913 byl dopisujícím členem České akademie věd a umění. Byl židovského původu.\n\nPo vzniku republiky zasedal v Revolučním národním shromáždění za Českou státoprávní demokracii, respektive za z ní vzniklou Československou národní demokracii. Na mandát rezignoval na 38. schůzi v březnu 1919. Byl povoláním obchodník.\n\nPřed smrtí byl prezidentem České banky. Banka měla na počátku 20. let velké ekonomické potíže. Rosenkranc spáchal sebevraždu. Zemřel v září 1923 na Královských Vinohradech v Praze.\n\n"}
{"id": "742747", "url": "https://cs.wikipedia.org/wiki?curid=742747", "title": "FATYM", "text": "FATYM\n\nFATYM (označení vzniklo jako zkratkové slovo z \"farní tým\") je společenství katolických kněží, jáhnů a laiků na Znojemsku. Kromě duchovní správy ve svěřených farnostech se věnuje řadě dalších evangelizačních a misijních aktivit s celorepublikovým přesahem – mimo jiné prostřednictví sdružení A. M. I. M. S. provozuje nekomerční vydavatelství, tiskárnu a internetovou televizi.\n\nV současné době existuje FATYM Vranov nad Dyjí (založen v roce 1996) a FATYM Přímětice (založen v roce 1998 s původním názvem FATYM Přímětice-Bítov). \n\nFATYM Vranov nad Dyjí byl založen v roce 1996. Vznikl rozhodnutím brněnského biskupa Vojtěcha Cikrleho. Z počátku se staral o duchovní správu v osmi farnostech (Vranov nad Dyjí, Štítary, Bítov, Chvalatice, Lančov, Starý Petřín, Šafov a Stálky) během dvou následujících let však počet spravovaných farností vzrostl na čtrnáct (během dvou let postupně přibyly farnosti Olbramkostel, Citonice, Mašovice, Horní Břečkov, Lukov a Přímětice) a proto z organizačních důvodů byl v roce 1998 rozčleněn biskupem Vojtěchem Cikrlem na dva týmy: FATYM Vranov nad Dyjí a FATYM Přímětice-Bítov. Počet spravovaných farností potom dále stoupal až na současných přibližně dvacet farností. Oba týmy i nadále spolupracovaly na řade aktivit (adoptovaná farnost v severních Čechách, Tiskový apoštolát FATYMu a sdružení A. M. I. M. S., internetová televize TV-MIS.cz a TV-MIS.com, Duchovní obnovy exercičního typu pro Znojemsko, lidové misie).\n\nMimo kněze a jáhny, kteří jsou ustanoveni pro službu ve FATYMu diecézním biskupem, přijímá společenství FATYM i další spolupracovníky.\n\nŘada aktivit, kterým se FATYM věnuje, je možná díky vysokému nasazení dobrovolníků, ochotných věnovat nezištně určitou část svého života ve prospěch práce pro církev právě v této oblasti.\n\nNa svém webu FATYM uvádí: \n\"Členem FATYMu se může stát každý, kdo má opravdový zájem po určitou dobu (zpravidla na jeden až dva roky, ale je možné třeba i na měsíc či dva) se naplno věnovat misijní práci, ať již na Jižní Moravě nebo v Severních Čechách. Kromě plného nasazení pro věc a maximální obětavosti a nezištnosti jiné schopnosti nevyžadujeme (i když je samozřejmě vítáme – naše heslo ve znaku FATYMu je omnia ad Bonum adhibere – všechno použít pro Dobro – pro Boha). Spíše jde o využití toho, co každý dokáže, s tím, že se spoustu věcí postupně naučí. Nemůžeme poskytnout o moc víc než bydlení a stravu, případně přispět na další nejnutnější věci (např. čas od času na dopravu domů).\"\n\nČinnost FATYMu je z velké části založena na právě spolupráci s laickými spolupracovníky. \n\nZa vedení (koordinaci) každého z obou farních týmů – FATYMů je zodpovědný moderátor – tj. kněz ustanovený k tomuto úkolu brněnským biskupem.\n\nPavel Zahradníček (1996–1998)\n\nMarek Dunda (1998–dosud)\n\nPavel Zahradníček (1998–2007)\n\nJindřich Čoupek (2008–dosud)\n\nMarek Dunda, jeden z kněží, který stál u vzniku FATYMu, charakterizuje jeho zaměření slovy: \"Především se chceme věnovat tomu, co je důležité a čemu se zatím nikdo nevěnuje – co je opomíjeno.\"\nHeslem FATYMu je Omnia ad Bonum adhibere (latinsky, český překlad: Všechno použít pro Dobro).\n\nČlenové FATYMu jsou zakladateli sdružení A. M. I. M. S. jehož prostřednictvím se věnují tiskovému apoštolátu. Organizace se vyvinula z původně zcela neformální evangelizační aktivity s názvem Tiskový apoštolát FATYMu. Ten se od roku 1997 věnoval vydávání a tisku velmi levných evangelizačních publikací určených pro vnitřní církevní potřebu. V roce 2004 byl Tiskový apoštolát FATYMu přejmenován na A. M. I. M. S. Působení A. M. I. M. S. je celorepublikové a do roku 2004 začal podporovat i podobné aktivity tj. tisk levných křesťanských publikací i na Ukrajině – dodává tiskové stroje (dva do Kyjeva, jeden do Mukačeva).\n\nProstřednictvím sdružení A. M. I. M. S. provozuje FATYM od roku 2005 i on-demand internetovou televizi TV-MIS. TV-MIS.cz je v češtině, existují i pilotní projekty TV-MIS.com v ukrajinštině, ruštině a běloruštině. Koordinátorem celého projektu TV-MIS je Pavel Zahradníček, technickým ředitelem TV-MIS je Radek Svoboda. Jako všichni ostatní pracovníci A. M. I. M. S. vykonávají své funkce jako dobrovolníci – bezplatně.\n\nOd roku 1997 se společenství FATYM věnuje také lidovým misiím – již se uskutečnily ve více než 50 farnostech Čech a Moravy (včetně některých měst střední velkosti jako Kroměříž, Žďár nad Sázavou). Kněží FATYMu postupně vyvinuli a ozkoušeli dva modely pro jejich průběhu, které odpovídají současné rozdílné situaci ve farnostech v České republice. První model je určen pro \"poměrně zbožné farnosti především moravského typu\" a druhý naopak \"pro farnosti duchovně mrtvé nebo téměř duchovně mrtvé pohraničního rázu\". \n\nOd roku 1999 si jihomoravské pohraniční farnosti spravované FATYMem adoptovali mrtvou severočeskou farnost Jeníkov. Duchovním správcem této farnosti je nyní jeden z kněží FATYMu Jan Richter. Jde o pilotní projekt \"oživení mrtvé farnosti s pomocí z venku\". Několikrát do měsíce přijíždějí kněží FATYMu se spolupracovníky do Jeníkova, pořádají zde bohoslužby, katecheze, přípravy na přijetí svátostí, navštěvují domy… Čtyřikrát do roka se vydává zpravodaj, který se roznáší osobně do každé domácnosti ve všech obcích farnosti Jeníkov. Jednou za rok se pořádá moravská pouť do Jeníkova, rovněž se koná každoroční pěší pouť z Prahy do Jeníkova, konají se pobyty pro děti (dětský tábor), mládež a dospělé z Jeníkova na Jižní Moravu do oblasti farností FATYMu.\nProjekt je zamýšlen i jako inspirace pro další farnosti.\n\nFATYM prostřednictví sdružení A. M. I. M. S. na svých serverech provozuje internetový portál fatym.com. Mimo aktuálních informací ze života katolické církve na Znojemsku a ve světě nabízí i projekty on-line knihoven a vyhledávač českých křesťanských on-line knih, komiksů a církevních dokumentů Abeceda. Abeceda je křesťansky zaměřený server, který obsahuje i patristická díla (patrologie.fatym.com), která byla až do nedávné doby přístupná mnohdy jen ve francouzštině či němčině, jak uvádí server Lupa.cz, který na tento projekt v roce 2007 upozornil.\n\nMimo to se FATYM věnuje mnoha dalším netradičním aktivitám: prázdninové bohoslužby na Vranovské pláži (na střeše restaurace Štika), duchovní obnovy exercičního typu v Prosiměřicích (cca 8 turnusů ročně pro 15-30 osob), pravidelná celostátní setkání Společenství čistých srdcí ve Vranově (společenství již má více než 1100 členů), pro-life aktivity, společenství pro mládež Soluňáci a Marianky, srpnová pěší pouť na Velehrad nebo festivalu schol Vranovská porta.\n\nKaždoročně FATYM pořádá Fatymský ples. V roce 2015 se konal již 16. ročník a to v Šumné.\n\n\n"}
{"id": "742751", "url": "https://cs.wikipedia.org/wiki?curid=742751", "title": "Josef Rotnágl", "text": "Josef Rotnágl\n\nJosef Rotnágl (20. listopadu 1875 Těšany – 2. prosince 1958 Praha) ,byl český a československý slovakofil, politik a poslanec Revolučního národního shromáždění. Angažoval se jako komunální politik v Praze.\n\nVystudoval technickou vysokou školu. Byl předsedou Klubu akademiků brněnských a předsedal sjezdům moravského studentstva.\n\nUž koncem 19. století působil v řadách slovakofilské české inteligence. Byl stoupencem teorie jednotného československého národa. Podílel se na tzv. luhačovických poradách (setkání českých a slovenských představitelů v Luhačovicích v době před první světovou válkou) a předsedal jim.\n\nZasedal v Revolučním národním shromáždění. Ač Čech, zasedal v parlamentu v klubu slovenských poslanců. Profesí byl vrchním zemským inženýrem.\n\nByl členem České státoprávní demokracie, respektive z ní vzniklé Československé národní demokracie. Když v roce 1922 vznikla Velká Praha, prosadili národní demokraté zachování částečné samosprávy pro obvod původní Prahy (tedy bez připojených předměstských obcí, správně pražské obvody 1-7) v podobě Místního výboru pro Prahu I-VII. Rotnágl byl starostou tohoto výboru po celou dobu první republiky. Zároveň na celopražské radnici zastával vysoké funkce (náměstek primátora).\n\nV roce 1992 mu byl \"in memoriam\" udělen Řád Tomáše Garrigua Masaryka.\n\n"}
{"id": "742753", "url": "https://cs.wikipedia.org/wiki?curid=742753", "title": "Spansion", "text": "Spansion\n\nSpolečnost Spansion se zabývá vývojem a výrobou pamětí typu \"(NOR)\" flash. Hlavní sídlo má ve městě Sunnyvale, stát Kalifornie. Společnost zaměstnává zhruba 3 400 zaměstnanců. Společnost založili po dohodě dvě společnosti AMD a Fujitsu.\n\nSpolečnost má zhruba 4 500 zákazníků po celém světě. Výrobky společnosti jsou montování do elektroniky u aut, komponent do počítačů, spotřební elektroniky, komunikačních zařízení a dalších.\n\nSpolečnosti Spansion byla založena v roce 1993 po dohodě společností AMD a Fujitsu, jako společný podnik. Spansion byl dříve známý jako FASL LLC. V červnu 2004 byla společnost přejmenována na Spansion LLC. V prosinci 2005 se společnost stala nezávislým výrobcem \"(NOR)\" flash pamětí.\n\n"}
{"id": "742755", "url": "https://cs.wikipedia.org/wiki?curid=742755", "title": "Katedrála svatého Mořice (Angers)", "text": "Katedrála svatého Mořice (Angers)\n\nKatedrála svatého Mořice je římskokatolická katedrála ve francouzském městě Angers (francouzsky \"Cathédrale Saint-Maurice d'Angers\"). Byla postavena po požáru předchozího kostela v roce 1032.\n\nZakladatelem a prvním stavebníkem katedrály byl místní biskup Hubert z Vendôme, který na počátku 11. století nechal postavit nový jednolodní kostel. Prostá stavba byla vysvěcena v létě roku 1025 a ještě před dokončením roku 1032 vyhořela. Další stavebníci se při budování nechali inspirovat katedrálou svatého Petra v Angoulême a opatstvím ve Fontevraud.\n"}
{"id": "742758", "url": "https://cs.wikipedia.org/wiki?curid=742758", "title": "Ján Rumann", "text": "Ján Rumann\n\nJán Rumann, též Jan Ruhmann (18. října 1876 Pribylina – 2. srpna 1925 Košice), byl slovenský a československý publicista, advokát a politik, poslanec Revolučního národního shromáždění.\n\nByl synem venkovského učitele. Studoval na gymnáziu v Banské Bystrici (u profesora Jána Kmetě) a v letech 1895–1899 na právnické fakultě Budapešťské univerzity. Pak působil jako advokátní koncipient a později jako samostatný advokát. Angažoval se v slovenském národním hnutí. Publikoval politické a národohospodářské studie. Byl aktivní v Slovenské národní straně a po jistou dobu zastával i funkci jejího předsedy.\n\nZasedal v Revolučním národním shromáždění za slovenský klub (slovenští poslanci Revolučního národního shromáždění ještě nebyli organizováni podle stranických frakcí). Mandátu poslance se vzdal v červenci 1919. Profesí byl advokátem.\n\nV roce 1922 se stal županem Košické župy. Působil jako inspektor Evangelická církev augsburského vyznání na Slovensku.\n\nZemřel v srpnu 1925.\n\n"}
{"id": "742761", "url": "https://cs.wikipedia.org/wiki?curid=742761", "title": "Anuket", "text": "Anuket\n\nAnuket byla staroegyptskou bohyní řeky Nil. Byla uctívaná hlavně v Horním Egyptě v Elefantině a blízkých oblastech v Núbii.\n\nAnuket byla součástí božské trojice s Chnumem a bohyní Satet. Je možné, že byla považovaná za jejich dceru nebo za mladší choť boha Chnuma. Anuket byla zobrazována jako gazela nebo žena s gazelí hlavou. Rovněž jejím znakem byla vysoká čelenka s peřím (podle mnohých egyptologů to mohl být prvek pocházející z Núbie).\n\nChrám zasvěcený bohyni Anuket byl postaven ve 13. dynastii faraonem Sobekhotepem III. na ostrově Seheil. Pozdější faraon Amenhotep II. nechal této bohyni postavit kapli. Během Nové říše byl Anuketin kult spojený hlavně s průvodem během prvního měsíce Šemu. Festival bohyně Anuket začínal s příchodem každoročních záplav. Lidé házeli mince, zlato, šperky a cenné dary do řeky jako poděkování za životadárnou vodu, kterou do celého Egypta přinášela. Během těchto svátků bylo dovoleno pojídání všech druhů ryb, včetně těch, které byly normálně považovány za posvátné. Tento rituál byl součástí tradice těchto svátků.\n"}
{"id": "742764", "url": "https://cs.wikipedia.org/wiki?curid=742764", "title": "Nikolaj Tichonov", "text": "Nikolaj Tichonov\n\nNikolaj Tichonov je ruské jméno vícera osob:\n\n"}
{"id": "742765", "url": "https://cs.wikipedia.org/wiki?curid=742765", "title": "Ján Ružiak", "text": "Ján Ružiak\n\nJán Ružiak (29. listopadu 1849 Hybe – 28. prosince 1921 Hybe) byl slovenský a československý politik, člen Slovenské národní strany, meziválečný poslanec Revolučního národního shromáždění, později senátor Národního shromáždění ČSR za Slovenskou národní a rolnickou stranu.\n\nStudoval práva v Prešově. Od roku 1875 byl advokátem v Liptovském Sv. Mikuláši. Byl veřejně aktivní. Hrál ochotnické divadlo, podporoval národní a kulturní spolky.\n\nV 90. letech 19. století patřil mezi nově nastupující politiky Slovenské národní strany. V roce 1901 se za ni dostal na Uherský sněm. V roce 1918 byl signatářem Martinské deklarace.\n\nPo vzniku Československa zasedal v Revolučním národním shromáždění za slovenský klub (slovenští poslanci Revolučního národního shromáždění ještě nebyli organizováni podle stranických frakcí). Mandát poslance nabyl v lednu 1919. Profesí byl advokátem.\n\nV parlamentních volbách v roce 1920 získal senátorské křeslo v Národním shromáždění za Slovenskou národní a rolnickou stranu. Po jeho smrti roku 1921 místo něj do senátu jako náhradník usedl Samo Daxner.\n\nAngažoval se v slovenské evangelické církvi. Byl prvním dozorcem Východního disktriktu této církve a předseda dozorčího výboru \"Tranoscia\".\n\nZemřel, raněn mrtvicí, v prosinci 1921.\n\n"}
{"id": "742772", "url": "https://cs.wikipedia.org/wiki?curid=742772", "title": "Radviliškis", "text": "Radviliškis\n\nRadviliškis je okresní město v západní části Litvy, v Žemaitsku, druhé největší město (ze 14) v Šiauliaiském kraji, 21 km na jihovýchod od krajského města Šiauliai.\n\nJe to důležité průmyslové město a železniční uzel. Západním okrajem města prochází trať Vilnius – Šiauliai, odbočky na Panevėžys, na Tauragė a na Pakruojis. Je zde katolický kostel Narození Panny Marie se zvonicí, pravoslavný kostel, modlitebna evangelíků – luteránů, větrný mlýn, dvě gymnázia, tři základní školy, tři mateřské školy, dětský útulek „Nykštukas“, memoriální muzeum Jona Marcinkevičiuse, kulturní dům, pošta (PSČ: LT-82001) a okresní nemocnice.\n"}
{"id": "742775", "url": "https://cs.wikipedia.org/wiki?curid=742775", "title": "Josef Sechtr", "text": "Josef Sechtr\n\nJosef Sechtr, \"též\" Josef Sechter (18. března 1870 Lidice – 1944?), byl český a československý politik, meziválečný poslanec a senátor za agrárníky.\n\nNarodil se v Lidích, později se usadil v Dobrovízi. Od mládí byl aktivní v agrárním hnutí. Působil v Ústřední domovině domkářů a malorolníků, v níž zastával funkci místopředsedy.\n\nOd roku 1918 do roku 1920 zasedal v Revolučním národním shromáždění za Republikánskou stranu československého venkova (od roku 1922 Republikánská strana zemědělského a malorolnického lidu). Byl profesí strojníkem a domkářem.\n\nPak se přesunul do horní komory parlamentu. Po parlamentních volbách v roce 1920 získal za agrárníky senátorské křeslo v Národním shromáždění. Mandát ale nabyl až dodatečně roku 1925. Když byl totiž v roce 1925 zbaven mandátu v senátu Karel Prášek, nastoupil Sechtr místo něj jako náhradník. Mandát obhájil v parlamentních volbách v roce 1925, parlamentních volbách v roce 1929 a parlamentních volbách v roce 1935. V senátu zasedal do jeho zrušení roku 1939, přičemž krátce předtím, v prosinci 1938, ještě přestoupil do klubu nově zřízené Strany národní jednoty.\n\n"}
{"id": "742778", "url": "https://cs.wikipedia.org/wiki?curid=742778", "title": "Mistrovství Československa v atletice 1978", "text": "Mistrovství Československa v atletice 1978\n\nMistrovství Československa mužů a žen v atletice 1978 v kategoriích mužů a žen se konalo nedlouho před pražským Mistrovstvím Evropy v atletice 1978, a to od čtvrtka 17. srpna do soboty 19. srpna v Praze na stadionu E. Rošického, přičemž ve čtvrtek proběhly pouze dvě finálové disciplíny a hlavní část mistrovství se uskutečnila v pátek a v sobotu.\n\nNa mistrovství startovalo 569 závodníků a závodnic, z nichž 65 už mělo splněný kvalifikační limit pro Mistrovství Evropy v atletice 1978 v Praze. Mistrovství Československa se zúčastnili všichni ti, kteří zanedlouho získali medaile na mistrovství Evropy (Karel Kolář, Imrich Bugár, Helena Fibingerová, Jarmila Nygrýnová, Josef Lomický, František Břečka, Miroslav Tulis).\n\nPřekonané československé rekordy na mistrovství Československa v atletice v roce 1978:\n\n"}
{"id": "742779", "url": "https://cs.wikipedia.org/wiki?curid=742779", "title": "Izabela Lotrinská", "text": "Izabela Lotrinská\n\nIzabela Lotrinská (\"fr.\" \"Isabelle de Lorraine\"; 1400– 28. února 1453 Angers) byla vévodkyně lotrinská a manželka Reného z Anjou.\n\nNarodila se jako starší dcera a dědička lotrinského vévody Karla II. a Markéty Falcké. Roku 1419 se v Nancy provdala za zřejmě poněkud mladšího Reného, druhorozeného syna neapolského krále Ludvíka z Anjou. Po otcově smrti zdědila lotrinské vévodství a během manželova uvěznění vládla jako regentka. Zemřela roku 1453 a byla pohřbena v katedrále sv. Mořice v Angers. Lotrinským vévodou se stal její syn Jan.\n"}
{"id": "742780", "url": "https://cs.wikipedia.org/wiki?curid=742780", "title": "Seheil", "text": "Seheil\n\nSeheil je malý ostrov nacházející se v Egyptě na řece Nil. Dříve byl součástí starověké Núbie. Nacházel se zde žulový lom, který byl využíván v éře starověkého Egypta. Dnes jsou na ostrově archeologická naleziště, přičemž hlavní památkou je chrám zasvěcený bohyni Nilu Anuket.\n"}
{"id": "742784", "url": "https://cs.wikipedia.org/wiki?curid=742784", "title": "Phelsuma madagascariensis madagascariensis", "text": "Phelsuma madagascariensis madagascariensis\n\nPhelsuma madagascariensis madagascariensis je poddruh felsumy madagaskarské. Obývá pralesy východního Madagaskaru. Žije na stromech a živí se hmyzem, někdy i nektarem.\n\n\n\"Felsuma madagascariensis madagascariensis\" obývá celé území deštných pralesů na východním Madagaskaru táhnoucí se od jižního až k severnímu cípu ostrova. Také obývá některé malé ostrůvky u pobřeží. Díky dobrým podmínkám byla \"Phelsuma madagascariensis madagascariensis\" zavlečena i na Havajské ostrovy.\n\nP. m. madagascariensis patří mezi největší zástupce rodu Phelsuma. Dorůstají okolo 22 cm. Samci bývají většinou větší než samice. Kůže je zelená s červenými skvrnami. Na prstech mají jako všichni stromoví gekoni příchytné lamely. Nemají víčka, proto si oči čistí jazykem.\n\nTyto felzumy se jako ostatní felzumy živí hmyzem, pavouky a jinými bezobratlými. Občas lížou nektar z přezrálého ovoce a květů.\n\nTento druh je silně teritoriální zvíře. Zpravidla žijí v párech. Pár se usadí na jednom stromě, kde si žije po celý život. Felzumy se dožívají kolem 10 let.\n\nP. m. madagascariensis se rozmnožuje od listopadu po duben. Po páření naklade samice dvě k sobě slepená vajíčka. Za rok může naklást až 6 snůšek. Při teplotě 28 °C se mláďata líhnou po 55 dnech. Dospívají v jednom roce\n\n"}
{"id": "742787", "url": "https://cs.wikipedia.org/wiki?curid=742787", "title": "Křesadlo (pohádka)", "text": "Křesadlo (pohádka)\n\nKřesadlo (dánsky \"Fyrtøiet\") je pohádka dánského spisovatele Hanse Christiana Andersena, poprvé vydaná 8. května 1835.\n\nNa začátku se seznamujeme s vojákem, kterého po dlouhých letech strávených na bojištích konečně propustili ze služby. Najednou se mu do cesty připletla ošklivá paní. Později se dozvídáme, že je čarodějnice. Voják se zastaví a bába mu říká: mám pro tebe peněžní odměnu, jen co mi splníš jeden úkol. Voják musí vlézt do starého dubu, tam na něj čeká několik bran a v každé jsou peníze. Jenže každou bránu hlídají velcí psi s obrovskýma očima. Může je přemoct jen tak, že je postaví na šátek. Voják tedy svolí. Všechny psy přemůže, ale čarodějnice po něm chce ještě staré křesadlo. Voják ho skutečně získá a hned se ptá báby, na co jí je, ale bába mu to nechce říct. Po krátkém boji, který spolu mají, čarodějnice prohrává.\n\nVoják se stává velmi zámožným pánem. Tím ale příběh nekončí, zamiluje se totiž do krásné princezny a touží po jejím srdci. Jenže najednou všechny peníze utratí a je tím, kým byl na začátku. Je noc a náš voják neví, co má dělat, a tak si vzpomene na křesadlo a škrtne jím. Objeví se pes s obrovským očima a říká, že mu bude sloužit, a aby se zeptal, co chce. Voják řekne: princeznu! Pes mu jí tedy večer přináší a ráno ji zase vrací do královského paláce. Princeznu totiž král nechal schovat, aby zamezil splnění staré věštby, podle které má princezna připadnout prostému vojákovi. Totéž se opakuje druhou noc, avšak královská služka psa sleduje až k vojákovu domu a na dveře udělá křídou křížek. Naštěstí si toho pes povšimne a udělá křídou křížky na všechny dveře ve městě. Třetí noc již nechá královna princezně večer přivázat na záda děravý pytlík mouky, takže po uvedené stopě je voják vystopován, zatčen a odsouzen k smrti.\n\nPřed popravou vysloví poslední přání - smět si zapálit dýmku svým křesadlem. Král neprozřetelně svolí, voják škrtne křesadlem a tím přivolá psa, jenž zardousí krále s královnou. Lid provolá vojáka a princeznu novým královským párem.\n\n"}
{"id": "742797", "url": "https://cs.wikipedia.org/wiki?curid=742797", "title": "Katedrála svatého Ludvíka (Blois)", "text": "Katedrála svatého Ludvíka (Blois)\n\nKatedrála svatého Ludvíka v Blois (fr. \"Cathédrale Saint-Louis de Blois\") je římskokatolická katedrála a zároveň sídlo biskupství v Blois, založeného roku 1697.\n\nRoku 1544 nechal francouzský král František I. na základech kolegiátního kostela Sainte Solenne z 12. století zbudovat novou fasádu a zvonici. Stavbě se stal osudným rok 1678, kdy ji zničil hurikán a v následujících letech došlo pod vedením architekta Arnoulta Séraphina Poictevinka k zásadní přestavbě v gotickém slohu.\n\n\n"}
{"id": "742799", "url": "https://cs.wikipedia.org/wiki?curid=742799", "title": "Kopřivák (rostlina)", "text": "Kopřivák (rostlina)\n\nKopřivák (\"Dendrocnide\") je rod ostře žahavých rostlin z čeledě kopřivovitých rostoucí v tropických oblastech.\n\nRostliny tohoto rodu, který zahrnuje asi 35 druhů, rostou v jižní a jihovýchodní Asii, v Austrálii, na Papui-Nové Guineji a na ostrovech v Pacifiku, hlavně na vlhkých stanovištích v nížinách. Většinou dávají přednost zásadité půdě a vyrůstají nejčastěji v lesních prolukách, na porušených okrajích pralesů nebo opuštěných obdělávaných pozemcích a zahradách, kam se šíří svými dobře klíčícími semeny.\n\nJsou to stále zelené listnaté jednodomé nebo dvoudomé stromy (až 40 m vysoké) nebo zřídka keře s větvemi sympodiálně rostoucími ukončenými růžicemi listů. Dřevo těchto stromů se řadí mezi měkká, řídká dřeva jehličnanů. Jednoduché, střídavé, často velmi veliké listy s opadavými palisty vyrůstají na dlouhých řapících. Jejích kožovité, zpeřeně žilnaté čepele bývají zvlněné, vroubkované nebo hladké a jsou vždy porostlé ostrými a tvrdými chlupy.\n\nJednopohlavné květy na stopkách vyrůstají v chomáčích nebo vějířích a tvoří axiální květenství hrozen nebo klas. Samčí květy se 4 až 5 okvětními lístky mají tyčinky s prašníky a zakrslý pestík. Samičí květy se 4 nestejně velkými, překrývajícími se okvětními lístky vespod srostlými vyrůstají jednotlivě nebo jsou seřazeny do řad či vějíře. Mají oválný, jednodílný, horní semeník s nitkovou nebo jazýčkovitou bliznou. Neokřídlený plod s jedním semenem je oříšek nebo nažka s tvrdým obalem a připojenou trvalou bliznou, je podlouhle zploštěného, elipsoidního až vejčitého tvaru, obvykle bývá výrazně bradavčitý.\n\nEkonomický přínos rostlin rodu kopřivák je minimální. Jeho dřevo je nekvalitní a používá se výhradně jako palivo. Z kůry některých druhů vyrábějí místní obyvatelé provazy.\n\nVšechny druhy tohoto rodu mají listy pokryty tvrdými dutými chlupy které jsou inkrustovány křemičitany a jsou náchylné na mechanické poškození. Dojde-li ke kontaktu se živočichem konec chlupu se po zapíchnutí do jeho kůže odlomí a uvolní se z něho žahavá látka. Rostlina chlupy pravidelně obměňuje a opadávající mohou mimoděk způsobit potíže při vdechnutí.\n\nNa rozdíl od známé kopřivy dvoudomé která používá kyselinu mravenčí, kopřivák do kůže vpravuje směs dosud ne zcela prozkoumaných toxinů které způsobují zrudnutí a bolest nejen v postiženém místě, ale i v jiných částech těla. Přestože toto žahnutí nezpůsobí zjistitelné poškození organismu, může bolest trvat i několik dnů nebo se opětovně vracet. Jednotlivé druhy kopřiváku jsou rozličně nebezpečné, nejvíce bolestivé je asi zasažení kopřivákem morušovitým.\n\n\n \n"}
{"id": "742808", "url": "https://cs.wikipedia.org/wiki?curid=742808", "title": "Kopřivák", "text": "Kopřivák\n\nNázev kopřivák může znamenat:\n"}
{"id": "742814", "url": "https://cs.wikipedia.org/wiki?curid=742814", "title": "Josef Schieszl", "text": "Josef Schieszl\n\nJosef Schieszl (30. dubna 1876 Ždánice na Moravě – 10. března 1970 Praha) byl český a československý politik, člen realistické strany a České strany pokrokové, poslanec Revolučního národního shromáždění za Českou státoprávní demokracii, respektive Československou národní demokracii, a pracovník Kanceláře prezidenta republiky T. G. Masaryka (vedoucí politického odboru).\n\nV roce 1884 přesídlili jeho rodiče ze Ždánic do Bučovic. Zde navštěvoval obecnou školu. V letech 1889-1897 studoval na českém gymnáziu v Brně. Jeho spolužákem zde byl pozdější politický kolega z národně demokratické strany František Sís nebo archeolog Karel Absolon. Po maturitě odešel na českou univerzitu v Praze, kde vystudoval práva.\n\nV roce 1899 stal stenografem v advokátní kanceláři doktora Antonína Schauera. Pak na Schauerovo doporučení získal práci v advokátní komoře, počátkem 20. století se stal jejím tajemníkem; zůstal zde až do roku 1920. Působil i jako pražský dopisovatel \"Moravských rozhledů\" a publikoval i v jiných periodikách. Patřil do hnutí realistů a angažoval se v realistické straně v roce 1905 byl jedním z aktérů aféry, při níž byl ze strany vyloučen Jan Herben. Okolo roku 1905 dojednával vznik České strany pokrokové.\n\nZa první světové války se mu podařilo díky přímluvě známých uniknout bojovému nasazení. V roce 1915 ho Edvard Beneš vyzval, aby se připojil k zahraničnímu odboji, ale Schieszl odmítl.\n\nV roce 1918 se podílel na zformování České státoprávní demokracie jako nové politické formace sdružující národně-liberální proudy v českých zemích. Za tuto stranu byl pak vyslán jako zástupce do Národního výboru československého do Zemské hospodářské rady a v říjnu 1918 i do Revolučního národního shromáždění. Na mandát rezignoval v lednu 1920. Profesí byl sekretářem advokátní komory. V rámci České státoprávní demokracie, transformované na Československou národní demokracii pak představoval levicové křídlo (podobně jako Karel Engliš nebo Jaroslav Stránský) a odmítal konfrontační tón Karla Kramáře nebo Viktora Dyka.\n\nK 1. srpnu 1920 vstoupil do služeb Kanceláře prezidenta republiky a ukončil své členství v národně demokratické straně; nepodílel se pak už na stranické politice. Definitivně se ovšem s touto stranou rozešel až ve 30. letech, kdy se transformovala v ostře nacionalistické Národní sjednocení. Publikoval i nadále v denním tisku, nicméně pod pseudonymem, aby jeho názory nemohly být spojovány s úřadem prezidenta. V té době vedl rozsáhlou korespondenci s publicistou Ferdinandem Peroutkou\n\nV roce 1926 Kancelář prezidenta republiky dočasně opustil, protože byl jmenován ministrem sociální péče v druhé vládě Jana Černého a zároveň správcem resortu veřejného zdravotnictví a tělesné výchovy. Dokonce se o něm uvažovalo jako o předsedovi této úřednické vlády. Po skončení ministerského mandátu se vrátil do služeb prezidenta republiky Tomáše Garrigua Masaryka. V roce 1935 byl přítomen jeho oficiální abdikaci.\n\nPo nástupu druhé republiky požádal v listopadu 1938 o dovolenou a v lednu 1939 trvale Kancelář prezidenta republiky opustil. Za války byl dvakrát vyslýchán okupačními úřady, žil ale mimo politické dění. V květnu 1945 se zúčastnil uvítání prezidenta Beneše při jeho návratu do ČSR, do politiky se však už nevrátil.\n\nJeho manželkou byla od roku 1907 Ludmila, dcera profesora Jana Gebauera.\n\nKomunistickým režimem byl po roce 1948 šikanován, jako zastánce idejí Masarykových, až do odnětí penze.\n\n"}
{"id": "742819", "url": "https://cs.wikipedia.org/wiki?curid=742819", "title": "Jiří Skorkovský", "text": "Jiří Skorkovský\n\nJiří Skorkovský (1. února 1873 Humpolec – 4. února 1931 Praha) byl český a československý politik a poslanec Revolučního národního shromáždění za Československou stranu socialistickou.\n\nV 90. letech 19. století patřil mezi mládež napojenou na pokrokové hnutí. Za světové války byl rakouskými úřady zatčen a po dobu půl roku vězněn pro podezření z velezrady, spiknutí a vyloučen ze studií na právnické fakultě. \n\nPo vzniku republiky zasedal v Revolučním národním shromáždění za Československou stranu socialistickou (předtím národní sociálové, pozdější národní socialisté). Byl profesí redaktorem. Působil jako novinář. Později byl ředitelem tiskárny ministerstva obrany a odborovým radou.\n\nJeho mladší bratr Dr. Ing. Karel Skorkovský byl významným stavebním podnikatelem. Bratrova firma se specializovala se na železobetonové stavby.\n\nZemřel po krátké nemoci v únoru 1931 v podolském sanatoriu v Praze. Jiří Skorkovský je pochován v rodném Humpolci.\n\n"}
{"id": "742826", "url": "https://cs.wikipedia.org/wiki?curid=742826", "title": "Valentin Skurský", "text": "Valentin Skurský\n\nValentin Skurský (11. února 1884 Hranice – ???), byl český a československý politik a poslanec Revolučního národního shromáždění za Československou sociálně demokratickou stranu dělnickou, v letech 1936 – 1938 starosta Znojma.\n\nV říjnu 1918 se v Brně podílel na přebírání moci a byl významným členem Moravského národního výboru. Zasedal v Revolučním národním shromáždění za Československou sociálně demokratickou stranu dělnickou. Byl profesí úředníkem.\n\nVe komunálních volbách v roce 1935 se stal zastupitelem Znojma. Ve volbách v tomto městě zvítězila SdP, ale ostatní strany, včetně Skurského ČSSD a německé sociální demokracie, uzavřely koalici a Skurský byl po dlouhých jednáních 11. března 1936 zvolen starostou Znojma. Dosavadního starostu Josefa Mareše totiž odmítla opozice. Po mnichovské dohodě odevzdala koalice 7. října 1938 vedení města SdP a starostou se stal dosavadní první náměstek starosty Erich Hasse.\n\nZa války pracoval v brněnské nemocenské pojišťovně. Hned po osvobození v květnu 1945 projevil zájem o přestěhování do Znojma. Po návratu do města se stal prvním místopředsedou revolučního Místního národního výboru. Působil jako ředitel Okresní nemocenské pojišťovny ve Znojmě.\n\n"}
{"id": "742827", "url": "https://cs.wikipedia.org/wiki?curid=742827", "title": "Gótarzés II.", "text": "Gótarzés II.\n\nGótarzés II. ( – 51 n. l.) byl parthský velkokrál z rodu Arsakovců panující v letech 43/44–51 n. l. Podle K. Schippmanna byl synem Vonóna, bratra krále Artabana II., a tedy bratrancem Artabanova nástupce Vardana.\n\nMoc získal po krvavé válce s Vardanem, přičemž jeho sféra vlivu se zpočátku nacházela v Hyrkánii na východě říše. Během bojů byl Vardanés roku 45 zavražděn. Gótarzovi se částečně podařilo upevnit postavení ústřední vlády, ale již roku 48 mu vyvstal nový protivník – Římany podporovaný Meherdatés, syn krále Vonóna I. Gótarzés ho porazil v roce 49 v Kurdistánu a na potupu mu dal uříznout obě uši. Je sporné, zda toto vítězství znázorňuje známý reliéf na Behistunské skále – někteří badatelé ztotožňují zde zmíněného Gótarza s Gótarzem II., jiní to popírají.\n\nV čele říše stál pak Gótarzés už jen dva roky, než podle Tacita zemřel na nemoc. Flavius Iosephus však tvrdí, že byl zavražděn stejně jako jeho předchůdce.\n\n"}
{"id": "742829", "url": "https://cs.wikipedia.org/wiki?curid=742829", "title": "Rudolf III. Saský", "text": "Rudolf III. Saský\n\nRudolf III. Saský (1373, Wittenberg – 11. června 1419, Čechy) byl vévoda sasko-wittenberský a kurfiřt Svaté říše římské. Pocházel z rodu Askánců. Vládl v letech 1388 až 1419.\n\nJako nejstarší syn Václava I. Saského převzal po otcově smrti v roce 1388 vladařské povinnosti Sasko-wittenberského vévodství. Mnoho let byl ve sporu s arcibiskupem magdeburským. Roku 1419 byl Rudolf císařem vyslán do Čech, aby tam ukončil povstání husitů, které začalo pražskou defenestrací. Zemřel již na cestě do Čech, pravděpodobně poté, co mu byl podán jed. Byl pohřben ve františkánském klášteře ve Wittenbergu, během vykopávek v roce 1883 byly nalezené kosterní pozůstatky příslušníků askánské dynastie přesunuty do místního zámeckého kostela.\n\nRudolf se v roce 1387 nebo 1389 oženil s Annou Míšeňskou, dcerou markraběte a zemského pána Baltazara Míšeňského a Durynského. Podruhé se oženil 6. března 1396 s Barborou, dcerou vévody Ruprechta I. Lehnického.\n\nZ těchto manželství se narodily tyto děti:\n"}
{"id": "742831", "url": "https://cs.wikipedia.org/wiki?curid=742831", "title": "Antonín Sládek", "text": "Antonín Sládek\n\nAntonín Sládek (11. prosince 1863 Měchnov (jiné dokumenty mylně uvádějí Konopiště) – 14. prosince 1939 Kolín) byl český a československý politik a poslanec Revolučního národního shromáždění za Českou státoprávní demokracii, respektive za Československou národní demokracii, počátkem 20. století starosta Kolína.\n\nPůsobil jako podnikatel. V letech 1906–1911 byl starostou Kolína. Do funkce byl zvolen 20. dubna 1906. \"Národní listy\" tehdy dodaly, že kruhy obchodní a živnostenské uvítaly volbu tuto velmi sympaticky. Jeho nástup do starostenského úřadu byl výsledkem dohody mezi Českou stranou státoprávní (označovaná i jako strana státoprávně radikální) a staročechy. Sládek patřil do státoprávně radikální většiny zastupitelstva. Za jeho působení v čele obce proběhla výstavba nové školní budovy na Pražském předměstí, rekonstrukce kostela svatého Bartoloměje, vznikla městská dívčí průmyslová škola a na městském ostrově byl postaven restaurační pavilon. Plynové osvětlení města bylo nahrazeno elektrickým.\n\nZa státoprávně radikální stranu neúspěšně kandidoval ve volbách do Říšské rady v roce 1911 v městském obvodu Kolín.\n\nPo vzniku Československa zasedal v Revolučním národním shromáždění za Českou státoprávní demokracii, respektive za z ní vzniklou Československou národní demokracii. Mandát nabyl na 38. schůzi v březnu 1919. Byl povoláním obchodníkem.\n\n"}
{"id": "742832", "url": "https://cs.wikipedia.org/wiki?curid=742832", "title": "Amanda Eliaschová", "text": "Amanda Eliaschová\n\nAmanda J. Eliaschová (nepřechýleně Amanda J. Eliasch, * 13. května 1960 Bejrút, Libanon) je básnířka, módní redaktorka časopisu \"Genlux Magazine\" v Los Angeles a zároveň fotografka a dopisovatelka britského magazínu \"The Collective Review\". Je autorkou knihy poezie nazvané \"Cloak and Dagger Butterfly\".\n\nJejí otec byl novinář, spisovatel a zahraniční dopisovatel pro Daily Mail v Bejrútu, Anthony Cave Brown. Dětství strávila ve Wiltshire Downs se svou matkou, operní zpěvačkou a učitelkou. Je vnučkou Sidneyho Gilliata, filmového režiséra, scenáristy a producenta filmů.\n\nStudovala na Royal Academy of Dramatic Art a Academy of Live and Recorded Arts a pak absolvovala studium černobílé fotografie na The Black and White Photography school. Poté zahájila svou fotografickou kariéru. Byla studentkou u Moskevského uměleckého divadla.\n\nAmanda spolupracovala s Rushkou Bergmanovou v redakci \"L'uomo Vogue\" a fotografovala portréty lidí jako byli například Ang Lee. Amanda se podílela na práci pro několik charitativních organizací, např. British Film Institute nebo London Symphony Orchestra, a pomáhala školním dětem postiženým tsunami v Phuketu.\n\n\nPro \"Italian Vogue\" fotografovala 46 umělců v jejich vlastních studiích, např.: Tracey Eminovou, Garyho Humea, Gavina Turka, Fionu Raeovou, Sam Taylor-Woodovou, Juliana Opieho, Martina Maloneyho, Tima Noblea a Sue Websterovou, Michaela Craiga Martina, Chantal Joffeovou, Marca Quinna, Anishe Kapoora, Rachael Whitereadovou, Jenny Savilleovou, Gilberta a George a nominanta roku 2003 na Turner Prize Graysona Perryho.\n\nVystavovala v některých londýnských galeriích: The Black and White Gallery, The Cork Street Gallery a Proud Galleries.\n\n\"The Evening Standard\" o jejích snímcích napsal, že \"Její nádherné, sexy fotografie vyzařují kouzlem půvabu a entuziasmu... Její rukopis se odráží ve stylově jistých obrázcích modelů aktů...\", které byly ovlivněny dílem Boba Clarka Carlose.\n\nMichel Comte pochválil její fotografické práce, a přirovnal ji k Manu Rayovi a Meret Oppenheimové. Charles Saatchi ji prohlásil za \"nového Cartier-Bressona\".\n\n\n"}
{"id": "742833", "url": "https://cs.wikipedia.org/wiki?curid=742833", "title": "Jitka Anlaufová", "text": "Jitka Anlaufová\n\nJitka Anlaufová (* 22. června 1962, Příbram) je česká abstraktní malířka.\n\nAbsolvovala střední průmyslovou školu strojní v Příbrami, avšak krátce poté se přihlásila na Výtvarnou školu Václava Hollara. Po jejím ukončení byla přijata na Akademii výtvarných umění v Praze. Zde studovala v letech 1986–89 v ateliéru monumentální malby u profesora Radomíra Koláře, v letech 1989–90 v intermediálním ateliéru profesora Milana Knížáka a konečně v letech 1990–92 v ateliéru krajinářské malby u profesora Františka Hodonského. Od počátku devadesátých let se plně věnuje abstraktní malbě a prezentuje své obrazy v rámci společných i samostatných výstav v galeriích nejen v České republice, ale i v zahraničí. Pracuje také s fotografií a digitální grafikou.\n\nV letech 1992–2006 byla opakovaně podpořena švýcarskou Nadací Jana a Milan Jelínek. Od roku 1993 spolupracuje s Galerií VIA ART v Praze. V posledních letech spolupracovala na přípravě samostatných i společných výstav s kurátorkou Věrou Jirousovou. Žije a pracuje v Praze.\n\nJitka Anlaufová patří k přelomové generaci absolventů Akademie výtvarných umění, kteří nastoupili na českou uměleckou scénu na počátku 90. let 20. století, ve složité „porevoluční“ době. Její dosavadní malířská práce je zaměřená na ryzí témata abstraktní malby. V průběhu devadesátých let tato malířka vytvořila řadu obrazů, v nichž soustředěně a velmi důsledně pracuje s abstraktní geometrickou formou, biopozitivními vlastnostmi různorodých struktur organické hmoty a energií horizontálních a vertikálních pásů monochromní malby. \n\nV současné době Jitka Anlaufová ve svých obrazech navazuje na středoevropskou tradici duchovně orientované abstraktní malby, která zkoumá a prostřednictvím malířské tvorby rozvíjí abstraktní formy, vycházející ze strukturální povahy živé hmoty. Tyto obrazy umožňují nahlédnout do dalších vrstev a dimenzí reality, v nichž se člověk orientuje s pomocí intuice a citlivosti pro procesy živých organismů a planetární příběh fylogenese. Malba Jitky Anlaufové spojuje původně neoddělenou zkušenost vizuálního a intuitivního komplexního vnímání, z něhož se jako ze zdroje tvoření rodí nové formy, které naplňují možnosti personální kreativity. Při realizaci svých malířských prací, otvírajících svět virtuálních možností kreativity, prokazuje autorka schopnost komunikovat s prostředím kultury.\n\n\n\n\n\n\n"}
{"id": "742834", "url": "https://cs.wikipedia.org/wiki?curid=742834", "title": "Antonín Slavík", "text": "Antonín Slavík\n\nAntonín Slavík (12. června 1869 Liblice – 22. července 1948 Praha), byl český a československý politik, meziválečný poslanec Revolučního národního shromáždění a senátor Národního shromáždění ČSR za agrární stranu.\n\nV zemských volbách roku 1908 byl zvolen na Český zemský sněm za kurii venkovských obcí, obvod Slaný, Velvary, Libochovice. Uvádí se jako český agrárnický kandidát.\n\nByl profesí ředitelem \"Zajišťovacího svazu\". Šlo o Zajišťovací svaz spolků pro pojišťování dobytka.\n\nOd roku 1918 zasedal za agrárníky v Revolučním národním shromáždění.\n\nPo parlamentních volbách v roce 1920 získal za Republikánskou stranu československého venkova (od roku 1922 Republikánská strana zemědělského a malorolnického lidu) senátorské křeslo v Národním shromáždění. Mandát ale nabyl až dodatečně roku 1922 jako náhradník poté, co rezignoval senátor František Pánek.\n\nZemřel 22. července 1948 v Praze.\n\n"}
{"id": "742835", "url": "https://cs.wikipedia.org/wiki?curid=742835", "title": "Lemon Incest", "text": "Lemon Incest\n\nLemon Incest je francouzská píseň z roku 1984, kterou nazpívali jako duet Serge Gainsbourg a jeho dcera Charlotte Gainsbourgová. Text napsal Serge Gainsbourg na melodii Chopinovy svatební písně známé jako \"Tristesse\". Název skladby je slovní hříčka založená na tom, že ve francouzštině je slovo incest souzvučné s výrazem \"un zeste\" (citrónová kůra). Píseň vyvolala velký skandál jako oslava pedofilie - Charlotte měla v té době třináct let a ve videoklipu leží s otcem polonahá v posteli. Na podzim 1985 byl \"Lemon Incest\" na druhém místě francouzské hitparády.\n\n"}
{"id": "742838", "url": "https://cs.wikipedia.org/wiki?curid=742838", "title": "Siang-jang", "text": "Siang-jang\n\nSiang-jang ( , pchin-jinem \"Xiāngyáng\") je městská prefektura v Čínské lidové republice, kde patří k provincii Chu-pej.\n\nMěsto samotné leží na březích řeky Chan-ťiang, která jej rozděluje na severní a jižní část.\n\nCelá prefektura má rozlohu 19 700 kilometrů a žije v ní bezmála šest milionů obyvatel, přičemž v samotném městě jich žije zhruba půl milionu.\n\n"}
{"id": "742842", "url": "https://cs.wikipedia.org/wiki?curid=742842", "title": "První velké probuzení", "text": "První velké probuzení\n\n(První) velké probuzení bylo obnovné hnutí v protestantských církvích západní Evropy a především v britských koloniích Severní Ameriky, které probíhalo zhruba v 30. až 60. letech 18. století. Hnutí kladlo důraz na osobní víru a důslednou morálku. Hluboce ovlivnilo náboženský život na území budoucích Spojených států, mimo jiné se v jeho rámci zformovalo zdejší černošské křesťanství. U zrodu hnutí stáli britský anglikánský pastor George Whitefield a americký kongregacionalistický kazatel Jonathan Edwards.\n\n"}
{"id": "742844", "url": "https://cs.wikipedia.org/wiki?curid=742844", "title": "Josef Smrtka", "text": "Josef Smrtka\n\nJosef Smrtka (18. května 1858 Borohrádek nebo Velká Čermná – 13. srpna 1935 Praha-Břevnov) byl český a československý učitel, teoretik pedagogiky a politik; člen České strany radikálně pokrokové, meziválečný poslanec Revolučního národního shromáždění za Republikánskou stranu československého venkova (od roku 1922 Republikánská strana zemědělského a malorolnického lidu). Později byl senátorem Národního shromáždění ČSR.\n\nPocházel z obchodnické rodiny. Vyučil se zámečníkem, chodil na průmyslovou školu ve Vídni a krátce pracoval jako strojvedoucí. Ve věku 20 let začal studovat na učitelském ústavu v Kutné Hoře. Zde začal poprvé literárně tvořit, vydával studentský časopis. Po dostudování nastoupil v roce 1882 do školy v Malé Čermné. Angažoval se v učitelských spolcích. Po třech letech byl přeložen do Rychnova nad Kněžnou. Krátce učil v Častolovicích a Javornici. Nejdéle pak vytrval jako učitel ve Velké Čermné. Byl i pedagogickým teoretikem a rozvíjel nové metody výuky. Publikoval studie v profesních časopisech jako \"Paedagogium\", \"Posel z Budče\", \"Komenský\", \"Česká škola\", \"Pedagogické rozhledy\" a \"Učitelské noviny\". Mimo jiné zde inicioval polemiku o nevhodnosti označení \"podučitel\". Toto profesní označení bylo pak skutečně zrušeno. Smrtka také navrhl zavést nový název učebního předmětu - \"prvouka\", která ale znamenala výuku mateřského jazyka pomocí seznamování se s věcmi a jevy, které obklopují žáky. Začal taky roku 1897 vydávat nový časopis \"Škola našeho venkova\" (redigoval ho od roku 1897 až do roku 1919). Zde se soustřeďoval na zlepšení stavu venkovských škol. Byl funkcionářem \"Zemského\nústředního spolku učitelských jednot v Čechách\". Tuto funkci zastával po řadu let. Kromě toho byl předsedou Sdružení učitelstva národních škol.\n\nKoncem 19. století se angažoval v České straně radikálně pokrokové. Spolupodílel se na formulování jejího programu v oblasti školství. Později přešel do agrární strany. V dubnu 1918 vyzval ve veřejném manifestu české učitele, aby se začali více politicky angažovat a vstoupili do politických stran.\n\nOd roku 1918 zasedal v Revolučním národním shromáždění. Byl profesí řídící učitel. V parlamentních volbách v roce 1920 získal za agrárníky senátorské křeslo v Národním shromáždění. V senátu setrval do roku 1925. Jako člen parlamentu se zasloužil o přijetí paritního zákona, o zřízení učitelské záložny Vzájemné pomoci, Studentského útulku a dalších hospodářských organizací učitelského stavu.\n\nDále se angažoval v pedagogické osvětě a vydával ještě několik let časopis Škola našeho venkova. Zemřel v srpnu 1935. Přesné datum smrti ve zdrojích kolísá (uváděn je i 14. srpen), ale podle dobového tisku k úmrtí došlo 13. srpna o půl páté ráno. Zemřel ve svém bytě v Praze-Břevnově.\n\n"}
{"id": "742845", "url": "https://cs.wikipedia.org/wiki?curid=742845", "title": "Jurgis Kairys", "text": "Jurgis Kairys\n\nJurgis Kairys (* 6. května 1952 v Šarypovu, Krasnojarský kraj, SSSR v rodině poválečných vyhnanců do GULAGů v Sibiři) je litevský pilot, letec akrobat, letecký konstruktér, mistr akrobatického létání, šampión evropských i světových přeborů v akrobatickém létání, mnohonásobný vítěz těchto přeborů, který vyhrál nejvíce soutěží FAI World Grand Prix.\n\nV roce 1970 Jurgis Kairys absolvoval střední školu v Kaltinėnech (okres Šilalė), studoval na Vilniuském inženýrském institutu stavebním. V roce 1973 absolvoval Technickou školu letectví. V letech 1980 - 1984 studoval v Leningradské akademii civilního letectví, kterou úspěšně absolvoval.\n\n\nOd roku 1999 J. Kairys zdokonaluje velmi lehké a výkonné akrobatické letadlo „Juka“, které letci umožňuje tvořit a prezentovat nové akrobatické prvky/figury a programy. Nedokončený prototyp akrobatického letadla „MAI-90“, s veškerou technickou dokumentací a právy nabyl J. Kairys od moskevského institutu letectví a přejmenoval jej na „Juka“. Toto letadlo J. Kairys od základu zdokonalil, včetně tvaru trupu, řízení, krytu kabiny a j. S ještě nedokončenými úpravami se s tímto letadlem zúčastnil v několika soutěžích a umístil se na medailových místech (v létě 2002 v etapě Brněnského světového poháru v Dlouhé Lhotě u Příbrami )\n\n\n"}
{"id": "742848", "url": "https://cs.wikipedia.org/wiki?curid=742848", "title": "Slávik", "text": "Slávik\n\nPříjmení Slávik (slovensky slavík) nese více osobností:\n\n\n"}
{"id": "742853", "url": "https://cs.wikipedia.org/wiki?curid=742853", "title": "Mistrovství Československa v atletice 1976", "text": "Mistrovství Československa v atletice 1976\n\nMistrovství Československa mužů a žen v atletice 1976 v kategoriích mužů a žen se konalo přibližně měsíc po  olympiádě v Montrealu. Hlavní část se uskutečnila v sobotu 28. srpna a v neděli 29. srpna v Třinci na tartanové dráze. Pouze tři finálové disciplíny byly na pořadu už v pátek 27. srpna.\n\nNa mistrovství startovala v podstatě celá tehdejší československá špička. Ve startovní listině se objevila jména olympijských finalistů z Montrealu (Helena Fibingerová, Mária Mračnová, Jiří Vyčichlo, Jaroslav Brabec, Josef Šilhavý, Ludvík Daněk a Jarmila Nygrýnová). \n\nNejhodnotnějším výkonem na mistrovství byl československý rekord, který vytvořila výkonem 192 cm Mária Mračnová ve skoku do výšky.\n"}
{"id": "742854", "url": "https://cs.wikipedia.org/wiki?curid=742854", "title": "Rukev bažinná", "text": "Rukev bažinná\n\nRukev bažinná (\"Rorippa palustris\"), kosmopolitní druh z rodu rukev, je světle zelená, středně vysoká vlhkomilná rostlina.\n\nVyjma vyloženě studených, vysokohorských, tropických a aridních oblastí se vyskytuje ve všech kontinentech. Je světlomilný druh volící hlavně otevřená, slunečná stanoviště. Roste hlavně na hlinitých nánosech okolo vodních toků, rybníků a jezer, rychle se však dokáže rozšířit na obnažená rybniční dna, vlhká pole, louky a skládky, daří se mu v rozličných ruderálních společenstvech. V České republice roste mimo nejvyšších poloh na celém území, na podmáčených polích (např. s okopaninami) je nepříjemným plevelem.\n\nVyskytuje se nejčastěji ve dvou formách, jako jednoletá nebo dvouletá rostlina. Jednoletá vyroste, vykvete, odplodí a uhyne během jednoho roku. Dvouletá vytvoří za prvý rok pouze přízemní růžici listů která přezimuje a teprve druhý rok vykvete, zaplodí a ukončí svou existenci. Někdy se ale chová rukev bažinná jako rostlina vytrvalá, kdy vyrůstá, kvete a plodí po několik roků po sobě.\n\nLodyha bývá zřídka jednoduchá, nejčastěji je po celé délce rozvětvená a dosahuje výšky 20 až 80 cm. Je přímá nebo vystoupavá, oblá nebo nepravidelně hranatá, dutá, lysá, barvu má lehce nafialovělou. Listy v přízemní růžici jsou zpeřeně dělené s postranními pilovitými ušty a s výrazně větším koncovým segmentem. Lodyžní jsou obdobné nebo peřenosečné, vždy však objímají lodyhu svou bázi s oušky, někdy jsou celistvé s řídkými brvami po okrajích.\n\nDrobné květy na stopkách vytvářejí hroznovitá květenství. Čtyři světle žluté, snadno opadavé korunní plátky dlouhé asi 2 mm jsou přibližně stejně veliké jako čtyři korunní plátky. Kvetou od června do října. Plodem jsou asi 0,5 cm velké, nafouknuté šešulky válcovitého až elipsoidního tvaru, vzhůru ohnuté, zřídka rovné, na vrcholu mají zůstatek čnělky s bliznou. Spočívají na stopkách přibližně stejně dlouhých jako jsou samy, od lodyhy odstávají a později se některé ohýbají dolů. Šešulka, otvírající se postranními chlopněmi, má v každém pouzdře ve dvou řadách lesklá semena 0,6 až 0,9 mm dlouhá která jsou okrově zbarvená a jemně bradavčitá. Chromozómové číslo: 2n = 32.\n\nPro rukev bažinnou je charakteristický hlavní vřetenovitý kořen s hrubými postranními kořeny. Na hypokotylu i na vlastním hlavním kořeni se mohou po poranění vytvářet adventivní pupeny, z kterých vyroste nová lodyha. Roste-li v půdě dostatečně zásobené živinami vytvářejí se tyto pupeny a následně nové odnože samovolně, v půdě chudé jsou schopny vyrůst nové rostliny jen po poranění. Mimo to se rostlina může vegetativně množit i na půdě ležícími lodyhami které vytvářejí kořeny.\n\nSemena jsou schopná klíčit po celý rok, hlavním stimulem ke klíčení je velký rozdíl teplot mezi dnem a nocí 25 - 10 °C při dlouhodenním režimu a dostatku vlhkosti. Semena, která se dostanou do vhodného prostředí v období od dubna do června, vyklíčí asi za 40 dnů a vyrostou z nich jednoleté rostliny které téhož roku vykvetou. Rostliny ze semen vysetých v červnu již vyprodukují málo semen a mnohdy kvetou příští rok znovu. Ze semen vysetých později vyrostou pouze přízemní růžice listů, ty přezimují a rostliny kvetou až příští rok.\n\n\n \n"}
