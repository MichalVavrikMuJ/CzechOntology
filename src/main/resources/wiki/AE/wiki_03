{"id": "557403", "url": "https://cs.wikipedia.org/wiki?curid=557403", "title": "Harantové z Polžic a Bezdružic", "text": "Harantové z Polžic a Bezdružic\n\nHarantové z Polžic a Bezdružic byli starou českou vladyckou rodinou, která původně příslušela k jedné z větví Kořenských z Terešova. Pocházeli z Plzeňska. Ves Polžice je v současnosti součástí Bezdružic. \n\nPůvod odvozovali od Buška z Bezdružic, jenž žil na konci 14. století. Dále víme o Jiřím Harantovi z Polžic a Bezdružic, čtyřikrát se oženil, z jeho vztahů přežilo 13 dětí. Roku 1603 byl zabit jeho syn Jan, který nejspíše skonal v bitvě proti Turkům. Nejznámějším potomkem Jiřího Haranta se stal Kryštof, jenž proslul jako cestovatel, hudebník, spisovatel, politik a voják. Kryštof Harant z Polžic a Bezdružic byl popraven při Českém stavovském povstání. Přítel Heřman Černín se po smrti Kryštofa roku 1625 oženil s jeho vdovou a jejich děti vychoval v přísně katolické víře. Kryštof měl dva bratry, Adama a Jana Jiřího staršího (1580–po roce 1648), který v roce 1628 kvůli protestantské víře emigroval do Bavorska, kde sepsal \"Paměti\" ve formě deníkových zápisků, které přibližují těžké pobělohorské období. Jeho syn Kryštof Vilém se stal generálem císařského vojska a nejvyšším vojenským velitelem v Čechách.\n\nVe znaku měli kohouta, od 15. století byl bílý s černým ocasem na červeném podkladu.\n\nPříbuzensky se svázali s Černíny z Chudenic, Hradišťskými, Miřkovskými.\n\n"}
{"id": "557411", "url": "https://cs.wikipedia.org/wiki?curid=557411", "title": "Sloboda a Solidarita", "text": "Sloboda a Solidarita\n\nSloboda a Solidarita (zkratka SaS, : \"Svoboda a Solidarita\") je liberální parlamentní politická strana působící na Slovensku od roku 2009. Stranu založil a jejím předsedou je ekonom Richard Sulík. V parlamentních volbách v roce 2010 získala strana 12,1 % hlasů a poprvé se tak dostala do parlamentu. V parlamentních volbách v roce 2012 strana oslabila, obsadila 6. místo a obhájila pouze 11 mandátů, po parlamentních volbách v roce 2016 je druhou nejsilnější stranou slovenského parlamentu, když získala 21 mandátů.\n\nStrana byla založena 28. února 2009 v Bratislavě. V obou kolech prezidentských voleb strana podporovala Ivetu Radičovou. Strana se zúčastnila voleb do Evropského parlamentu v roce 2009, na prvním místě kandidátky byl ekonom Ján Oravec. Strana ve volbách získala 4,71 % hlasů, místo v Evropském parlamentu jí tak jen těsně uniklo (uzavírací klauzule byla 5 %).\n\nV polovině roku 2009 strana začala sbírat podpisy pro vypsání referenda, které mělo obsahovat šest témat: zrušení koncesionářských poplatků, omezení poslanecké imunity, snížení počtu poslanců Národní rady Slovenské republiky (ze 150 na 100), stanovení maximální ceny automobilů orgánů veřejné moci, volby do Národní rady a Evropského parlamentu přes internet a změnu tiskového zákona s omezením práva na odpověď. Petice na vypsání referenda získala celkem 368 tisíc platných podpisů, tudíž překročila hranici požadovaných 350 tisíc podpisů a prezident Slovenska Ivan Gašparovič referendum vyhlásil na 18. září 2010. Referenda se účastnilo pouze 22,84 % oprávněných voličů, tudíž nebylo referendum platné. I přes neúspěch referenda se některé z jeho tezí dostaly do programového prohlášení vlády Ivety Radičové, jejíž byla SaS součástí.\nV roce 2011 došlo ve vládě Ivety Radičové ke sporům ohledně schválení posílení pravomocí Evropského nástroje finanční stability označovaného také za záchranný fond eurozóny. Sloboda a Solidarita s jeho schválením nesouhlasila, argumentovala například tím, že tento návrh jde proti duchu solidarity v rámci EU, kdy chudší Slovensko by mělo přispívat na záchranu bohatších států v problémech, jako je Řecko. Schválení návrhu považovala SaS také za porušení vládního programu. Iveta Radičová spojila hlasování o tomto návrhu s vyjádřením důvěry vládě. O návrhu se hlasovalo 11. října 2011. Návrh byl v Slovenské národní radě odmítnut a vláda tak ztratila důvěru. O dva dny později schválila národní rada předčasné parlamentní volby s datem konání 10. března 2012.<br>\nV rámci reakcí pak v listopadu 2011 stranu opustila skupina poslanců, která založila novou politickou stranu Obyčejní lidé a nezávislé osobnosti.\n\nVe volbách v roce 2012 strana výrazně oslabila, když udržela pouhých 11 mandátů s volebním ziskem méně než 6 % platných hlasů a skončila až na 6. místě. Strana se stala součástí opozice proti jednobarevné vládě Roberta Fica. V letech 2013 - 2015 se volební preference strany pohybovaly pouze kolem pětiprocentní hranice nutné ke vstupu do Národní rady, minimum 3,9 % dosáhly v květnu 2013 a lednu 2015. V rámci strany se vyostřil spor mezi předsedou Richardem Sulíkem a jeho vyzyvatelem Jozefem Kollárem. Na stranickém kongresu 16. března 2013 byl v úřadu předsedy strany těsným výsledkem potvrzen Richard Sulík, když získal 134 hlasů, Jozef Kollár obdržel 121 hlasů. 11. dubna 2013 pak skupina kolem Jozefa Kollára oznámila ukončení svého působení ve straně a založení občanského sdružení Liberální dohoda. Před volbami 2016 strana v září 2015 odmítla možnost volební koalice pravicových stran a oznámila samostatnou kandidaturu.\n\nVe volbách 2016 strana obdržela více jak 12 % platných hlasů, získala 21 mandátů a umístila se na druhém místě. Výsledky voleb neumožnily straně sestavit širokou pětičlennou vládu pravého středu a případný šestý člen, Slovenská národná strana, šestičlennou koalici odmítla. SaS se tak stává nejsilnější opoziční stranou poté, co je sestavena třetí vláda Roberta Fica.\n\nVolební preference podle agentury Focus s výjimkou srpna a listopadu 2010, ledna, dubna a srpna 2011, července a října 2012 (agentura Median) a ledna, března a července 2015 (agentura Polis).\n\nTučně vyznačené preference znamenají překročení hranice 5% potřebné na vstup do parlamentu.\n\n"}
{"id": "557414", "url": "https://cs.wikipedia.org/wiki?curid=557414", "title": "Domácí drůbež", "text": "Domácí drůbež\n\nU domácí drůbeže se tradičně rozlišuje hrabavá drůbež (kur domácí, krůty) a vodní drůbež (kachny a husy). Fylogeneticky tvoří drůbež (tedy klady vrubozobí a hrabaví) dobře podloženou monofyletickou skupinu na samé bázi žijících létavých ptáků (\"Neognathae\"), zvanou \"Galloanserae\"\n\nMezi hrabavou drůbež je tradičně zařazován kur domácí a krůty, i když zoologicky do řádu \"Galliformes\" (hrabaví) patří i další druhy ptáků, včetně perliček, pávů, bažantů a dalších okrasných a jiných druhů ptáků.\n\nČlenové řádu \"Galliformes\" jsou ptáci od velikosti křepelky do velikosti krocana. Zobák mají silný, krátký a jen mírně zahnutý. Nohy jsou silné, uzpůsobené k hrabání; drápy jsou tupé. Mají vole, silný svalnatý žaludek, dlouhá slepá střeva, krátká křídla a samec má často na běháku ostruhu. Živí se hlavně semeny, méně zelenými částmi rostlin nebo hmyzem a jeho larvami. Neplavou a nekoupou se, zato se často popelí (popelová lázeň). Peří je tuhé, prachové peří chybí. Vyznačují se výrazným pohlavním dimorfismem. Jsou to ptáci nekrmiví. Mláďata jsou po opuštění hnízda velmi samostatná a sama se živí.\n\nPro člověka významné druhy vodní drůbeže (kachna domácí, kachna husí, husa domácí) patří zoologicky do řádu \"Anseriformes\" (vrubozobí).\n\nU vrubozobých vytvářejí kraje obou dílů zploštělého zobáku kulisovitě postavené rohovité lamely nebo zoubky, kterými svírají potravu jako kleštěmi nebo přecezují bahno vodou a obsah polykají. Vrubozobí mají proto v dutině zobáku četná smyslová tělíska. Přední 3 prsty běháku jsou spojeny plovací blanou. Tělo je přizpůsobeno k životu na vodě. Je hustě pokryto obrysovým peřím, které nepropouští vodu. Pod ním je na celé ploše těla vrstva prachového peří. Kostrční žláza je velká a vytváří hojně olejovitého sekretu, jímž si ptáci zobákem promašťují peří. Jsou to ptáci nekrmiví, jejich mláďata jsou schopna samostatné výživy. Po vylíhnutí jsou hustě pokryta pápěřím a po uschnutí jsou schopna chůze i plavání. Mají již vysoce vyvinutou regulaci tělesné teploty. Výměna peří je buď jednou v roce (husy) nebo dvakrát do roka (kachny). Samci mají částečně vyvinutý penis.\n\nNázory na původ a historii vzniku hlavních druhů domácí drůbeže nejsou jednotné. Na rozdíl od domácích savců nečiní u domácí drůbeže obtíže jejich odvození od divokých druhů, ale mnohem méně je známa doba, kdy k domestikaci došlo.\n\nPříslušníci rodu \"Gallus\" (kur) se vyskytují se v několika druzích, případně poddruzích či varietách (názvosloví i systematické členění příslušníku rodu se podle různých autorů různí).\n\n\n\n\n\n\n\nPočátky domestikace kura domácího sahají asi až do 5.-4. tisíciletí př.K. a za kolébku domestikace se zřejmě může považovat Přední Indie, zvláště pak povodí řeky Indus, dále Indočína, Malajsko a Indonésie. Odtud se kur domácí poměrně rychle šířil do sousedních zemí, tedy i na západ do Íránu, Mezopotámie aj. Ve 14.-15. století př.K. jej chovali již v Egyptě, a to zprvu jako posvátného ptáka, později, několik století př. K., již jako hospodářské zvíře (umělé líhnutí kuřat). V 6.-8. století př.K. jej znají již Řekové jako „perského“ nebo „medijského“ ptáka, což zřejmě souvisí s cestami, jimiž se kur domácí dostával na západ již před politickým panstvím Peršanů. V 5. století př.K. byl kur domácí rozšířen po celém Středomoří a národy střední Evropy se s ním seznámily na počátku doby železné. V 1. století př. K. jej znali již Keltové. Jeho široké uplatnění je dílem Římanů, např. římský letopisec Collumela vydal spis, který obsahuje zásady chovu a krmení domácích ptáků. Středověk podtrhl ještě více význam kura domácího jako zdroje postních jídel. Značný význam pro domestikaci měla nenáročnost kura domácího a přizpůsobivost primitivním podmínkám tehdejších chovů a to, že část potravy si kur obstarával sám z přírody a dále i možnost jej všestranně zužitkovat (peří, vejce, maso).\n\nKrůta domácí - \"Meleagris gallopavo\" f. \"domestica\" (Linné, 1758) - byla domestikován již indiánskými kmeny (Aztéky) dávno před příchodem Evropanů z mexické formy krůty divoké, která žije dodnes volně v málo obydlených oblastech Severní a Střední Ameriky. Do Evropy byla dovezena Španěly r. 1523-24, a to nejdříve samci; ještě v r. 1530 nebyly v Evropě známy samice. V letech 1550-60 se však už uplatňuje ve Španělsku pro chutné maso a dostává se i do Francie a Anglie, kde se stal tradičním oblíbeným jídlem o vánocích. K nám se dostala až o 100 let později.\n\nPerlička domácí - \"Numida meleagris\" f. \"domestica\" (Linné, 1758) byla zdomácněna již před naším letopočtem. Východiskem k domestikaci byla pravděpodobně perlička kropenatá - \"N. meleagris\" (Linné, 1758), která se vyznačuje typickou přilbou (kostěný výrůstek na lebce) a žije dodnes divoce v celé řadě variet v severozápadní Africe. Pohlavní dimorfismus je malý.\n\nDo Evropy byla dovezena pravděpodobně nadvakrát. Poprvé její domestikovanou formu získali od Féničanů Řekové kolem 5. století př.K., pro které byla posvátným ptákem, používaným k liturgickým obřadům. Kolem počátku naší éry ji znali i Římané, kteří se cenili zvláště jejího chutného masa a vajec, ale její chov upadl do zapomenutí. Podruhé byla dovezena do Evropy kolem 16. století, kdy byly do Španělska dovezeny ze západní Afriky (Guinea) již polodomestikované perličky a odtud se dostala do Latinské Ameriky. Zde částečně zdivočela a částečně byla úplně domestikována. Odtud se zpětně rozšířila do Evropy. Tím se vysvětluje, proč se perlička nechovala ve středověku v Evropě jako domácí zvíře a proč je vlastně nejmladší naše domestikované zvíře. Chová se hlavně pro vynikající maso a vejce, která skladovaná za obvyklých podmínek si dlouho podržují charakter čerstvých vajec. Její chov nikdy nedosáhl významu kura domácího. Domestikací se perličky také mnoho nezměnily od svých divokých předků - jsou plaché, bojovné, toulají se a nesnášejí se s ostatní drůbeží. Pronikavý hlas perliček je často příčinou i jejich menšího rozšíření.\n\nMají zobák na konci vždy plochý, zakončený malým nehtem. Na jeho okraji jsou vyvinuty rohovité lamely. Běhák je z boku stlačen a vpředu pokryt příčnými rohovitými štítky. Ryby neloví, takže rybničnímu hospodářství spíše prospívají. Účastní se převodu živin ze souše do vody hnojením rybníků svým trusem. Toho se dříve využívalo v tzv. kaprokachním hospodářství (ryby požírají i ne zcela strávené části potravy obsažené v trusu a trus napomáhá rozvoji planktonu a bentosu).\n\n\n\n\nMají na hlavě holá červená místa páchnoucí pižmem. Pocházejí většinou z tropických zemí.\n\n\nHusy mají poměrně vysoký zobák ukončený nehtem, který kryje celou plochu konce zobáku. Běháky jsou pokryty štítky tvaru šestiúhelníků a jsou poměrně vysoké a silné. Husy jsou býložravci; vedou denní způsob života. Proces domestikace není přesně znám. Usuzuje se, že ve střední a severní Evropě se husa domácí odchovala z husy velké, v jižní Evropě a severní Africe z divoké husy nilské a v Číně a Japonsku z divoké husy labutí.\n\n\nDomestikací se pozměnily některé původní vlastnosti divokého předka - z monogamního ptáka se stal pták polygamní, zvýšila se snáška (původně 4-7 vajec ročně), na vejcích sedí jen husa, stěhovací instinkt byl silně potlačen a uspíšilo se pohlavní dospívání.\n\n\n\n\n"}
{"id": "557421", "url": "https://cs.wikipedia.org/wiki?curid=557421", "title": "Gowalla", "text": "Gowalla\n\nGowalla byla geolokační hra. Uživatelé se přihlašovali pomocí aplikace pro mobilní platformy (iPhone, Android, Blackberry, Palm), nebo pomocí mobilního webového prohlížeče. Jako odměnu získávali uživatelé virtuální předměty, které mohli směňovat za jiné. Uživatelé přidávali nová místa (spoty), nebo celé výlety (tripy). Pokud se uživatel přihlásil z určeného počtu míst výletu (nemusí být všechna), získal speciální odznáček.\n\n10. března 2012 bylo oznámeno, že ukončuje svou činnost, přičemž svá místa, fotky a seznamy si budou později moci stáhnout.\n\n"}
{"id": "557434", "url": "https://cs.wikipedia.org/wiki?curid=557434", "title": "Ladislav Szalai", "text": "Ladislav Szalai\n\nLadislav Szalai (* 18. března 1951, Bratislava) je český spisovatel slovenského původu, který se věnuje převážně žánru science-fiction.\n\nLadislav Szalai se narodil roku 1951 v Bratislavě-Petržalce, ale od raného dětství žil v Čechách na Sedlčansku a ve Vojkově. V letech 1966–1969 absolvoval podnikové odborné učiliště v Kladrubech u Vlašimi a v Olbramovicích a vyučil se opravářem zemědělských strojů.\n\nOd roku 1969 žil v Praze a vystřídal řadu zaměstnání: stavební dělník u železničního stavitelství, posunovač, lampář, výhybkář, dozorce výhybek, staniční dělník, můstkař, závorář, vrátný, skladník přepravy na železniční stanici Praha-Hlavní nádraží nebo brusič.\n\nVe své literární tvorbě se nejprve věnoval poezii (první báseň otiskl již roku 1962 v časopise \"Pionýrské noviny\") a společně se Zdeňkem Rosenbaumem také psaní písňových textů. Básně mu vyšly v antologiích \"Rosný bod\" (1976) a \"Jen jednou ponejprv\" (1981), písňové texty na gramofonové desce \"Sváteční poledne\" (1980).\n\nJeho prozaickým debutem (nepočítáme-li různé povídky, glosy a hudební kritiky publikované časopisecky) byla lyrická novela ze současnosti \"Prázdniny s Jackem Londonem\", otištěná v antologii \"Před vyplutím\" (1980). Ve zcela odlišném stylu jsou však napsány jeho početné sci-fi povídky, které se vyznačující neobyčejnou tematickou pestrostí, velmi často jsou prostoupeny prvky humoru či satiry a vyšly též polsky, rusky, maďarsky a italsky.\n\nRoku 1990 založil se společníkem Karlem Smolanem nakladatelství Orfeus, které bylo zaměřené zejména na učebnice a literaturu faktu. Nakladatelství řídil do roku 1993, a po jeho zániku spravoval stejnojmennou výpočetní a informační firmu. V roce 1995 podnikání zanechal a odstěhoval se do Sedlce-Prčic a v roce 1997 do Jizerských hor. Nyní je v invalidním důchodu, ale stále se věnuje psaní.\n\n\n"}
{"id": "557436", "url": "https://cs.wikipedia.org/wiki?curid=557436", "title": "Ojrati", "text": "Ojrati\n\nOjrati ( ) jsou příslušníci západomongolských kmenů a lze je definovat do dvou kategorií:\n\nVe 3. a 4. století probíhalo ve východní Asii velké stěhování národů, které začalo migrací jižních Hunů. Poté, co se území kočovných kmenů stabilizovalo, zde začali vznikat předchůdci dnešních etnik. Jsou známi pod jmény Tataři, Kitani a Ši-vej, první zmínka o nichž pochází z období dynastie Suej (581-618). Je zaznamenáno okolo 20 kmenů Ši-vej, mezi nimi Mengu - Ši-vej, který sídlil u horního Amuru a patřil k tzv. lesním národům. V oblasti východní Gobi se později sjednotilo několik turkických kmenů a v letech 745 až 840 vládlo v \"Ujgurském chanátu\", který si podmanil i některé další sousední turkické a mongolské kmeny. Ovšem rozlišení turkických a mongolských kmenů v oné době je tak nejasné, že je nelze s jistotou definovat. V té době Mongolové sami sebe nazývali Tatary a jejich dnešní pojmenování, patrně odvozeninu jména Mengu, se zobecnilo až za Čingischána. Poté, co Kyrgyzové chanát zničili, část kmenů Ši-vej přesídlila k Bajkalu a hornímu toku Jeniseje.\n\nNa Sibiři v oblasti Bajkalu kmeny sídlily několik staletí, z letopisů jsou známy jako Merkité, Burjaté, Bargové, Ojraté a další. Jména Burjat a Ojrat se v pramenech často vyskytují společně, a to i ve spojení Burjat-Ojrat. Neexistují zmínky, že by tyto kmeny byly zataženy do válek mezi Kitany, kteří založili dynastii Liao, a dynastií Tchang. Ovšem na přelomu 12. a 13. století si mongolské kmeny přisvojily značnou část Pobajkalí, povodí Selengy, údolí Angary a horní Leny. Přitom Ojraté tvořili mezi kmeny většinu a Burjati menšinu.\n\nJeště před vznikem Mongolské říše se Ojraté spojili do kmenového svazu \"Dörben Oirat\" (čtyři Ojraté). Nepanuje shoda, které čtyři kmeny tento svaz původně vytvořily. Běžný je názor, že šlo o \"Chošúdy\", \"Čorosy\", \"Torguty\" a \"Dörvöty\", jindy se tvrdí, že kmenů bylo více a že se spojily čtyři předchozí kmenové svazy. Hlavní obživou Ojratů byl lov a rybolov v tajze, tím se lesní národy lišily od stepních národů, ovšem hranice mezi nimi není přesně definována. V r. 1207 se Ojraté podrobili Čingischánovi a zaujali přední postavení v jeho říši. V následujícím období je jejich historie úzce spjata se vzestupem Mongolské říše a mongolské dynastie v Číně.\n\nPo pádu mongolské dynastie v r. 1368 během zhruba čtyřsetletého boje o nadvládu ve vnitřním a vnějším Mongolsku zůstali Ojraté nepřáteli východních Mongolů (Chalchů), dynastie Ming a následné mandžuské dynastie a považovali se za dědice Čingischána. Kmenový svaz \"Čtyři Ojraté\" zůstal zachován a přimkl k sobě i některé menší kmeny (např. Chojty), které kočovaly na stejném území mezi Balchašem a Bajkalem. Svaz se postupem doby stával neformálním, roztříštěným a nestabilním. V první polovině 15. století si Čorosové na krátký čas podmanili východní Mongolsko ovšem ve druhé polovině 15. století po dvacetiletých bojích získali Chalchové nad Ojraty nadvládu. V r. 1543 byl konflikt vyřešen tím, že se Ojraté přesídlili na severozápad Mongolska, a když znovu napadali Chalchy, byli vytlačováni z Karakoramu ještě více na severozápad, až do stepí podél Obu a Irtyše.\nV tomto období stáli v čele kmenového svazu následující vládci:\n\nNa začátku 17. století byli Ojraté vytlačeni až do dnešního východního Kazachstánu. Torguti se usídlili podél severních přítoků Irtyše, Išimu a Tobolu, a stali se tak nejzápadnějším mongolským kmenem. Západně od nich žili Kazaši, kteří bránili Torgutům vysílat obchodní karavany do muslimských měst Syrdarji. V důsledku toho začali Torguté obchodovat s carskými stanicemi, nově postavenými s cílem podchytit obchod s Asií.\nNa druhé straně Chošúdi byli nejvýchodnějším ojratským kmenem, usídleným u jezera Zajsan a podél dolního toku Irtyše. Sousedili s Chalchy, kteří jim nedovolovali obchodovat v čínských pohraničních městech. Chošúdi jako první konvertovali k buddhistické škole Gelugpa.\n\nMezi výše uvedenými dvěma kmeny byli uzavřeni Čorosové, Dörvöti a Chojtové, společně nazýváni Džúngaři, kteří pod vedením Čorosů přebudovávali svoji moc. Pod vedením kmenového náčelníka Chara Chuly se jim podařilo jim zastavit expanzi Chalchů a poblíž dnešního Čugčaku si vybudovali hlavní město \"Kubak-sari\". Bylo podporováno hospodářství, obchod a diplomacie. Sjednocení a upevňování centrální moci způsobilo stěhování svobodomyslných a sebevědomých dörvötských kmenů na západ k Torgutům a dále do povodí Volhy. Zde se usídlili, přijali jméno Kalmykové a založili Kalmycký chanát. Část Chošúdů migrovala jižním směrem na tibetskou planinu, kde vytvořili Chošúdský chanát, který ze severu chránil Tibet (a školu Gelugpa).\n\nKmeny, které zůstaly, vytvořily pod vládou Chara chuly Džúngarský chanát. Džúngaři byli ohrožováni především Kazachy, kteří ve 20. letech 17. století získali pod svou kontrolu část původního ojratského území. Trvalé byly konflikty s ruskými Kozáky, přicházejícími od severu. \"Chara Chula\" podporoval drobný průmysl, zejména železářství, aby se mohl vyzbrojit modernějšími zbraněmi. Jeho potomkům se do poloviny století se podařilo získat zpět ztracená území a potom pokračovali v expanzi. Kolem roku 1680 obsadili Tarimskou pánev a koncem 17. století postupovali střední Asií a vytlačovali Kazachy a Kyrgyzy na západ, přičemž dobyli Taškent. Útočili také v oblasti Altaje a vůči Kazachům i Kyrgyzům postupovali velmi krutě, což se odráží v kyrgyzském eposu Manas. Ve stejné době se Ojrati dostali do konfliktu s Chalchy, jejichž chanát rozvrátili. V důsledku toho se zbylí Chalchové podrobili mandžuské dynastii a v následném prvním konfliktu s Čínou, kterou nárůst džúngarské moci znepokojoval, jí pomohli k drtivému vítězství v bitvě u řeky Túl gol. Další konflikt se odehrál na půdě Tibetu, kde se zúčastnili náboženské války na straně hnutí Gelugpa. Číňané intervenovali zprvu neúspěšně, ale r. 1720 Džúngary z Tibetu vytlačili. Následně byli Džúngaři vytlačeni z dobytých území Kazachy, kteří se mstili za dřívější ojratská tažení. V oslabeném chanátu propukly koncem 40. let spory o následnictví, čehož využila Čína a v krátké válce Džúngarský chanát rozdrtila (1757).\n\nPo válce nastal rozsáhlý rozvrat spojený s nemocemi a vyhlazováním Džúngarů. Odhaduje se, že z 600 tisíc jich 20 % uprchlo do Ruska a Kazachstánu, 40 % podlehlo epidemii neštovic a 30 % bylo vyhlazeno čínskou armádou. Do vylidněných oblastí pozval čínský císař obyvatele jiných provincií, ale i Kalmyky, jejichž část (asi 70 000) se v r. 1771 navrátila z Ruska.\n\nV r. 2006 požádal kalmycký prezident Kirsan Ilumžinov, aby se 10 000 Ojratů přestěhovalo do Kalmycka.\n\nOjraté hovoří ojratsky, což je jazyk prakticky totožný s kalmyčtinou. Ojratština patří k mongolské větvi altajské jazykové rodiny. Na její vývoj měly určitý vliv turkické, ugrické a tunguzské jazyky.\n\nPrvní ojratské písemnosti byly napsány písmem todo bičig (jasné písmo), které vytvořil v 17. století mnich Zaja Pandita na základě staromongolského písma. Písmo se mezi Ojraty značně rozšířilo a používají ho dodnes. V Kalmycku se používá cyrilice.\n"}
{"id": "557440", "url": "https://cs.wikipedia.org/wiki?curid=557440", "title": "Imdžinská válka", "text": "Imdžinská válka\n\nImdžinská válka byla válka mezi Japonskem a korejsko-čínskou aliancí v letech 1592–1598. \n\nDo začátku 90. let 16. století japonský vojevůdce a politik Hidejoši Tojotomi sjednotil pod svou vládou celou zemi. Vláda nad Japonskem ale nestačila jeho ambicím a proto se rozhodl dobýt mingskou Čínu. Obrátil se na korejskou vládu s žádostí o spojenectví a umožnění průchodu japonské armády do Číny. Korea však uznávala svoji vazalskou závislost na Číně a Japonce odmítla. Na to japonská vláda zareagovala přípravou vpádu do Koreje.\n\nJaponská vojska se vylodila v Koreji roku 1592. Špatně připravená korejská armáda nekladla větší odpor a Japonci rychle postupovali, už po dvaceti dnech obsadili Soul a pokračovali dále na sever. Nicméně okupace země vyvolala vlnu lidového odporu, která přerostla v regulérní partyzánskou válku. V organizaci odporu měly velmi důležitou roli vítězství korejského námořnictva vedeného admirálem I Sun-sinem v létě a na podzim 1592. Vzchopila se i korejská pozemní armáda a navíc počátkem roku 1593 vyslala čínská vláda Korejcům na pomoc početný sbor v čele s generálem Li Žu-sungem. Čínsko-korejská vojska do května 1593 vytlačila většinu útočníků z Koreje. Roku 1593 Japonci souhlasili s jednáním o příměří, s cílem získat čas pro novou ofenzívu. Ale ani další invaze roku 1597 nebyla úspěšná a do konce příštího roku byli Japonci poraženi.\n\n\n"}
{"id": "557451", "url": "https://cs.wikipedia.org/wiki?curid=557451", "title": "Argentinská rallye 2004", "text": "Argentinská rallye 2004\n\nArgentinská rallye 2004 byla osmou soutěží mistrovství světa v rallye 2004. Soztěž byla pořádána ve dnech 15. až 18. července. Trať měřila 382,63 km rozdělených do 26 rychlostních zkoušek. Zvítězil zde Carlos Sainz s vozem Citroën Xsara WRC.\n\nSébastien Loeb s Xsarou jel celou soutěž opatrně, vyhýbal se jezdeckým chybám a získal druhé místo. Jeho týmový kolega Sainz absolvoval celou soutěž bez chyb. Dvakrát se dostal do vedení v soutěži a podruhé tuto pozici udržel. O vedoucí pozici s ním bojoval Marcus Grönholm, ale ten utrhl kolo a ze soutěže odstoupil. Sainz se díky vítězství posunul na třetí průběžnou pozici v šampionátu. Markko Märtin s vozem Ford Focus RS WRC těžce havaroval v první etapě a byl převezen do nemocnice na pozorování. Jeho týmový kolega Francois Duval dokončil soutěž na třetí pozici. Problémy měl Petter Solberg, který jel s vozem Subaru Impreza WRC. Projel prudce brodem, poškodil přední část svého vozu a propadl se z vedoucí pozice. V důsledku poškození se jeho vůz později vzňal a ze soutěže musel odstoupit. Mikko Hirvonen dokončil soutěž jako čtvrtý a byl jediným bodujícím pro Subaru World Rally Team. Harri Rovanperä měl problémy s posilovačem, přesto dokončil soutěž na páté pozici. Na této pozici se dlouhou dobu držel Kristian Sohlberg s vozem Mitsubishi Lancer WRC, ale kvůli poruše převodovky musel ze soutěže odstoupit. Jediné body pro tým tak získal Gilles Panizzi za sedmou pozici. Na šesté pozici dokončil závod soukromý jezdec Luis Perez Companc a na osmé vítěz skupiny N Gabriel Pozzo.\n\n"}
{"id": "557454", "url": "https://cs.wikipedia.org/wiki?curid=557454", "title": "Neutrinový detektor", "text": "Neutrinový detektor\n\nNeutrinový detektor je zařízení umožňující zachycení neutrina a jeho detekci.\n\nDetekce neutrin je vzhledem k jejich velké netečnosti k normální hmotě obtížná. K detekci lze využít tři procesy – interakci neutrin s nukleony, pružný rozptyl neutrina na elektronu nebo jádru a interakce vysokoenergetických neutrin s protony za vzniku mionů μ.\n\nJedná se v podstatě o obrácení procesu beta rozpadu. Elektronové neutrino ν interaguje s neutronem a proběhne reakce:\n\n<math> \n"}
{"id": "557458", "url": "https://cs.wikipedia.org/wiki?curid=557458", "title": "Třebenice (Štěchovice)", "text": "Třebenice (Štěchovice)\n\nTřebenice je vesnice v okrese Praha-západ, je součástí obce Štěchovice. Nachází se asi 3,7 km na jihovýchod od Štěchovic v zákrutu řeky Vltavy, pod vodní nádrží Slapy. Je zde evidováno 242 adres.\n\nPrvní písemná zmínka o vesnici pochází z roku 1055.\n\nDo Třebenic byl při stavbě štěchovické přehrady přemístěn Ferdinandův sloup a socha sv. Jana Nepomuckého, které dříve označovaly Svatojánské proudy.\n\nPoblíž se nalézá několik trampských osad (Ztracenka, Apten Hassa, Margon, SKOT, Svatojánské proudy), které měly zásadní vliv při rozvoji trampingu v Čechách.\n\n"}
{"id": "557461", "url": "https://cs.wikipedia.org/wiki?curid=557461", "title": "Domasa", "text": "Domasa\n\nDomasa (2010) je šesté studiové album skupiny Traband. Obsahuje 12 písní, jejichž výhradním autorem je kapelník Trabandu Jarda Svoboda, a animovaný klip k písni \"Indiáni ve městě\" od Marka Rubce a Aleše Výmoly. Album vyšlo 29. března 2010 v mp3, které lze za poplatek stáhnout na webu vydavatele, a 19. dubna 2010 ve dvou edicích na CD, tedy stejně jako předchozí album \"Přítel člověka\" (2007). Luxusní edice obsahuje booklet v podobě malé knížky, ve kterém jsou texty všech písní v češtině i v angličtině s ilustracemi Jardy Svobody, levnější edice vyšla v klasickém plastovém CD-boxu.\n\nUvedení alba proběhlo 22. dubna 2010 v brněnském klubu Fléda (s hostující kapelou Poletíme?) a o týden později, 29. dubna, v pražském klubu Futurum (jako host krátce vystoupil jeden z tvůrců klipu Aleš Výmola, plánovaný host Ondřej Ježek se omluvil kvůli nemoci). Album kapela uvedla zpěvem písně \"Niagara\" Eduarda Ingriše, jejíž verš „komu vášeň v srdci hárá, tomu není pomoci“ je v bookletu alba uveden jako jeho motto.\n\nAlbum \"Domasa\" nahrála skupina Traband ve svém aktuálním čtyřčlenném složení, k trojici Jarda Svoboda, Jana Kaplanová (rozená Modráčková) a Václav Pohl, se vrátil tubista Robert Škarda. Po nahrávání zbylo ještě šest písniček, které potom vyšly na albu \"Neslýchané!\" (2011).\n\nPísnička \"Kalná řeka\" zpracovává skutečný příběh a je předzvěstí série písniček o postavách ze Žižkova z následující desky \"Neslýchané!\" (2011).\n\n\"Domasa\" se stalo nejprodávanějším titulem Indies Scope za období od 1. ledna 2010 do 30. listopadu 2010. Album získalo žánrovou cenu folk & country v cenách Anděl 2010.\n\nNahrávky \"Bez tíže\", \"Nad Koločavou\" a \"Co se v mládí naučíš\" vyšly na DVD \"Neslýchané!\" (2011) tlumočené do znakové řeči.\n\n\n\n\nVe své recenzi pro časopis \"Folk\" napsal Jiří moravský Brabec, že \"Domasa\" pokládá po textařské stránce za nejlepší album Trabandu.\n"}
{"id": "557463", "url": "https://cs.wikipedia.org/wiki?curid=557463", "title": "Hostan", "text": "Hostan\n\nHostan je značka piva vyráběného společností Heineken Česká republika. Do roku 2005 se vařil ve Znojmě.\n\nRoku 1278 uděluje Rudolf I., řečený Kaše, městu Znojmu várečné a mílové právo, při tažení z bitvy na Moravském poli. Roku 1363 je v Losunkové knize z doby Karla IV. uvedeno několik pravovárečných měšťanů – mezi nimi i sládek Hostan.\n\nDo roku roku 2005 se pivo Hostan vařilo ve Znojmě v pivovaru, kde od roku 2015 funguje Znojemský městský pivovar. V roce 1974 měl znojemský pivovar výstav piva 246 595 hl, který se až do jeho zrušení v roce 2009 nepodařilo překonat. Od roku 2000 se ve Znojmě vařily 4 druhy piva. V roce 2003 byl pivovar Hostan prodán nizozemskému koncernu Heineken. V roce 2005 byla výroba piva značky přesunuta do pivovaru v Brně. Výrobu piva ve Znojmě nahradila výroba sudových nasycených limonád s citrónovou a kolovou příchutí pod značkou ZULU. Dne 15. června 2009 výroba piva Hostan ve Znojmě definitivně končí.\n\nPod značkou Hostan vaří dále pivo nadnárodní společnost Heineken.\n\n"}
{"id": "557464", "url": "https://cs.wikipedia.org/wiki?curid=557464", "title": "Vršovice (okres Louny)", "text": "Vršovice (okres Louny)\n\nObec Vršovice se nachází v okrese Louny v Ústeckém kraji. Žije v ní obyvatel.\n\nPrvní písemná zmínka o obci pochází z roku 1268. Od 1. května 1976 do 31. prosince 1991 byla obec součástí města Louny.\n\n\n\n"}
{"id": "557466", "url": "https://cs.wikipedia.org/wiki?curid=557466", "title": "Gunnar Nordahl", "text": "Gunnar Nordahl\n\nGunnar Nordahl (19. října 1921, Hörnefors – 15. září 1995, Alghero) byl švédský fotbalista. V letech 1949–1956 byl hráčem AC Milan.\n\nGunnar Nordahl je pravděpodobně nejlepším švédským fotbalistou všech dob a skutečnou legendou ve Švédsku i v Itálii. Tenhle fantastický útočník se narodil na severu země v malém městečku Hörnefors.\n\nVyrůstal ve skromných podmínkách a spolu se svými bratry Bertilem a Knutem nastupoval za místní klub. Netrvalo dlouho a bylo jasné, že by z něj mohl vyrůst špičkový fotbalista. Dnes je považován za fotbalovou legendu.\n\nZa slávou se odstěhoval do průmyslového města Degerfors, kde odehrál 77 zápasů a vstřelil 58 branek. Pak ho koupil klub IFK Norrköping, kde zazářil ještě víc.\nDovedl jej ke 4 ligovým vítězstvím v řadě, a během oněch 4 let zaznamenal 92 branek v 93 zápasech. Jeho kariéra v reprezentaci byla stejně zářná, jako ta klubová, nejvíce se v ní vyjímá zisk zlaté olympijské medaile v roce 1948. Po finále odehrál za národní tým ještě tři utkání, ale poté se rozhodl že podepíše profesionální smlouvu s AC Milan. Švédská fotbalová asociace se jej rozhodla vyloučit ze svých řad kvůli neloajálnímu chování, protože ve Švédsku platily tvrdé zákony, v jejichž rámci hráči museli hrát na čistě amatérské úrovni. Gunnar Nordahl byl naoko zaměstnán jako hasič a navíc bral peníze od klubu. Jednalo se o velmi tvrdé a pochybné rozhodnutí, které znamenalo velkou ztrátu švédské reprezentaci. Stačí si uvědomit, že Gunnar Nordahl do té doby nastřílel 43 branek ve 33 zápasech.\n\nVe své první sezoně si v 15 zápasech připsal 16 branek a to byl teprve začátek. V sezoně 1949/50 dal 35 branek z 37 zápasů a vyhrál tabulku střelců. Ve velkém stylu pokračoval i nadále. Pětkrát vyhrál tabulku střelců. Jen dvakrát prohrál, a to 1951/52 a 1955/56. Neexistovalo mnoho obránců, kteří by tohoto obdivuhodného útočníka ze severu dokázali zastavit.\n\nNa poslední 2 sezony si šel zahrát do AS Řím, kde po konci kariéry nějaký čas dělal trenéra. Když v roce 1995 na cestě do Itálie zemřel, odešel tak jeden z nejlepších fotbalistů světové historie. V italských fotbalových kruzích zavládl smutek. Na Gunnara Nordahla nikdy nezapomenou.\n\n\n\n"}
{"id": "557467", "url": "https://cs.wikipedia.org/wiki?curid=557467", "title": "Letiště Paříž – Le Bourget", "text": "Letiště Paříž – Le Bourget\n\nLetiště Paříž – Le Bourget (francouzsky \"Aéroport Paris – Le Bourget\") je nejstarší civilní pařížské letiště. Provozuje jej společnost Aéroports de Paris a nachází se 13 km severovýchodně od Paříže u města Le Bourget. Do otevření Letiště Orly v roce 1932 bylo hlavním letištěm Paříže.\n\nLetiště bylo otevřeno v roce 1919 jako vůbec první civilní letiště v Paříži a zůstalo jediným veřejným letištěm až do výstavby letiště v Orly. Na tomto letišti přistál Charles Lindbergh po svém přeletu Atlantiku 21. května 1927, kde na něj čekalo 200 000 diváků.\n\nHistorické budovy terminálu navrhl architekt Georges Labro v roce 1935 a byly zprovozněny 12. listopadu 1937 u příležitosti světové výstavy v Paříži. Stavba byla vážně poškozena během druhé světové války. Posléze byly budovy rekonstruovány podle původních plánů a až do 70. let 20. století sloužily pro civilní letectví. V současnosti zde sídlí letecké muzeum.\n\nLetiště leží 13 km severovýchodně od Paříže a rozkládá se na ploše 550 ha na území čtyř obcí a dvou departementů: Seine-Saint-Denis (Le Bourget a Dugny) a Val-d'Oise (Bonneuil-en-France a Gonesse).\n\nLetiště je otevřeno pro domácí i mezinárodní obchodní nepravidelnou přepravu a pro soukromé lety. Létat podle přístrojů je zde možné pouze s určitým omezením.\n\nV roce 2003 zde vzlétlo a přistálo 55 521 letadel a bylo odbaveno 130 000 pasažérů. Lety zde provozuje 45 leteckých společností.\n\nKromě komerčních letů se zde koná od roku 1953 Mezinárodní letecká výstava a část letiště slouží jako Muzeum letectví a kosmonautiky.\n\n"}
{"id": "557471", "url": "https://cs.wikipedia.org/wiki?curid=557471", "title": "Tchán", "text": "Tchán\n\nTchán vyjadřuje švagrovský vztah mezi otcem a manželem nebo manželkou jeho dítěte. Synova manželka se stává snachou a dceřin manžel pak zetěm. \n\nPodle současné právní úpravy tchánem naopak není otec, jehož syn či dcera jsou v registrovaném partnerství, protože institut švagrovství vzniká jen na základě uzavření manželství.\n\nV minulosti bývalo zvykem, že pokud se chtěla dcera vdát, musel obvykle její nastávající požádat o ruku svého budoucího tchána, což mělo často také ekonomické příčiny. V současné době tento zvyk sice nadále přetrvává, ale jedná se již o společenskou slušnost a dobré vztahy v nově konstituované rodině než o nutnost. \n\nŽenským protějškem ke slovu tchán je tchyně.\n\nSlovo tchán je vyjádřeno ve vztazích:\n\nOd tchána je odvozen pojem pratchán, který vyjadřuje vztah mezi manželovým/manželčiným dědečkem. \n"}
{"id": "557472", "url": "https://cs.wikipedia.org/wiki?curid=557472", "title": "Ivan Vladimirovič Mičurin", "text": "Ivan Vladimirovič Mičurin\n\nIvan Vladimirovič Mičurin (; Dolgoje, dnes Mičurovka, Rjazaňská oblast – 7. června 1935 Mičurinsk, Tambovská oblast) byl ruský šlechtitel a ovocnář, dvojnásobný nositel Leninova řádu.\n\nZpočátku pěstoval ovocné odrůdy vhodné pro oblast středního Ruska. Využil ovocné odrůdy z různých oblastí Asie, rostoucí ve studeném klimatu s krátkou vegetační dobou. Křížením těchto odrůd s evropskými vypěstoval cca 300 nových odrůd ovoce, zejména jabloní, vhodných pro drsné podmínky vnitrozemského klimatu středního Ruska. Posunul tím hranice pěstování ovoce výrazně severněji. Předpokládal možnost změny genotypu působením vnějšího vlivu. Jeho práce a život byly používány sovětskou propagandou a pseudovědcem Lysenkem. Své zkušenosti Mičurin shrnul v knize jménem \"Výsledky šedesátiletých prací\". Posmrtně pak vyšly jeho sebrané spisy a byly přeloženy do mnoha jazyků.\n\nMičurinovy šlechtitelské úspěchy jsou známy i u nás. Náš úspěšný šlechtitel růží z Blatné Jan Böhm tyto Mičurinovy výpěstky ve své školce pěstoval a propagoval je ve svém \"Průvodci nevymrzající zahradou\". Zde jsou u některých odrůd uvedeny také zkušenosti autora s mrazivou zimou na přelomu let 1928–1929 a 1939–1940.\n\n\n"}
{"id": "557473", "url": "https://cs.wikipedia.org/wiki?curid=557473", "title": "Ramon Dekkers", "text": "Ramon Dekkers\n\nRamon Dekkers (* 4. září 1969 – † 27. února 2013, Breda) byl profesionální holandský kickboxer, osminásobný mistr světa v thajském boxu. Byl prvním cizincem, který obdržel v Thajsku prestižní ocenění \"Bojovník roku\".\n\nRamon Dekkers byl nadaným bojovníkem s vybroušenou technikou a velmi silnými údery. Za svou kariéru vybojoval celkem obdivuhodných 200 zápasů, z nichž jich 175 vyhrál (90 stylem KO). Vážil 60 kg, měřil 173 cm a soutěžil v lehké váze.\n"}
{"id": "557474", "url": "https://cs.wikipedia.org/wiki?curid=557474", "title": "Hotelová škola Teplice", "text": "Hotelová škola Teplice\n\nHotelová škola v Teplicích je střední škola. Na této škole se vyučují tyto obory: Kuchař, Číšník, Cukrář a Hotelnictví, který je jako jediný čtyřletý. Škola provozuje jídelnu „U Kantora“, dále pak Školní jídelnu „Čsl. dobrovolců“ s denní kapacitou až 1000 jídel. Tato jídelna slouží zejména pro potřeby Gymnázia Teplice, ale i pro další školy v centru města.\n\nŠkola zahájila svou činnost dne 1. září 1972 v městě Bílina. Od roku 2006 je tato škola členem Asociace hotelů a restaurací, kdy vedoucí školní jídelny U Kantora je zároveň předsedou severočeské pobočky. Zástupci školy jsou aktivní v profesních asociacích, jako jsou Asociace kuchařů a cukrářů, Česká barmanská asociace, Asociace číšníků ČR a Asociace školních sportovních klubů ČR. Účast v těchto asociacích má velký význam pro další odborný růst celé školy. Dále v roce 2006 přijala škola oficiální název „Hotelová škola“ Na podzim roku 2006 byl zahájen provoz nové jídelny, jež se nazývá \"U Kantora\" a začátkem roku 2010 byla otevřena nová tělocvična. Ta původní byla přebudována na 4 nové učebny.\n\nŽáci této školy obsluhují například na Pražském hradě, na Žofíně, v Clarionu, v Obecním domě a v dalších většinou pražských reprezentativních budovách. Nejdůležitější je spolupráce s Pražským hradem, tato tradice trvá od roku 2006 a to hlavně díky manželům Klausovým. V roce 2007 žáci obsluhovali prezidenta Bushe. Dne 26. září 2009 žáci obsluhovali Benedikt XVI., dále pak 20. března 2010 Charles, princ z Walesu a nejdůležitější akcí byla obsluha 8. dubna 2010 při příležitosti podpisu smlouvy New START, kde 30 žáků hotelové školy obsluhovalo amerického prezidenta Barack Obama, ruského prezidenta Dmitrij Medveděv a jejich doprovod.\n\nOd roku 1972 se vzdělávací nabídka změnila a dnes škola nabízí tyto obory: nyní nově i obor sociální činnosti, který je tříletý.\n\nSoučástí praxe jsou odborné stáže v sousedním Sasku, Walesu a nově v Irsku. Hotelová škola má také mnoho partnerů v Ústeckém kraji i mimo něj. Mezi nejznámější patří Grand hotel Pupp, Hotel Vladimír v Ústí nad Labem, Hotel Prince de Ligne a další.\n\nDlouholetou tradici mají Gastrodny, které jsou přehlídkou dovedností žáků a partnerů této školy. Zde je vidět například slavnostní tabule, barmanskou show, vyřezávaní zeleniny a další zajímavé dovednosti.\n\nSoučástí výuky jsou odborné kurzy barmanů, someliérů a vyřezávání zeleniny včetně úspěšných účastí na soutěžích. Soutěží se pravidelně účastní i kuchaři a cukráři. Škola vychovala řadu odborníků a mistrů v gastronomických oborech. Přehlídka výsledků ze soutěží se pyšní i tituly mistrů České republiky, dosavadním vrcholem je titul vicemistra světa v barmanských soutěžích. V roce 2008 získal absolvent školy Tomáš Prückner 3. místo na soutěži Baccardi na Kubě.\n\nZe zahraničních aktivit je dominující spolupráce se školami a 8 hotely v sousedním Sasku. Škola úspěšně spolupracuje se zahraničními partnery v rámci projektů PHARE CBC a LEONARDO DA VINCI. Postupem času škola rozšiřuje možnosti zahraničních stáží i v dalších zemí. Již druhým rokem probíhá spolupráce s University of Wales ve Swansea. V létě roku 2008 započala spolupráce se sítí hotelů Clarion v Irsku.\n\nV mimoškolní činnosti jsou oblíbené lyžařské a vodácké kurzy. Ve třetím ročníku žáci školy absolvují minimálně týdenní poznávací pobyt v zahraničí.\n\n"}
{"id": "557480", "url": "https://cs.wikipedia.org/wiki?curid=557480", "title": "Formátování textu", "text": "Formátování textu\n\nFormátování textu (popřípadě hypertextu) je postup, při kterém dojde k logickému rozčlenění textu, neboli k jeho zorganizování do logických celků. Formátování textů se provádí v celé řadě oborů, důležitý je ale druh díla, který má vzniknout (např. výpisky, webová stránka, román, báseň). Každý druh díla má pak svoje zažité specifikace formátování v tom či onom kulturním prostředí.\n\nI zde závisí na druhu díla, které má vzniknout. Strukturalizace textu většinou daný typ díla uvozuje a zároveň dílo zpřehledňuje pro čtenáře či robota (například prohlížeč či čtečka pro slepce). Při strukturalizaci textu lze rozlišit několik základních objektů. Jejich vizuální podoba může být různá, funkčně jsou si však velmi blízké. Jedná se o:\n\nPodstatou hypertextu jsou i odkazy, odkazující na jinou stránku (v případě tzv. hypertextových odkazů). Jinak zde odkazy plní stejnou funkci jako v běžném textu – odkazují na jiné části té samé stránky či dokumentu; odkazují na jiná textová či vizuální média.\n\nZpůsoby tvorby formátu a interpretace jsou různé. Většinou jeden způsob tvorby odpovídá jednomu způsobu interpretace, tzn. pokud interpretujeme dílo, které nebylo pro ten či onen způsob zformátováno, je interpretace odlišná od standardu a často může být dokument i nečitelný (např. okno vašeho prohlížeče nezobrazí správně poznámky, které jste si udělali na hodině českého jazyka; dokument zformátovaný pro web se dobře nezobrazí v textovém editoru řady Microsoft Office).\n"}
{"id": "557481", "url": "https://cs.wikipedia.org/wiki?curid=557481", "title": "Aéroports de Paris", "text": "Aéroports de Paris\n\nAéroports de Paris (česky \"Pařížská letiště\") je francouzská společnost se sídlem v Paříži. Provozuje mj. dvě největší letiště ve Francii. Společnost byla založena v roce 1945 jako státní podnik a 20. dubna 2005 byla privatizována. V roce 2008 měla 11 451 zaměstnanců.\n\nAéroports de Paris provozuje následující letiště:\n\na dále přistávací dráhy ve městech:\n\n"}
{"id": "557491", "url": "https://cs.wikipedia.org/wiki?curid=557491", "title": "Saídové", "text": "Saídové\n\nDynastie al-Saíd (arabsky: Āl Sa’īd) často také jen Saídové je současná vládnoucí dynastie v Ománu, kde vládne přibližně od roku 1749. V letech 1804-1964 vládla také v Zanzibaru přičemž od roku 1856 vládla Zanzibaru vedlejší větev. Současnou hlavou rodu je ománský sultán Kábús bin Saíd, který je v 14. generaci potomkem zakladatele dynastie. Tím byl maskatský sultán Abú Hilal Ahmad bin Saíd.\n\n"}
{"id": "557492", "url": "https://cs.wikipedia.org/wiki?curid=557492", "title": "Rockwell Automation", "text": "Rockwell Automation\n\nRockwell Automation je jedna z vedoucích světových společností produkující průmyslovou elektroniku a elektrotechniku. Do koncernu Rockwell Automation patří mnoho značek, které získala akvizicemi v minulosti. Jako hlavní zástupce lze jmenovat Allen Bradley, Guard Master, část firmy Cedes, Rockwell Software, ProsCon, Pavilion, Gepa a další.\n\n\n"}
{"id": "557501", "url": "https://cs.wikipedia.org/wiki?curid=557501", "title": "Johana Anglická (1210–1238)", "text": "Johana Anglická (1210–1238)\n\nJohana Anglická (angl. \"Joan of England\", 22. července 1210, Gloucester – 4. března 1238, Havering-atte-Bower) byla skotská královna z dynastie Plantagenetů.\n\nJohana se narodila z manželství anglického krále Jana a jeho druhé ženy Isabely z Angoulême. Původně byla zasnoubena roku 1214 s Hugem z Lusignanu, ale ten dal přednost její ovdovělé matce. V červnu 1221 byla Johana již za vlády svého bratra Jindřicha provdána za skotského krále Alexandra II., který byl zřejmě o 12 let starší než nevěsta. Manželům se nepodařilo zplodit žádné potomky a Johana roku 1238 zemřela. Byla pohřbena v cisterciáckém klášteře Tarrant v Dorsetu.\n"}
{"id": "557508", "url": "https://cs.wikipedia.org/wiki?curid=557508", "title": "Formátování", "text": "Formátování\n\nFormátování může být:\n\n\n"}
{"id": "557515", "url": "https://cs.wikipedia.org/wiki?curid=557515", "title": "Gettierův problém", "text": "Gettierův problém\n\nGettierův problém je gnozeologický problém poukazující na možnou nepřesnost nebo neúplnost definice poznání jako důvodného pravdivého přesvědčení.\n\nJe pojmenován podle Edmunda Gettiera, který v roce 1963 zveřejnil ve filozofickém periodiku \"Analysis\" (Vol. 23, No. 6) třístránkový článek \"„Je důvodné pravdivé přesvědčení poznáním?“\" (\"„Is Justified True Belief Knowledge?“\"), kde argumentuje, že tomu tak nevyhnutelně nemusí být.\n\nPodle tradiční definice poznání subjekt S ví, že výrok (propozice) P je pravdivý tehdy a jen tehdy, jsou-li splněny následující tři nevyhnutelné podmínky:\n\nGettier ve svém článku použil dva příklady, ve kterých dokazuje, že existují případy se splněnými všemi třemi podmínkami vymezující poznání, tak jak je definováno výše a přece se nedá říci, že by osoby vystupující v těchto příkladech věděli, že P je pravdivé. \n\nO práci se ucházejí dva muži: Smith a Jones. Smith má silné důvody pro následující tvrzení: \n\n\nPrvní část tohoto výroku má Smith zdůvodněnu například tím, že prezident společnosti Smithe ujistil, že vybrán bude Jones a druhá část je zdůvodněna tím, že Smith deset minut před výběrovým řízením spočítal, kolik mincí má Jones v kapse.\n\nZ výroku (a) vyplývá:\n\n\nVýběrové řízení dopadne tak, že přijatý nebude Jones, ale Smith. Smith ale neví, že ve své kapse má i on deset mincí. Tedy, ačkoli Smithovo přesvědčení o pravdivosti (b) bylo nakonec správné (všechny tři podmínky ve výše uvedené definici poznání jsou splněny), nemůžeme říci, že Smith věděl, že (b) je pravdivé, protože jeho pravdivost závisí na počtu mincí v jeho kapse a Smith nevěděl, kolik mincí má ve své kapse. Své přesvědčení zakládal na počtu mincí v kapse Jonese, o kterém nesprávně předpokládal, že dostane práci.\n\nSmith má silné důvody pro následující tvrzení:\n\n\nToto tvrzení má Smith zdůvodněno tím, že Jones vlastnil auto odkdy Jonese zná (a zná ho už dlouho) a vždy to byl Ford.\nSmith má dalšího přítele jménem Brown, o kterém neví, kde se právě nachází. Vymyslí si tři libovolná města a vytvoří následující logické výroky:\n\n\nSmith akceptuje správnost (b), (c), (d) na základě přesvědčení o platnosti výroku (a), který je s nimi logicky spojen.\nGettier nakonec uvádí, že Jones ve skutečnosti Ford nevlastní (má ho jen pronajatý) a že Brown se skutečně nachází v Barceloně. Smith tedy neví, že (c) je pravdivé a to i navzdory tomu, že i) (c) je pravdivé, ii) věří, že (c) je pravdivé a iii) má zdůvodněno (c).\n\n"}
{"id": "557524", "url": "https://cs.wikipedia.org/wiki?curid=557524", "title": "Jádro Slunce", "text": "Jádro Slunce\n\nJádro Slunce je centrální část Slunce, ve které probíhají termonukleární reakce a vzniká zde všechna energie Slunce.\nPoloměr slunečního jádra je asi 175 tisíc kilometrů. Teplota v jádru dosahuje 1,5×10 K, na okraji asi 7 000 000 K. Vnitřní tlak se odhaduje na 2,5×10 Pa. Hustota vnější části jádra asi 20 g/cm, zatímco vnitřní části až 130 g/cm. Tvořeno je hlavně volnými jádry vodíku, hélia a volnými elektrony. Jedna z teorií předpokládá, že doba rotace slunečního jádra je 11 dní, ale není přesně známo jakou rychlostí jádro rotuje, ani zda má Slunce diferenciální rotaci.\n\nV jádru Slunce dochází během proton-protonového cyklu k fúzi jader lehkého vodíku na hélium. Ze čtyř jader vodíku vzniká jedno jádro hélia. 0,7 % původních protonů se přemění na energii. Každou sekundu se tak na energii přemění 5 milionů tun hmoty. Tlak takto vznikajícího záření působí proti tlaku vznikajícího vlivem velké hmotnosti vnějších vrstev Slunce a udržují tak sluneční hmotu v hydrostatické rovnováze. Energie vzniklá ve formě fotonů gama záření se na povrch Slunce dostává prostřednictvím konvekce, absorpce a emise, opouští ho v podobě elektromagnetické radiace a neutrin.\n"}
{"id": "557529", "url": "https://cs.wikipedia.org/wiki?curid=557529", "title": "Příběhy od jezerního břehu", "text": "Příběhy od jezerního břehu\n\nPříběhy od jezerního břehu (čínsky: znaky 水浒传, pinyin \"Shuǐhǔ Zhuàn\", český přepis \"Šuej-chu-čuan\") jsou vedle \"Snu v červeném domě\", \"Putování na západ\" a \"Příběhů Tří říší\" jedním ze čtyř klasických románů čínské literatury. Autorství románu sepsaného koncem 14. století je připisováno spisovateli Š’ Naj-anovi.\n\nRomán je přepracováním a dotvořením tradičních čínských vyprávění o osudech zbojníka a lidového hrdiny Sung Ťianga a jeho druhů, kteří se v letech 1117-1121 vzbouřili a přebývali v bažinách u Žluté řeky. Podle tradice je Š' Naj-an autorem celé koncepce románu a jeho prvních sedmdesáti kapitol, zbývajících třicet dopsal Luo Kuan-čung, autor \"Příběhů Tří říší\". Někteří literární historikové však tvrdí, že tento román napsal Luo Kuan-čung celý pod pseudonymem, protože Š' Naj-an ve skutečnosti vůbec neexistoval.\n\nPříběhy o Sung Ťiangovi a jeho společnících byly oblíbeným tématem lidových vypravěčů již v koncem období Sung. Zbojníci byli oslavování v básních i v malbách jejich příhody byly předváděny i na divadle. První svod těchto lidových vyprávění pochází již z roku 1280 a zachoval se v knize \"Süan-che i-š\" (Reminiscence na dobu Süan-che). Vystupuje zde skupina třiceti šesti zbojníků s přesně definovaným vlastnostmi, přezdívkami a příběhy, kteří byli ztotožňováni s třiceti šesti souhvězdími. Tato skupina se postupně rozrostla o sedmdesát dva dalších zbojníků, takže jich v Š' Naj-anově románu vystupuje celkem sto osm.\n\n\"Příběhy od jezerního břehu\" jsou tak vlastně souborem poměrně samostatných příběhů těchto sto osmi zbojníků, které spojuje jejich členství v Sung Ťiangově tlupě a jejich vzpoura proti zkorumpované byrokracii. Šťastný konec původních lidových vyprávění, kdy zbojníci obdrží od císaře milost, přepracoval však Š' Naj-an na tragédii, ve které zbojníci jeden po druhém hynou. Hlavní dějovou linií je útěk písaře Sung Ťianga poté, co v hněvu zabil svou prodanou konkubínu. Prožívá různá dobrodružství, je však chycen a má být popraven. Zbojníci jej však zachrání a později si jej zvolí za vůdce. Pod jeho vedením úspěšně odolávají císařské armádě a nakonec vstoupí do císařových služeb. Intrikami dvořanů však přichází Sung Ťiang o život a s ním umírají i jeho věrní druzi, někteří dobrovolně na jeho hrobě.\n\nV románě Š' Naj-an prokázal bravurní zvládnutí vypravěčských technik a zralost literárního projevu. Román je plný velkolepých bojových scén, poetických popisů prostředí i přiléhavých charakteristik povah jednotlivých postav. Jde o první čínský román napsaný v hovorovém jazyce, který je bohatý a zemitý. Text jeho příběhů byl však neustále měněn a rozšiřován o další epizody. Původní verze o stu kapitolách se stala základem vydání z roku 1549, vznikaly však edice až o 124 kapitolách, například \"Úplné vyprávění o věrných a spravedlivých hrdinech jezerního břehu\" (Čung-i šui-chu čchüan-čuan) z konce 16. století. Vydání ze 17. století zase změnilo buřičskou tendenci díla moralistním závěrem, kdy se jednomu ze zbojníků zdá sen o společné smrti na popravišti (tato verze vybavená dokonce falešnou Š' Naj-anovou předmluvou na dlouho dobu vytlačila v Číně všechny ostatní).\n\n\n"}
{"id": "557532", "url": "https://cs.wikipedia.org/wiki?curid=557532", "title": "Třída Nimitz", "text": "Třída Nimitz\n\nTřída \"Nimitz\" je lodní třída letadlových lodí Námořnictva Spojených států s jaderným pohonem, která v současnosti tvoří jádro amerického námořnictva. Jsou to největší válečné lodě, jaké byly doposud postaveny; výtlak novějších jednotek dosáhl až 102 000 t. V letech 1968–2009 bylo postaveno 10 jednotek této třídy. Do operační služby vstoupila jako první roku 1975 loď USS \"Nimitz\" a jako poslední roku 2009 loď USS \"George H. W. Bush\". Plánovaná životnost každé z lodí je 50 let. Jednotlivé lodě mají bohaté zkušenosti z nasazení v řadě konfliktů. V roce 2009 začala stavba letadlových lodí třídy \"Gerald R. Ford\", jež mají třídu \"Nimitz\" postupně nahradit.\n\nVšech 10 jednotek této třídy postavila loděnice Newport News Shipbuilding (dnešní Northrop Grumman Ship Systems) v Newport News ve státě Virginie. Stavba první lodi začala v roce 1968 a v roce 2009 byla dokončena poslední loď. Cena stavby každé z lodí je přibližně 4,5 miliardy současných dolarů. Provozní náklady za celou službu jsou několikanásobně vyšší.\n\nJednotky třídy \"Nimitz\":\n\nŘešení letové paluby, výtahů či velitelského ostrova navazuje na třídu \"Kitty Hawk\". Rovněž obdobné je rozložení čtyř výtahů a parních katapultů typu C-13. Z jednoho katapultu může startovat nový stroj každých 20 sekund. Důležité části lodi chrání pancéřování z kevlaru. Z celkových 5680 členů posádky je 3200 námořníků a 2480 členů leteckého personálu.\n\nObrannou výzbroj tvoří různé kombinace obranných systémů, obvykle dva až tři systémy Sea Sparrow a tři až čtyři systémy blízké obrany s 20mm kanónem Phalanx CIWS. Nejnověji mohou být instalovány i systémy RIM-162 ESSM a RIM-116 RAM (nese je například \"George H. W. Bush\"). Chrání je též řada systémů elektronického boje.\n\nNa palubě lodi může být až 90 letounů a vrtulníků různých typů. Složení leteckého parku se liší podle konkrétních úkolů. Obvykle nesou 24 útočných letounů F/A-18F Super Hornet, 10 víceúčelových stíhacích letounů F/A-18C Hornet, 4 letouny pro elektronický boj EA-6B Prowler, 4 letouny včasné výstrahy E-2C Hawkeye, 2 transportní letouny C-2 Greyhound a 8 vrtulníků SH-60 Seahawk (4× SH-60F, 2× HH-60H a 2× SH-60B).\n\nPohonný systém tvoří dva jaderné reaktory typu Westinghouse PWR A4W a čtyři turbíny. Lodní šrouby jsou čtyři. Rychlost přesahuje 30 uzlů.\n\nTřída \"Nimitz\" byla nasazena v řadě konfliktů po celém světě. Například \"Nimitz\", \"Dwight D. Eisenhower\", \"Carl Vinson\", \"Theodore Roosevelt\" a \"Abraham Lincoln\" byly nasazeny v letech 1990-1991 ve válce v Zálivu. Nasazeny jsou též při operaci Southern Watch, válce v Iráku či v operaci Trvalá svoboda.\n\n"}
{"id": "557537", "url": "https://cs.wikipedia.org/wiki?curid=557537", "title": "Trichopodus", "text": "Trichopodus\n\nTrichopodus (též Trichogaster) je rod labyrintních ostnoploutvých paprskoploutvých ryb pocházející ze sladkých vod jihovýchodní Asie. Jedná se o nepříliš velké (10–25 cm) a většinou barevně zajímavé ryby, několik druhů a barevných forem se proto velmi často chová v akváriích. V češtině se pro ryby rodu \"Trichopodus\" používá jméno čichavec, to je ale jméno nejednoznačné, užívané pro více rodů dvou různých čeledí. Od roku 1923 se navíc pro rod \"Trichopodus\" používalo rodové jméno \"Trichogaster\", zatímco pro rod \"Trichogaster\" se používalo jméno \"Colisa\". S tímto názvoslovím se lze stále běžně setkat v odborné literatuře.\n"}
{"id": "557543", "url": "https://cs.wikipedia.org/wiki?curid=557543", "title": "Krpeľany", "text": "Krpeľany\n\nKrpeľany jsou obec na Slovensku v okrese Martin ležící na úpatí Malé Fatry. První písemná zmínka o obci pochází z roku 1430. Obec má 1 102 obyvatel a rozloha katastrálního území je 13,89 km². U obce se nachází vodní nádrž Krpeľany.\n\n"}
{"id": "557544", "url": "https://cs.wikipedia.org/wiki?curid=557544", "title": "Ferrari 312T", "text": "Ferrari 312T\n\nFerrari 312T byl vůz formule 1 týmu Scuderia Ferrari, založený na typu 312 B3 z roku 1974. V různých verzích byl používán od roku 1975 až do roku 1980. Do jeho kokpitu se na závod mistrovství F1 posadilo celkem pět jezdců, mezi nimiž nechyběl ani slavný Rakušan Niki Lauda. Byl navržen Mauro Forghierim pro sezónu 1975.\n\nMonoposty série 312T vyhrály 27 závodů, čtyři poháry konstruktérů a tři jezdecké tituly mistra světa. Od sezóny 1981 byl nahrazen typem Ferrari 126 CK s přeplňovaným motorem.\n\nVůz byl poháněn silným a velmi spolehlivým plochým dvanáctiválcovým motorem, který měl výkon cca 510 PS. „T“ v názvu znamená „transversale“, tj. „příčně“, neboť převodovka byla uložena napříč.\n\nVývoj typu 312 T začal v roce 1974, když se ukázalo, že problémy s řízením současného modelu 312 B3 se nepodařilo vyřešit. Bylo potřeba provést radikální změnu. Jako u všech vozů Ferrari F1 z této éry, byl design nového modelu navrhován pod vedením Mauro Forghieriho.\n\nVůz byl konstruován jako hliníková skořepina vyztužená ocelovými trubkami. Tento způsob konstrukce sice již nebyl žádným „revolučním řešením“, ale jinak vůz přinášel mnoho technických novinek, z nichž nejzajímavější byla převodovka montovaná napříč („T“ - Transversale). To umožňovalo její umístění před zadní nápravou, kvůli snížení polárního momentu setrvačnosti. Zavěšení kol bylo také značně odlišné od starého modelu. Díky testování se také zjistilo, že auto již netrpí tak velkou nedotáčivostí. Poté, co Niki Lauda po sezóně pilně testoval tento nový monopost, bylo Ferrari připraveno ke stratu do sezóny 1975.\n\nPrvní vůz 312 T byl dokončen na podzim roku 1974 a představen na tiskové konferenci v Modeně po skončení sezóny 1974. Nicméně tým stejně použil starý 312 B3 pro první dva závody sezóny 1975. Typ 312 T tak debutoval až ve Velké ceně Jihoafrické republiky. Výsledky a výkon vozu však byly na jeho první závod zklamáním. Regazzoniho auto bylo špatně seřízeno a Laudovo ztrácelo výkon. Prokázalo se, že u Laudova vozu došlo k technickým potížím.\n\nFerrari 312 T pak bylo testováno spolu s typem 312 B3 ve Fioranu, což nezvratně prokázalo, že nové auto je rychlejší. A v mistrovství světa, po pomalém startu do sezóny, v níž byly týmy Brabham, Tyrrell a McLaren silnou konkurencí, vyhrál Lauda čtyři z pěti závodů ve druhé třetině sezóny. V Monze, kde získal titul, skončil třetí, zatímco Regazzoniho vítězstvím v tomto závodě si Ferrari zajistilo první titul v poháru konstruktérů od roku 1964. Lauda ještě pokračoval výhrou v posledním závodě sezóny, Velké ceně USA. Tímto vítězstvím potvrdilo Ferrari svou převahu v roce 1975.\n\nTechnické předpisy F1 byly pro sezónu 1976 změněny - od květnové španělské Grand Prix byly zakázány vysoké „AirBoxy“ (přívody vzduchu vzadu nad kokpitem), které byly velmi oblíbené. Pravidla tak dovolovala Ferrari nadále používat model 312 T na 3 závody (2 vyhrál Lauda, třetí Regazzoni) roku 1976 před zavedením jeho nástupce, kterým byla revidovaná verze s názvem 312 T2. Posledním závodem mistrovství světa pro 312 T byla v roce 1976 Grand Prix západních USA.\n\nTyp 312 T2 představilo Ferrari ve Fioranu. Tento nový model přinášel mnoho změn oproti staršímu modelu 312 T. Za účelem dosažení souladu s novými aerodynamickými pravidly již auta neměla Airbox za kokpitem. Místo toho bylo nasávání vedeno přívody vzduchu po stranách kokpitu. Rozvor náprav byl prodloužen na 2650 mm, tj. o 42 mm delší než u 312 T. Dále auto ještě představovalo některé výrazné mechanické úpravy, mezi nimiž byla například modifikace zavěšení zadní nápravy, od níž ovšem bylo později upuštěno.\n\nFerrari 312 T2 bylo poprvé nasazeno na nemistrovském Závodě šampiónů v Brands Hatch v březnu 1976. Debut v závodě mistrovství světa nastal v květnu ve Velké ceně Španělska. Celkově byl 312 T2 o něco vydařenější než 312 T. Niki Lauda byl po dalších třech výhrách s pohodlným náskokem v čele šampionátu, když měl v Grand Prix Německa na Nürburgringu vážnou nehodu způsobenou zřejmě defektem zavěšení zadního kola. Uhořel by, kdyby ho obětaví kolegové včas nevytáhli z vozu. Téměř zázrakem opět závodil o pouhých šest týdnů později. Lauda nakonec ztratil titul jen o jediný bod oproti Jamesi Huntovi, ale převaha Ferrari 312 T2 vyústila alespoň v obhajobu konstruktérského titulu pro Ferrari.\n\nTyp T2 byl používán také pro rok 1977. Vozy byly minimálně rozdílné od těch z loňské sezóny. Jednou z mála viditelných, designových změn bylo to, že Ferrari poprvé přidalo na svůj vůz pro formuli 1 logo automobilky FIAT.\n\nLauda nebyl spokojený s výkonem vozu v prvních dvou závodech nové sezóny a rozhodl se provádět testy pro vývoj auta v době mezi Brazilskou a Jihoafrickou Grand Prix. Tyto zkoušky vedly k zavedení několika změn na autě, mezi něž patřilo nové zadní křídlo, upravená karoserie a zavěšení. Lauda poté vyhrál závod v jihoafrickém Kyalami, i když byl jeho vůz poškozen úlomky ze smrtelné nehody Toma Pryceho.\n\nV průběhu sezóny byla vyrobena tři nová auta (čísla šasí 029, 030 a 031) a aerodynamický vývoj vozu pokračoval. Četné změny byly také provedeny na zavěšení a zadní části karoserie. Jedním z problémů Ferrari 312 T2 v roce 1977 bylo, že pneumatiky Goodyear s vozem neladily - Goodyear vyvíjel pneumatiky přizpůsobené na velký přítlak u vozu Lotus 78. Tím pádem se ztížila situace pro Ferrari (s menším přítlakem) - bylo obtížné dosáhnout dostatečné teploty pneumatik.\n\nI přes tyto problémy však Lauda na 312 T2 vyhrál šampionát a získal svůj druhý titul. Ani ne tak díky rychlosti, ale vyhrál spíše díky spolehlivosti vozu. Zvítězil celkem třikrát, argentinec Reutemann, jeho týmový kolega, vyhrál jednou. V poháru konstruktérů zvítězilo Ferrari už potřetí v řadě (1975, 1976, 1977) a stalo se tak prvním týmem, kterému se podařilo překonat tuto hranici. Lauda poté tým opustil (šel do Brabhamu), což se stalo ještě před koncem sezóny. Byl nahrazen temperamentním kanaďanem Gillesem Villeneuvem, jehož přetáčivému stylu jízdy však vůz příliš nevyhovoval.\n\nVůz 312 T2 byl použit ještě pro první dva závody sezóny 1978, poté byl nahrazen typem 312 T3.\n\nS typem 312 T3 závodili Reutemann a Villeneuve od třetího závodu sezóny 1978.\n\nAuto bylo poháněno stále tím samým dvanáctiválcem boxer, který Ferrari používalo od roku 1970. Tedy s tím rozdílem, že mu byl vyladěn výkon na hodnotu kolem 515 PS. Podvozek však byl zcela nový, měl novou skořepinovou strukturu a jiné zavěšení. To bylo navrženo pro dobrou spolupráci s nově používanými pneumatikami Michelin. Karoserie vypadala také velmi odlišně. Byla konstruována tak, aby se zlepšilo proudění vzduchu na zadní křídlo.\n\nVeškerá tvrdá práce však přišla vniveč - „průkopnický“ Lotus 79 využíval přísavného efektu tzv. wing carů, a tak s lehkostí porážel většinu stájí. Na Ferrari ten rok zbyla jen vítězství v takových závodech, v jakých došlo k selhání Lotusů. Reutemann vyhrál čtyři závody a Villeneuve si odnesl své první vítězství z posledního závodu sezóny na domácí trati v Kanadě. Ferrari sice skončilo druhé v poháru konstruktérů, ale ani tak se nejednalo o ty největší úspěchy v závěrečném bodování. Reutemann po sezóně odešel k Lotusu s vidinou větších úspěchů, než je „pouze“ třetí místo v celkovém pořadí. Byl nahrazen Jihoafričanem Jody Scheckterem.\n\nRoku 1979 byl zaznamenán velký pokrok v oblasti aerodynamiky. Po prohraném boji s Lotusem v sezóně 1978 si Forghieri uvědomil, že by Ferrari mělo následovat jeho příkladu a tak navrhl vůz využívající přísavného efektu - typ 312 T4, vůz na sezónu 1979, který se poprvé objevil na Velké Ceně Jihoafrické republiky. Byl založen na typu 312 T3, jehož základy představovaly omezení pro nový aerodynamický design, jelikož „T - série“ nebyla projektována pro využití přísavného efektu. A tak byla skořepina vozu 312 T4 navržena co nejužší, aby auto mohlo lépe využívat přísavný efekt, ale to bylo omezeno šířkou plochého dvanáctiválcového motoru. Avšak i přes tyto prvotní nedostatky nakonec 312 T4 ovládl sezónu 1979, k čemuž mimo jiné přispěla nadprůměrná spolehlivost tohoto vozu.\n\nVůz vyhrál celkem šest závodů sezóny 1979, z toho tři Villeneuve a tři Scheckter. Jejich další dobrá umístění pomohla Ferrari počtvrté v pěti sezónách vyhrát pohár konstruktérů a Scheckterovi jeho jediný titul mistra světa mezi jezdci.\n\nV sezóně 1980 došlo k dalšímu aerodynamickému pokroku u týmů využívajících motory Ford-Cosworth, naproti tomu Ferrari předvedlo počátkem sezóny jen lehce upravený 312 T4, model 312 T5. Stejně jako u předchozí sezóny, bylo nové Ferrari již velmi zastaralé, jelikož třílitrový dvanáctiválec „Boxer“ nevyhovoval aerodynamickým potřebám moderního vozu formule 1. Nejenže bylo auto pomalé a slabé vůči konkurenci, ale na rozdíl od T4 i nespolehlivé a špatně ladilo s pneumatikami, což vyústilo v sezónní debakl.\n\nPoprvé od roku 1973 se Ferrari nepodařilo vyhrát jediný závod za celou sezónu, a tak tým skončil až desátý v poháru konstruktérů. Scheckter se dokonce nedokázal kvalifikovat v Kanadě, což byla pro vůz Ferrari jedna z nejpotupnějších porážek v historii Formule 1. Scheckter v sezóně skončil s pouhými dvěma body na kontě, z čehož vyvodil důsledky a odešel z tohoto sportu koncem roku.\n\nFerrari 312 T5 bylo posledním vozem ze série 312T. Pro sezónu 1981 byl vytvořen zcela nový vůz, Ferrari 126 CK.\n\nFerrari, inspirováno šestikolovým Tyrrellem P34, se také pokoušelo vytvořit šestikolový monopost. Vznikl tak prototyp vozu 312 T6 na bázi 312 T2. Na rozdíl od P34 však namísto čtyř menších předních kol na dvou nápravách používal typ T6 čtyři normálně velká zadní kola na jediné zadní nápravě. Vůz byl sice testován Carlosem Reutemannem, ale nikdy nebyl nasazen do závodu.\n"}
{"id": "557546", "url": "https://cs.wikipedia.org/wiki?curid=557546", "title": "Trojúhelník (Izrael)", "text": "Trojúhelník (Izrael)\n\nTrojúhelník dříve též Malý trojúhelník (: המשולש - „\"ha-Mešulaš\"“,: المـُثـَلـَّث - „\"al-Mutalat\"“) je region v Izraeli s výrazným zastoupením obyvatel z řad izraelských Arabů.\n\nRozkládá se v dlouhém pásu na východním okraji pobřežní nížiny v centrální části Izraele, při pomezí Izraele v jeho mezinárodně uznávaných hranicích a Západního břehu Jordánu. Začíná cca 20 kilometrů východně od Tel Avivu městem Kafr Kasim a pak se táhne k severu jako takřka souvislý řetězec arabských vesnic a měst. Končí městem Baka-Džat cca 12 kilometrů východně od Chadery. Arabské osídlení pak ale pokračuje podél hranic Západního břehu Jordánu dál k severovýchodu, kde tvoří region Vádí Ara, někdy rovněž řazený jako součást Trojúhelníku. Jindy se pro území Vádí Ara používá označení Severní Trojúhelník, pro odlišení od Jižního Trojúhelníku (původní Malý Trojúhelník).\n\nOd počátku 90. let 20. století bylo do tohoto převážně arabského pásu vloženo několik nově zřízených židovských měst, budovaných v rámci programu Jišuvej ha-Kochavim. Židovské osídlení regionu podporuje i nová dálnice číslo 6 (Transizraelská dálnice). 1. června 1949 bylo Arabům žijícím v tzv. Malém trojúhelníku uděleno izraelské občanství.\n\nOd přelomu 20. a 21. století se v Izraeli objevují návrhy na odstoupení části Araby obývaných území v Trojúhelníku a jejich výměnu za bloky židovských osad na Západním břehu Jordánu. Takovouto myšlenku prosazoval geograf Arnon Sofer ale i politici jako Avigdor Lieberman ze strany Jisra'el Bejtejnu.\n\n\"od severu k jihu\"\n\n"}
{"id": "557548", "url": "https://cs.wikipedia.org/wiki?curid=557548", "title": "Petroleum Development Oman", "text": "Petroleum Development Oman\n\nPetroleum Development Oman (: ), zkráceně PDO, je nejúspěšnější společností v Ománu. PDO je producentem 90 % celkového množství surové nafty v zemi a dodavatelem téměř veškerého zemního plynu. Většinovým vlastníkem podniku je stát Omán (60 %), dalšími vlastníky jsou společnosti Royal Dutch Shell (34 %), Total S.A. (4 %) a Partex (2 %). Společnost má sídlo ve městě Maskat, v Ománu a poskytuje zaměstnání přibližně 5 400 lidem.\n\n"}
{"id": "557550", "url": "https://cs.wikipedia.org/wiki?curid=557550", "title": "Tchyně", "text": "Tchyně\n\nTchyně (staročesky \"svegruše\") vyjadřuje švagrovský vztah mezi matkou a manželem nebo manželkou jejího dítěte. Synova manželka se stává snachou a dceřin manžel zetěm.\n\nPodle současné právní úpravy tchyní naopak není matka, jejíž syn či dcera jsou v registrovaném partnerství, protože institut švagrovství vzniká jen na základě uzavření manželství.\n\nMužským protějškem ke slovu tchyně je tchán.\n\nSlovo tchyně je vyjádřeno ve vztazích:\n\nOd tchyně je odvozeno slovo pratchyně, které vyjadřuje vztah mezi manželovou/manželčinou babičkou.\n\n"}
{"id": "557553", "url": "https://cs.wikipedia.org/wiki?curid=557553", "title": "Jan III. Romka", "text": "Jan III. Romka\n\nJan III. Romka († 19. listopadu 1301) byl sedmnáctý vratislavský biskup (1292–1301).\n\nJan Romka pocházel podle (soudobými prameny nedoloženého) tvrzení polského kronikáře Jana Długosze z rodu znaku Sulima. Poprvé je zmiňována v listině z 3. června 1267 jako kaplan vratislavského biskupa Tomáše II. V jeho nejbližším okolí působil až do Tomášovy smrti. Již roku 1268 je uváděn jako kanovník vratislavské katedrální kapituly a rovněž jako magistr, což ukazuje na to, že získal univerzitní vzdělání, pravděpodobně v Itálii. Po boku Tomáše II. zůstal i v průběhu jeho konfliktu se slezským (vratislavským) knížetem Jindřichem IV. Probem, včetně biskupova vyhnanství v Ratiboři v letech 1285–1287. Od března roku 1287 byl Jan Romka i děkanem kolegiátní kapituly v Hlohově. Po smrti Tomáše II. (15. března 1292) zvolila Jana vratislavská katedrální kapitula novým biskupem dne 24. dubna právě Jana Romku, a to zejména hlasy polských členů kapituly proti kandidátovi německých duchovních a slezských knížat, zaháňskému knížeti Konrádovi II. Hrbatému. Papež volbu potvrdil.\n\nJan Romka ve své biskupské činnosti navazoval na dědictví svého mentora Tomáše II. Hlavním úkolem bylo uchovat a upevnit rozsáhlá církevní privilegia, včetně faktické nezávislosti biskupského území okolí Nisy a Otmuchova, které vratislavskému biskupství přiznal tzv. velkým privilegiem na smrtelném loži kníže Jindřich Probus. Dolnoslezská knížata, Probovi bratranci Jindřich V. Tlustý (Lehnický), Boleslav I. Surový (Javorský) a Jindřich III. Hlohovský, biskupovy nároky neuznali, ba prohlašovali příslušnou listinu za padělek. Janu Romkovi se podařilo pozice církve obhájit díky obratnému využívání sporů mezi zmíněnými knížaty o dědictví po bezdětném Jindřichu Probovi i jejich konfliktů mimo vlastní Slezsko. Mohl se rovněž spoléhat na podporu ostatních polských biskupů a papeže Bonifáce VIII., prozíravě si však také za spojence zvolil českého krále Václava II., jehož vliv v Polsku a ve Slezsku nabíral na významu a vyvrcholil Přemyslovcovou korunovací za polského krále roku 1300.\n\nNejpodnikavějším ze slezských knížat byl Boleslav (Bolek) I. Surový. Za podporu, kterou svému bratru Jindřichovi prokázal při ovládnutí Vratislavska, získal ke svému javorskému údělu rovněž Svídnicko a Minstrbersko. Tím se stal bezprostředním sousedem biskupské državy na jižním pomezí Dolního a Horního Slezska, která se právě v této době definitivně formovala v Nisské knížectví, a vznesl nároky především na široké pohraniční oblasti, jež za knížecí považoval již Jindřich Probus. Bolek I. zmíněná území roku 1294 vojensky obsadil a začal je i spravovat a vojensky opevňovat (na území dnešní České republiky například vybudoval opevnění v Bělé a vykoupil ze soukromých rukou hrad Kaltenštejn). Bolkovi lidé dokonce napadli a oloupili průvod biskupa Jana Romky ubírající se z Nisy do Třebnice.\n\nBiskup odpověděl exkomunikací knížete Bolka a na diecézním synodu roku 1296 vyhlásil dokonce interdikt nad celým panstvím knížete. Vedle rozhodné podpory ze strany papeže získal podporu Václava II. S tím měl totiž Bolek I. značné neshody: zabránil Václavovi ve vojenské výpravě, která měla uplatnit dědické nároky českého krále Vratislavské knížectví, a navíc vznášel nároky na Kladsko, které patřívalo Jindřichu Probovi, ale ten je závětí odkázal českému králi. S tím ostatně souvisela Bolkova starost o opevnění jižní hranice svého knížectví. Církevní i královský nátlak, jakož i starosti se správou Vratislavského knížectví po zemřelém bratru Jindřichu V. a vysilující spor s Jindřichem II. Hlohovským, nakonec přiměly Bolka I. podrobit se roku 1297 rozhodčímu výroku, který 13. dubna předchozího roku vynesl Václavovi II. blízký krakovský biskup Jan Muskata. Bolek byl v zásadě nucen uznat všechny výsady biskupství i nezávislost nisko-otmuchovského panství na knížecí moci. Z dříve obsazeného území si mohl ponechat jen několik vsí v okolí města Pačkova a také hrádek Nový Dvůr (pol. \"Nowy Dwór\", něm. \"Neuhaus\") v bezprostřední blízkosti města.\n\nObdobný scénář se opakoval o něco později ve sporu s Jindřichem III. Hlohovským. Roku byl 1299 zaháňský kníže a dřívější protikandidát biskupa Jana Romka, pro duchovní kariéru určený Konrád II. Hrbatý, zvolen do prestižní funkce akvilejského patriarchy. Do Aquileje však nikdy nedorazil, neboť se cestou dozvěděl, že mu papež Bonifác VIII. odmítl vydat potvrzení. Navrátil se tedy do Slezska, avšak jeho Jindřich III. mezitím Zaháňské knížectví zabral a odmítl je bratrovi vydat, dokonce jej uvěznil. Biskup Jan intervenoval pomocí exkomunikace knížete i jeho vazalů (s tušenou podporou četných odpůrců hlohovského knížete, mj. Václava II.). Jindřich III. byl donucen Konrádovi II. Zaháň opět vydat a navíc potvrdit ze své strany všechna privilegia vratislavského biskupství (24. dubna 1300).\n\nOproti této politické angažovanosti nejsou zprávy o činnosti biskupa Jana Romka v samotné správě diecéze četné. Přes korektní vztah k hnězdenskému arcibiskupovi Jakubu Świnkovi se na rozdíl od svých předchůdců neúčastnil synod polského kněžstva ani takových příležitostí, jako byly hnězdenské korunovace králů Přemysla II. (1295) a Václava II. (1300) (opačný údaj kronikáře Jana Długosze je zřejmě mylný).\n\nBiskup Jan III. Romka zemřel 19. listopadu 1301 při epidemii a byl pochován v presbyteriu dosud nedostavěné vratislavské katedrály.\n\n"}
{"id": "557554", "url": "https://cs.wikipedia.org/wiki?curid=557554", "title": "Akrylamid", "text": "Akrylamid\n\nAkrylamid (systematický název \"prop-2-enamid\") je organický amid, za běžných podmínek bílá krystalická látka bez vůně. Akrylamid je dobře rozpustný ve vodě, v ethanolu a v dalších polárních rozpouštědlech, je amidem kyseliny akrylové.\n\nObsah akrylamidu v potravinách se sleduje od roku 2002, kdy švédští vědci zjistili vysoký obsah akrylamidu u některých smažených a pečených škrobnatých potravin. Ve stejném roce Centrum pro vědu prokázalo vysoký obsah akrylamidu ve smažených hranolkách, bramborových lupínkách a ve snídaňových cereáliích. V roce 2013 Úřad pro kontrolu potravin a léčiv (FDA) vydal varování pro spotřebitele o akrylamidu v běžně se vyskytujících potravinách a dále vydal tipy doporučující se vyhýbat určitým druhům kuchyňské přípravy, při kterých ve velkém množství vzniká akrylamid.\n\nVzhledem ke svým neurotoxickým a potenciálně karcinogenním účinkům představuje zdravotní riziko pro člověka. Akrylamid vzniká už při teplotách nad 100 °C a to hlavně během pečení, smažení a grilování, ale i přípravy jídla v mikrovlnné troubě. Je snaha o snížení obsahu akrylamidu v potravinách během produkce, například pomocí vakuového smažení při nižších teplotách. Mezi rizikové potraviny patří smažené bramborové lupínky, hranolky, sušenky a krekry.\n\nAkrylamid je průmyslový monomer, který je komerčně využívaný od roku 1950. Patří mezi substituované nenasycené uhlovodíky, které byly testovány z důvodu karcinogenity na pokusných zvířatech na počátku 1970. Na počátku 90. let minulého století byl akrylamid vyráběn ve velkém množství každoročně v Japonsku, v USA a v Evropě. Polyakrylamid vyrobený z akrylamidu se především využívá jako flokulant během čištění odpadních vod. V roce 1994 byl akrylamid klasifikován Mezinárodní agenturou pro výzkum rakoviny (IARC – International Agency for Research on Cancer) jako pravděpodobný lidský karcinogen a zařazen do skupiny 2A. V roce 2002 švédský Národní výbor pro potraviny a vědci ze Stockholmské univerzity zveřejnili výsledky o obsahu akrylamidu v tepelně zpracovaných potravinách.\n\nAkrylamid je používán v papírenském, stavebním, metalurgickém nebo textilním průmyslu, které také mohou být zdrojem znečištění životního prostředí. Je běžnou součástí cigaretového kouře a vzniká také jako nežádoucí produkt při tepelné úpravě potravin. Je základem polyakrylamidového gelu využívaného pro dělení proteinů v molekulární biologii. Monomer akrylamidu je využívaný jako tmel při výstavbě tunelů a přehrad. Polyakrylamid vyrobený z akrylamidu se především využívá jako flokulant během čištění odpadních vod.\n\nAkrylamid působí negativně na nervový systém, může způsobit malátnost, halucinace nebo necitlivost periferních částí těla a ataxie. Je klasifikován IARC jako pravděpodobný karcinogen pro člověka (kategorie 2A). Je také prokázaný mutagen, a pro tyto nebezpečné vlastnosti byl v březnu 2010 zařazen Evropskou agenturou pro chemické látky na seznam látek vzbuzujících mimořádné obavy. Zbytkový monomer akrylamidu je sledován kvůli svým nežádoucím účinkům v pitné vodě s limitem 0,1 μg/l (platí i v EU).\n\nCesty vstupu: experimentálně rakovinu navozující cesty expozice u potkanů a myší zahrnují podávání akrylamidu v pitné vodě, intraperitoneální injekce a lokální aplikace. U lidí se dostává během každodenní činnosti a práce přes kůži, sliznice, plícemi a trávicím traktem. Primární profesní expozice zahrnuje kontakt s kůží a vstup prostřednictvím inhalovaného prachu a par. \n\nAkrylamid vzniká při tepelném zpracování (smažení, pečení, pražení) potravin bohatých na škrob, jako jsou například brambůrky, hranolky, cereálie, kůrky pečiva, nebo pražená káva. Dále můžeme akrylamid najít například i v pitné vodě a cigaretách.\n\nAkrylamid vzniká Maillardovou reakcí, což je reakce aminokyselin s redukujícími sacharidy. Konkrétně se jedná o reakci aminokyseliny asparaginu s glukózou. Ke vzniku dochází při teplotě vyšší než 120 °C. Při této reakci dále vznikají důležité senzoricky žádoucí sloučeniny, které dodávají produktům charakteristické zbarvení, chuť a vůni. \n\nTvorba akrylamidu a jeho množství v potravině však závisí na mnoha faktorech, především na složení potraviny, teplotě a době úpravy, způsobu skladování či pH. \n\nDoporučuje se při tepelném zpracování potravin používat nižší teplota úpravy po delší dobu, tak, aby finální výrobky měly světlou, zlatavou barvu. \n\nNa celkové riziko negativního účinku akrylamidu na lidský organismus pak má vliv jak technologie přípravy pokrmů, tak zkonzumované množství a samozřejmě další složky stravy, například zelenina a ovoce.\n\nPro člověka je zdraví ohrožující dávka 16 ug/kg tělesné hmotnosti/den. Bramborové lupínky obsahují 980 µg AA/kg, hranolky 410 µg AA/kg a pečený chléb 160 µg AA/kg potraviny. Nejvíce se na denním příjmu podílejí smažené hranolky (16 – 30 %), bramborové lupínky (6 – 46 %), káva (13 – 39 %) a chléb (10 – 30 %).  \n\nObsah akrylamidu v potravinách lze během přípravy snížit. Mezi doporučení patří snížení teploty během přípravy. Při pečení v troubě s cirkulací vzduchu by měly dosahovat maxima 180 °C, bez cirkulace 200 °C a ve fritéze by teplota neměla překročit 175 °C. Dále by se při opékání měla sledovat barva na povrchu potravin, aby nebyla příliš tmavá, naopak by měla dosahovat zlatohnědého odstínu.  \n\nPotraviny nejsou jediným zdrojem expozice akrylamidu. Je totiž obsažen v tabákovém kouři, jedna cigareta obsahuje 679,3 ng akrylamidu (3). U kuřáků je kouř z cigaret významnějším zdrojem než potraviny, riziko představuje ale i pro nekuřáky prostřednictvím pasivního kouření. \n\nHlavní mechanismus vzniku akrylamidu v potravinách je Maillardova reakce mezi redukujícími sacharidy a asparaginem.  Ve skutečnosti nejen redukující sacharidy, ale také karbonylové sloučeniny mohou hrát roli v tvorbě akrylamidu. Existují i jiné cesty nevyžadující asparagin jako je akrolein a kyselina akrylová. Maillardova reakce je v mnoha procesech tepelné úpravy potravin převládající chemický proces určující barvu, chuť a texturu tepelně upravovaných potravin. Samotný proces vaření, pečení, smažení a ohřívání v mikrovlnné troubě stejně jako teplota úpravy mají omezený vliv na konečný obsah akrylamidu. Klíčovou roli při vzniku akrylamidu zde hraje kombinace teploty a doba ohřevu, na kterou je výrobek vystaven. Dále při vzniku akrylamidu v potravině hraje roli aktivita vody (0,3 – 0,7), pH (9 – 10) a způsob skladování dané potraviny. U některých typů produktů bylo zjištěno, že akrylamid se během skladování snižuje. Tento jev byl pozorován u balené pražené kávy.\n\nProces snížování tvorby akrylamidu může mít vliv na výživovou kvalitu (např. snížená biologická dostupnost živin, změna chuti a struktury) a bezpečnost potravin (např. nedostatečné snížení mikrobiální zátěže, rozklad přírodních toxinů nebo neúmyslné tvorby jiných nežádoucích látek). Proces snižování akrylamidu může také vést ke ztrátě užitečných sloučenin, o kterých je známo, že mají ochranné zdravotní účinky, např. antioxidanty. Smažení brambor při nižších teplotách po delší dobu přispívá ke snižování obsahu akrylamidu, smažení však vyžaduje delší dobu, což přispívá ke zvýšení obsahu tuku v konečném výrobku. Nadměrné blanšírování má za následek ztrátu minerálních látek a vitaminů. Obsah akrylamidu v potravinách lze snížit také použitím bílé mouky místo mouky celozrnné. Dále výměna kypřícího prášku hydrogenuhličitanu amonného za hydrogenuhličitan sodný pomáhá snižovat obsah akrylamidu, ale zvyšuje se tímto obsah sodíku ve výsledném produktu. Zvýšený příjem sodíku zvyšuje potenciální riziko kardiovaskulárního onemocnění, které převyšuje riziko expozice akrylamidu. Je tedy nutné při uvažování o snižování akrylamidu v potravinách porovnat výhody i nevýhody.\n\nPři snižování akrylamidu ve vybraných produktech je potřeba se zaměřit na suroviny, přidávané složky, zpracování potravin a jejich tepelnou úpravu. V následujících odstavcích budou uvedené rady pro snižování akrylamidu v potravinách zaměřené hlavně na spotřebitele.\n\nVýrobky z brambor při smažení připravujte při maximální teplotě 175 °C a smažte je jen do zlatavé barvy. Při přípravě malého množství zkraťte dobu smažení. Ke smažení bramborových výrobků vybírejte pouze brambory obsahující nízký obsah cukru, tzn. skladujte je v prostředí s teplotou nad 6 °C. Snažte se zabránit klíčení uskladněných brambor pomocí přípravku chlorpropham (CIPC) nebo pomocí podobných látek. Připravujte hruběji nakrájené hranolky, které obsahují nižší množství akrylamidu než tence nakrájené plátky hranolků. K omezení množství redukujících cukrů před smažením je nejdůležitější způsob blanšírovat bramborové hranolky ve vodě. Přímo po blanšírování je velmi efektivní pro snížení množství akrylamidu v hotovém výrobku přidat difosforečnan disodný (E450), který v tomto případě pomáhá regulovat kyselost.\n\nPoužití koření může nejen zlepšit chuť konečného výrobku, ale také vynahradit světlejší barvu. Snížení akrylamidu v konečném produktu můžete také promýváním bramborových lupínků v teplé až horké vodě k odstranění přebytečných cukrů. Vhodné je brambory řádně oškrábat, protože redukující cukry se často nacházejí těsně pod slupkou brambor. Při fritování je důležité dosáhnout u konečného výrobku žlutozlaté barvy. Důležité je také vytřídění ztmavlých kousků.\n\nV bílém chlebu je většinou naměřený nízký obsah akrylamidu, je proto důležité péct chléb jen do světle zlatavé barvy. Při používání kypřících látek během pečení sladkých sušenek pomáhá nahrazení hydrogenuhličitanu amonného (jeho alternativy jsou uhličitan draselný s vinanem draselným, difosforečnan sodný s hydrogenuhličitanem sodným). Bylo prokázané, že tvorbu akrylamidu snižuje přídavek vápenatých solí. Ve výrobcích jako je perník by fruktóza měla být nahrazena glukózou. Používané by tedy měly být glukózové sirupy s nízkým obsahem fruktózy. Čím menší množství celozrnné mouky použijeme, tím méně se tvoří akrylamid. Je doporučeno pečení při nižší teplotě po delší dobu. Teplotu a dobu během pečení nastavujte tak, aby se zabránilo nadměrnému zhnědnutí kůrky. Dané doporučení pro snižování akrylamidu může mít dopad na výsledné vlastnosti hotového výrobku, jako je menší množství těsta, struktura nebo chuť. Pokud použijete jako alternativu sodné soli, je potřeba si dát pozor na vysoký obsah sodíku v hotovém výrobku. Výsledný produkt může mít také světlejší barvu. Důležité je, aby výsledný výrobek nebyl nedopečený, aby při skladování nezpůsoboval mikrobiologické problémy.\n\nPři přípravě kávy typickým kávovarem se akrylamid přesouvá do nápoje téměř kompletně. Koncentrace akrylamidu v šálku pražené a rozpustné kávy je podobný. Při přípravě espressa se akrylamid přenáší do nápoje pomaleji z důvodu určitých podmínek extrakce. Barva je důležitým ukazatelem stupně pražení a souvisí s organoleptickými vlastnostmi produktu. Tmavší pražené kávy mají méně akrylamidu než lehce pražené kávy.\n\nMezinárodní agentura pro výzkum rakoviny (IARC) klasifikuje akrylamid jako látku pravděpodobně karcinogenní pro člověka (kategorie 2A).. U potkanů a myší byl v laboratorních podmínkách akrylamid spojen s výskytem nádoru nadledvin, mezoteliomu ve varlatech, adenomu v hypofýze a prsní žláze, adenokarcinomů klitorisu, dělohy a štítné žlázy, karcinomu kůže a adenomu plic.\n\nI když výzkumy nepotvrzují přímou spojitost akrylamidu s rakovinou u člověka, tak akrylamid je prokázaným neurotoxinem. V závislosti na dávce a expozici může poškodit samčí pohlavní žlázy, kůži i oči. Dále může díky nadměrnému příjmu akrylamidu dochází k inkontinenci moči, necitlivosti a oslabení v nohou, rukou a podráždění  sliznic. Běžné symptomy při nadměrné expozici akrylamidu v pracovním prostředí jsou podle Národní ústavu pro bezpečnost a ochranu zdraví při práci (NIOSH) podráždění oči a kůže, ataxie, necitlivost končetin, parestézie, svalová slabost, pocení rukou, malátnost, ospalost a účinky na reprodukci. Akrylamid je dle Institutu potenciální profesní karcinogen.\n\n"}
{"id": "557557", "url": "https://cs.wikipedia.org/wiki?curid=557557", "title": "Karl Erjavec", "text": "Karl Erjavec\n\nKarl Viktor Erjavec (* 21. června 1960, Aiseau) je slovinský právník a politik.\n\nErjavec se narodil v belgickém Aiseau do rodiny přistěhovalců. V roce 1972 se rodina vrátila do Slovinska. V roce 1985 promoval na Právnické fakultě Univerzity v Lublani. Politicky se začal angažovat až po roce 1990.\n\nV roce 1993 vstoupil ke Slovinským křesťanským demokratům. V letech 1995 až 2000 pracoval jako tajemník svého stranického kolegy a slovinského ombudsmana Ivo Bizjaka. V roce 2000 byl Bizjak jmenován ministrem spravedlnosti v Drnovšekově vládě a Erjavec se stal státním tajemníkem ministerstva.\n\nV roce 2004 se Erjavec přidal k Liberální demokracii Slovinska. Těsně před volbami v roce 2004 vstoupil do Demokratické strany důchodců Slovinska (DeSUS). Ve stejném roce byl zvolen do Státního shromáždění. DeSUS se následně stal součástí Janšovy koalice a sám Erjavec se stal ministrem obrany. V roce 2005 byl zvolen předsedou strany DeSUS. Po parlamentních volbách v roce 2008 strana vstoupila do koalice vedené Sociálními demokraty. Erjavec byl jmenován ministrem životního prostředí a územního plánování. V lednu 2010 Erjavec na ministerskou funkci rezignoval, což byl důsledek několikaměsíčního politického tlaku na jeho osobu, který souvisel s neschopností zajistit efektivní systém nakládání s odpady. 2. února 2010 pak premiér Borut Pahor informoval Státní shromáždění, čímž se stala rezignace účinnou. 12. února 2010 byl jmenován nový ministr – Roko Žarnić.\n\nVe druhé vládě Janeze Janši zastával od 10. února 2012 funkce místopředsedy vlády a ministra zahraničních věcí.\n\n"}
{"id": "557559", "url": "https://cs.wikipedia.org/wiki?curid=557559", "title": "Jilmovité", "text": "Jilmovité\n\nJilmovité (\"Ulmaceae\") je čeleď vyšších dvouděložných rostlin z řádu růžotvaré (\"Rosales\").\n\nJednodomé nebo dvoudomé stromy s jednoduchými střídavými, dvouřadě uspořádanými listy s palisty. Čepel listů je na okraji jednoduše nebo dvakrát pilovitá, s peřenou žilnatinou. Odění je z jednoduchých chlupů. Květy jsou jednopohlavné nebo oboupohlavné, nenápadné, pravidelné, s češulí, v úžlabních svazečcích. Okvětí je nerozlišené, v počtu 4 až 9 volných nebo srostlých plátků. Tyčinek je stejný počet jako okvětních plátků a jsou volné. Semeník je svrchní, srostlý ze 2 plodolistů, obvykle s jednou komůrkou a 1 vajíčkem. Plodem je křídlatá nažka nebo oříšek, výjimečně peckovice (\"Ampelocera\").\n\nČeleď zahrnuje asi 35 druhů v 7 rodech. Je rozšířena v severním mírném pásu s přesahy do tropického pásu v jihovýchodní Asii a tropické Americe (\"Ampelocera\", \"Phyllostylon\"). Největší druhové zastoupení je v Asii. Největším rodem je jilm (asi 25 druhů).\nKvěty jsou opylovány větrem. Plody jsou většinou křídlaté a šířené větrem. Oříšky severoamerického stromu \"Planera aquatica\" jsou šířeny vodou.\n\nČeleď jilmovité v klasickém smyslu zahrnovala 15 rodů a asi 200 druhů. Později bylo na základě molekulárních studií 7 rodů (břestovec – \"Celtis\", \"Trema\" aj.) přeřazeno do čeledi konopovité (\"Cannabaceae\").\nPodle kladogramů APG jsou jilmovité sesterskou větví skupiny čeledí zahrnující konopovité (\"Cannabaceae\"), morušovníkovité (\"Moraceae\") a kopřivovité (\"Urticaceae\").\n\nNa území ČR jsou domácí 3 druhy jilmů: v teplejších oblastech roste jilm vaz (\"Ulmus laevis\") a jilm habrolistý (\"Ulmus minor\"), v pahorkatině a podhorských krajích jilm horský (\"Ulmus glabra\"). Zastoupení jilmů na našem území bylo silně zredukováno tzv. grafiózou, houbovou chorobou způsobující odumírání větví nebo i celých stromů.\n\nV evropské květeně je čeleď zastoupena 6 druhy rodu jilm (mimo našich domácích jilmů \"Ulmus canescens\" ve Středomoří, \"U. elliptica\" na Krymu a na Ukrajině a jilm vysoký – \"U. procera\" v západní a jižní Evropě) a druhem \"Zelkova abelicea\", který je endemitem Kréty.\n\n\nDřevo jilmů je dobře až středně dobře opracovatelné, žádané jsou zejména kořenicové dýhy.\n\nJako okrasné dřeviny jsou v ČR pěstovány domácí i cizokrajné jilmy (\"Ulmus\"), zelkova habrolistá (\"Zelkova carpinifolia\"), zelkova ostrolistá (\"Zelkova serrata\") a plotovník Davidův (\"Hemiptelea davidii\").\n\n\"Ampelocera\", \"Hemiptelea\", \"Holoptelea\", \"Phyllostylon\", \"Planera\", \"Ulmus\", \"Zelkova\"\n\n\n"}
{"id": "557561", "url": "https://cs.wikipedia.org/wiki?curid=557561", "title": "Jicchak Sade", "text": "Jicchak Sade\n\nJicchak Sade (: יצחק שדה, rodným jménem Jicchak Landsberg; 19. srpna 1890 – 21. srpna 1952) byl židovský voják, jeden ze zakladatelů jednotek Palmach, velitel Hagany a spolutvůrce izraelské armády. Byl známý také pod přezdívkou „ha-Zaken“ (\"Stařec\").\n\nNarodil se v Lublinu v Ruském impériu a během první světové války sloužil v ruské armádě, v níž byl vyznamenán za statečnost a povýšen na velitele praporu. Roku 1920 přesídlil pod dojmem zpráv o smrti Josefa Trumpeldora (s nímž se osobně znal) do tehdejší mandátní Palestiny. Zde si pohebrejštil příjmení na Sade (\"Pole\"). Okamžitě se zapojil do činnosti židovských jednotek Hagana. V roce 1921 se účastnil prvního kurzu pro velitele Hagany konaného v Tel Avivu a v Kfar Gil'adi.\nV Palestině založil pracovní oddíly Gdud ha-Avoda, které tvořily kolektivy židovské mládeže nasazované na veřejné práce na výstavbě dopravní infrastruktury nebo židovských osad. Po vypuknutí arabského povstání v roce 1936 se zapojil na velitelské úrovni do činnosti Hagany. V ní prosazoval ofenzivní politiku spočívající v odvetných výpadech proti arabským ozbrojencům. První takový protiúder podnikla pod jeho velením Hagana v červnu 1936, kdy speciální jednotka ha-Nodedet zasáhla v Judských horách v okolí Jeruzalému. Hagana se koncem 30. let 20. století také podílela na zakládání nových opevněných osad typu Hradba a věž. Jicchak Sade se tak přímo účastnil například na zřizování kibucu Chanita na libanonských hranicích.\n\nBrzy nato se stal i jedním ze zakladatelů elitních židovských jednotek Palmach, jejichž prvním velitelem se stal roku 1941. V této době se zároveň podílel na přípravě plánů na případnou obranu severní Palestiny před očekávaným nacistickým útokem.\n\nOd roku 1945 byl pověřen velením Hagany. V tomto období koordinoval židovský odboj proti pokračující britské vládě.\n\nBěhem války za nezávislost v roce 1948 osobně velel některým operacím. Šlo například o obranu vesnice Mišmar ha-Emek v dubnu 1948. Pak se účastnil bojů o Jeruzalém. V červenci 1948 velel přímo části vojsk při Operaci Danny východně od Tel Avivu. Koncem téhož roku řídil útok na egyptské vojsko v Negevu.\n\nNa konci války se stáhl z aktivní vojenské služby. Ovlivnil ale výrazně podobu rodící se izraelské armády. V penzi se věnoval publicistice a psaní memoárů. Zemřel 21. srpna roku 1952 a je pohřben v kibucu Giv'at Brenner.\n\n"}
{"id": "557564", "url": "https://cs.wikipedia.org/wiki?curid=557564", "title": "Michael Rodgers", "text": "Michael Rodgers\n\nMichael \"Mike\" Rodgers (* 24. dubna 1985 St. Louis, Missouri) je americký atlet, sprinter.\n\nV roce 2008 skončil na halovém MS ve Valencii ve finále běhu na 60 metrů na čtvrtém místě. O dva roky později získal na halovém MS v katarském Dauhá stříbrnou medaili. Cílem proběhl v čase 6,53 a prohrál jen s Britem Dwainem Chambersem, který byl o pět setin rychlejší.\n\nV letech 2013 a 2017 byl členem stříbrné americké štafety na 4x100 metrů na mistrovství světa.\n"}
{"id": "557567", "url": "https://cs.wikipedia.org/wiki?curid=557567", "title": "Daniel Bailey", "text": "Daniel Bailey\n\nDaniel Everton Bailey (* 9. září 1986 Saint John's) je atlet, sprinter pocházející z Antiguy a Barbudy.\n\nV roce 2003 na mistrovství světa do 17 let v kanadském Sherbrooke doběhl ve finále závodu na 200 metrů na čtvrtém místě. O rok později skončil na stometrové trati na juniorském mistrovství světa v italském Grossetu znovu na čtvrtém místě. Ve stejném roce reprezentoval na letních olympijských hrách v Athénách, kde skončil v úvodním rozběhu. V roce 2005 neprošel rozběhem také na mistrovství světa v Helsinkách. V témž roce získal bronzovou medaili (200 m) a skončil čtvrtý (100 m) na Panamerickém mistrovství juniorů v kanadském Windsoru. \n\nNa letní olympiádě v Pekingu se ve čtvrtfinále umístil na celkovém 20. místě ze 40 sprinterů a do semifinále nepostoupil . V roce 2009 na mistrovství světa v Berlíně postoupil do finále běhu na 100 metrů, kde doběhl na čtvrtém místě v čase 9,93. Bronzový Jamajčan Asafa Powell byl o devět setin rychlejší . Na halovém MS 2010 v katarském Dauhá vybojoval v závodě na 60 metrů bronz.\n\n"}
{"id": "557571", "url": "https://cs.wikipedia.org/wiki?curid=557571", "title": "Samburové", "text": "Samburové\n\nSamburové jsou etnikum žijící na suchých pláních, polopoušti a v horách severní Keni. Jihozápadně od jezera Turkana obývají Samburové území o rozloze přibližně 12 000 km². Jejich počet se odhaduje zhruba na 200 000. Samburům se někdy říká Lokopové či Loikopové. V souvislosti s tímto etnikem se můžeme také setkat s názvem Golden Masai, tedy „Zlatí Masajové.“ Jejich hlavním zdrojem obživy je pastevectví.\n\nSamburové jsou etnology řazeni k východonilské skupině afrických národů. Nilotské národy obývali původně území kolem Nilu v dnešním Súdánu a migrovali před několika staletími jižním směrem, kde si podrobily původním obyvatele těchto oblastí. Niloti jsou v Africe jednou z hlavních lingvistických skupin. Mezi Niloty jsou řazeni např. Masajové, Turkanové, Pokotové, Luové či Lchamusové. Stejně jako etnikum Masajů a Lchamusů v Keni, i Samburové mluví dialektem Maa. Tímto dialektem se hovoří taktéž v Tanzanii, konkrétně kmeny Lparakuyo a Arusha.\n\nSamburové jsou velmi podobní Masajům. Jsou rovněž štíhlí a vysocí. Jejich oblečení je velmi jednoduché. Dříve se oblékali do kozích a kravích kůží. Po příchodu Evropanů se oblékají do přivezených látek. Ženy ještě někdy nosí koženou zástěrku, ale v dnešní době ji zakrývají látkou. Látku také nosí v jednom nebo dvou pruzích okolo trupu. Ženy chodí často s odhaleným poprsím. Muži nosí jeden nebo 2 pruhy látky přehozené přes ramena nebo uvázané okolo pasu. Samburové kladou důraz na krášlení se pomocí velmi dekorativního zdobení. Toto zdobení je ještě bohatší než v případě kmene Masajů. Ozdoby používají jak pro osobní krášlení, tak pro demonstraci společenského postavení jejich nositele. Kmen také věří v jejich nadpřirozenou moc. Používají mnohovrstevné barevné náramky, náhrdelníky a náušnice vyráběné z pestrých korálků.\n\nŽivot Samburů je spjat s jejich stády chovného dobytka, především skotu, ale také ovcí a koz. V poslední době se Samburové přeorientovali na velbloudy z důvodu rychle spasení pastvin a rovněž je zde problém nedostatkem vody pro dobytek. Z kravího mléka vyrábějí Samburové jogurty a tvaroh. V obdobích sucha pijí krev zvířat – čistou či smíchanou s mlékem. Klimatické podmínky nejsou příznivé pro pěstování. Pastevectví je doménou dětí již od šesti až sedmi let. Ženy mají na starosti zásobu vody a otop. Zůstávají v blízkosti vesnic a starají se o děti a domácnost, udržují oheň a vaří jednoduchou stravu., zatímco pěstování kukuřice mají na starosti muži.\n\nSamburové spojují téměř vše, co se stane, s nadpřirozenými silami. Věří v jediného boha Nkai. Významnou roli zaujímají každodenní modlitby, které jsou rovněž přednášeny na společných shromážděních. Objevuje se rovněž názor, že víra Samburů je výrazně podobná víře křesťanské.\n\nObřezání je jednou z nejdůležitějších událostí v životě jak mužů, tak žen.\n\nMužská obřízka se provádí chlapcům ve věku 14–25 let. Obřízku provádí muž, kterému se říká lakitoni. Těchto zkušených mužů je velmi málo. Za tento úkon dostává 200 keňských šilinků nebo kozu. Po obřízce a je nutno zhruba měsíc dodržovat řadu pravidel chování, jako např.: Nesmí dva týdny pít vodu, v uchu nosí měděné náušnice, nesmí nosit ostré předměty, nesmí se měsíc umývat, pouze se natírat tukem, mohou lovit pouze tupými šípy, atd. Teprve po splnění těchto zásad se mohou stát bojovníky – moranii.\n\nŽenská obřízka se koná těsně před svatbou. Samburové věří, že pokud by se penis muže dotkl klitorisu ženy, stal by se muž impotentním. Neobřezaná dívka by se nevdala, jelikož by ji nikdo nechtěl. V den obřízky se nevěstě pomaže hlava a korále červenou hlínou smíchanou s máslem. Těsně před zákrokem se jí hlava poleje mlékem.\n\nSvatební ceremoniál trvá tři dny a smí začít až po předání dohodnutého věna, které dává ženich rodičům nevěsty. Obřad začíná obřezáním nevěsty. Zatím co žena odpočívá po zákroku v chýši, ženich zabije svatebního vola. Jeho zabití se považuje za potvrzení svatby. Svatebčané se oddávají tanci a zpěvu. Druhý den ráno odchází bohatě nazdobená nevěsta s manželem ze své rodné vesnice do vesnice manžela, kde je vlídně přijata rodinou muže. Samburové praktikují mnohoženství.\n\nMezi další rituály Samburů patří rovněž rituály plodnosti či rituály spojené s úmrtím.\n\nSamburové žijí v malých vesnicích obklopených plotem. Chýše jsou stavěny ženami. Většinou se staví z cedrového dřeva, strop potom z větví, listí nebo trusu. Stavby se mohou pokrývat kůžemi. V chýších je tma, jelikož nemají ani okna ani dveře, pouze malý vchod. Chýše mají obdélníkový tvar se zaoblenými rohy. Vesnice obývá většinou několik rodin, ale nejsou výjimkou osady pouze s jednou rodinou.\n\n"}
{"id": "557572", "url": "https://cs.wikipedia.org/wiki?curid=557572", "title": "Mohelnice (Krupka)", "text": "Mohelnice (Krupka)\n\nMohelnice () je zaniklá obec, která ležela asi 5,5 kilometru severně od Krupky v okrese Teplice na severu Čech.\n\nMohelnice leží v katastrálním území Mohelnice u Krupky o výměře 23,96 hektarů. U Mohelnice se stékají potoky Mohelnice () a Černý potok ( či ) v řeku Mohelnice (), která se v saském Heidenau levostranně vlévá do řeky Labe.\n\n"}
{"id": "557600", "url": "https://cs.wikipedia.org/wiki?curid=557600", "title": "John McAleese", "text": "John McAleese\n\nSeržant John Thomas McAleese (25. duben 1949 Stirling, Skotsko, Spojené království - 26. srpen 2011 Thessaloniki, Řecko ) byl britský profesionální voják, známý především tím, že vedl speciální jednotku Special Air Service při průniku do íránské ambasády v květnu 1980. Za svého života působil právě u 22. regimentu jednotek SAS, zúčastnil se bojů na Falklandách a v severním Irsku, za což mu byla udělena britská Military Medal, ocenění za statečnost. Díky mnoha úspěchům ve své dlouhé kariéře je dodnes považován za válečného hrdinu, zvěčněn byl například ve světoznámé herní sérii Call of Duty, pod jménem John Price. Charakteristickým poznávacím znamením tohoto muže byl velký knír ve tvaru podkovy, který po něm zdědila i počítačová postava.\n\nJohn McAleese se narodil ve skotském Stirlingu, do armády vstoupil již jako dvacetiletý, konkrétně šlo o dnes již neexistující 59. Independet Commando, součást Royal Engineers, tedy jednotku technickou. O šest let později ho čekal přesun do Herefordu v Anglii, jelikož byl přijat k jednotkám SAS, ve kterých zůstal až do roku 1992. Po odchodu od SAS působil jak v mnoha nevojenských oborech, jako bodyguard, dělník nebo pokrývač, tak i jako bezpečnostní konzultant v Iráku a Afghánistánu nebo instruktor profesionálního airsoftu. V novém tisíciletí se stal hostem v několika televizních pořadech, příkladem je například reality-show (v ČR známá také jako \"Máte na to?\") nebo třeba dokumentární pořad , který dokonce i uváděl, spolu s ex-vojákem Eddiem Stonem. Poslední událostí, při které se dostal do popředí médií pak byla smrt jeho syna Paula 28. srpna 2009 v Afghánistánu, která Johna McAleese velmi ranila. Sám John McAleese zemřel roku 2011 v řecké Soluni na srdeční příhodu, zůstaly po něm tři další děti, dcera z prvního manželství a dva potomci z manželství druhého. Slavnostní pohřeb se konal v Herefordské katedrále za účasti médií a několika významných osobností.\n\n5. května 1980 byl 22. regiment SAS, ve kterém se nacházel také John McAleese, poslán na záchranu rukojmích při obléhaní íránské ambasády. John jako první skočil na balkón, poté položil na okno výbušninu a odpálil ji. Vše se stalo v přímém přenosu místní televize. Podle vlastních slov John nečekal v místnosti nikoho, protože si myslel, že rukojmí jsou až v další místnosti. Těsně před tím, než odpálil bombu, si všiml několika rukojmích.\n\nMuž v černém, o kterém se Simeon Harris zmiňoval byl právě John McAleese, který rukojmím dával znamení, aby se vzdálili od oken. Díky skvělé akci speciálních jednotek byla většina rukojmích zachráněna a teroristé byli přemoženi, což znamenalo pro Special Air Service, i Johna McAleese, světovou poplaritu.\n\n\n"}
{"id": "557607", "url": "https://cs.wikipedia.org/wiki?curid=557607", "title": "Rozvinutá Backusova–Naurova forma", "text": "Rozvinutá Backusova–Naurova forma\n\nRozvinutá Backusova–Naurova forma ( ), EBNF je v informatice rodina metasyntaktických notací využívaných pro zápis bezkontextových gramatik. EBNF se používá pro formální popis programovacích jazyků nebo jiných formálních jazyků. Různé formy EBFN jsou spíše modifikací než rozšířením Backus-Naurovy formy. EBNF navrhl Niklaus Wirth a později ji standardizovala Mezinárodní organizace pro normalizaci (ISO) jako standard ISO/IEC 14977. Přestože je EBNF standardizovaná, existuje mnoho různých variací, které se mohou lišit v syntaktických konvencích. V příkladech v tomto článku je použita EBNF ISO specifikace.\n\nSlova formálního jazyka nebo zdrojový kód počítačového programu jsou tvořeny posloupností terminálů, což jsou tisknutelné znaky, čísla, interpunkční znaménka, bílé znaky (mezery tabelátory, konce řádků) atd.\n\nEBNF definuje přepisovací pravidla, kde jsou sekvence symbolů přiřazeny neterminálům:\nKaždý řádek definuje jedno přepisovací pravidlo. Na na levé straně (před rovnítkem) je uveden neterminál (codice_1, codice_2). Na pravé straně jsou uvedeny různé varianty terminálních a neterminálních symbolů, které jsou vzájemně odděleny znakem svislá čára. Terminální symboly jsou uzavřeny do uvozovek, středník ukončuje pravidlo. Definice tedy říká, že codice_1 může být codice_4 nebo neterminál codice_2, přičemž codice_2 může být libovolný terminál codice_7 nebo codice_8 nebo codice_9 nebo atd. nebo codice_10. V EBNF mohou být neterminály složené i z více slov (protože prvky posloupnosti se oddělují čarkami), takže místo codice_2 lze psát codice_12.\n\nPřepisovací pravidla mohou též obsahovat sekvence terminálů a neterminálů oddělených čárkou:\nVýraz, který může být vynechán nebo opakován, se uzavírá do složených závorek codice_13:\nV tomto případě jsou řetězce codice_7, codice_8... codice_16... codice_17... správným výrazem. Ve výsledku může být vše, co je uvedeno ve složených závorkách, libovolně opakováno nebo to tam nemusí být vůbec.\n\nV hranatých závorkách codice_18 jsou uvedeny části, které mohou být použity pouze jednou nebo vůbec:\nPodle tohoto pravidla je codice_19 nula (0) nebo codice_20, před kterým může být znaménko mínus.\n\nEBNF také definuje syntaxi pro popis určitého počtu opakování, vynechání určitých částí nebo vložení komentářů do EBNF gramatiky.\n\nPůvodní Backusova-Naurova forma neumožňuje vyjádřit volitelné a opakující se výrazy; místo toho je nutné využít mezipravidlo nebo alternativní definici pro vynechání či volitelnou existenci prvku, případně rekurzivně pro opakování. Tyto konstrukce je možné využít i v EBNF.\n\nVolitelná část v EBFN:\nv BNF vypadá definice takto:\nnebo\nOpakování v EBFN:\nv BNF vypadá definice takto:\n\"Poznámka:\" EBNF (ISO) využívá pro zřetězení čárku 'codice_21'. BNF takovou možnost nemá.\n\nEBNF odstraňuje některé další vady BNF:\n\n\nEBNF řeší následující problémy:\n\nKromě toho existují mechanismy pro vylepšení, definice počtu opakování, vynechání kromě některých možností (např. všechny znaky, kromě uvozovek), komentáře, atd.\n\nI přes všechna tato vylepšení není EBNF silnější, než BNF a to ve smyslu toho, jak jazyk definovat. De fakto lze říci, že všechny formální gramatiky, které lze definovat v EBNF, mohou být vytvořeny i v BNF. Nicméně to ve výsledku vede k mnohem obsáhlejšímu množství definičních pravidel.\n\nEBNF je standardizována ISO pod označením \"ISO/IEC 14977:1996(E)\".\n\nZa určitých okolností je jakákoliv rozšířená BNF jen EBNF. Například W3C využívá \"one\" EBNF pro specifikování XML.\n\nProgramovací jazyky podobné Pascalu umožňují pouze přiřazení, která jsou v EBNF definována následovně:\nSyntakticky správný program vypadá následovně:\nJazyk může byt jednoduše rozšířen o řídicí struktury, aritmetické výrazy a instrukce pro vstup/výstup.\n\nNásledující znaky jsou navrženy jako standard klasické prezentace:\n\nNásledující syntaktická pravidla ukazují, jak lze v EBNF vyjádřit opakování:\n\nTěmito pravidly jsou generovány tyto terminální řetězce:\n\n1. EBNF používá následující konvence:\n2. Operátory EBNF mají následující priority (od nejvyšší po nejnižší):\n3. Toto pořadí může být změněno pomocí následujících závorek:\n\nApostrof definovaný v ASCII, tj. U+0027 ('), ale ve fontu použitém ve standardu ISO/IEC 14977:1996 (E) se velmi podobá znaku U+00B4 ('), takže může dojít k nedorozumění. Nicméně, ISO standard EBNF definuje ISO / IEC 646:1991, \"ISO 7bitová kódovaná znaková sada pro výměnu informací\" jako referenci a nezmiňuje žádné jiné znakové sady, takže by nemělo dojít k záměně s Unicode znaky mimo 7bitové ASCII.\n\nStandard ISO 14977 popisuje dva způsoby rozšiřování EBNF. Prvním, který je částí EBNF gramatiky, jsou speciální sekvence tvořené libovolným textem ohraničeným otazníky. Interpretace tohoto textu není ve standardním EBNF popsána. Například znak mezera lze definovat takto:\nDruhý způsob rozšiřování využívá skutečnosti, že za neterminály nemohou bezprostředně následovat závorky (musí být odděleny čárkou). Proto\nnení validní EBNF, ale je třeba psát:\nRozšíření EBNF mohou využívat tuto notaci. Například codice_22 by v gramatice programovacího jazyka Lisp mohla být definována takto:\n\n\n\n"}
{"id": "557621", "url": "https://cs.wikipedia.org/wiki?curid=557621", "title": "Luknė (přítok Dubysy)", "text": "Luknė (přítok Dubysy)\n\nLuknė je řeka v Litvě, v Žemaitsku, levý přítok řeky Dubysa, do které se vlévá 53,8 km od jejího ústí do Němenu. Pramení v mokřadu Praviršulio tyrelis v okrese Radviliškis. Od pramene až k Pasandvarisu je regulovaná. U Kaulakiů protéká rybníkem. Podle údajů z roku 2006 je u Sriauptů silně znečištěná - jedna z nejvíce znečištěných řek v Litvě, index biologického znečištění: 2, třída znečištění - V.\n\nLevé:\nPravé:\n"}
{"id": "557629", "url": "https://cs.wikipedia.org/wiki?curid=557629", "title": "Juta Falkenberská", "text": "Juta Falkenberská\n\nJuta Falkenberská či Jitka Opolsko-Ratibořská († po 1378) byla opavská a hlubčická kněžna z rodu slezských Piastovců.\n\nByla dcerou opolsko-falkenberského knížete Boleslava I. Provdána byla za opavského knížete Mikuláše II. z vedlejší větve přemyslovského rodu. Svému muži porodila dva syny, Václava a Přemka a dceru Annu, provdanou za Petra ze Šternberku. Jako zapsané věno obdržela Landek a Hlubčice. Za doby dělení knížectví mezi Mikulášovi dědice spravovala v roce 1376 město Opavu. Na podzim 1377 odjel nyní již plnoletý Václav v družině českého krále Karla do Francie a jelikož Přemysl plnoletý ještě nebyl, spravovala Juta na přelomu let 1377/78 jejich společnou část knížectví. Pohřbena je v kostele svatého Ducha v Opavě.\n"}
{"id": "557644", "url": "https://cs.wikipedia.org/wiki?curid=557644", "title": "Příze tvarované pěchováním", "text": "Příze tvarované pěchováním\n\nTvarování pěchováním je mechanické obloučkování příze s následnou tepelnou stabilizací tvaru.\nVlákna se přivádějí do válcovité komory, kde se ukládají do klikatého útvaru a pěchují tlakem pístu. Vznikající zoubkovité zkadeření se stabilizuje horkým vzduchem během pěchování nebo v přídavném fixačním zařízení. Vlákna si po pěchování uchovají pevnost, trvanlivost, schopnost rychle schnout a získají měkký omak, plnost, roztažnost (15-25%), navlhavost a afinitu k barvivům.\n\nVětšina BCF přízí se tvaruje pěchováním, menší podíl mají vzduchem tvarované filamenty. Obvykle se pěchují skané nebo kablované hrubší filamenty (50-300 tex) se 150-200 zákruty na metr (u přízí na tzv. \"frieze\" koberce až s 300/m) a po tvarování se stabilizují přehřátou nebo nasycenou párou. Výrobní agregát je zakončen soukacím strojem. \n\nJedno z pěchovacích zařízení je \"Twinrollbox\" (snímek vpravo). Například na agregátu se šesti paralelně běžícími Twinrollboxy se mohou současně tvarovat režně bílé a barvené filamenty a příze s různou intenzitou zkadeření. Ve světě bylo dosud (2010) instalováno přes 1000 takových zařízení, každé s maximální teoretickou kapacitou 2,3 tuny příze za hodinu. (Z toho se dá odhadovat, že by se jen na těchto strojích dalo tvarovat asi 30 % celkové světové výroby filamentů )\n\nPro tento účel se zpracovávají jemnější filamenty (asi 7-20 tex). Tvarovací zařízení se dá instalovat na soukací hlavy, kde se příze odvíjí z potáče, pěchuje a zároveň stabilizuje v elektricky zahřívané komůrce, chladí a navíjí na křížovou cívku. \n\n\n\n"}
{"id": "557650", "url": "https://cs.wikipedia.org/wiki?curid=557650", "title": "Oleňok", "text": "Oleňok\n\nOleňok ( , ) je řeka v Jakutské republice, která horním tokem zasahuje i do Krasnojarského kraje. Je 2292 km dlouhá. Povodí má rozlohu 220 000 km².\n\nOdtéká z nevelkého jezera na severním okraji Viljujské planiny a teče podél vrchoviny Bukočan nejprve na východ. Následně se stáčí na sever v úzké dolině, jež místy přechází až v soutěsku. Překonává četné peřeje, mezi nimiž vyniká říční práh Ukojan. Na středním toku se dolina rozšiřuje pod ústím Arga-Saly. Tok řeky je zde velmi členitý a přijímá zprava Siligir a zleva Unukit, Birekte, Kuojku a Bejenčime. Na dolním toku řeka protéká planinou Kystyk. Pod ústím Buru pokračuje přes Severosibiřskou rovinu na severozápad podél Čekanovského krjaža. Ústí do Oleňockého zálivu moře Laptěvů, přičemž pod mysem Tumulo vytváří deltu o rozloze 475 km² a délce přibližně 20 km. Hlavní ramena jsou levé Ulachan-Uesja a pravé Kubala-Uesja.\n\nZdrojem vody jsou sněhové a dešťové srážky. Nejvyšších vodních stavů dosahuje od června do září, zatímco po zbývající část roku je vody v řece méně.\nPrůměrný roční průtok činí v ústí 1210 m³/s. Na dolním toku může před rozmrznutím klesnout až na méně než 1 m³/s. V některých letech řeka na jeden měsíc promrzá až do dna, přičemž na horním toku promrzá až do dna systematicky od ledna do dubna. Zamrzá na konci září až v říjnu a rozmrzá na konci května až v červnu.\n\nŘeka je bohatá na ryby (síh malý, omul, muksun, nelma, tajmen). Na řece se nacházejí obydlená místa Oleňok, Tajmylyr, Usť-Oleňok,\n"}
{"id": "557653", "url": "https://cs.wikipedia.org/wiki?curid=557653", "title": "Švédská rallye 2003", "text": "Švédská rallye 2003\n\nŠvédská rallye 2003 byla druhou soutěží mistrovství světa v rallye 2003. Byla pořádána ve dnech 7. až 9. února. Trať měřila 386,91 km. Zvítězil zde Marcus Grönholm s vozem Peugeot 206 WRC.\n\nPrvní zkoušku vyhrál Sébastien Loeb s vozem Citroën Xsara WRC. Na druhém testu ale napadl nový sníh a Loeb který jel jako první trať ujížděl svým soupeřům. Postupně se propadl až na 18. pozici. Druhý a třetí test vyhrál Grönholm a posunul se do vedení. Na druhé pozici se držel Tommi Mäkinen s vozem Subaru Impreza WRC. Na třetí pozici byl Richard Burns s dalším Peugeotem, který měl problémy s diferenciálem a ruční brzdou. Poslední jezdec týmu Peugeot Sport Harri Rovanperä byl na čtvrté pozici. V předposledním testu etapy havaroval Francois Duval s vozem Ford Focus RS WRC. Jeho vůz zaterasil trať a test byl zrušen.\n\nZpočátku druhé etapy vyhrával Grönholm, ale v jednom testu poškodil řízení svého vozu. S vozem se dostal do servisu a vedení tak udržel. Na pátém testu havaroval Juuso Pykalistö. Když mu diváci pomohli vrátit se na trať, narazil do něj Rovanperä. Oba ze soutěže odstoupili. Ze třinácté pozice se na pátou posunul Colin McRae a z osmnácté na desátou Loeb. Grönholm stále vedl před Mäkinenem a Burnsem. Na čtvrté pozici byl Markko Märtin s Fordem, na šesté Petter Solberg se Subaru a na sedmé Toni Gardemeister s vozem Škoda Octavia WRC. Z devatenácté na čtrnáctou pozici se posunul Roman Kresta.\n\nVe třetí etapě bojoval grönholm o vedení s Mäkinenem. mäkinen ale zvolil špatné pneumatiky a skončil na druhépozici. Loeb se posunul před gardemeistera. Ostatní jezdci udržovali své pozice.\n\n"}
{"id": "557657", "url": "https://cs.wikipedia.org/wiki?curid=557657", "title": "Hliníkovkovité", "text": "Hliníkovkovité\n\nHliníkovkovité (\"Anisophylleaceae\") je čeleď vyšších dvouděložných rostlin z řádu\ntykvotvaré (\"Cucurbitales\").\n\nJednodomé nebo dvoudomé keře a stromy s jednoduchými střídavými listy bez palistů. Čepel listů je celokrajná, s dlanitou žilnatinou (od báze se 3 až 5 žilkami). Květy jsou nenápadné, pravidelné, jednopohlavné nebo oboupohlavné, v úžlabních hroznech nebo latách. Kalich i koruna jsou složeny ze 3 až 5 (nejčastěji 4) lístků. Korunní lístky jsou často na vrcholu třásnité nebo rozeklané. Tyčinek je dvojnásobek než korunních lístků. Okolo báze semeníku je žlaznatý disk. Semeník je spodní, srostlý ze 4 (výjimečně ze 3) plodolistů, se stejným počtem komůrek a volných čnělek. V každém plodolistu je 1 až 2 vajíčka. Plodem je peckovice, samara nebo tobolka. V semenech není přítomen endosperm.\nČeleď zahrnuje 34 druhů ve 4 rodech. Vyskytuje se v celém tropickém pásu mimo australské oblasti. Největším rodem je \"Anisophyllea\" (asi 25 druhů v Asii, Americe i Africe).\n\nU některých zástupců byla prokázána silná akumulace hliníku. O způsobech opylování a šíření semen není nic známo.\n\nRody čeledi \"Anisophylleaceae\" byly často na základě morfologie řazeny do čeledi kořenovníkovité (\"Rhizophoraceae\"). Cronquist i Dahlgren řadili \"Anisophylleaceae\" do řádu růžotvaré (\"Rosales\"). Na základě molekulárních výzkumů byla v systému APG I zařazena do řádu tykvotvaré (\"Cucurbitales\") jako bazální větev tohoto řádu.\n\n\nAfrický rod \"Poga\" a \"Combretocarpus\" na Borneu jsou těženy pro dřevo. Plody \"Poga\" jsou jedlé a je z nich lisován kuchyňský olej. Druh \"Anisophyllea laurina\", rostoucí v západní Africe, poskytuje jedlé plody známé jako 'opičí jablka'.\n\n\"Anisophyllea\", \"Combretocarpus\", \"Poga\", \"Polygonanthus\"\n\n\n"}
{"id": "557681", "url": "https://cs.wikipedia.org/wiki?curid=557681", "title": "Haugvicové z Biskupic", "text": "Haugvicové z Biskupic\n\nHaugvicové z Biskupic (též \"Haugwitzové\" či \"Haužvicové\") jsou hraběcí a knížecí rodina pocházející z Hrabství kladského. Její příslušníci nikdy nevlastnili moravské panství Náměšť nad Oslavou (viz Haugvicové z Malé Obiše).\n\nHaugvicové z Biskupic jsou starobylý slezský, český, moravský a kladský šlechtický rod, jenž je dle legendy jednou z mnoha linií velice rozvětveného šlechtického rodu „von Haugwitz“, který má kořeny již v době karolinské.\n\nDějiny rodu Haugviců z Biskupic se počaly psát roku 1346 v hrabství Kladském, kde založili větev Haugviců z Biskupic (\"Pischkowitz\"). S přináležitostí Kladska k Čechám se některé rodové linie počeštily a usadily na Moravě a v Čechách.\n\nBratři Otto, Sweydiger a Kilián von Haugvic se usadili roku 1346 ve kladských \"Biskupicích\" (něm. \"Pischkowitz\", polský od 1945 \"Piszkowice\"). Všichni tři bratři se od této doby přestali psát von Haugvic a nadále jsou uváděni pouze jako „Haugwitz de Biskupitz“.\n\n\n\nMikuláš Haugvic z Biskupic je roku 1414 uváděn jako purkrabí na Veselé (\"severní Morava\"), doslovně v listinném znění „Niklas dominus Hugwicz, burgravius in Wessele“.\n\nPrvním Haugvicem z Biskupic v Čechách byl Jan (\"Hanuš\"), který byl sestřenec Purkarta ze Šanova, od kterého druhou část Šanova koupil roku 1430. Jan (\"Hanuš\") byl na živu ještě roku 1454.\n\nRoku 1436 se do Prahy dostala první linie biskupických Haugviců. Tehdy Hanuš Haugvic z Biskupic řečený Bojstul nabyl do vlastnictví v Praze na Starém Městě zadní mlýn, který dostal k dědictví od Sigmunda z Vartenberka. Dalších zpráv o této linii se dochovalo jen velmi málo. Důkazem její existence je klášter sv. Jakuba v Praze (\"poblíž Staroměstského náměstí\"). Zde se připomínají na kamenných hrobech tři členové rodu Haugviců z Biskupic (\"Hanuš Haugwicz 1474, Sybila Haugwiczovna z Biskupicz 1528, Hedvika Haugwiczovna z Biskupicz 1552\"). Roku 1689 byly na popud francouzského krále záškodníky založeny ve velkých městech Čech požáry. Klášter sv. Jakuba v Praze vyhořel a v něm uložené rodové dokumenty pražské linie Biskupických Haugviců shořely. O potomcích této linie nám není dnes nic známo.\n\nPo roce 1460 se příslušníci mladé generace Haugviců z Biskupic (\"prapravnuci Sweydigera a Kiliána\") prosadili do předních velitelských postů v armádě českého krále Matyáše Korvína. Pozici nejvyššího kapitána (\"dnes srovnatelné s pozicí armádního generála\") dosáhl Jan (\"Hanuš\") Haugvic z Biskupic (+1526), nižších velitelských postů dosáhl jeho bratr Jindřich (\"Hynek\"), dále bratr Petr, jenž byl velitelem černé roty a vzdálený bratranec Mikuláš, který byl hejtmanem černého pluku.\n\nJan (\"Hanuš\") si roku 1494 koupil hrad Bouzov. Dne 11. ledna 1502 byl Vladislavem Jagellonským povýšen dědičně mezi vysokou šlechtu do stavu „panského“. Roku 1505 pojal za manželku Kateřinu z Lomnice. Jím počíná souvislá posloupnost moravské linie rodu biskupických Haugviců, která vždy jen panského stavu užívala.\n\nJindřich (\"Hynek\") byl manem Jindřicha z Lipé a vlastnil od roku 1510 hrad Ronovec u Havlíčkova Brodu. Jím počíná posloupnost české linie rodu biskupických Haugviců, která působila převážně ve východních Čechách a na Vysočině.\n\nPetr vlastnil Uherský Ostroh v letech 1465–1480. Za věrné služby daroval král Matyáš Korvín Petru Haugvicovi z Biskupic před svou smrtí roku 1490 Hlubčické knížectví, které Petr roku 1503 vyměnil s kancléřem Janem Šelenberkem za obec Kněžno (\"Ksiežno\") u Svidnice s hradem Książ a dnes je nazýván perlou dolního Slezska. Petr zemřel 1508 a jeho potomek prodal Kněžno s hradem (\"roku 1509\") Konrádovi I. von Hochberg. O případných potomcích Petrovi linie nemáme dnes žádných dalších zpráv.\n\nShora uvedení bratři Jan (\"Hanuš\"), Jindřich (\"Hynek\") a Petr měli ještě bratra Kašpara, jenž zemřel roku 1489 zanechávaje manželku a jednu dceru a sestru Maruši.\n\n\nDějiny moravské linie pánů Haugviců z Biskupic se počaly psát roku 1494, kdy Jan (\"Hanuš\") Haugvic z Biskupic zakoupil hrad Bouzov. Roku 1502 obdržel od krále Vladislava Jagelonského povýšení do českého panského stavu pro sebe a své potomky za věrné služby.\n\nJeho potomci působili následně např. na Litomyšli, Holešově, Chropyni, Rymici, Čelákovicích, Miloticích, Linhartovech, Kralicích, Rokytnici, Tovačově, Ořechově, Brandýse nad Labem, v Podhořicích, ve Slaném a v Praze. Jeho vnuk také Hanuš obdržel 8. prosince 1555 moravský dědičný panský stav a stal se moravským zemským hejtmanem. Rodina dosáhla dne 13. května 1642 hraběcího stavu skrze císařského plukovníka Alexandra Jošta Haugvice barona z Biskupic, který se přesunul z Moravy na tvrz do Čelákovic na panství Brandýské. Rodinu postihl majetkový a společenský úpadek roku 1665. Naposledy se v této linii připomíná nemajetný Josef Haugvic (1687-1747), syn hraběte Karla Haugvice z Biskupic a Johany Barbory rozené z Heydlberku, který se oženil roku 1714 s chudou šlechtičnou Magdalenou Evou z Reichenburgu (1692-1753).\n\n\nDějiny české linie rodu Haugviců z Biskupic se počaly psát roku 1503, kdy se Jindřich (\"Hynek\") Haugvic z Biskupic usadil na hradě Ronovec u Havlíčkova Brodu na Vysočině. Roku 1510 hrad a několik vesnic odkoupil od Jindřicha z Lipé.\n\nJeho potomci působili následně např. na Kopidlně, na Rozsochatci, v Dolní Krupé, na Čachotíně, v Malobratřicích, ve Vrátně, Kutné hoře, Kolíně, Bydžově, Chroustovicích, Březovicích, Zájezdci, Brandýse nad Labem, Mariánských Lázních, ve Vídni, na Libici, Štěpánově, Suchdole u Sedlčan a v Podhořanech.\n\nNa červeném podkladu se nachází černá beraní hlava se zlatými rohy. Tento znak je společný pro všechny větve.\n\nK beraní hlavě se váže příběh, ve kterém předek rodu v rámci hájení královského hradu dal ve chvíli, kdy obležené baště docházely zásoby, zabít posledního berana, jehož krví pomazal staré volské kůže a nechal je pověsit na hradbách, z čehož nepřítel usoudil, že obléhaní mají potravin dostatek a další boj by byl zbytečný a s nepořízenou odtáhl. Příslušník rodu jako odměnu za dobrou taktiku získal právo nosit ve znaku právě beraní hlavu.\n\n"}
{"id": "557688", "url": "https://cs.wikipedia.org/wiki?curid=557688", "title": "More ABBA Gold: More ABBA Hits", "text": "More ABBA Gold: More ABBA Hits\n\nMore ABBA Gold: More ABBA Hits je kompilační album švédské hudební skupiny ABBA, vydané v září 1993, které následovalo rok po komerčně nejúspěšnější desce \"ABBA Gold - Greatest Hits\".\n\nPředchozí album \"ABBA Gold\" obsahovalo devatenáct největších hitů skupiny, ale vynechalo řadu úspěšných skladeb jako například \"Summer Night City\" nebo \"Angeleyes\", které byly zahrnuty do této kompilace. Jsou zde také méně známé písně mezi jinými \"Head over Heels\" a \"The Day Before You Came\". V roce 1982 byla nahraná skladba \"I Am the City\", předtím nikdy nevydaná.\n\nAlbum \"More ABBA Gold\" bylo opět vydáno v letech 1999 a 2008, souběžně s uvedením filmu \"Mamma Mia!\". Australská reedice obsahuje evropský senzam skladeb, nikoli seznam určený pro australasijské vydání roku 1999.\n\nVšechny skladby složili Benny Andersson a Björn Ulvaeus, pokud není uvedeno jinak.\n\n\nVšechny skladby složili Benny Andersson a Björn Ulvaeus, pokud není uvedeno jinak.\n\n\n\n\nAlbové hitparády\nCertifikace\n\n"}
{"id": "557691", "url": "https://cs.wikipedia.org/wiki?curid=557691", "title": "Hložkové ze Žampachu", "text": "Hložkové ze Žampachu\n\nHložkové ze Žampachu jsou starý český vladycký rod, své jméno odvozovali od hradu Žampach poblíž Žamberka ve východních Čechách, podobně jako Žampachové z Potštejna.\n\nPrvním známým předkem je Petr ze Žampachu, možná se jedná o Petraně ze Zebína, který měl postavit hrad Žampach, o který rod záhy přišel. V průběhu let se rozvětvili do několika linií. Jedna z nich se jmenovala Koldové ze Žampachu. Drželi Bolehošť, Ratibořice, později i statky na Boleslavsku a dalších místech. Sloužili ve funkcích krajských hejtmanů či purkrabích.\n\nJindřich ze Žampachu bojoval roku 1526 u Moháče, král Ferdinand I. jej jmenoval královským radou. Většina příslušníků rodu žila v poměrné chudobě. Místokomorník Království českého Albrecht Kryštof odkázal svým synům a dcerám roku 1671 větší majetek i poměrně známé jméno. I jeho synové zastávali vyšší dvorské pozice. Albrecht Václav se roku 1683 stal purkrabím Pražského hradu a nechal si v Praze na Hradčanech vystavět rodový palác. Další syn Václav Kryštof budoval kariéru od postu místopísaře k místu nejvyššího písaře (1727-1737). Po jejich smrti rod začal upadat a nejsou o něm další zprávy.\n\nNa stříbrném podkladu se nachází černá lovecká trubka se zlatým kováním a černobílou šňůrou.\n\nSpojili se s Tetoury z Tetova, Venclíky a dalšími rody.\n\n"}
{"id": "557706", "url": "https://cs.wikipedia.org/wiki?curid=557706", "title": "William Collazo", "text": "William Collazo\n\nWilliam Collazo Gutiérrez (* 31. srpna 1986, Havana) je kubánský atlet, běžec, jehož specializací je běh na 400 metrů.\n\nNa letních olympijských hrách 2008 v Pekingu skončil v semifinále na celkovém třináctém místě a do osmičlenného finále nepostoupil . V roce 2009 získal zlatou medaili na Středoamerickém a karibském šampionátu v Havaně . V témž roce se zúčastnil mistrovství světa v Berlíně, kde skončil v semifinálovém běhu. \n\nNejvětší úspěch zaznamenal v roce 2010 na halovém MS v katarském Dauhá, kde získal stříbrnou medaili. V cíli nestačil jen na bahamského čtvrtkaře Chrise Browna.\n"}
{"id": "557715", "url": "https://cs.wikipedia.org/wiki?curid=557715", "title": "Masová komunikace", "text": "Masová komunikace\n\nMasová komunikace je jedna z rovin sociální komunikace, vyznačující se tím, že veškeré komunikační aktivity se dějí v institucionalizované podobě - prostřednictvím masových médií. Termín masová komunikace vznikl koncem 30. let 20. století (Gerbner: “sociální interakce prostřednictvím sdělení”), původní definice masové komunikace závisela na objektivních rysech, jež jsou společné více různým médiím, vycházela však především z technologické a organizační podstaty.\n\n\n30. léta 20. století – atomizace společnosti – lidé jsou vlivem společenských změn izolováni, vykořeněni, zbaveni tradičních vazeb, podřízeni tlakům trhu – všudypřítomná a standardizovaná média se snaží oslovovat společnost jako masu.\n\nPřenosový model – vychází z Lasswellovy teorie „Kdo říká? Co? Komu? Jakým kanálem? a s Jakým účinkem?“, model doplnili Westley a McLean o interpolaci (roli komunikátora – zprostředkovatele) – Událost přijímá Komunikátor a ten předává Kanálem Sdělení Příjemcům – masoví podavatelé tudíž nejsou původci sdělení, pouze vybírají (gatekeeping) a zprostředkovávají události podle předpokládaných zájmů a požadavky publika – jde o účelové využití;\n\nRituálový model – podle J. Careye je komunikace spojena s pojmy sdílení, účast, sdružování, společenství a společná víra. Rituálové pojetí se soustředí na udržení společnosti v čase, jde o reprezentování sdílených představ společnosti – jde o vnitřní uspokojení uživatele;\n\nPropagační model – komunikace jako předvádění se a upoutání pozornosti za účelem naplnění obvykle ekonomického cíle média – model vychází ze soutěživosti médií s cílem upoutání pozornosti co největšího počtu recipientů, existuje pouze v přítomnosti a nedává prostor pro otázky příčiny a důsledku;\n\nPříjmový model – kódování a dekódování mediálního obsahu – vychází z kritické teorie masové komunikace (Stuart Hall) a dává důraz na zkoumání moci publika; jde o snahu umístit přisuzování a odvozování polysémního mediálního významu blíže publiku – význam je interpretován podle kontextu a kultury publika – sdělení je konstruováno ze znaků, které mají svůj denotát a konotované významy závisejí na volbě příjemce, který však nemusí sdělení přijmout tak, jak bylo vysláno;\n\nNová schémata – s vývojem telematických médií se do masové komunikace dostává prvek interaktivity – model J. L. Bordewijka a B. van Kaama vymezuje vztahy mezi projevem, konverzací, konzultací a registrací.\n\nStudium účinků médií započalo souběžně se vznikem mediálnáích studií v prvních desetiletích 20. století. Hlavní dva účinky jsou: plánované a neplánované.\n\nNejznámější členění mediálních účinků pochází od mediálního teoretika Denisa McQauila:\n\n\n\nExistují dva hlavní přístupy k nahlížení na média. První je sociocentrický a druhý mediocentrický. Tyto dva hlavní přístupy jsou ovlivněny buď materialiastickým přístupem, anebo kulturálním přístupem. Celkem jsou tedy čtyři typů přístupů ke studiu médií.\n\nChápe jako hlavního činitele společenských změn samotná média. Společnost se tedy vyvíjí na základě vývoje médií.\n\nBere média jako odraz politických a ekonomických sil. Média se vyvíjí na základě společenských změn.\n\nZaměřuje se na obsah mediálního sdělení a jeho přijímání publikem. Zkoumá, zda přijímání obsahů je ovlivněno osobním prostředím.\n\nVěnuje se organizačním, finančním a technologickým možnostem samotných médií.\n\nSoustředí se na vliv společenských faktorů na mediální produkci a přijímání mediálních obsahů. Zaměřuje se i na funkci médií ve společnosti.\n\nMédia jsou odrazem ekonomických a materiálních změn ve společnosti. Tedy společnost mění způsob mediování obsahů.\n\nTeorie masové komunikace je základní dělení teoretického náhledu na média a masovou komunikaci skrz ně zprostředkovanou. Britský mediální teoretik Denis McQuail rozlišil pět teorií: sociálně-vědní teorie, kulturální teorie, normativní teorie, provozní teorie a intuitivní teorie. Občas se můžeme setkat jen se čtyřmi typy, mezi kterými chybí kulturální teorie.\n\nJe založená na systematickém a objektivním studiu médií. Podává obecná tvrzení o charakteru, fungování a účincích masové komunikace. Teorie vymezuje pojmy od společnosti po specializované otázky podávání a přijímání informací jednotlivci. Je odvozená z psychologie, sociologie a politologie. Zaměřuje se jak na průběh předávání symbolických znaků, tak má i kritický přístup (k ideologii a hegemonii) a pojednává i o utváření procesu veřejného mínění a formách agitace.\n\nMá mnoho forem. Například je hodnotící a snaží se rozlišovat kulturní artefakty dle kritérií kvality. Někdy však zpochybňuje hierarchickou klasifikaci (diverzita) jako irelevantní pro pro skutečný význam kultury. Vymezuje estetická a etická pravidla či společenskokritický rozměr filmu, literatury, televize, rádia, obrazu textu a dalších. Oproti sociálně-vědní teorii nepracuje s potvrzováním a ověřováním pomocí pozorovací metody.\n\nZkoumá, jak se média mají chovat, pokud chtějí být viděny a mít společenskou hodnotu. Teorie má základ v sociální teorii a ideologii dané společnosti. Normativní teorie jsou významné, neboť utváří a legitimizují mediální instituce a též mají vliv na očekávání, jež s médii spojují ostatní sociální aktéři, například příjemci. Normativní teorie jsou většinou ukotveny v zákonech, nařízeních, mediální politice, etických kodexech a dokonce i ve veřejných debatách. Sama o sobě podle McQuaila normativní teorie není (nejsou) objektivní, i tak ale jde ji (lze je) zkoumat dle objektivních sociálních metod.\n\nProvozní teorie je spjata s představami, kterými se řídí osoby pracující v mediálních institucích. Obdobou provozní teorie v mediálních institucích jsou jakékoli řády a ustanovení na tvorbu a proces práce v ostatních profesních prostředích. U mediálních institucí pomáhá tato teorie uspořádat a vybírat zprávy, jak cílit na publikum a splnit jeho požadavky, jak vytvořit efektivní reklamu atd. Provozní teorie se v průběhu let neustále mění. Často se překrývá s normativní teorií (např. u novinářské etiky).\n\nTaktéž zvaná každodenní teorie či intuitivní (\"common-sense\") teorie užívání médií, která pojednává o znalostech, které lidé získávají z dlouhodobé zkušenosti s médii. Médium nám dává informace, co se kde děje, a tak jsou média začleněna do našeho každodenního života. Díky styku s médii víme, jak je \"číst\" a to na základě záměrů podavatele mediálních obsahů (preferované čtení), ale též víme, jak je číst chceme my osobně. Z této teorie vychází schopnost osob vytvářet logická rozhodnutí, či tvořit vlastní vkus nebo soudy.\n\nPůsobení je pouze zpětné. Určuje směr i meze vlivu médií: umožňuje nám poznat realitu od fikce, číst mezi řádky či rozpoznat reklamu. Vývoj médií nejvíce závisí na této teorii, tedy na tom, jak lidé vnímají média, jak jim rozumí a jaký prostor a úlohu jim ve svém životě dávají.\n\n\"Dominantní paradigma\" – vychází z předpokladu normálně fungující společnosti, která je demokratická, liberální, pluralistická a spořádaná (spravedlivá); posuzuje potenciální nebo opravdové dobro/zlo očekávané od masových médií podle existující společenské normy – mocná média modifikovaná skupinovými vztahy; funkcionalistický přístup (Lasswell) – předpokládaná funkce komunikace podporující integraci, spojitost a normalitu společnosti; vychází z lineárního komunikačního modelu Shannona a Weavera kdy Zdroj si vybírá Sdělení které je v podobě Signálu přeneseno Komunikačním kanálem k příjemci a ten si signál transformuje zpět ve sdělení (vyskytují se šumy); kvantitativní výzkum a analýza proměnných; injekční stříkačka (magická střela) – malá elitní skupina disponující mocí a penězi může využít mocné mediální nástroje k prosazení svých zájmů a informačních cílů\n\n\"Alternativní paradigma\" – vychází z respektování idealistického (i utopistického) uspořádání společnosti – kritika komerční funkce médií (východisko frankfurtská škola, dále C. W. Mills) a elitářského působení na sociální vazby, odmítání hodnotové neutrality, fixních významů v mediálním sdělení (možné dekódovat z opozičního pohledu) a lineárního komunikačního přenosu; kulturální a kvalitativní výzkum.\n\n"}
{"id": "557730", "url": "https://cs.wikipedia.org/wiki?curid=557730", "title": "Hodičtí z Hodic", "text": "Hodičtí z Hodic\n\nHodičtí z Hodic (též z Hoditz) jsou starý moravský vladycký rod, jenž v 17. století povýšil do panského a později i do hraběcího stavu. Pochází z Hodic na Jihlavsku.\n\nVe 14. století se objevuje první známý předek rodu, Pešek. Pozornost na sebe upoutal až Václav, když roku 1457 doprovázel krále Ladislava na cestě do Uher, stal se krumlovským hejtmanem, držel Oslavany, Plaveč, Miroslav. Jeho syn Jiří jako císařský generál byl přijat do panského stavu. Ve sporech Rudolfa II. a Matyáše stál na straně uherského krále a velel jeho armádě, za což byl povýšen do stavu hrabat. Karlu staršímu ze Žerotína poskytl podnět k napsání \"Apologie\". Jiří zemřel roku 1612, syn Zdeněk bojoval na straně stavů, po porážce vstoupil do švédské armády, kde pod jménem Karel roku 1641 padl.\n\nPo roce 1620 většinu majetku rodu zkonfiskovali, někteří příslušníci rodu emigrovali, zbytek žil v Uhrách a Slezsku, kde se stal Jiří Maxmilián vojenským komisařem a získal titul hraběte a statky Slezské Rudoltice, Jindřichov a Bílou Vodu. Tato linie se rozdělila na dvě hraběcí odnože. Hodicko-olbramovická vymřela koncem 18. století. Hodicko-rudoltická větev vymřela počátkem 20. století, ovšem její jméno přijal spřízněný hraběcí rod Polzerů, takže jméno dále žije jako Polzer-Hoditz dodnes.\n\nHrabě Josef Vojtěch se po službě v pruském vojsku vrátil na své panství ve Slezských Rudolticích severně od Krnova. Ze zámku nechal vytvořit pohodlné sídlo, v pěkném parku vybudoval čtyři romantické stavby a 4000 vodních říček. Pořádal ohňostroje a najímal herce k vytváření renesančního života. Na zámek jezdily návštěvy z celé Evropy, například pruský král Fridrich II. Veliký a údajně i filosof Voltaire.\n\nV původním znaku měli v jednom červeném poli stříbrný roh a naopak. Po povýšení tento znak přesunuli do srdečního štítku. Ve stříbrném štítu přibyl červený lev a naopak stříbrný lev na červeném podkladu.\n\nSpojili se s Trčky, pány z Donína, Trauttmansdorffy.\n\n"}
{"id": "557737", "url": "https://cs.wikipedia.org/wiki?curid=557737", "title": "New England Sports Network", "text": "New England Sports Network\n\nNew England Sports Network nebo zkráceně NESN je regionální kabelová televize obsluhující všech 6 států Nové Anglie kromě Fairfield County ve státě Connecticut a města Southbury, ležícího ve stejném státě, které obsluhují sportovní sítě obsluhující New York City.\n\nStanice je dostupná na všech kabelových systémech v Nové Anglii a také v celých Spojených státech na systémech kabelových televizí Dish Network a DirecTV. Baseballový tým Boston Red Sox jsou většinovým vlastníkem (80%) a spoluzakladatelem společně s Boston Bruins, kteří vlastní zbylých 20%. Spoluvlastníkem je prakticky i společnost The New York Times, které patří 16% společnosti New England Sports Ventures, která vlastní tým Red Sox. Hlavním programem jsou tak zápasy Red Sox a Bruins, dále se zde také vysílá nižší baseballová liga, regionální vysokoškolské soutěže, různé venkovní sporty a také sportovní talk-show se sloupkaři novin The Boston Globe. Od doby, kdy Fox Sports Network prodali konkurenta CSN New England, NESN také vysílá basketballové zápasy Boston College. NESN byla ze začátku prémiovým kanálem, nicméně se časem přesunula mezi základní kanály. Tento úspěch byl pak zopakován několika jinými sportovními sítěmi, které vlastní jiné sportovní týmy. V Nové Anglii je NESN lépe hodnocenou stanicí než ESPN a CSN New England dohromady.\n\nZápasy Bruins zde začínaly už při spuštění stanice v roce 1984. Za mikrofonem tehdy byli Fred Cusick, Dave Shea a Derek Sanderson. Na NESN se obvykle vysílaly domácí zápasy, ty venkovní byly na WSBK-TV.\n\nPočet zápasů a kvalita vzrostly po zisku exkluzivních práv, které před tím sdíleli s WSBK-TV. Nyní zde jsou pořady podobné těm pro Red Sox, pojmenované \"Bruins Face-Off Live\" a \"Bruins Overtime Live\". Dále NESN vysílá týdenní magazín, pojmenovaný \"The Instigators\" a týdenní sestřihový magazín nazvaný \"The Buzz\". Hostem ve studiu pro zápasy Bruins je Kathryn Tappen, se kterou jsou zde analytici Gord Kluzak, Barry Pederson a Mike Milbury. \"The Instigators\" uvádí právě Milbury s komentátory Jackem Edwardsem a Andym Brickleym. \"The Buzz\" uvádí Naoko Funayama.\n\nJack Edwards je hlavním komentátorem a jeho spolukomentátorem je Andy Brickley. Reportérem je Naoko Funayama. Každý zápas od začátku sezony 2006-07 byl vysílán v HD.\n\n\"Hockey East Friday Night\" je jméno pořadu, který vysílá zápasy univerzitní NCAA. NESN vysílá zápasy všech týmů divize Hockey East, včetně národních šampionů Boston University a Boston College. Dále vysílá turnaj Beanpot, ve kterém se školy každoročně setkávají, play-off divize a také finále NCAA.\n\nKomentátory jsou Tom Caron a bývalý hráč Boston Bruins Craig Janney. Reportérem je Sonny Watrous. Přestávkové programy uvádí Bob Beers a bývalý hráč University of Maine Brendan Walsh.\n\nNESN také vysílá vysokoškolský basketball a vysokoškolský americký fotbal.\n\n\n\nNESN HD je kanál vysílaný ve vysokém rozlišení 1080i. Vysílá zápasy Red Sox a Bruins, SportsDesk, The Ultimate Red Sox Show, The Buzz a Rubber Biscuit. Sloganem je \"Tradice Red Sox ve vysokém rozlišení.\"\n\nNESN Plus je alternativní kanál NESN, který se spustí, když Red Sox i Bruins hrají ve stejný čas. DirecTV přidala HD verzi v dubnu 2009.\n"}
{"id": "557742", "url": "https://cs.wikipedia.org/wiki?curid=557742", "title": "Marie Pospíšilová", "text": "Marie Pospíšilová\n\nMarie Pospíšilová, rozená Marie Ingrová (* 14. prosince 1944, Vlkoš u Kyjova) je bývalá československá atletka, která v roce 1966 získala na evropských halových hrách (předchůdce halového ME) v Dortmundu bronzovou medaili v běhu na 800 metrů.\n\nV letech 1963 až 1972 závodila za TJ Gottwaldov. Celkově devětkrát reprezentovala v mezistátních utkáních (1965–1971), z toho jednou v evropském poháru.\n\n"}
{"id": "557743", "url": "https://cs.wikipedia.org/wiki?curid=557743", "title": "Š’-tchao", "text": "Š’-tchao\n\nŠ’-tchao (; 1642–1707) byl čínský malíř a teoretik umění. Maloval především krajiny a přírodní motivy, jeho formální inovace i teoretický spis \"Poznámky k malířství\" () ovlivnily další vývoj čínského umění.\n\nŠ’-tchaovo vlastní jméno bylo Ču Žuo-ťi (), mnišské jméno Jüan-ťi (), zdvořilostních jmen v průběhu života používal na dva tucty.\n\nNarodil se v císařské rodině, po pádu dynastie Ming roku 1644, kdy unikl jen náhodou smrti, však byl nucen změnit si jméno. Jako Kchu-kua che-šang (, mnich Okurka) se stal potulným buddhistickým mnichem, roku 1693 však konvertoval k taoismu.\n\nMaloval především krajiny a přírodní motivy v žánru květin a ptáků, nezříkal se ani figurální malby. V kontrastu se soudobými ortodoxními malíři (např. čtyřmi Wangy) byla jeho díla nezávislejší na malířské tradici, jeho individualismus vyjádřený i v teoretickém spisu \"Poznámky k malířství\" () ovlivnil další vývoj čínského malířství.\n\n\n"}
{"id": "557757", "url": "https://cs.wikipedia.org/wiki?curid=557757", "title": "Parc Kellermann", "text": "Parc Kellermann\n\nParc Kellermann je veřejný park, který se nachází na jihu Paříže ve 13. obvodu. Park byl vybudován mezi \"boulevardem Kellermann\" a městským okruhem a jeho rozloha činí 5,6 ha. Byl zřízen po první světové válce na místě zrušených městských hradeb a bývalém korytu řeky Bièvry.\n\nJeho zahrady se rozkládají na třech úrovních a jsou propojeny potokem stékajícím po kaskádách. Park má také dětské hřiště a sportoviště.\n\nPark je pojmenován po francouzském maršálovi F. Ch. Kellermannovi.\n\n"}
{"id": "557758", "url": "https://cs.wikipedia.org/wiki?curid=557758", "title": "Accuracy International AWM", "text": "Accuracy International AWM\n\nAccuracy International AWM (Arctic Warfare Magnum) je odstřelovačská puška vyráběná společností Accuracy International. Vyrábí se ve dvou hlavních verzích, jednak pro náboje .300 Winchester Magnum, jednak pro náboje .338 Lapua Magnum - neoficiálně značená AWSM (Arctic Warfare Super Magnum).\n\nV listopadu 2009 se s britskou verzí této pušky podařilo britskému vojáku Craigovi Harrisonovi vytvořit nový odstřelovačský rekord, když v rámci války v Afghánistánu zastřelil na vzdálenost 2 475 m postupně dva nepřátele.\n\n"}
{"id": "557773", "url": "https://cs.wikipedia.org/wiki?curid=557773", "title": "Marešová", "text": "Marešová\n\nMarešová je české ženské příjmení, které nosí tyto osobnosti:\n\n\n"}
{"id": "557774", "url": "https://cs.wikipedia.org/wiki?curid=557774", "title": "Everything Remains (As It Never Was)", "text": "Everything Remains (As It Never Was)\n\nHelvetios je páté album švýcarské folkmetalové kapely Eluveitie. Bylo vydáno 19. února 2010 v nakladatelství Nuclear Blast.\n"}
{"id": "557775", "url": "https://cs.wikipedia.org/wiki?curid=557775", "title": "Aldege &quot;Baz&quot; Bastien Memorial Award", "text": "Aldege &quot;Baz&quot; Bastien Memorial Award\n\nAldege \"Baz\" Bastien Memorial Award je každoročně udělovaná trofej pro nejlepšího brankáře jednotlivých sezon American Hockey League. Vítěze trofeje vybírají hráči AHL a novináři. Poprvé byl držitel vyhlášen po sezoně 1983/84.\n\nTrofej nese jméno bývalého manažera klubu NHL Pittsburgh Penguins Aldege \"Baz\" Bastiena. Cenu obdržela řada brankářů, kteří se později prosadili výrazně i v NHL, v roce 2002 ji obdržel český gólman Martin Prusek.\n\n"}
{"id": "557781", "url": "https://cs.wikipedia.org/wiki?curid=557781", "title": "Willie Marshall Award", "text": "Willie Marshall Award\n\nWillie Marshall Award je ocenění pro nejlepšího střelce základní části American Hockey League. Trofej byla zavedena v sezoně 2003/04 a byla pojmenována po Willie Marshallovi, který v soutěži drží historické rekordy v počtu gólů, asistencí, bodů a odehraných zápasů.\n\nV sezoně 1993/94 se nejlepším střelcem základní části AHL stal Čech Patrik Augusta, trofej se tehdy ale ještě neudělovala.\n\n\n"}
{"id": "557782", "url": "https://cs.wikipedia.org/wiki?curid=557782", "title": "Kartoun", "text": "Kartoun\n\nKartoun je obchodní označení pro jemnou bavlněnou tkaninu v plátnové vazbě.\nVyrábí se bělený, jednobarevný nebo potiskovaný a používá se na šaty, pracovní pláště a zástěry. Běžný druh kartounu se tká z příze 20 tex s 22 osnovními a 17 útkovými nitěmi na centimetr.\n\nPodobný kartounu, jen v hrubším a hustějším provedení je kreton. Nejčastěji se vyrábí z příze 30 tex v dostavě 30/30 na cm. Pod tímto názvem se původně vyrábělo plátno z lněné osnovy a konopného útku. Tkanina se dnes převážně používá jako dekorační materiál.\n\n"}
{"id": "557787", "url": "https://cs.wikipedia.org/wiki?curid=557787", "title": "Q na druhou", "text": "Q na druhou\n\nQ na druhou (v anglickém originále \"Q-Squared\") je název knihy, jejíž autorem je Peter David a náleží literatuře žánru science-fiction z fiktivního světa Star Trek. Svými postavami i dějem náleží k televiznímu seriálu . Originál knihy, z něhož byl pořízen český překlad, má anglický název \"Q-SQUARED\" a pochází z roku 1994. Není zařazena do kánonu Star Treku a nepatří do tzv. číslované řady.\n\nMístem děje všech příběhů Nové generace je kosmická loď Enterprise cestující vesmírem v 24.století. Na její palubě žije tisíc lidí. Kapitánem lodi je Jean-Luc Picard, pomáhají mu na velitelském můstku první důstojník William Riker, android Dat, lodní poradkyně Deanna Troi, slepý poručík šéfinženýr Geordi La Forge a šéf bezpečnosti Worf z Klingonu.\nHlavní postavou je v příběhu všemocná bytost Trelane z civilizace Q – Kontinua. Před mnoha lety byla známa jako Zeman z Gothosu, ovšem od té doby získala obrovské schopnosti a zastínila i zdánlivě všemocného Q. V příběhu dokonce svého patrona Q, který má dohlížet na jeho vývoj, téměř zlikviduje. A také začne přetvářet tři alternativní vesmíry, tedy i osudy Enterprise, v závěru děje se pak stejné osoby rozdílných vesmírů začnou zjevovat na palubě lodi a dochází k rostoucí řadě konfliktů, úmrtí. Zabíjejí se navzájem nic nechápající Rikerové, Picardové, blíží se zánik celé lodě i známého vesmíru a nepomáhá ani úsilí několika spolupracujících Datů. Kniha díky dlouhému líčení paralelních příběhů (linie A, B, C) je v prvních dvou třetinách rozvleklá, ovšem v závěrečném líčení soubojů příběh graduje. Nakonec dochází k souboji na kordy mezi Trelanem a Picardem na planetě Terminus, kam se má zřítit celá Enterprise. Beznadějný souboj se ale změní, když bytost Q své schopnosti vtělí do kordu Picarda a Trelané ve své podobě a se svými nabytými schopnostmi tak v souboji zahyne. Enterprise je zachráněna, ale vědomí neskutečné paralelní existence u mnohých postav chvíli přetrvává.\nKniha je zajímavá tím, že připomíná a rozvíjí mnohé události a osobnosti známé z TV seriálu, navazujících knížek Nové generace i původního seriálu Star Trek.\n\nDo češtiny knihu přeložila Anna Štefánková v roce 2001 a vydalo ji nakladatelství Laser-books z Plzně ve své edici SF jako svazek 110. Je to brožura s tmavou obálkou, stejného typu jako celá řada edice ST Nová generace. Na titulní stránce jsou portréty Picarda a bytosti Q. Před úvodem jsou uvedeny dosud vydané knihy ST od Laseru a úvodní část tiráže s uvedením originálních copyrintů. Na závěr knihy s 384 stranami je tiráž českého vydání.\n\n"}
{"id": "557790", "url": "https://cs.wikipedia.org/wiki?curid=557790", "title": "Putování na západ", "text": "Putování na západ\n\nPutování na západ (čínsky: 西遊記, ZZ: 西游记, pinyin: \"Xī Yóu Jì\", český přepis: \"Si-jou-ťi\"), v českém překladu jako Opičí král \"(Vyprávění o putování na západ)\", je vedle \"Snu v červeném domě\", \"Příběhů od jezerního břehu\" a \"Příběhů Tří říší\" jedním ze čtyř klasických románů čínské literatury.\n\nRomán byl vydán anonymně koncem 16. století, později bylo na základě textových analýz autorství připsáno Wu Čcheng-enovi (1500–1582, podle jiných pramenů 1505–1580). Děj románu byl inspirován skutečnou historickou událostí, putováním buddhistického mnicha Süan-canga (v románu se nazývá San-cang nebo Tripitaka) pro posvátné svitky súter z říše Tchangů až do Indie v letech 629–645. Předchůdci Wu Čcheng-enova románu byla tradovaná lidová vyprávění a starší písemné záznamy těchto příběhů. Román se stal v Číně nesmírně populární četbou a má velký význam i z literárně-historického hlediska. Prvním evropským jazykem, do nějž byl román \"Putování na západ\" přeložen, se stala angličtina. Výbor a překlad byly dílem Arthura Davida Waleyho a kniha vyšla pod názvem \"Monkey: A Fairy Tale\" (\"Opičák: Pohádka\") roku 1942 v Londýně. V plném znění vyšel v Evropě román poprvé roku 1957, a to francouzsky v překladu Louise Avenola pod názvem \"Si Yeou Ki ou Le Voyage en Occident\". Román také posloužil jako předloha pro mnoho divadelních i filmových adaptací v Číně i v dalších zemích a kulturách.\n\nZnačně mytologizované a fantastické Wu Čcheng-enovo podání je nejlepším čínským mytologickým románem, má silné pozadí v čínském lidovém náboženství a mytologii, v učení buddhismu a konfucianismu. Zřetelně se v něm odráží i autorův pohled na svět, jeho zklamání a snaha vyjádřit názor na příčiny morálního úpadku tehdejší společnosti, její ironický popis a přání její nápravy.\n\nDílo se skládá ze 100 kapitol, které jsou navzájem pouze volně spojené. V prvních 12 kapitolách román sleduje osudy opičího krále Sun Wu-kchunga od jeho zrození přes všechny vzpoury proti nebeským hodnostářům až po jeho potrestání zakletím pod horu Pěti prvků. Další kapitoly popisují putování pro sútry. Mnich Tripitaka cestuje se společníky Čuníkem Ču Pa-ťiem, Písečným mnichem Ša-sengem, a především s napraveným opičákem Sun Wu-kchungem, nebojácným hrdinou, který odolává všem silám zla. Opičí král svým „přacím“ kyjem (železná tyč se zlatými kroužky, která podle přání mění velikost) vyhubí všechny zlé démony, což je alegorií autorova snu o lepším světě. Román končí příchodem poutníků k Nejvyššímu Buddhovi do Západního ráje, kde musí uplatit jeho úředníky, aby konečně dostali pravé posvátné svitky.\n\nRomán Putování na západ se stal oblíbenou předlohou pro nesčetná divadelní zpracování v různých čínských divadlech, především ve formě tzv. čínské opery. Jednotlivé soubory si vybírají různé epizody z románu a sestavují z nich svébytné inscenace. Sjednocujícím znakem jsou typizované kostýmy a masky jednotlivých postav. V rámci Pražského jara 2001 v pražském Národním divadle hostoval soubor čínské opery Kuo Kuang z hlavního města Tchaj-wanu Tchaj-peje s inscenací \"Opičí král\".\n\nTaké mimo Čínu vzniklo mnoho divadelních zpracování této látky, často v podobě muzikálů. Některé inscenace z posledních let:\n\nRomán Putování na západ posloužil jako předloha nebo inspirace rovněž pro celou řadu filmů, případně seriálů. Některé příklady:\n\nPrvní české vydání vyšlo ve zkrácené verzi v překladu Zdenky Novotné (Heřmanové) roku 1961 ve Státním nakladatelství dětské knihy v Praze. Z ideologických důvodů nemohla kniha vyjít pod původním titulem, ale dostala název Opičí král \"(Vyprávění o putování na západ)\". Pro první vydání byl použit výbor čínského editora Žuo-ku (Ruo Gu) Čeština se po angličtině, francouzštině a ruštině stala teprve čtvrtým evropským jazykem, do nějž byl román přeložen. Zdeněk Sklenář pro první vydání vytvořil 25 barevných a 81 jednobarevných ilustrací. Výpravné, téměř bibliofilské vydání získalo ocenění na benátském \"La Biennale\" 1962, což podnítilo zájem o tento výbor i v zahraničí. Československé cizojazyčné nakladatelství Artia poté knihu se Sklenářovými ilustracemi vydalo v angličtině (\"The Monkey King: A New Translation of the Classic Chinese Legend\", 1964) a v němčině (\"Der Affenkönig: Ein chinesisches Märchen\", 1964), přičemž oba překlady vznikly podle českého vydání. V roce 1992 byl tento výbor zásluhou nakladatelství Aventinum vydán znovu v německém (\"Das klassische chinesische Märchen. Der Affenkönig\") i anglickém překladu (\"The Legend of the Monkey King\"), a navíc v překladu francouzském (\"Le Roi des singes\"). Všechna tři vydání byla doprovázena novými ilustracemi Zdenky Krejčové. Česky vyšla kniha podruhé v brožované podobě roku 1994 (ilustrace tvořily čínské dřevoryty) a potřetí roku 1997 ve výpravném vydání s ilustracemi Zdenky Krejčové.\n\nVe vydání z roku 1997 byly \"oproti prvnímu českému vydání vypuštěny některé pasáže retardující děj a nově byly přeloženy kapitoly 16–18\", a obsahuje tak přibližně čtvrtinu originálu. Nakladatelství Apostrof vydalo toto vydání elektronicky a je v něm navíc zařazen doslov \"Setkávání s opičími králi\".\n\nRoku 1984 inscenovalo Amatérské divadlo Esence z Prahy hru Opičák Sun. Scénář napsali Ivan Fried a Marie Kubrová podle prvního českého vydání v překladu Zdenky Heřmanové. Inscenace se hrála ve dvou verzích, pro dospělé a pro děti. Dětská verze byla pojednána jako tzv. „teatromat“, při němž diváci hlasováním volili další pokračování děje. Dohromady v obou verzích bylo odehráno celkem 35 představení.\n\nRoku 1991 odvysílala Československá televize Brno první sérii čínského seriálu \"Opičí král\" (25 dílů z roku 1986) s českým dabingem podle překladu Zdenky Heřmanové. Seriál byl reprízován roku 1993.\n\nRoku 1994 se v bývalém kostele sv. Vavřince na Malé Straně v Praze uskutečnila premiéra české adaptace původní hry litevského spisovatele Alvydase Bausyse \"Blíž než dál\" (\"Arčiau nei toli\"). Podle překladu Lorety Martyniuk napsal scénář Ivan Fried (spolupracoval i na překladu), režii měl Jiří Nekvasil. Hra propojuje osudy Wu Čcheng-ena a reflexe jeho románu. Reprízy se uskutečnily v žižkovské síni Atrium v Praze a v rámci festivalu \"Setkání kultur\" ve Společenském domě v Neratovicích (1995). Tiskem scénář vyšel ve Světové literatuře roku 1993.\n\nRoku 2006 uvedla Česko – čínská společnost v pražské Jindřišské věži pořad Zdenky Heřmanové \"Jak se stal Opičák králem\".\n\nRoku 2009 uspořádalo Národní umělecké muzeum Číny (NAMOC) v Pekingu výstavu obrazů Zdeňka Sklenáře včetně ilustrací k \"Opičímu králi\". Současně vznikl dokumentární film \"Čína\" \"Zdeňka Sklenáře\". Roku 2010 se v domě U kamenného zvonu v Praze uskutečnila jubilejní retrospektivní výstava Sklenářova díla. Ilustrace k \"Opičímu králi\", doplněné animovanou interaktivní instalací (grafické studio pixl-e Ondřeje Doležala, Brno) se staly součástí české expozice na světové výstavě Expo 2010 v Šanghaji. Výstavu navštívil i seriálový představitel Sun Wu-kchunga Zhang Jinlai (Liu Xiao Ling Tong). U nás byla tato instalace předvedena v rámci výstavy \"Opičí král Zdeňka Sklenáře\" v Litomyšli. Na konci roku 2010 se uskutečnila v Kulturním domě v Holicích výstava \"Opičí král a Expo 2010\", zachycující čínskou tradici této románové postavy v různých podobách a její ohlasy v české kultuře. Součástí výstavy byly i exponáty použité na Expo 2010. V roce 2011 se expozice vydala na cesty: byla vystavena v Muzeu Kroměřížska v Kroměříži, ve Společenském domě v Neratovicích, v Muzeu marionet v Českém Krumlově a ve Vlastivědném muzeu v Olomouci, kde byla spolupořadatelem Konfuciova akademie při UP v Olomouci..\n\n\n"}
{"id": "557793", "url": "https://cs.wikipedia.org/wiki?curid=557793", "title": "COROT-7b", "text": "COROT-7b\n\nCOROT-7b (dříve nazývaná COROT-Exo-7b)je první objevená extrasolární kamenná planeta. Objevena byla 3. února 2009 kosmickým dalekohledem COROT. Obíhá hvězdu Corot-7 nacházející se v souhvězdí Jednorožce ve vzdálenosti asi 490 ly od Země. Planeta CoRoT-7 b má průměr jen asi 1,6 násobek průměru Země a hmotnost 30×10 kg (asi 5 hmotností Země). Obíhá kolem svého slunce ve vzdálenosti jen 0,017 AU s dobou oběhu asi 20,4 hodin. Teplota na jejím povrchu se odhaduje na 1 000 až 1 500 °C.\n\nU hvězdy Corot-7 byla později objevena ještě planeta CoRoT-7 c, která ji obíhá ve větší vzdálenosti, asi 0,04 AU.\n\n"}
{"id": "557794", "url": "https://cs.wikipedia.org/wiki?curid=557794", "title": "Chilperich I.", "text": "Chilperich I.\n\nChilperich I. (asi 537 – 584) byl franský král z dynastie Merovejců. Jeho otec byl Chlothar I. a matka Aregunda. Chilperich I. vynikl jako schopný vojevůdce a organizátor, zároveň posiloval daňový systém státu. Kronikář Řehoř z Tours ho nazval \"Neronem naší doby\". Chilperich byl známý velikášskými literárními pokusy zejména rozšiřováním latinské abecedy. Rád pořádal gladiátorské hry v zachovaném cirku.\n\nChilperich po sporech s bratry, kteří byli syny jiné z otcových manželek, Ingundy, obdržel v roce 561 království Soissons. Po smrti bratra Chariberta I. v roce 567 a rozdělení jeho panství získal ještě území mezi Paříží a pobřežím a ovládl také Akvitánii.\n\nPo zapuzení své první ženy Audovery, s níž měl tři syny, se oženil s Galswinthou, sestrou své švagrové Brunichildy, které slíbil, že opustí své další četné ženy, zejména Fredegundu. Slib však nesplnil, naopak svou novou ženu dal zavraždit a oženil se s Fredegundou.\n\nČasto bojoval proti dalšímu bratru Sigibertovi, který byl ženatý s dcerou krále Vizigotů Brunichildou. Ta se toužila Chilperichovi pomstít za vraždu své sestry. Po mnoha vzájemných bojích Sigibert I. vytlačil Chilpericha na západ, ale Fredegunda dala Sigiberta zavraždit.\nSám Chilperich byl nakonec také zavražděn roku 584 neznámým vrahem pouhé čtyři měsíce po narození syna Chlothara II.\n\n\n"}
{"id": "557795", "url": "https://cs.wikipedia.org/wiki?curid=557795", "title": "ABBA Oro: Grandes Éxitos", "text": "ABBA Oro: Grandes Éxitos\n\nABBA Oro: Grandes Éxitos je kompilační album největších hitů švédské hudební skupiny ABBA, poprvé vydané v roce 1993 u labelu Polydor ve Spojených státech. Všechny skladby jsou nazpívány ve španělštině. Album odpovídá anglické verzi komerčně nejúspěšnější desky \"ABBA Gold - Greatest Hits\".\n\nPo vydání alba \"ABBA Oro\" přišlo v roce 1994 uvolnění desky \"ABBA Mas Oro: Mas ABBA Exitos\" (anglická verze \"\"), která obsahovala pět anglicky nazpívaných skladeb a další písně ve španělštině, čtyři skladby se také objevily na jihoamerických verzích alb \"Super Trouper\" a \"The Visitors\". Na albu \"ABBA Mas Oro: Mas ABBA Exitos\" byla také poprvé uvedena španělská verze písně \"Ring Ring\", nahraná již v roce 1973, ale do té doby nikdy nevydaná.\n\nAlbum \"ABBA Oro\" bylo znovuvydáno pro mezinárodní trh v roce 1999 a obsahovalo všech 15 španělských verzí skladeb, které se poprvé objevily na deskách \"Gracias Por La Música\" a \"Mas Oro\".\n\n\n\n(P) 1973 (15) Polar Music International AB, Stockholm\n(P) 1980 (1 - 10) Polar Music International AB, Stockholm\n(P) 1981 (11 - 14) Polar Music International AB, Stockholm\nPísně 1 - 14 překlad textů do španělštiny Buddy McCluskey a Mary McCluskey, 15 Doris Band.\n"}
{"id": "557799", "url": "https://cs.wikipedia.org/wiki?curid=557799", "title": "John Ford", "text": "John Ford\n\nJohn Ford (1. února 1894 – 31. srpna 1973) byl americký režisér s irskými předky. Jako filmový režisér natočil během své padesátileté kariéry více než stočtyřicet filmů od dob němé éry až po konec 60. let (ačkoliv většina jeho němých filmů byla ztracena). Společně s Ingmarem Bergmanem a Orsonem Wellesem bývá nazýván jako nejlepší režisér všech dob. Proslul svými westerny, ačkoli ani jeden ze čtyř filmů, za nějž získal Oscara za nejlepší režii – \"The Informer\" (1935), \"The Grapes of Wrath\" (1940), \"How Green Was My Valley\" (1941), \"The Quiet Man\" (1952) – western nebyl. Je nositelem vůbec prvního ocenění Amerického filmového institutu za celoživotní dílo. \n\nNarodil se v roce 1894 (občas se uvádí rok 1895 podle chybného nápisu na jeho pomníku) jako nejmladší z 11 dětí. Své rodné jméno Sean Aloysius O'Fearna změnil nejprve na Jacka, později na Johna Forda, a to poté, co jeho starší bratr Francis přijal jméno Ford (podle básníka Johna Forda). \n\nProstřednictvím staršího bratra Francise se roku 1914 dostal k filmu. V roce 1917 inscenoval svůj první film \"The Tornado\". Ve stejném roce následovalo osm dalších, v nich většinou hraje hlavní roli westernová hvězda Harry Carey. Filmem \"Ocelový oř\" se roku 1924 prosadil. Historická fakta výstavby prvního železničního spojení mezi americkým východním a západním pobřežím Ford dalekosáhle ignoruje a vypráví zde milostný příběh, který předjímá mnoho prvků z jeho pozdějších westernů. To se týkalo především využití krajiny jako dramatického prvku. \"Ocelový oř\" se nenátačel ve studiu, ale na původních místech. Western se stal jeho ústředním žánrem, který podstatně ovlivnil svými dalšími filmy jako \"Přepadení (1939)\", jezdeckou trilogii \"Fort Apache (1948)\"; \"Měla žlutou stužku (1949)\", \"Rio Grande (1950)\", \"Stopaři (1956)\" a \"Podzim Čejenů (1964)\". Jeho filmy o Irsku patří k nejmelancholičtějším pracím tohoto režiséra irského původu. \"Denunciant (1935)\" o zrádci v irském boji za nezávislost nebo \"Tichý muž (1952)\", jeho jediný milostný film, zaujímá v díle tohoto režiséra zvláštní místo a patří k jeho nejkrásnějším filmům. V roce 1966 režíroval svůj poslední hraný film \"Sedm žen\". Na festivalu v Benátkách byl v roce 1971 vynamenán za celoživotní dílo (přes 120 filmů, z nich asi polovina byly westerny). Při této příležitosti byl uveden dokumentární film Petera Bogdanoviche \"Režíroval John Ford\". Zemřel 31. srpna 1973 v Palm Desert, Kalifornie, USA v nedožitých osmdesáti letech.\n\nDne 26. května 1907 se narodil John Wayne ve Wintersetu ve státě Iowa. Westernová hvězda Tom Mix opatřil studentovi práci jevištního truhláře u filmu. Spřátelil se s režisérem Johnem Fordem a od roku 1926 dostával první filmové role. Wayne vystupoval ve více než 70 nízkorozpočtových filmem, když mu Ford v roce 1939 nabídl roli ve filmu \"Přepadení\". Jako mrzoutský \"Ringo Kid\" se stal filmovou hvězdou. Politicky byl reakcionář, který v roce 1944 patřil mezi zakladatele \"Motion Pictures Alliance for the Preservation of American Ideals\" a později se stal jejím předsedou. Jako režisér, producent a herec v hlavních rolí byl podepsán pod válečnými filmy \"The Alamo (1960)\" a \"The green Barrets (1967)\". Umřel 11. června 1979. Do hlavní role byl obsazen ve 142 filmech.\n\n14. srpna 1881 se narodil Francis Ford. Vedle činnosti herce a producenta realizoval jako režisér 78 němých filmových westernů. Mladšímu bratrovi opatřil místo rekvizitáře. Později vystupovali oba bratři jako herci společně v seriálech \"The broken Coin (1915)\" a \"The purple Mask (1916)\". V pozdějších letech patřil k pevnému štábu herců ve filmech svého bratra – byl obsazován převážně do rolí zálesáků a irských pijáků. Francis Ford umřel 5. září 1953.\n\nJohn Ford je jediným režisérem, který získal čtyři Oscary za režii (v letech 1935, 1940, 1941 a 1952), z toho však pouze jednou za vítězný film roku.\n\n\n\n"}
{"id": "557800", "url": "https://cs.wikipedia.org/wiki?curid=557800", "title": "Mahaut ze Châtillonu", "text": "Mahaut ze Châtillonu\n\nMahaut ze Châtillonu ( \"Mahaut de Châtillon\", 1293 – 3. října 1358) byla hraběnka z Valois, Anjou, Maine, Alençonu a Chartres.\n\nMahaut byla dcerou Víta, hraběte ze St. Pol a Marie, dcery bretaňského vévody Jana II. V červenci 1308 se v Poitiers stala třetí manželkou téměř o čtvrt století staršího Karla z Valois, bratra francouzského krále Filipa Sličného. Postaršímu choti dala čtyři potomky. Karel z Valois zemřel roku 1325 a Mahaut jej přežila o více než třicet let. Byla pohřbena v pařížském klášteře menších bratří, z dětí ji přežila pouze dcera Isabela.\n"}
{"id": "557801", "url": "https://cs.wikipedia.org/wiki?curid=557801", "title": "Kolénko", "text": "Kolénko\n\nKolénko je uzlina (lat. \"nodus\") na stéblu trav či obilnin, která sama příliš neroste, zůstává pružná a dělí stéblo na články – internodia. Na rozdíl od dutých článků je kolénko vždy plné. Z kolének vyrůstají listy, resp. jejich pochvy a úžlabní pupeny.\n\n\n\nhttp://botanika.wendys.cz/slovnik/heslo.php?238\n"}
{"id": "557803", "url": "https://cs.wikipedia.org/wiki?curid=557803", "title": "Vaječník ptáků", "text": "Vaječník ptáků\n\nVejce se tvoří v ptačích samičích pohlavních orgánech – ve vaječníku a vejcovodu. Ve vaječníku vznikají vajíčka (samičí pohlavní buňka, \"ovum\") v biologickém smyslu slova, kdežto ve vejcovodu probíhá tvorba vejce (\"ovo\").\n\nHmotnost vaječníku u jednodenního kuřete je asi 0,03 g, u kuřičky před nástupem do snášky asi 6-7 g. Po snesení prvního vejce se jeho hmotnost zvyšuje na 35-40 g; v době pelichání vaječník atrofuje a jeho hmotnost klesá na 2-3 g.\n\nNa počátku embryonálního vývoje se vaječník (\"ovarium\") zakládá jako párový orgán, ale dále se vyvíjí pouze levý vaječník. U samic je vaječník uložen v levé horní části dutiny tělní, mezi plícemi a ledvinami. U kuřic před dosažením pohlavní dospělosti je vaječník asi 1,5-2 cm dlouhý, 1-1,5 cm široký a 3-4 cm vysoký. Obsahuje velké množství Graafových folikulů, které před snáškou a během ní postupně dozrávají tak, jak jsou do nich přenášeny částečky žloutkové hmoty. U prvotního vajíčka je jádro zárodečné buňky uprostřed, ale postupným ukládáním žloutku je vytlačeno k okraji, k povrchu žloutkové koule, kde vytváří zárodečný terčík. Dozrálá žloutková koule je spojena úzkou stopkou s tělem vaječníku. Na místě protilehlém k úponu folikulu na vaječníku se folikulární blána postupně vyklenuje a ztenčuje a tím vzniká nevaskularizovaný tenký proužek, tzv. \"stigma\". V tomto místě folikul při úplném dozrání praská. Z prázdného obalu folikulu vznikne ztluštělý útvar (\"folliculus postovulationem\"), který je analogický se žlutým tělískem savců (produkce progesteronu); postovulační folikul podléhá atrezii a u slepic je resorbován během 8-10 dnů. U ptáků není ani ve zralých folikulech dutina obsahující tekutinu.\n\nNa rozdíl od ptáků patří lidské vajíčko podle množství žloutku mezi vajíčka oligolecitální (obsahuje málo žloutku) a izolecitální (žloutek je homogenně rozptýlen v cytoplazmě). . \n\nFunkce vaječníku spočívá v produkci samičích pohlavních buněk (ovogeneze) a v produkci hormonů.\n\n\nVlastní vajíčko (ovum) se skládá z hmoty žloutku, vitelinní membrány a zárodečného terčíku. Postembryonální vývoj vajíčka (po vylíhnutí kuřičky) probíhá ve 3 stadiích:\n\n\nPo dozrání vajíčka dochází k ovulaci. Vajíčko uvolněno z folikulu prasknutím folikulární stigmy a vypadává do vejcovodu. K ovulaci dochází zpravidla až po snesení předchozího vejce. Doba mezi ovulací a snáškou vejce je v průměru 25 ± 1 hodina.\n\n\n"}
{"id": "557815", "url": "https://cs.wikipedia.org/wiki?curid=557815", "title": "MBE", "text": "MBE\n\nZkratka ze tří písmen M, B a E může mít více významů:\n\n"}
{"id": "557824", "url": "https://cs.wikipedia.org/wiki?curid=557824", "title": "Světelné záření atmosféry", "text": "Světelné záření atmosféry\n\nSvětelné záření atmosféry (anglicky Airglow nebo Nightglow) je stěží vnímatelné záření noční oblohy. Tento jev byl objeven v roce 1868 Andersem Ångströmem. V zemské atmosféře toto záření vyvolávají různé procesy probíhající ve vrchních vrstvách atmosféry jako např. rekombinace iontů kyslíku a dusíku, které byly ionizovány během dne ultrafialovým zářením nebo luminiscence způsobená kosmickým zářením.\n\nSvětelné záření atmosféry je během dne nepozorovatelné, protože je přezářeno slunečním zářením. Airglow má však vliv na kvalitu snímků při širokoúhlém fotografování objektů noční oblohy. V noci jej lze vidět pouhým okem pouze při světelném znečištění stupně B2 (skutečně tmavá obloha) nebo B1 (přírodně tmavá obloha). B2 se v Česku vyskytuje výjimečně v nejodlehlejších oblastech Šumavy a B1 už vůbec.\n\n23. září 2009 byla vypuštěna švýcarská družice SwissCube, která má za úkol toto záření sledovat.\n\nSlabé světelné záření atmosféry bylo také pozorováno v atmosféře Jupiterova měsíce Ganymeda.\n"}
{"id": "557830", "url": "https://cs.wikipedia.org/wiki?curid=557830", "title": "Magnetický pól", "text": "Magnetický pól\n\nMagnetický pól může označovat:\n"}
{"id": "557831", "url": "https://cs.wikipedia.org/wiki?curid=557831", "title": "Kysalovité", "text": "Kysalovité\n\nKysalovité (\"Begoniaceae\") je čeleď vyšších dvouděložných rostlin z řádu tykvotvaré (\"Cucurbitales\").\n\nKysalovité jsou vytrvalé jednodomé byliny nebo keře a polokeře s měkkým dřevem. Listy jsou jednoduché, střídavé, s nápadnými palisty. Rostliny jsou nezřídka více či méně sukulentní, někdy rostou jako epifyty nebo šplhavé rostliny. Někteří zástupci jsou bez stonku, případně mají podzemní oddenek nebo hlízy. Čepel listů je celistvá až hluboce laločnatá, s dlanitou žilnatinou a asymetrickou bází, na okraji zubatá nebo méně často celokrajná. Výjimečně jsou listy dlanitě složené. Zuby na čepeli jsou charakteristické, tzv. kukurbitoidní - do zubu vstupuje několik žilek, které ústí do zvětšené, žlaznaté a průsvitné špice zubu. Květenství jsou úžlabní, vrcholičnatá. Květy jsou nejčastěji souměrné, jednopohlavné. Samčí květy mají okvětí rozlišené na kalich a korunu, volné. Kališní i korunní lístky jsou v počtu 2, kalich je zbarven podobně jako koruna, korunní lístky jsou obvykle menší. Tyčinek je 4 až mnoho. Samičí květy mají okvětí nerozlišené, 4 až 5 plátků. Semeník je spodní nebo polospodní, často křídlatý nebo rohatý, srostlý ze 2 až 7 (nejčastěji 3) plodolistů. Čnělky jsou obvykle 3. Plodem je trojboká až křídlatá lokulicidní tobolka s mnoha drobnými semeny. Semena jsou bez endospermu.\n\nČeleď zahrnuje asi 1400 druhů ve dvou rodech. Rod \"Hillebrandia\" zahrnuje jediný druh, \"H. sandwicensis\", rostoucí na Havaji. Begónie (\"Begonia\") jsou rozšířené v tropech celého světa mimo Austrálie a některých tichomořských ostrovů.\nNejvíce druhů se vyskytuje ve stinném podrostu vlhkých horských tropických lesů v nadmořské výšce od 1000 do 3000 m.\n\nOpylení je zprostředkováváno hmyzem.\nSamčí květy jsou navštěvovány včelami sbírajícími pyl. Samičí květy nic opylovačům nenabízejí, zkroucené blizny napodobují prašníky samčích květů.\nSamčí květy se často otevírají před samičími, čímž je zabráněno samoopylení. Semena jsou šířena větrem, vodou nebo zvířaty.\n\nČasté je také vegetativní rozmnožování pomocí hlízek tvořících se v paždí listů nebo z adventivních pupenů tvořících se na odtržených listech.\n\nCronquist řadil kysalovité do řádu violkotvaré (\"Violales\"), Tachtadžjan do řádu kysalotvaré (\"Begoniales\") v rámci nadřádu \"Violanae\". V Dahlgrenově systému byla zařazena do řádu tykvotvaré (\"Cucurbitales\"), což později potvrdily i výsledky molekulárních metod.\n\nSesterskou větví je podle kladogramů APG čeleď \"Datiscaceae\".\n\nNěkdy jsou od rodu \"Begonia\" oddělovány další rody: \"Symbegonia\" (11 druhů na Nové Guineji), \"Begoniella\" (4 druhy v Kolumbii) a \"Semibegoniella\" (3 druhy v Ekvádoru).\n\n\nČetné begonie jsou oblíbenými okrasnými i pokojovými rostlinami ozdobnými listem i květem. Počet vyšlechtěných hybridů a kultivarů se odhaduje na 10000.\n\n\"Begonia\", \"Hillebrandia\"\n\n\n"}
{"id": "557836", "url": "https://cs.wikipedia.org/wiki?curid=557836", "title": "Modřice", "text": "Modřice\n\nModřice (německy \"Mödritz\", v hantecu \"Blajkec\") jsou město v okrese Brno-venkov v Jihomoravském kraji, bezprostředně sousedící se statutárním městem Brnem. Rozkládají se na okraji Dyjsko-svrateckého úvalu, jejich katastr má rozlohu 10,05 km². Žije zde obyvatel.\n\nJedná se o vinařskou obec ve Velkopavlovické vinařské podoblasti (viniční tratě Hájek, Mučednická, Sady).\n\nPrvní zmínka o Modřicích pochází z roku 1141, status města získaly 1. července 1994.\n\nOd 13. století se v Modřicích usazovali němečtí kolonisté. Modřice po staletí patřily do brněnského jazykového ostrova a až do poloviny dvacátého století zde převládalo německé obyvatelstvo. To bylo po druhé světové válce vysídleno.\n\nV roce 1999 proběhl v modřické ulici Za Humny kvůli chystané stavbě nových domů záchranný archeologický výzkum, při kterém byly objeveny fragmenty dvou ramen příkopu propojených zaobleným nárožím. Jednalo se původně o opevňovací příkop pochodového tábora římských legií někdy z let 172–180, tedy z dob markomanských válek. K 16. červnu 2000 bylo území Modřic rozšířeno o pozemky původně patřící k sousední obci Popovice, kde následně vznikla nová sídelní lokalita Bobrava.\n\nNa počátku 17. století měla obec 76 domů, po třicetileté válce bylo z nich 15 pustých. V roce 1790 měly Modřice 148 domů a 840 obyvatel, roku 1834 155 domů a 940 obyvatel.\n\n\nMezi silnicemi na Rajhrad a do sousedních Želešic se nachází modřický technologický park, v němž působí několik strojírenských firem. Ve východní části katastru Modřic se nachází rozsáhlý areál obchodního a zábavního centra Olympia, který svou plochou zasahuje i na území Brna.\n\nVýchodně vlastního města se nachází Čistírna odpadních vod Modřice, která slouží velké části brněnské aglomerace.\n\nÚzemí města protínají dálnice D2 s exitem 3 a silnice I/52 v úseku Brno–Rajhrad. Ve směru od Ivančic k exitu 3 prochází silnice II/152. Dále vedou obcí silnice III. třídy:\n\nZápadní částí města vede železniční trať Brno – Břeclav, na níž se v Modřicích nachází stejnojmenná stanice.\n\nDo Modřic vede podél silnice I/52 tramvajová trať z Brna. Na území města se nachází dvě zastávky: Modřice, Tyršova a konečná Modřice, smyčka.\n\nV Modřicích se narodil astronom Christian Mayer.\n\n\n"}
{"id": "557837", "url": "https://cs.wikipedia.org/wiki?curid=557837", "title": "Cashback", "text": "Cashback\n\nCashback (psáno též CashBack nebo cash back, z angličtiny „návrat peněz/hotovosti“) je služba nárokování zahraničního DPH, taky možnost získat peníze zpět z nákupů na internetu, nebo služba, která na prodejnách nahrazuje výběry z bankomatu. \n\nNárokovat vrácení zaplaceného zahraničního DPH může klient nárokovat nejčastěji z těchto třech typů účtů: \n\n\nOd roku 2010 se pojem Cashback ujal rovněž pro označení vrácení části peněz z nákupů na internetu. Tuto službu umožňují specializované Cashbackové portály, které stojí jako prostředník mezi internetovým obchodem a zákazníkem. Internetový Cashback funguje na principu affiliate marketingu. Výše vracených peněz se u každého e-shopu liší a obvykle dosahuje od 2 do 10 %. Na českém trhu jsou známé zejména čtyři velké cashbackové portály - Tipli, Refundo, Plná peněženka a Vratné peníze. \n\nU vzniku affiliate marketingu stála majitelka webových stránek s kuchařskými recepty. Návštěvníci jejích stránek se jí často psali, kde mohou koupit její knihu s recepty a ona jim doporučila právě Amazon. Následně pak kontaktovala Amazon a požádala o vyplácení provizí za to, že jim posílá potenciální zákazníky. Amazon se nápadu ujal a začal roku 1996 nabízet nový typ spolupráce založený na provizi i ostatním webům. \n\nJestliže banka podporuje službu CashBack, může její klient a majitel její platební karty vybírat peníze nejen na pobočce banky, z bankomatu, ale za určitých podmínek i při platbě kartou u obchodníka na pokladně s logem Cashback. V České republice nabízí banky a obchody tuto službu již od roku 2006. \n\nV České republice se tato služba však netěší příliš velké popularitě. V roce 2017 klienti bank vybrali z bankomatů zhruba 666 miliard Kč, kdežto na pokladnách všech poskytovatelů služby Cashback pouze 694 miliónů Kč. \n\nJako nejčastější důvody toho rozdílu jsou uváděny: \n\n\nNa začátku července 2018 však přišla změna. Nákup musel být pouze v hodnotě 1 Kč a zákazník mohl vybrat až 3000 Kč. Spodní hranice výběru byla dána pouze tím, že výběr musel být ve stokorunách. \n\nPrincip výběru: \n\n\nV České republice službu nabízí obchody značky Albert, Globus, Penny Market, COOP, Žabka, TETA nebo čerpací stanice EuroOil. Celkem je to zhruba 10 tisíc obchodních míst. Všechna tato místa se vyznačují samolepkou s logem Mastercard CashBack a Visa CashBack. \n\nCashBack může být v mnoha případech výhodnější volbou než výběr hotovosti z bankomatu. Výhodnější je v těchto případech: \n\n\nS názvem Cashback se může zákazník setkat také u akcí na podporu prodeje některých výrobců (například elektroniky). Při koupi výrobku zákazník tomuto výrobci zašle doklad o koupi a část svých peněz dostane zpět na účet (vždy záleží na podmínkách konkrétní akce).\n\n"}
{"id": "557838", "url": "https://cs.wikipedia.org/wiki?curid=557838", "title": "Miroslav Šik", "text": "Miroslav Šik\n\nMiroslav Šik (* 7. března 1953 Praha, Československo) je švýcarský architekt českého původu.\n\nNarodil se v rodině českého reformního ekonoma Oty Šika. Architekturu studoval na Spolkové vysoké technické škole v Curychu (ETH) u Dolfa Schnebliho, Alda Rossiho a Maria Campiho. Působil zde poté jako asistent profesora Fabio Reinharta. V letech 1990–1992 působil na Fakultě architektury ČVUT. V současnosti je profesorem školy architektury na AVU.\n\nJeho čeští žáci založili skupinu \"Nová česká práce\" (Martin Bambas, Tomáš Bernášek, Lenka Dvořáková, David Kraus, Ivan Kraus, Michal Kuzemenský, Juraj Matula, Magdalena Michaličková, Tomáš Palkovský, Dagmar Prášilová, David Průšek, Jitka Říhová, Richard Sidej, Adam Slabý, Luboš Svoboda, Jan Šépka, Lucie Vogelová).\n\nV roce 2012 reprezentoval Švýcarsko na Bienále architektury v Benátkách.\n\n\n"}
{"id": "557843", "url": "https://cs.wikipedia.org/wiki?curid=557843", "title": "Tomáš Vokoun", "text": "Tomáš Vokoun\n\nTomáš Vokoun (* 2. července 1976 Karlovy Vary) je bývalý český profesionální hokejový brankář, dvojnásobný mistr světa a bronzový medailista ze ZOH.\n\nDraftován byl jako 9. volba týmu Montreal Canadiens v roce 1994, 226. celkově. Vokoun zůstal ještě jeden rok v České republice a hrál za HC Vagnerplast Kladno. Na sezónu 1995/1996 se přestěhoval do Severní Ameriky a hrál za Wheeling Thunderbirds v ECHL. Vokoun byl povolaný na jeden playoff zápas do týmu Fredericton Canadiens v AHL. Po tomto osvědčeném zápase se v sezóně 1996/1997 natrvalo usadil v bráně Fredericton Canadiens a také poprvé nakoukl do NHL, když odchytal jeden zápas za Montreal Canadiens, nebyl to však povedený zápas, Vokoun inkasoval 4 góly za 20 minut hry. Po další sezóně s Fredericton Canadiens byl 26. června 1998 při expanzivním draftu vybrán týmem Nashville Predators. Vokoun hrál ve své první sezóně v NHL 37 her za Nashville a 9 zápasů za Milwaukee Admirals v IHL. Přestože znovu rozdělil sezónu mezi dva kluby v sezónách 1998/1999 a 1999/2000, Vokoun v NHL zůstal. Nicméně on viděl, že je jen záložní celek Mika Dunhama. V roce 2002 byl Dunham vyměněn do New York Rangers za Marka Židlického, Tomáše Kloučka a Rema Murrayho. Vokoun se stal jedničkou Nashville Predators. Své šance se zhostil dobře. Jeho výkon byl v sezóně 2003/2004 dost dobrý a proto si poprvé zahrál v NHL All-Star Game. Asi důležitější byl Vokoun pro Predators, když přišla šance hrát playoff a Predators se to v roce 2004 povedlo. Tým prohrál v šesti zápasech v prvním kole playoff proti Detroit Red Wings, tým byl překvapený, že hrát proti Red Wings bylo náročnější, než očekával. Ve hrách tři a čtyři, které Predators hráli v Nashvillu, Vokoun ohromil diváky svým výkonem v bráně a navíc vychytal první nulu playoff v historii zastavením 41 střel Red Wings.\n\nBěhem NHL výluky v sezóně 2004/2005, Vokoun odehrál 19 zápasů základní části sezóny v klubu HIFK ve finské SM-liiga, jeho úspěšnost zákroků byla 94 %. V playoff si Vokoun nevedl tak dobře, jeho úspěšnost zákroků byla 84,6 % ve čtyřech zápasech, nejhorší úspěšnost playoff v lize v tomto roce.\nNicméně Vokoun byl v té době považován za světovou elitu brankářů. Jeho portrét byl umístěn na ukazatele ve městě Nashville, to svědčilo o jeho popularitě na hokejovém trhu. Kromě toho, se stal miláčkem fanoušků. Kdykoliv při domácích zápasech v Center sommet zastavil střelu, fanoušci Predators odpovídali hlasitým skandováním \"Voo-KOOOON!\". Dne 10. dubna 2006 Predators oznámili, že Vokoun má vážnou chorobu – tromboﬂebitidu neboli zánět žil, ucpané cévy v oblasti pánve. Slabost se u Vokouna projevila už 1. dubna po utkání se St. Louis, lékaři ji přisuzovali svalovému zranění. Bolest trvala dva dny, jenže ani magnetická rezonance neobjevila problémy. Ty ukázal až počítačový tomograf, jenž odhalil cucky krve. Po pár týdnech mu bylo už lépe. Vokoun zmeškal zbytek základní části a celé playoff. Zotavoval se díky lékům na ředění krve a také se musel vyhnout fyzické aktivitě. V bráně ho nahradil brankář Chris Mason, Predators se ale nepodařilo pokročit v playoff. Dne 24. července 2006 již byl Vokoun zdravý a mohl pokračovat ve své brankářské kariéře v sezóně 2006/2007. Nicméně na začátku sezóny si poranil palec na levé ruce při zápase proti Vancouveru. Vokoun se po zápase podrobil rentgenovému vyšetření, které vyloučilo zlomeninu. Specialista Phil Coogan a týmový lékař Michael Pagnani pak po dalším vyšetření rozhodli, že Vokoun musí na operaci přetržené šlachy. Při Vokounově absenci dostal více příležitostí Chris Mason, který za českého gólmana dochytal zápas proti Vancouver a podílel se na výhře 6:0. Jako jeho náhradníka povolalo vedení Nashvillu z farmy Karla Goehringa. V den, kdy se v roce 2007 uskutečnil vstupní draft, byl Vokoun vyměněn do Floridy Panthers a také byl vybrán do týmu Východní konference NHL All Star Game 2008 v Atlantě.\nBěhem sezóny 2008/2009 Vokoun zaznamenal 26 výher za Panthers, když bojovali o své první playoff od roku 2000, ale nakonec se to nepovedlo. Dne 30. listopadu byl Vokoun zraněn spoluhráčem Keithem Ballardem v zápase proti Atlantě. Ballard v afektu trefil Vokouna svojí hokejkou do hlavy po inkasovaném gólu, který vstřelil Ilja Kovalčuk. Vokoun byl otřesen a okamžitě převezen do nemocnice. Nebylo to vážné zranění, pouze tržná rána na uchu.\n\nDne 2. července 2011 Vokoun podepsal jednoroční smlouvu s Washington Capitals na 1,5 miliónu dolarů. Své první čisté konto v dresu Capitals vychytal 18. října v zápase proti Floridě (proti svému bývalému klubu). Washington zvítězil 3:0. V červnu 2012 přestoupil do Pittsburghu Penguins.\n\nKvůli zdravotním potížím nenastoupil do sezóny 2013/2014, v září 2013 podstoupil operaci kvůli odstranění krevních sraženin. Po několika měsících pauzy odchytal v dubnu 2014 dva zápasy za farmářský tým Wilkes-Barre/Scranton Penguins. Následně čekal na nabídku stálého angažmá. Protože však žádná nepřišla, oznámil v prosinci 2014 ukončení aktivní sportovní kariéry. V roce 2016 trénoval na Floridě šestnáctileté hokejové juniory.\n\nVokoun se poprvé za národní tým zahrál na Mistrovství světa juniorů 1996, kde český tým skončil čtvrtý. V roce 2003 byl nominován jako brankářská jednička na Mistrovství světa ve Finsku, kde reprezentace obsadila 4. místo. Zúčastnil se Světového poháru v roce 2004. Brankářskou jedničkou pak byl i na Mistrovství světa v Praze 2004, kdy čtvrtfinálový zápas rozhodl nájezd Američana Roache. Medailového úspěchu se tak dočkal až na svém třetím mistrovství světa, když v roce 2005 ve Vídni dovedl národní tým k titulu mistrů světa. Stejný úspěch pak zopakoval i na MS 2010, kde byl hlavní oporou týmu. Mimo to si zachytal i na ZOH 2006 v Turíně a ZOH 2010 ve Vancouveru. V roce 2010 získal Zlatou hokejku. V dubnu 2013 oznámil konec reprezentační kariéry.\n\n\n"}
{"id": "557844", "url": "https://cs.wikipedia.org/wiki?curid=557844", "title": "Benátky nad Jizerou", "text": "Benátky nad Jizerou\n\nBenátky nad Jizerou ( \"Benatek\") jsou město v okresu Mladá Boleslav. Žije v nich obyvatel. Město leží na rychlostní komunikaci mezi Prahou a Mladou Boleslaví. Dominantou města je zámek, v jehož areálu se nachází mimo jiné i muzeum hraček. Na zámku žil například slavný dánský hvězdář Tycho Brahe. Historické jádro města je od roku 1990 městskou památkovou zónou.\n\nPrvní písemná zmínka o obci pochází z roku 1259. Městská práva byla přenesena ve 14. století ze Starých Benátek, kdy zde vzniklo nové město (Nové Benátky). V roce 1599 dostal slavný dánský alchymista a astronom Tycho Brahe od císaře Rudolfa II. nabídku, aby se ubytoval na některém císařském zámku v okolí Prahy. Kvůli příznivé poloze pro pozorování hvězd si vybral Benátky. Dostavbu zámku v té době vedl a dovršil císařský stavitel Giovanni Maria Filippi. Brahe si zde zařídil alchymistickou dílnu a ještě tentýž rok poslal císaři elixír proti moru. Začátkem února 1600 za Tychonem Brahe přijel další známý učenec Johannes Kepler. Na konci 18. století na zámku působil v rodině Thunů jako učitel hudby i Bedřich Smetana. Ke sloučení Starých a Nových Benátek došlo v roce 1944.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost města v roce, kdy ke změně došlo:\n\nVe městě Nové Benátky s 2300 obyvateli v roce 1932 byly evidovány tyto úřady, živnosti a obchody:\n\nVe vsi Staré Benátky \"(1595 obyvatel, poštovní úřad, telegrafní úřad, telefonní úřad, sbor dobrovolných hasičů, samostatná obec se později stala součástí spojených Benátek nad Jizerou)\" byly evidovány tyto úřady, živnosti a obchody: lékař, 2 autodopravci, bednář, Lido-Bio, cukrář, cukrovar, drátovna, továrna na karborundum a elektrit, výroba fotopřístrojů, geometr, 5 hostinců, malíř, 2 obchody s materiálním zbožím, sklad piva, sladovna, stavitel, šroubárna, velkostatek, zahradnictví.\n\nVe vsi Dražice \"(257 obyvatel, samostatná ves se později stala součástí Benátek nad Jizerou)\" byly evidovány tyto živnosti a obchody: 2 elektrárny, elektrozávod, holič, hospodářské družstvo, 3 hostince, konsum, výroba kyslíku, 2 mlýny, 4 rolníci, obchod se smíšeným zbožím, spořitelní a záložní spolek, trafika, velkostatek.\n\nVe vsi Kbel \"(706 obyvatel, samostatná ves se později stala součástí Benátek nad Jizerou)\" byly evidovány tyto živnosti a obchody: 2 holiči, 4 hostince, kolář, kovář, obuvník, pekař, provazník, 2 rolníci, řezník, obchod se smíšeným zbožím, trafika, truhlář, obchod s uhlím.\n\nV obci Obodř \"(530 obyvatel, samostatná obec se později stala součástí Benátek nad Jizerou)\" byly v roce 1932 evidovány tyto živnosti a obchody: 2 holiči, 2 hostince, 2 jednatelství, konsum Včela, krejčí, 2 malíři, mlýn, obuvník, stáčírna lahvového piva, 2 řezníci, 2 obchody s materiálním zbožím, švadlena, 2 trafiky, obchod s uhlím.\n\nOd roku 1990 stál v čele Benátek nad Jizerou starosta Jaroslav Král. Město vedl nepřetržitě v průběhu osmi volebních období, až do své smrti v červenci 2018.\n\nVe městě působí hokejový klub HC Benátky nad Jizerou.\n\n\nArcibiskup Antonín Petr Příchovský z Příchovic si oblíbil zvonek v Benátkách nad Jizerou, odkoupil jej a přenesl do arcibiskupského paláce v Praze na Hradčanech. Zvonku se ale stýskalo po jeho původním místě a ulétl zpět. Teprve když arcibiskup umíral, zvonek se vrátil do paláce, aby mu zazvonil umíráčkem. Od té doby už zůstal zavěšený v průjezdě, aby ohlašoval příjezd a odjezd arcibiskupa.\n\n\nBenátky nad Jizerou jsou oblíbeným místem filmařů. Jejich hlavním cílem je převážně místní část Nové Benátky s dominantou Husova náměstí.\n\nNatáčely se zde filmy a seriály \"Vyprávěj\", \"Rodáci\", \"Rodinná pouta\", \"Český Robinson\", \"Prima sezóna\", \"Petrolejové lampy\", \"Dobří holubi se vracejí\", \"Bekyně mniška\" atd. V květnu roku 2014 zde televize Prima natáčela seriál \"Svatby v Benátkách\". Od roku 2015 se zde točil seriál TV Prima s názvem \"Ohnivý kuře\".\n\nOkolo zastavěné části města vede dálnice D10 Praha – Mladá Boleslav – Turnov s exitem 27.\n\nMěstem procházejí silnice II/272 Český Brod – Lysá nad Labem – Benátky nad Jizerou – Bezno – Bělá pod Bezdězem a silnice II/610 Praha – Brandýs nad Labem-Stará Boleslav – Benátky nad Jizerou – Mladá Boleslav – Turnov.\n\nŽelezniční trať ani stanice na území města nejsou. Nejblíže městu je železniční zastávka (dřívější železniční stanice) \"Zdětín u Chotětova\" (původním názvem \"Chrastecký Dvůr\") ve vzdálenosti 4 km ležící na železniční trati Praha–Turnov v úseku z Neratovic do Mladé Boleslavi. Do stanice byla v minulosti zapojena vlečka cukrovaru Benátky nad Jizerou a továrny Karborundum (výrobny brusiv – karborunda), vedená údolím západně od zastavěné části Zdětína; po zrušení vlečky je po jejím tělese od 15. 4. 2009 vedena stezka pro cyklisty 3 m široká a 4,2 km dlouhá.\n\nMěstem projížděla o sobotách a o nedělích v červnu 2011 dálková autobusová linka Praha-Jičín-Jilemnice-Rokytnice n. Jiz. \"(2 spoje tam i zpět)\" .\n\nZ města vedly v květnu 2011 příměstské autobusové linky do těchto cílů: Bělá pod Bezdězem, Brandýs nad Labem-Stará Boleslav, Lysá nad Labem, Milovice, Mladá Boleslav, Mnichovo Hradiště, Praha . Od roku 2016 je zde nově i Pražská integrovaná doprava.\n\n\nDříve samostatná osada \"Podolec\" je po roce 1900 vykazována již jako součást Nových Benátek.\n\n\n"}
{"id": "557845", "url": "https://cs.wikipedia.org/wiki?curid=557845", "title": "Steve Jocz", "text": "Steve Jocz\n\nStephen Martin Jocz (* 29. července 1981 Toronto, Ontario) je kanadský bývaly bubeník punkové skupiny Sum 41 a zpěvák v metalové skupině \"Pain For Pleasure\". Znám je i pod přezdívkou \"Stevo 32\". Spolu s Deryckem Whibleym založil kapelu Sum 41. Skončil ve skupině 18.4.2013. Byl ve skupině 17 let.\n\nJocz (vyslovovat yotch) je polského původu. Narodil se v Ajaxu, Ontariu, Marg a Philovi Joczovým, má také starší sestru jménem Jenn. Kolem roku 1993 potkal budoucího frontmana Sum 41, Derycka Whibleyho, Spolu byli první dva členové kapely, která vznikla z dvou konkurenčních kapel z jejich místní střední školy.\n\nVzal si zpěvačku Jessy Moss v říjnu 2008.\n\nJe vegan.\n\nNa střední škole byl kapitánem týmu potápěčů a své schopnosti posléze vylíčil v hudebním klipu k písni \"In too deep\". Stevo vystudoval vysokou školu v roce 1999.\n\nV kapele je známý pro jeho otevřenost a humor. Často je považován za frontmana kapely díky jeho vstřícné povaze a skutečnosti, že právě on často přebírá rozhovory. Zpíval hlavní vokály v některých jejich písních, včetně \"Pain for pleasure\" a \"Fat lip\". Dne 18. dubna 2013 oznámil na Facebooku, že se rozhodl opustit Sum 41 z neurčitého důvodu.\n\nKromě bubnů hraje také na piano a kytaru. Zpívá vokály pro Sum 41 a také pro heavy metalovou skupinu Pain for pleasure. Také hrál na bicí v projektu jeho spoluhráče Conea McCaslina, The Operation M.D. jako odkaz na obou jejich albech na Dr. Dinero ačkoliv nebyl na předchozím albu. V roce 2007 Stevo nahrál bicí pro dvě písně na poslední album Avril Lavigne The Best Damn Thing. V létě 2008 Stevo cestoval s The Vandals na Vans Wrapped Tour jako jejich turné bubeník. Nedávno zahájil kariéru jako režisér videoklipů.\n\n\"Pro celou diskografii zhlédněte\" diskografii Sum 41\n\nThe Operation M.D.\n\n\nAvril Lavigne\n\n\nTreble Charger\n\n\nIggy Pop\n\n\nRežírovaná videa\n\nJako režisér, vytvořil Steve následující hudební videa:\n\n"}
{"id": "557848", "url": "https://cs.wikipedia.org/wiki?curid=557848", "title": "Josef Zítek", "text": "Josef Zítek\n\nJosef Zítek nebo také Josef von Zitek (4. dubna 1832 Karlín – 2. srpna 1909 Smíchov) byl český architekt.\n\nNarodil se v roce 1832 v pražském předměstí Karlíně. Od roku 1848 studoval pražskou polytechniku, od roku 1851 přešel na polytechniku a Akademii výtvarných umění ve Vídni. Velký vliv na jeho tvorbu měl studijní pobyt v Itálii, kde poznal bohatost římských staveb. V letech 1858–1862 absolvoval stipendijní studijní pobyty v Itálii, Francii a Německu. První velkou zakázku, Zemskou galerii a muzeum ve Výmaru, realizoval v letech 1863–1868. V letech 1864–1904 působil jako profesor na Zemském polytechnickém ústavu v Praze. Jeho žákem byl například Antonín Wiehl, pozdější vůdčí osobnost české neorenesance. Věnoval se také restaurování historických staveb. Po požáru Národního divadla v roce 1881 jeho tvůrčí činnost ustala a většinu času strávil na zámku v jihočeských Lčovicích. Ke konci svého života v roce 1908 získal titul barona. Zemřel v roce 1909 a je pochován v Malenicích poblíž Lčovic v okrese Strakonice.\n\n\n\n"}
{"id": "557850", "url": "https://cs.wikipedia.org/wiki?curid=557850", "title": "Hasdrubal Barkas", "text": "Hasdrubal Barkas\n\nHasdrubal Barkas (kolem 244 př. n. l. – 207 př. n. l.) byl kartaginský vojevůdce, pocházející z rodu Barkovců. Jeho starší bratr Hannibal ho v roce 218 př. n. l. pověřil velením nad punským vojskem v Ibérii. Po vypuknutí druhé punské války bránil kartaginskou doménu v této zemi před Římany, vedenými bratry Gnaeem a Publiem Scipionovými. V roce 211 př. n. l. se podílel na jejich porážce v bitvě na horní Baetis. O tři roky později podlehl stejnojmennému synovi Publia Cornelia Scipiona, načež vytáhl do Itálie za Hannibalem. Římané mu ale zabránili spojit se s ním, když ho porazili v bitvě u Metauru, v níž nalezl smrt.\n\nHasdrubal se narodil kolem roku 244 př. n. l. jako syn Hamilkara Barky, zakladatele rodu Barkovců. Jeho otec se proslavil jako velitel kartaginského vojska na Sicílii v závěru první punské války a během žoldnéřské války v severní Africe. O Hasdrubalově dětství a mládí toho není mnoho známo. Zhruba ve věku deseti let přicestoval za otcem do Ibérie, kde Hamilkar vedl výboje s cílem vytvořit novou kartaginskou zámořskou říši. Hasdrubal a jeho starší bratr Hannibal doprovázeli svého otce koncem roku 229 př. n. l. při tažení proti místním iberským kmenům. Během obléhání města Helice (dnešní Elche) upadl Hamilkar do léčky, přičemž obětoval svůj život, aby zachránil své syny.\n\nPrameny se o Hasdrubalovi znovu zmiňují v souvislosti s vypuknutím druhé punské války v roce 218 př. n. l. Na jaře toho roku Hannibal, připravující se na tažení do Itálie, pověřil Hasdrubala vrchním velením v Ibérii. Přidělil mu 15 000 mužů a 21 válečných slonů. V Hispánii zanechal rovněž loďstvo sestávající z 50 quinquerem (z nich jen 32 bylo plně osazených) a několika menších lodí. V případě potřeby mohl Hasdrubal své vojsko doplnit o bojovníky z řad spojeneckých hispánských kmenů. Po Hannibalově odchodu měl zajišťovat přísun čerstvých posil svému bratrovi a v příhodný okamžik se k němu měl v Itálii připojit.\n\nVe druhé polovině roku 218 př. n. l. se ve městě Emporion (Empúries) na severovýchodě Ibérie vylodily římské legie vedené Gnaeem Corneliem Scipionem. Nedlouho nato zvítězil Scipio nad zdejším kartaginským velitelem Hannonem v bitvě u Kissy a podrobil si pobřežní pás území mezi pohořím Pyreneje a řekou Hiberus (Ebro). Hasdrubal překročil Hiberus, avšak nestihl přijít Hannonovi včas na pomoc. Jakmile se dozvěděl o jeho porážce, vybral ze svého vojska asi 8000 pěšáků a 1000 jezdců a zamířil s nimi k moři. Nedaleko města Tarraco (Tarragona) narazil na rozptýlené římské námořníky, mnohé z nich pobil a ostatní zahnal na lodě. Potom se stáhl za Hiberus a vydal se přezimovat do Nového Kartága (Cartagena), hlavního města punské Ibérie.\n\nPřítomnost Římanů na severovýchodě Iberského poloostrova představovala značnou překážku pro zásobování Hannibala, válčícího proti nim v Itálii. Hasdrubal připravil proto v zimě 30 lodí, které obdržel od bratra, a vystrojil 10 dalších. Na počátku léta 217 př. n. l. vyplulo punské loďstvo z Nového Kartága na sever. Doprovázelo ho pozemní vojsko v čele s Hasdrubalem, postupujícím podél pobřeží. Velikost jeho armády odradila Scipiona od svedení bitvy na pevnině. Místo toho vyslal proti kartaginským lodím 35 quinquerem, z nichž některé patřily římskému spojenci Massilii (Marseille). Římské loďstvo následně překvapivým útokem rozdrtilo Puny kotvící u ústí Hiberu a ukořistilo 25 nepřátelských lodí. Hasdrubal a jeho vojáci, seřazení na břehu, mohli jenom bezmocně přihlížet porážce své flotily. Nezdar na moři přiměl punského vojevůdce upustit od výpravy a stáhnout se na jih. Zanedlouho musel čelit povstání Keltiberů, sídlících v centrální části Ibérie, kteří využili slábnoucí autority Kartáginců a napadli jejich území. V závěru téhož roku připluly do Tarracony římské posily, přivedené Publiem Corneliem Scipionem, mladším bratrem Gnaea Scipiona.\n\nV dalším roce obdržel Hasdrubal 4000 pěšáků a 500 jezdců z Afriky. Když se chystal vypravit proti Římanům, vzbouřil se proti němu v jihozápadní Ibérii jeden z místních kmenů. Zbytek roku 216 př. n. l. strávil potlačováním tohoto povstání, propuknuvším v samém srdci punské domény.\n\nPoté, co Hannibal uštědřil Římanům sérii drtivých porážek završených bitvou u Kann, kartaginský senát nařídil Hasdrubalovi, aby se vydal za bratrem do Itálie. Hasdrubal se zdráhal odejít a upozorňoval na nebezpečí odpadnutí hispánských kmenů k Římanům. V reakci na to vyslala kartaginská vláda do Ibérie nové vojsko a loďstvo pod velením Himilcona. Hasdrubal naplnil svoji válečnou pokladnici platbami od Hispánů, naverboval keltské žoldnéře a v roce 215 př. n. l. zahájil postup směrem na sever. Ve snaze zmařit jeho úmysl spojili bratři Scipionové své síly a oblehli propunské město Hiberu (Tortosa), nacházející se poblíž stejnojmenné řeky. Kartaginský vojevůdce se nepokusil Hiberu vysvobodit, nýbrž přitáhl k jinému městu, jež nedávno přešlo na stranu Římanů. Tím přiměl římské velitele zanechat obléhání a obrátit se přímo proti němu.\n\nV nastalé bitvě u Hiberu chtěl Hasdrubal vylákat římské pěšáky ve středu nepřátelského bitevního šiku a obklíčit je svým jezdectvem a pěchotou na křídlech podobně, jako to provedl Hannibal u Kann. Jeho záměr se mu ale nepodařilo uskutečnit a utrpěl zdrcující prohru. Podle Livia unikl z boje jen s hrstkou bojovníků a od tažení do Itálie musel upustit. V důsledku toho dorazil ještě v témže roce do Ibérie jeho mladší bratr Mago s početnými vojenskými sbory včetně slonů a válečných lodí.\n\nV následujících dvou letech se v Hispánii nepřihodila žádná významnější událost. Scipionové se potýkali s vážnými zásobovacími obtížemi a neměli dost sil k tomu, aby využili svého předchozího vítězství. Hasdrubal Římany nijak neznepokojoval, zřejmě z důvodu dalšího povstání Hispánů. Podle Appiána měl být společně s částí armády odvolán z Ibérie kvůli vzpouře numidského krále Syfaka v severní Africe, k níž došlo v roce 213 př. n. l. Někteří současní historikové se domnívají, že do bojů proti Syfakovi zasáhl jiný punský velitel téhož jména, jímž měl být Hasdrubal, syn Gisgona. Po Syfakově porážce dorazil Hasdrubal Gisgo v roce 212 př. n. l. do Ibérie.\n\nV témže roce překročili Scipionové Hiberus a vytáhli do jihovýchodní Ibérie, ovládané Kartáginci. Dosáhli několika vítězství a přidala se k nim některá zdejší města. Poté, co přezimovali na nepřátelském území, pokračovali v roce 211 př. n. l. v ofenzívě na horním toku řeky Baetis (Guadalquivir) a rozdělili své sbory na dvě části. Publius Scipio se s většinou římských vojáků vydal proti spojeným armádám Hasdrubala Gisgona a Magona Barky. Gnaeus Scipio se s menší částí vlastních sil doplněných o 20 000 keltiberských žoldnéřů utábořil u města Amtorgis, nedaleko od Hasdrubala. Ten brzy poznal, že proti němu stojí jen malý počet Římanů. Úplatkem proto přesvědčil keltiberského náčelníka, aby se svými lidmi odtáhl domů, načež Římanům, opuštěným spojenci, nezbylo než se vydat na překotný ústup. Hasdrubal vzápětí překročil řeku, oddělující obě vojska, a pronásledoval prchající protivníky. Mezitím Hasdrubal Gisgo a Mago porazili a zabili Publia Scipiona a ihned po vítězství přispěchali za Hasdrubalem. Společnými silami přemohli rovněž Gnaea Scipiona, jenž přišel v boji o život.\n\nPo smrti Scipionů se Hasdrubalovi a ostatním punským vojevůdcům naskytla šance skoncovat s Římany v Ibérii. Tuto jedinečnou příležitost ale patrně z důvodu vzájemných rozporů promarnili a dovolili zbytkům nepřátel uprchnout na severovýchod. Nejspíše již nepovažovali Římany za hrozbu a přestali jim věnovat pozornost. Hasdrubal se navíc mohl vydat na dlouho očekávanou výpravu do Itálie, avšak místo toho setrval v Ibérii.\n\nKoncem roku 210 př. n. l. připlul do Ibérie Publius Cornelius Scipio, stejnojmenný syn jednoho z nedávno padlých Hasdrubalových protivníků. Punové rozptýlili svá vojska do různých částí poloostrova, čímž novému římskému veliteli umožnili, aby se na jaře následujícího roku náhlým výpadem zmocnil Nového Kartága. Hasdrubal dobýval tehdy jakési město na území kmene Karpeťanů ve střední části země, takže se nacházel přinejmenším deset denních pochodů od kartaginského hlavního města a nemohl Scipionovi zabránit v jeho dobytí.\n\nZtráta Nového Kartága způsobila, že mnohé hispánské kmeny, stojící dosud při Kartágincích, přešly k Římanům. Scipio podnikl v roce 208 př. n. l. výpravu do oblasti Castulonu, kde u města Baecula (Bailén) narazil na Hasdrubala. Jelikož Hasdrubalovo vojsko citelně oslabily dezerce Hispánů, nevyrovnalo se svojí velikostí Scipionovu. Punský velitel chtěl zřejmě oddálit střetnutí s Římany do příchodu ostatních punských armád a stáhl své muže na okolní pahorky. Po krátkém váhání se Scipio odhodlal k útoku na Hasdrubalovo výhodně položené obranné postavení a podařilo se mu zastihnout svého soka nepřipraveného. Hasdrubal nestihl seřadit svůj bitevní šik a dal přednost ústupu před bojem. Vzal svoji pokladnici a válečné slony a se značnou částí svého vojska se stáhl směrem na sever k řece Tagus (Tajo).\n\nSotva několik dnů po bitvě u Baeculy došlo k setkání všech tří kartaginských velitelů. Na společné poradě, konané poblíž horního toku řeky Tagus, se dohodli, že Hasdrubal neprodleně vyrazí do Itálie, aby pomohl Hannibalovi zvrátit nepříznivou strategickou situaci. Podle Polybia uvažoval již před svedením bitvy o tom, že potáhne za svým starším bratrem. Ve druhé polovině roku 208 př. n. l. přešel s vojskem a deseti slony Pyreneje a přezimoval v jižní Galii. Tamější obyvatelé mu zajistili bezpečný průchod zemí. Zlatem, které s sebou přivezl, přesvědčil velký počet Galů, aby se přidali k jeho tažení. Na jaře roku 207 př. n. l. překročil Alpy, aniž by narazil na vážnější odpor. V Předalpské Galii sebral dále 8000 Ligurů, čímž zvýšil početní stav své armády na zhruba 30 000 jezdců a pěšáků.\n\nZprávy o Hasdrubalově snadném a rychlém postupu vyvolaly v Římě naprosté zděšení. Nově zvolený konzul Marcus Livius Salinator urychleně dokončil odvody a se dvěma legiemi se odebral do Předalpské Galie, kde se k němu připojily dvě legie místního propraetora. Jeho kolega Gaius Claudius Nero zamířil do jižní Itálie s úkolem napadat Hannibala a zpomalovat jeho pohyb. Ve snaze překazit spojení obou Kartáginců učinili Římané další opatření a po celém Apeninském poloostrově rozmístili dohromady 15 legií.\nZa těchto okolností nezbývalo Hasdrubalovi než obejít nepřátele a rychle vyrazit na jih. Místo toho oblehl Placentii (Piacenza) a ztratil mnoho cenného času jejím marným dobýváním. Nakonec od obléhání upustil a pochodoval k pobřeží Jaderského moře. Současně vyslal k Hannibalovi několik kurýrů se zprávou, v níž mu sděloval, že se s ním hodlá setkat v Umbrii. Římané je poblíž Tarentu dopadli, načež se tato informace donesla ke konzulu Neronovi. V reakci na to vybral Nero ze svého vojska 7000 nejzdatnějších vojáků a usilovnými pochody je přivedl do tábora svého kolegy Livia, zdržujícího se u města Sena Gallica (Senigallia).\n\nŘímané chtěli příchod posil utajit před Hasdrubalem, jehož vojsko se nalézalo v těsné blízkosti. Punský velitel přesto vzápětí poznal, že proti němu stojí oba konzulové, a usoudil, že Hannibal musel utrpět vážnou porážku. Po západu slunce se pokusil odpoutat od Římanů, avšak noční ústup se proměnil ve zmatek. Druhý den ráno konzulové seřadili své muže do bitevní linie a přinutili Hasdrubala utkat se s nimi u řeky Metaurus. Střetnutí rozhodl Nero vyčleněním několika kohort, s nimiž vpadl do boku a týlu nepřátel. Když Hasdrubal seznal, že je boj ztracen, vrhl se do nejhustšího šiku nepřátel a zahynul hrdinskou smrtí. Hannibala zpravili Římané o výsledku bitvy drastickým způsobem, neboť do jeho tábora vhodili bratrovu uťatou hlavu.\n\n\n\n"}
{"id": "557851", "url": "https://cs.wikipedia.org/wiki?curid=557851", "title": "Rektor Univerzity Karlovy", "text": "Rektor Univerzity Karlovy\n\nRektor Univerzity Karlovy je volený akademický orgán. Představuje hlavu celé univerzity a je ztělesněn osobou z její akademické obce. Současným 508. rektorem je od února 2014 profesor Tomáš Zima. \n\nRektor býval od středověku vrcholným reprezentantem volené univerzitní samosprávy. Z nejstaršího období existence pražské univerzity se nedochovaly rektorské úřední knihy. Z tohoto důvodu neznáme jména všech rektorů v předhusitském období. Funkce rektora existovala snad již od založení univerzity a rektoři bývali po své volbě do úřadu uváděni ve svatovítské katedrále. Nesporně lze funkci rektora v Praze sledovat od roku 1358. První v pramenech jménem doložený rektor pražského vysokého učení byl roku 1366 Jindřich z Etwatu. Nejstarší doložená volba rektora se konala v roce 1368, kdy byl rektorem zvolen mistr Jindřich z Nanexen. \n\nRektor byl původně volen na jeden rok. Od poloviny osmdesátých let 14. století byl volen jen na jeden semestr a volba probíhala vždy o svátcích sv. Jiří a sv. Havla, od roku 1403 první všední den po těchto svátcích. V době husitských válek se rektorský mandát opět prodloužil na rok a docházelo i k různým nepravidelnostem. \n\nRektor jedná za univerzitu navenek, činí rozhodnutí, kterými disponuje na základě vysokoškolského zákona České republiky. Je členem České konference rektorů. \n\nRektor jmenuje a odvolává děkany sedmnácti fakult univerzity, kvestora, prorektory, členy vědecké rady a disciplinární komise univerzity, předkládá rozpočet, výroční zprávu o hospodaření a hodnocení a vydává opatření. \n\nRektora jmenuje a odvolává na návrh Akademického senátu Univerzity Karlovy prezident České republiky. Návrh na jmenování je předkládán prostřednictvím ministra školství, mládeže a tělovýchovy, který také navrhuje mzdu. Funkční období je čtyřleté a stejná osoba může funkci vykonávat nejvýše dvě po sobě jdoucí období.\n\nÚřad výkonu funkce se nazývá rektorát a sídlí v Karolinu.\n\nKolegium rektora představuje stálý poradní orgán rektora.\n\n\n"}
{"id": "557853", "url": "https://cs.wikipedia.org/wiki?curid=557853", "title": "Europa Jupiter System Mission", "text": "Europa Jupiter System Mission\n\nEuropa Jupiter System Mission (EJSM) je plánovaná průzkumná mise dvou automatických sond k Jupiteru a jeho měsícům.Sondy mají hlavně zkoumat měsíce Io , Europa , Ganymed a Callisto a Jupiterovu magnetosféru. Mise je naplánována na rok 2020 a sondy mají k Jupiteru dorazit v roce 2026. Na misi se společně podílejí NASA, která má pro projekt postavit sondu Jupiter Europa Orbiter, a ESA, která připraví sondu Jupiter Ganymede Orbiter.\n\nSoučasně je možné, že se do projektu připojí i japonská kosmická agentura JAXA se svým plánovaným modulem Jupiter Magnetospheric Orbiter.\n\nCílem mise je stanovit, zda Jupiterův systém splňuje podmínky pro obyvatelnost pro živé organismy se zaměřením na měsíce Europa a Ganymed. K dosažení tohoto cíle byly stanoveny úkoly:\n"}
{"id": "557855", "url": "https://cs.wikipedia.org/wiki?curid=557855", "title": "Oman Oil Company", "text": "Oman Oil Company\n\nOman Oil Company (OOC) je obchodní společnost zcela vlastněná státem Omán. Založena v roce 1996, se zabývá investováním do energetického sektoru uvnitř i vně Ománu. V Ománu se soustředí na rozvoj průmyslu založeném na ropě a zemním plynu.\n\n"}
{"id": "557859", "url": "https://cs.wikipedia.org/wiki?curid=557859", "title": "Martin Řehák", "text": "Martin Řehák\n\nMartin Řehák (20. srpna 1933, Hrubá Vrbka – 20. března 2010, Praha) byl československý atlet, který se věnoval trojskoku. V roce 1954 získal na mistrovství Evropy ve švýcarském Bernu bronzovou medaili.\n\nV roce 1956 reprezentoval na letních olympijských hrách v Melbourne, kde ve finále skončil s výkonem 15,85 m na pátém místě . Jako první československý trojskokan překonal patnáctimetrovou hranici . Celkově desetkrát posunul hodnotu československého rekordu. \n"}
{"id": "557861", "url": "https://cs.wikipedia.org/wiki?curid=557861", "title": "MKO", "text": "MKO\n\nZkratka MKO označuje:\n\n"}
{"id": "557866", "url": "https://cs.wikipedia.org/wiki?curid=557866", "title": "Pštinské panství", "text": "Pštinské panství\n\nPštinské panství nebo Pštinské knížectví (polsky \"Księstwo Pszczyńskie\", německy \"Herzogtum Pleß\") bylo slezské stavovské panství a později knížectví ve Slezsku kolem města Pština.\n\nPůvodně byla země kolem Pštiny součástí Malopolska, ale v roce 1178 daroval území polský král Kazimír II. Spravedlivý slezskému knížeti Měškovi I. Křivonohému, který je připojil ke svým knížectvím Opolsku a Ratibořsku. Jeho potomek Lešek Pštinský se poddal roku 1327 českému králi a knížectví se stalo součástí zemí koruny české. Poté bylo krátkou dobu pod přímou vládou Přemyslovců. V letech 1412 až 1452 území vládla hraběnka Helena, sestra Vladislava II. Jagella, a po poté do roku 1462 vládla její neteř. Po ní následoval Viktorín z Poděbrad. Roku 1517 území koupila rodina Thurzů, která dosáhla povýšení území na svobodné stavovské panství \"status maior\", ale již roku 1548 je prodala Promnitzům, kteří panství vlastnili do roku 1765.\n\nRoku 1765 panství zdědila rodina Anhalt-Kőthlen, kteří vymřeli roku 1847 a panství přešlo na synovce Jana Jindřicha X. z Hochbergu, který roku 1848 dosáhl povýšení na knížectví.\n"}
{"id": "557871", "url": "https://cs.wikipedia.org/wiki?curid=557871", "title": "Wayne F. Miller", "text": "Wayne F. Miller\n\nWayne F. Miller (19. září 1918, Chicago - 22. května 2013) byl americký fotograf, který během druhé světové války pracoval pro Fotografický útvar letectva vojenských námořních sil (Naval Aviation Photographic Unit), který vedl Edward Steichen.\n\nKrátce poté, co Japonsko zaútočilo na Pearl Harbor přijal jej Edward Steichen do Fotografického útvaru letectva vojenských námořních sil. Tato skupina dokumentovala a propagovala svou činnost v oblasti letectví a Steichen do ní přijímal ty nejtalentovanější fotografy.\n\nWayne Miller vzpomíná na Steichnovy pokyny takto: \"Je mi jedno, jak to uděláte, Wayne, ale přineste zpátky něco, co potěší důstojníka, mateřskou letadlovou loď nebo někoho se zlatou lemovkou; zbytek svého času strávíte fotografováním muže.\" Steichenovým prvořadým zájmmem nebyly fotografie války, ale fotografie muže, mladého hocha, utrápeného bojovníka a hlavně sny tohoto muže. Fotografie námořníka.\n\nPo válce dvakrát získal stipendium Guggenheim (1946–1948) a fotografoval souborné dílo s názvem \"The Way of Life of the Northern Negro\", který byl později vydán knižně. Miller krátce učil na IIT Institute of Design než se přestěhoval do Kalifornie, kde pracoval pro časopis Life do roku 1953. Pak se stal korespondentem a později také členem skupiny Magnum Photos a jeho prezidentem byl od roku 1962 do 1966. Později začal spolupracovat s National Park Service a v roce 1975 opustil profesionální fotografii, aby se věnoval obraně lesů v Kalifornii.\n\nDesítky jeho snímků spadají do kategorie public domain a jsou k dispozici na úložišti obrázků Wikimedia Commons.\n\n\n"}
{"id": "557872", "url": "https://cs.wikipedia.org/wiki?curid=557872", "title": "Ťin Pching Mej", "text": "Ťin Pching Mej\n\nŤin Pching Mej (čínsky: znaky 金瓶梅, pinyin \"Jīn píng méi\", doslova \"Květy slivoně ve zlaté váze\", je čínský naturalistický román z konce 16. století. Jeho autorem je Lan-lin Siao-siao Šeng (兰陵笑笑生, doslova Posměváček z Lan-linu), což je zjevný pseudonym. Kniha je někdy pokládaná za pátý klasický román čínské literatury.\n\nRomán je tradičně označovaný za pornografický. Děj je umístěný do první poloviny 12. století, popisuje morálně zpustlý život bohatého lékárníka, který je posedlý ženami. Popisuje jeho bohatý sexuální život a hádky mezi dotčenými ženami. Obsahuje detailní popisy běžného života i erotické scény.\n\nNázev románu obsahuje jména tří hlavních ženských protagonistek - Ťin-lien (Zlatý lotos), Pching-er (Vázička) a Čchun-mej (Jarní květ slivoně). Navzdory označení za pornografický je román v první řadě sociálně-kritický, kritizující úřednickou vrstvu a úpadek mravů ve společnosti.\n\n"}
{"id": "557876", "url": "https://cs.wikipedia.org/wiki?curid=557876", "title": "Vít z Habdanku", "text": "Vít z Habdanku\n\nVít z Habdanku (lat. \"Vitus de Habdank\", pol. \"Wit de Habdank\", něm. \"Vitus\" nebo \"Veit von Habdank\") († 27. listopadu 1325) byl slezský duchovní, kanovník vratislavské kapituly a zvolený, ale papežem nepotvrzený biskup vratislavský.\nJméno Víta z Habdanku je poprvé zmiňováno roku 1293, kdy byl kanovníkem katedrální kapituly ve Vratislavi.\n\nOd druhé poloviny 13. století se mezi slezským kněžstvem, a charakteristicky ve vratislavské katedrální kapitule, formovaly dvě zájmové skupiny: jedna orientovaná politicky na Polsko a na hnězdenskou církevní metropoli, pod niž vratislavské biskupství náleželo, etnicky zejména slovanská (slezská či polská); a jedna orientovaná na místní (dolnoslezská) knížata a městský patriciát a postupně též na českého krále, etnicky spíše německá. Tyto skupiny se na půdě kapituly střetly již při volbě biskupa Jana III. Romky (1292-1301) a jeho nástupce Jindřicha I. z Vrbna (1302-1319). Když pak 23. listopadu 1319 Jindřich z Vrbna zemřel, nebyla se kapitula při volbě dne 25. prosince 1319 shodnout na jediném kandidátovi a zatímco \"polská\" část zvolila Víta z Habdanku, \"německá\" část zvolila jako protikandidáta Lutolda z Kroměříže.\n\nHnězdenský arcibiskup Janislav pochopitelně potvrdil volbu Víta z Habdanku a udělil mu biskupské svěcení. Avšak zastánci každé ze stran podali proti kandidáta opačné strany stížnost papeži Janu XXII. do Avignonu stížnost a jednání kurie se táhlo řadu let. Diecézi mezitím spravoval jako administrátor in temporalibus Mikuláš z Banče.\n\nPo bezvýsledném jednání se Vít z Habdanku roku 1325 biskupství vzdal a ještě téhož roku, 27. listopadu, zemřel.\n\n"}
{"id": "557881", "url": "https://cs.wikipedia.org/wiki?curid=557881", "title": "Štíhlotělka stříkavá", "text": "Štíhlotělka stříkavá\n\nŠtíhlotělka stříkavá (\"Copella arnoldi\"), známá též jako tetra stříkavá, je drobná sladkovodní paprskoploutvá ryba z čeledi štíhlotělkovití (Lebiasinidae). Pochází z tropické Jižní Ameriky, z povodí Amazonky a Orinoka. České jméno získaly štíhlotělky stříkavé podle tvaru těla a své neobvyklé péče o potomstvo – jikry kladou na spodní stranu listů nad hladinou, na které páry během tření společně vyskakují. Samec pak jikry pravidelně ostřikuje údery ocasem, aby nevyschly. Zejména pro své zajímavé chování jsou štíhlotělky stříkavé s oblibou chovány v akvárích.\n\nU štíhlotělek stříkavých je vyvinut výrazný sexuální dimorfismus. Samec má výrazně protáhlejší tělo, má vyvinutější ploutve a je výrazněji zbarven.\n\nJedná se o hejnovou rybu, proto by měla být chována v hejnu (minimálně 6–10 kusů). Nádrž musí být dobře přikryta krycím sklem protože štíhlotělky stříkavé výborně skáčou. V ideálním případě by se mělo jednat o vyšší nádrž s hladinou vody sníženou, aby akvarijní rostliny mohly vyrůstat z vody a poskytovat tak rybám přirozené prostředí pro tření, v nouzi se ale ryby vytřou i na spodní stranu krycího skla. Nádrž je rovněž možné zařídit jako paludárium. Voda by měla být teplá asi 25–29 °C, s hodnotou pH 6,0-7,5 a celkovou tvrdostí 5-12 °dGH. Bez problémů požírá běžné krmení pro akvarijní ryby vhodné velikosti, včetně mraženého a vločkového. Je vhodná do společnosti malých a klidných ryb, například drobných teter, cichlidek nebo pancéřníčků.\n\n"}
{"id": "557886", "url": "https://cs.wikipedia.org/wiki?curid=557886", "title": "Lutold z Kroměříže", "text": "Lutold z Kroměříže\n\nLutold z Kroměříže (pol. \"Lutold z Kromieryża\", něm. \"Lutold von Kremiser\") († po roce 1329) byl slezský duchovní a zvolený, ale nepotvrzený biskup vratislavský.\nLutold pocházel z měšťanské rodiny z moravské Kroměříže, je však poprvé zmiňován již ve Slezsku roku 1304 jako scholaster, tj. správce školy, v Hlohově a kanovník kolegiátní kapituly u sv. Kříže ve Vratislavi. Později se stal rovněž kanovníkem vratislavské katedrální kapituly.\n\nOd druhé poloviny 13. století se mezi slezským kněžstvem, a charakteristicky ve vratislavské katedrální kapitule, formovaly dvě zájmové skupiny: jedna orientovaná politicky na Polsko a na hnězdenskou metropoli, pod niž vratislavské biskupství náleželo, etnicky zejména slovanská (slezská či polská); a jedna orientovaná na místní (dolnoslezská) knížata a městský patriciát a postupně též na českého krále, etnicky spíše německá. Tyto skupiny se na půdě kapituly střetly již při volbě biskupa Jana III. Romky (1292-1301) a jeho nástupce Jindřicha I. z Vrbna (1302-1319). Když pak 23. listopadu 1319 Jindřich z Vrbna zemřel, nebyla se kapitula při volbě dne 25. prosince 1319 shodnout na jediném kandidátovi a zatímco \"polská\" část zvolila Víta z Habdanku, \"německá\" část zvolila jako protikandidáta Lutolda z Kroměříže.\n\nHnězdenský arcibiskup Janislav uznal volbu Víta z Habdanku a vysvětil jej na biskupa, avšak Lutoldovi zastánci podali proti volbě stížnost papeži Janu XXII. Díky podpoře knížat mohl Lutold dokonce na části území vykonávat biskupské pravomoci. Proces u papežské kurie se však vlekl sedm let a žádný z obou zvolených biskupů nezískal potvrzení a nemohl se fakticky ujmout úřadu. Diecézi mezitím spravoval jako administrátor in temporalibus Mikuláš z Banče.\n\nRoku 1325 se Vít z Habdanku svých nároků vzdal a zanedlouho zemřel. Rovněž Lutpold z Kroměříže na konci téhož roku nebo na začátku roku příštího na biskupství rezignoval. Novým vratislavským biskupem byl zvolen dosavadní krakovský biskup Nanker z Oxy. Lutold z Kroměříže se naposledy připomíná roku 1329.\n\n"}
{"id": "557887", "url": "https://cs.wikipedia.org/wiki?curid=557887", "title": "Charles Kerlee", "text": "Charles Kerlee\n\nCharles E. Kerlee byl americký fotograf, který během druhé světové války pracoval pro Fotografický útvar letectva vojenských námořních sil (Naval Aviation Photographic Unit), který vedl Edward Steichen.\n\nKrátce poté, co Japonsko zaútočilo na Pearl Harbor, přijal jej Edward Steichen do Fotografického útvaru letectva vojenských námořních sil. Tato skupina dokumentovala a propagovala svou činnost v oblasti letectví a Steichen do ní přijímal ty nejtalentovanější fotografy.\n\nDesítky jeho negativů jsou v archivu National Archives and Records Administration, spadají do kategorie public domain a jsou k dispozici na úložišti obrázků Wikimedia Commons.\n"}
{"id": "557888", "url": "https://cs.wikipedia.org/wiki?curid=557888", "title": "Mistrovství světa v házené mužů 2009", "text": "Mistrovství světa v házené mužů 2009\n\n21. mistrovství světa v házené proběhlo v dnech 16. ledna – 1. února v Chorvatsku.\n\nMistrovství se zúčastnilo 24 mužstev, rozdělených do čtyř šestičlenných skupin, z nichž první tři týmy postoupily do dvou čtvrtfinálových skupin. První dvě mužstva ve čtvrtfinálových skupinách postoupila do semifinále, týmy na třetím až šestém místě hrály o umístění. Týmy, které v základní skupině skončily na čtvrtém až šestém místě místě, hrály o 13. – 24. místo (tzv. Prezidentský pohár). Mistrem světa se stal potřetí tým Francie.\n\n Slovensko – Argentina 27:25 (12:13)\n\n17. ledna 2009 (16:30) – Osijek\nBranky: M. Stranovský 7, T. Stranovský 6, Kukučka 4, Šulc 3, Valo 3, Pekar 3, Kopčo – Gull 5, Kogovsek 4, Fernandes 3, Pizarro 2, Querin 2, Garou 2, Viscovich 2, Vidal, Castro, Portela, Simonet, Crevatin.\nRozhodčí: Olesen, Pedersen (DEN)\n\n17. ledna 2009 (18:30) – Osijek\nBranky: Zubai 7, T. Ivancsik 7, Csaszar 6, G. Ivancsik 5, Herbert 3, Putics 3, Harsanyi 3, Gal 3, Mocsai 3, Eklemovic – Fletcher 8, Subotic 3, Jerkov, Kelly, Calvert, Matic, Schofield, Blondell.\nRozhodčí: Karbaschi, Kolahdouzan (IRN)\n\n17. ledna 2009 (20:30) – Osijek\nBranky: Guigou 7, Karabatic 7, Fernandes 6, Sorhaindo 3, Gille 2, Narcisse 2, Abalo, Junillon, Joli, Dinart – Toma 5, Ghionea 4, Jurca 3, Irimescu 3, Rohozneanu 2, Piriianu 2, Buricea, Petrea.\nRozhodčí: Stanojevič, Višekruna (SRB)\n\n18. ledna 2009 (15:00) – Osijek\nBranky: Fletcher 6, Calvert 3, Subotic, Kelly, Blondell – Antl 8, Urban 7, M. Stranovský 5, T. Stranovský 5, Kopčo 5, Szücs 5, Pekar 3, Petro 3, Kukučka 2, Šulc 2, Nižňan, Valo.\nRozhodčí: Stanojevič, Višekruna (SRB)\n\n18. ledna 2009 (17:00) – Osijek\nBranky: Piriianu 6, Petrea 4, Jurca 4, Timofte 3, Ghionea 2, Toma 2, Stavrositu 2, Buricea, Cozma, Iacob, Rohozneanu – Nagy 8, Ilyes 5, Gal 4, Eklemovic 3, Putics 3, T. Ivancsik 3, Csaszar 2, Törö.\nRozhodčí: Olesen, Pedersen (DEN)\n\n18. ledna 2009 (19:00) – Osijek\nBranky: Migueles 5, Kogovsek 5, Simonet 4, Pizarro 3, Portela 3, Vidal 2, Torres 2, Crevatin, Castro – Guigou 7, Fernandez 6, Abalo 5, Bosquet 5, Sorhaindo 3, Karabatic 2, Narcisse 2, Kempe, Gille, Dinart.\nRozhodčí: Gubica, Miloševič (CRO)\n\n19. ledna 2009 (15:30) – Osijek\nBranky: Ghionea 9, Piriianu 6, Petrea 4, Irimescu 3, Buricea 3, Jurca 2, Rohozneanu 2, Iacob – Kogovsek 7, Torres 5, Gull 5, Vidal 3, Simonet 2, Crevatin, Portela, Fernandez, Carou.\nRozhodčí: Karbaschi, Kolahdouzan (IRN)\n\n19. ledna 2009 (17:30) – Osijek\nBranky: Ilyes 5, G. Ivancsik 5, Nagy 5, Csaszar 3, Eklemovic 3, T. Ivancsik 2, Gal – Šulc 9, Valo 3, T. Stranovský 3, Antl 2, Pekar 2, Kopčo 2, Kukučka, M. Stranovský, Petro.\nRozhodčí: Gubica, Miloševič (CRO)\n\n19. ledna 2009 (19:30) – Osijek\nBranky: Abalo 10, Joli 7, Fernandez 5, Karabatic 4, Junillon 4, Sorhaindo 4, Bosquet 3, Gille 3, Guigou 2 – Fletcher 4, Subotic 3, Jerkov 2, Blondell, Calvert.\nRozhodčí: Olesen, Pedersen (DEN)\n\n21. ledna 2009 (15:00) – Osijek\nBranky: Blondell 8, Subotic 3, Calvert 3, Fletcher 2, Matic 2, Schofield, Ramadani – Cozma 10, Nicolae 4, Petrea 4, Ghionea 4, Rohozneanu 4, Toma 3, Irimescu 3, Jurca 3, Timofte 2, Iacob 2, Stavrositu.\nRozhodčí: Gubica, Miloševič (CRO)\n\n21. ledna 2009 (17:00) – Osijek\nBranky: Mocsai 6, Ilyes 5, G. Ivancsik 5, Csaszar 4, Gal 3, Nagy 3, Eklemovic 2, T. Ivancsik, Harsanyi, Zubai – Kogovsek 4, Gull 4, Querin 2, Castro 2, Portela 2, Crevatin 2, Viscovich, Torres, Simonet, Pizarro.\nRozhodčí: Stanojevič, Višekruna (SRB)\n\n21. ledna 2009 (19:00) – Osijek\nBranky: Antl 7, Szücs 4, Pekar 3, T. Stranovský 2, Urban 2, Nižňan 2, Šulc 2, Kukučka 2, Petro, Kopčo – Karabatic 9, Fernandez 6, Guigou 5, Abalo 5, Gille 3, Sorhaindo 2, Narcisse 2, Dinart, Junillon, Joli.\nRozhodčí: Karbaschi, Kolahdouzan (IRN)\n\n22. ledna 2009 (15:00) – Osijek\nBranky: Torres 7, Pizarro 6, Crevatin 4, Portela 4, Kogovsek 4, Vidal 3, Castro 2, Migueles 2, Viscovich 2, Querin, Simonet – Fletcher 4, Ramadani 3, Calvert 3, Subotic 3, Blondell 2, Kelly.\nRozhodčí: Gubica, Miloševič (CRO)\n\n22. ledna 2009 (17:00) – Osijek\nBranky: Kukučka 8, Valo 6, M. Stranovský 5, Antl 4, T. Stranovský 2, Šulc 2, Pekar – Piriianu 5, Ghionea 5, Petrea 3, Iacob 2, Jurca 2, Stavrositu 2, Buricea 2, Nicolae, Irimescu.\nRozhodčí: Olesen, Pedersen (DEN)\n\n22. ledna 2009 (19:00) – Osijek\nBranky: Fernandez 5, Narcisse 5, Karabatic 5, Abalo 4, Guigou 3, Sorhaindo 2, Gille 2, Dinart – Gal 5, Nagy 4, Ilyes 4, Törö 3, Eklemovic 2, T. Ivancsik 2, Csaszar 2.\nRozhodčí: Stanojevič, Višekruna (SRB)\n\n Chorvatsko – Jižní Korea 27:26 (14:13)\n\n16. ledna 2009 (20:30) – Split\nBranky: Čupič 8, Vori 5, Hrvatin 3, Duvnjak 3, Metličič 2, Zrnič 2, Balič 2, Buntič, Valčič -Sim 5, J. Park 5, Jeong 4, Oh 4, Kim 3, E. Lee 2, J. Lee, Yoon, Co. Park.\nRozhodčí: Lemme, Ullrich (GER)\n\n17. ledna 2009 (16:30) – Split\nBranky: Rocas 7, Garcia 7, Ruesga 6, Perales 5, Ugalde 3, Entrerrios 3, Canellas 3, Andreu 3, Lopez 3, Morros 3, Tomas 2, Garabaya 2 – H. Alshamari 5, F. Alshamari 3, Alqallaf 2, Altheyab 2, Abdulredha, Ahmad, Alanezi, Mohammad, Alshatti.\nRozhodčí: Nilson Aires, Aparecido (BRA)\n\n17. ledna 2009 (18:30) – Split\nBranky: Källman 6, Lennartsson 6, Gustafsson 5, Lundström 5, Doder 5, L. Karlsson 4, Larholm 3, Jakobsson 2, Carlén 2, Arrhenius 2, Andersson – Diaz de Armas 5, Carol Marzo 3, Turino Noa 2, Cuni Morales 2, Rios Ballar 2.\nRozhodčí: El-Moamli, Shaaban (EGY)\n\n18. ledna 2009 (16:30) – Split\nBranky: Echavarria del Sol 5, Amador Salina 4, Carol Marzo 3, Marti Diaz 2, Diaz de Armas 2, Cuni Morales 2, Tomasen Carmona, Turino Noa – Garcia 9, Ugalde 7, Ruesga 6, Romero 6, Rocas 5, Tomas 4, Garabaya 2, Perales 2, Entrerrios, Canellas, Andreu, Morros.\nRozhodčí: Nilson Aires, Aparecdio (BRA)\n\n18. ledna 2009 (18:30) – Split\nBranky: J. Park 6, J. Lee 6, Jeong 4, Yu 3, Sim 2, Kim 2, Yoon, Oh – Källman 7, Gustafsson 5, L. Karlsson 5, Carlén 5, Larholm 4, Lennartsson 3, Andersson, Arrhenius.\nRozhodčí: Din, Dinu (ROM)\n\n18. ledna 2009 (20:30) – Split\nBranky: Alqallaf 5, Algharaballi 5, Alhajeri 3, H. Alshamari 2, Abdulredha 2, Altheyab, Alotaibi, Alanezi, F. Alshamari – Sprem 8, Čupič 6, Buntič 5, Zrnič 5, Lackovič 4, Duvnjak 4, Vori 3, Merličič 2, Valčič 2, Anušič.\nRozhodčí: El-Moamli, Shaaban (EGY)\n\n19. ledna 2009 (16:30) – Split\nBranky: Yoon 7, Yu 6, J. Lee 5, Sim 5, Park 4, E. Lee 3, Oh 3, Kim – Alshamari 3, Altheyab 3, Alanezi 3, Alotaibi 3, Abdulredha 3, Alshamari 2, Alqallaf, Algharaballi.\nRozhodčí: Din, Dinu (ROM)\n\n19. ledna 2009 (18:30) – Split\nBranky: Doder 11, Larholm 6, Arrhenius 5, Källman 5, Andersson 4, Lennartsson 2, Jakobsson – Romero 11, Garcia 5, Ruesga 4, Garabaya 3, Canellas 2, Rocas 2, Ugalde 2, Morros.\nRozhodčí: Lemme, Ullrich (GER)\n\n19. ledna 2009 (20:30) – Split\nBranky: Čupič 11, Hrvatin 8, Zrnič 7, Sprem 4, Duvnjak 3, Balič 2, Vori 2, Valčič 2, Metličič, Lackovič – Echavarria del Sol 5, Carol Marzo 5, Amador Salina 3, Robles Reve 2, Tomasen Carmona 2, Diaz de Armas, Marti Diaz, Rodriguez Chapotin.\nRozhodčí: Nilson Aires, Aparecdio (BRA)\n\n21. ledna 2009 (16:30) – Split\nBranky: Turnio Noa 4, Diaz de Armas 4, Cuni Morales 4, Echavarria del Sol 4, Amador Salina 4, Tomasen Carmona 3, Carol Marzo 2, Marti Diaz – J. Lee 10, Jeong 6, Sim 4, J. Park 4, Yu 3, Yoon 3, E. Lee.\nRozhodčí: Lemme, Ullrich (GER)\n\n21. ledna 2009 (18:30) – Split\nBranky: Larholm 6, Stenbäcken 5, Gustafsson 3, Lundström 3, Lennartsson 3, Jakobsson 2, T. Karlsson 2, Carlén 2, Doder 2, Källman, Andersson – Alhajeri 5, Sanqour 3, Mohammad 3, Abdulredha 3, Algharaballi 2, Alqallaf, Alanezi, Ahmad.\nRozhodčí: El-Moamli, Shaaban (EGY)\n\n21. ledna 2009 (20:30) – Split\nBranky: Romero 5, Entrerrios 4, Andreu 3, Rocas 3, Perales 2, Morros 2, Ruesga, Ugalde, Canellas – Duvnjak 7, Lackovič 6, Vori 5, Čupič 5, Metličič 3, Balič 3, Valčič, Zrnič, Hrvatin.\nRozhodčí: Din, Dinu (ROM)\n\n22. ledna 2009 (16:30) – Split\nBranky: F. Alshamari 5, H. Alshamari 5, Alhajeri 4, Mohammad 2, Alqallaf 2, Alanezi 2, Algharaballi 2, Alotaibi – Carol Marzo 8, Amador Salina 4, Cuni Morales 4, Diaz de Armas 4, Turino Noa 4, Tomasen Carmona, Echavarria del Sol.\nRozhodčí: Nilson Aires, Aparecdio (BRA)\n\n22. ledna 2009 (18:30) – Split\nBranky: Rocas 5, Romero 5, Andreu 4, Entrerrios 4, Garcia 2, Ruesga, Morros, Canellas – Oh 6, J. Lee 5, J. Park 4, Jeong 3, Yu 2, Kim 2, Sim 2.\nRozhodčí: Din, Dinu (ROM)\n\n22. ledna 2009 (20:30) – Split\nBranky: Čupič 8, Duvnjak 4, Lackovič 4, Vori 3, Balič 3, Hrvatin 3, Metličič 2, Valčič 2, Gojun – Larholm 7, Doder 7, Lennartsson 5, Andersson 2, Källman 2, Carlén 2, Arrhenius.\nRozhodčí: Lemme, Ullrich (GER)\n\n Polsko – Alžírsko 39:22 (17:8)\n\n17. ledna 2009 (15:30) – Varaždín\nBranky: Jurasik 6, Tluczynski 6, M. Jurecki 5, K. Lijewski 4, B. Jurecki 4, Glinski 3, Kuchczynski 3, Bielecki 2, Zoltak 2, Wleklak 2, M. Lijewski, Jaszka – Chehbour 6, Berriah 4, Bouakaz 3, Yahia 2, Zouaoui 2, Boultif 2, Benkahla, Labane, Soudani.\nRozhodčí: Opava, Válek (CZE)\n\n17. ledna 2009 (17:30) – Varaždín\nBranky: Hens 9, Jansen 7, Glandorf 3, Müller 2, Schröder, Kaufmann, Preiss, Strobel, Klein – Igropulo 5, Rastvorcev 5, V. Ivanov 3, Dibirov 3, Kovalev 3, Filippov 2, Atman 2, Černoivanov 2, Chipurin.\nRozhodčí: Gjeding, Hansen (DEN)\n\n17. ledna 2009 (19:30) – Varaždín\nBranky: Lazarov 9, Mojsovski 6, Temelkov 4, Mirkulovski 3, Alušovski, Makalovski – Tej 6, Touati 4, Ayed 3, Mgannem 3, Hammed 3, Hedoui 3, Gharbi 2, Bousnina.\nRozhodčí: Cacador, Nicolau (POR)\n\n18. ledna 2009 (15:30) – Varaždín\nBranky: O. Chehbour 6, Benkahla 4, Bouakaz 2, Layadi 2, Yahia, Zouaoui, R. Chehbour, Labane, Boudrali – Lazarov 9, Alušovski 5, Temelkov 4, Mojsovski 3, Lazarov 3, Gjorgonovski 2, Makalovski 2, Mirkulovski 2, Mitkov, Angelov.\nRozhodčí: Gjeding, Hansen (DEN)\n\n18. ledna 2009 (17:30) – Varaždín\nBranky: Hammed 9, Mgannem 4, Ayed 3, Touati 3, Tej 2, Hedoui 2, Bousnina – Hens 6, Preiss 5, Glandorf 4, Müller 3, Kraus 3, Jansen 2, Schröder, Strobel, Klein.\nRozhodčí: Opava, Válek (CZE)\n\n18. ledna 2009 (19:30) – Varaždín\nBranky: Igropulo 6, Dibirov 5, Kovalev 3, Rastvorcev 3, Chipurin 2, V. Ivanov, R. Ivanov, Filippov – K. Lijewski 4, Bielecki 4, B. Jurecki 4, Jurasik 4, M. Lijewski 3, Wleklak 2, Tluczynski 2, M. Jurecki.\nRozhodčí: Krstič, Ljubič (SLO)\n\n19. ledna 2009 (15:30) – Varaždín\nBranky: Bielecki 7, M. Lijewski 7, Tluczynski 5, Glinski 3, M. Jurasik 3, Kuchczynski 2, Zoltak, Wleklak – Lazarov 13, Mojsovski 5, Alušovski 5, Dimovski 2, Lazarov 2, Gjorgonovski, Mirkulovski, Temelkov.\nRozhodčí: Cacador, Nicolau (POR)\n\n19. ledna 2009 (17:30) – Varaždín\nBranky: Jansen 6, Glandorf 5, Tiedtke 4, Schröder 3, Klein 3, Kaufmann 2, Müller 2, Kraus 2, Hens 2, Roggisch, Strobel, Preiss – Berriah 8, R. Ghehbour 3, Boultif 3, Layadi 2, O. hehbour 2, Boudrali, Toum.\nRozhodčí: Krstič, Ljubič (SLO)\n\n19. ledna 2009 (19:30) – Varaždín\nBranky: Filippov 7, Kovalev 7, Rastvorcev 6, Dibirov 4, Igropulo 4, Černoivanov 4, Chipurin 3, Revin – Touati 9, Bousnina 4, Mgannem 4, Ayed 4, Hammed 3, Tej 2, Hedoui 2, Hadj Ahmed, Mahmoudi, Gharbi.\nRozhodčí: Gjeding, Hansen (DEN)\n\n21. ledna 2009 (15:30) – Varaždín\nBranky: Boudrali 6, Boultif 5, Zouaoui 4, Berriah 3, Bouakaz 3, Chehbour 3, Benkahla 2, Labane, Layadi – Filippov 9, Rastvorcev 7, Dibirov 4, Aslanjan 3, Kovalev 3, Černoivanov 2, Chipurin.\nRozhodčí: Cacador, Nicolau (POR)\n\n21. ledna 2009 (17:30) – Varaždín\nBranky: K. Lazarov 9, Temelkov 7, Dimovski 2, Alušovski, Mitkov, Mojsovski, F. Lazarov, Makalovski – Glandorf 9, Schöne 8, Kraus 7, Jansen 3, Preiss 3, Müller, Klein, Hens.\nRozhodčí: Opava, Válek (CZE)\n\n21. ledna 2009 (19:30) – Varaždín\nBranky: Tluczynski 11, Jurasik 6, B. Jurecki 5, Bielecki 4, M. Lijewski 2, Wleklak 2, Kuchczynski – Hedoui 6, Ayed 5, Hammed 4, Tej 4, Bousnina 3, Touati 3, Mgannem, Hadj Ahmed.\nRozhodčí: Krstič, Ljubič (SLO)\n\n22. ledna 2009 (15:30) – Varaždín\nBranky: K. Lazarov 13, Mojsovski 9, Temelkov 5, Alušovski 3, Mirkulovski 2, Gjorgonovski 2, Dimovski, Stoilov – Igropulo 13, Dibirov 8, Černoivanov 3, Chipurin 2, Ivanov, Aslanjan, Rastvorcev, Filippov.\nRozhodčí: Gjeding, Hansen (DEN)\n\n22. ledna 2009 (17:30) – Varaždín\nBranky: Kraus 7, Glandorf 6, Hens 5, Schöne 5, Jansen 4, Preiss 2, Strobel – Tluczynski 6, M. Jurecki 4, B. Jurecki 4, M. Lijewski 3, Glinski 2, Bielecki 2, Kuchczynski 2.\nRozhodčí: Cacador, Nicolau (POR)\n\n22. ledna 2009 (19:30) – Varaždín\nBranky: Touati 12, Mgannem 6, Tej 4, Ayed 4, Kraiem 2, Bousnina 2, Hadj Ahmed 2, Mahmoudi 2, Hedoui, Ben Amor – Bouakaz 5, Chehbour 4, Labane 4, Yahia 4, Berriah 3, Boudrali 2, Zouaoui 2, Boultif.\nRozhodčí: Opava, Válek (CZE)\n\n Norsko – Saúdská Arábie 39:23 (19:10)\n\n17. ledna 2009 (16:15) – Poreč\nBranky: Mamelund 8, Myrhol 7, Tvedten 7, Skoglund 5, Drange 3, Kjelling 3, Samdahl 2, Loke 2, Björnsen, Buchmann – B. Alharbi 5, Alhabib 4, Alabdulali 4, Shakhor 3, Alflati 3, Alanbawy 3, Alobaidi.\nRozhodčí: Gatelis, Mazeika (LTU)\n\n17. ledna 2009 (18:15) – Poreč\nBranky: El Ahmar 8, Rabie 4, H. Hussein 3, El Fakharany 2, Osman 2, M. Hussein 2, El Kalioby – Stojanovič 6, Ilič 5, Nikčevič 4, Bojinovič 4, Sesum 2, Vujin 2, Toškič 2, Nikolič, Andjelkovič, Prodanovič, Kojič, Curuvcija.\nRozhodčí: Baum, Góralczyk (POL)\n\n17. ledna 2009 (20:15) – Poreč\nBranky: Christiansen 8, Nielsen 5, Mogensen 4, Boesen 4, Lindberg 4, Söndergaard Sarup 3, Knudsen 3, Eggert Jensen 3, Jensen 3, Spellerberg 2, Laen – E. Silva 6, Gomes 4, Cruz 4, Ferreira 3, Ribeiro 3, Souza 3, Silva 2, Ertel, Hubner.\nRozhodčí: Gousko, Repkin (BLR)\n\n18. ledna 2009 (16:15) – Poreč\nBranky: Silva 4, Hubner 4, Souza 3, E. Silva 3, Ribeiro 2, A. Silva, Ertel, M. Silva, Gomes, Laureano – Björnsen 7, Loke 6, Mamelund 5, Kjelling 4, Tvedten 4, Drange 4, Myrhol 3, Buchmann 3, Skoglund 2, Samdahl.\nRozhodčí: Baum, Góralczyk (POL)\n\n18. ledna 2009 (18:15) – Poreč\nBranky: B. Alharbi 9, Alflati 2, Alhabib 2, Alsaeed, Alabdulali, Alsalem, Alobaidi, Alanbawy – H. Hussein 7, M. Hussein 4, El Ahmar 4, Abdel Razek 3, El Fakharany 3, Hassan, Mabrouk, Osman, Ramadan, El Kalioby.\nRozhodčí: Lazaar, Reveret (FRA)\n\n18. ledna 2009 (20:15) – Poreč\nBranky: Ilič 10, Bojinovič 8, Stojanovič 5, Nikolič 4, Andjelkovič 3, Sesum 3, Prodanovič 2, Toškič – Lindberg 8, Hansen 6, Christiansen 6, Boesen 5, Knudsen 4, Nielsen 3, Mogensen 3, Spellerberg 2.\nRozhodčí: Gousko, Repkin (BLR)\n\n19. ledna 2009 (17:00) – Poreč\nBranky: Ribeiro 10, Hubner 5, Laureano 4, Ertel 3, E. Silva 3, Ferreira 2, Gomes 2, Gaeta, Souza, F. Silva – Ilič 7, Nikolič 5, Vujin 4, Vuckovič 3, Prodanovič 3, Sesum 2, Bojinovič 2, Andjelkovič 2, Markovic, Toškič.\nRozhodčí: Lazaar, Reveret (FRA)\n\n19. ledna 2009 (19:10) – Poreč\nBranky: Kjelling 9, Mamelund 5, Tvedten 5, Buchmann 3, Myrhol 3, Samdahl, Björnsen, Loke, Drange, Vatne – H. Hussein 9, M. Hussein 4, Rabie 3, Abdel Razek 2, El Fakharany, Ramadan.\nRozhodčí: Gatelis, Mazeika (LTU)\n\n19. ledna 2009 (21:15) – Poreč\nBranky: Eggert Jensen 10, Svan Hansen 6, Knudsen 5, Nielsen 3, Christiansen 3, Laen 3, Söndergaard Sarup 2 – Alhabib 6, Alabdulali 2, Alkhudaimi, Shakhor, Alflati, Alsalem, Alanbawy.\nRozhodčí: Baum, Góralczyk (POL)\n\n21. ledna 2009 (17:00) – Poreč\nBranky: B. Alharbi 9, Shakhor 5, Alflati 3, G. Alharbi 3, Alsalem 2, Alobaidi, Alanbawy – Ribeiro 9, Cruz 5, Laureano 3, Gaeta 2, Ferreira 2, Hubner 2, Gomes, Ertel, A. Silva.\nRozhodčí: Gatelis, Mazeika (LTU)\n\n21. ledna 2009 (19:10) – Poreč\nBranky: Loke 6, Skoglund 5, Björnsen 4, Tvedten 3, Samdahl 3, Kjelling 2, Myrhol 2, Mamelund – Vujin 8, Ilič 4, Curuvcija 3, Stojanovič 3, Toškič 3, Nikolič 2, Bojinovič 2, Sesum, Andjelkovič.\nRozhodčí: Baum, Góralczyk (POL)\n\n21. ledna 2009 (21:15) – Poreč\nBranky: H. Hussein 4, El Ahmar 2, Ramadan 2, Osman 2, El Ahmar 2, El Fakharany 2, Abdel Razek, M. Hussein, Mabrouk – Christiansen 7, Knudsen 5, Mogensen 3, Hansen 3, Lindberg 2, Eggert Jensen 2, Boesen, Jensen, Spellerberg, Sönderggars Sarup.\nRozhodčí: Lazaar, Reveret (FRA)\n\n22. ledna 2009 (16:15) – Poreč\nBranky: Markovic 6, Bojinovič 6, Vuckovič 5, Ilič 5, Vujin 4, Prodanovič 3, Kojič 3, Curuvcija 3, Stojanovič, Toškič, Nikolič – Alhabib 7, B. Alharbi 6, Alflati 4, Alsalem 3, Alobaidi 3, Alanbawy 3, Shakhor 2, Alabdulali.\nRozhodčí: Gatelis, Mazeika (LTU)\n\n22. ledna 2009 (18:15) – Poreč\nBranky: H. Hussein 6, El Fakharany 4, Osman 4, Abdel Razek 3, Rabie 3, M. Hassan 2, M. Hussein 2, El Ahmar – Ribeiro 5, Hubner 4, Souza 4, E. Silva 4, Ertel 3, Gomes, Cruz.\nRozhodčí: Lazaar, Reveret (FRA)\n\n22. ledna 2009 (20:15) – Poreč\nBranky: Hansen 10, Christiansen 6, Mogensen 5, Nielsen 4, Boesen 3, Lindberg 2, Knudsen 2 – Kjelling 9, Mamelund 6, Tvedten 4, Myrhol 4, Samdahl, Buchmann, Björnsen, Loke, Drange.\nRozhodčí: Gousko, Repkin (BLR)\n\n Slovensko – Jižní Korea 23:20 (15:12)\n\n24. ledna 2009 (16:30) – Záhřeb\nBranky: Šulc 6, M. Stranovský 5, Kopčo 5, Valo 4, Kukučka 2, Antl – J. Lee 8, Jeong 5, Oh 3, Sim 2, Kim, Yu.\nRozhodčí: Gjeding, Hansen (DEN)\n\n24. ledna 2009 (18:30) – Záhřeb\nBranky: Karabatic 7, Guigou 7, Abalo 5, Narcisse 4, Sorhaindo 3, Fernandez 2 – Andersson 5, Arrhenius 4, Larholm 4, Lundström 3, Gustafsson, Källman, Lennartsson, Carlén, Fahlgren.\nRozhodčí: Baum, Góralczyk (POL)\n\n24. ledna 2009 (20:30) – Záhřeb\nBranky: Nagy 6, Eklemovic 2, Harsanyi 2, G. Ivancsik 2, Gal 2, Mocsai 2, Csaszar 2, Ilyes 2, T. Ivancsik, Putics – Čupič 6, Valčič 5, Duvnjak 4, Hrvatin 3, Merličič 3, Vori 3, Balič 2, Lackovič.\nRozhodčí: Olesen, Pedersen (DEN)\n\n25. ledna 2009 (16:30) – Záhřeb\nBranky: Källman 8, Andersson 7, Larholm 4, Arrhenius 3, Lennartsson 3, Carlén 2, Fahlgren, Doder, Gustafsson – Ilyes 8, Csaszar 7, Nagy 6, Gal 3, G. Ivancsik 3, T. Ivancsik 2, Harsanyi, Mocsai.\nRozhodčí: Lemme, Ullrich (GER)\n\n25. ledna 2009 (18:30) – Záhřeb\nBranky: Kim 5, Oh 5, J. Lee 4, Jeong 2, Sim 2, J. Park 2, Yu – Guigou 5, Abalo 5, Sorhaindo 4, Karabatic 3, Gille 3, Fernandez 3, Narcisse 2, Junillon 2, Ostertag, Bosquet, Kempe.\nRozhodčí: Olesen, Pedersen (DEN)\n\n25. ledna 2009 (20:30) – Záhřeb\nBranky: Hrvatin 6, Valčič 5, Duvnjak 5, Čupič 3, Lackovič 3, Metličič 3, Vori 2, Zrnič 2, Balič 2 – Šulc 7, M. Stranovský 4, T. Stranovský 4, Valo 4, Kukučka 4, Petro, Antl.\nRozhodčí: Gousko, Repkin (BLR)\n\n27. ledna 2009 (16:30) – Záhřeb\nBranky: Csaszar 8, G. Ivancsik 6, T. Ivancsik 4, Nagy 4, Ilyes 3, Mocsai, Gal, Zubai – J. Lee 7, Jeong 6, J. Park 5, Oh 4, Kim 3, Yoon, C. Park.\nRozhodčí: Gousko, Repkin (BLR)\n\n27. ledna 2009 (18:30) – Záhřeb\nBranky: Kukučka 9, M. Stranovský 5, T. Stranovský 3, Petro 3, Šulc 3, Szücs 2, Valo – Doder 11, Larholm 6, Andersson 3, Carlén 2, Fahlgren 2, Arrhenius 2, Källman.\nRozhodčí: Gjeding, Hansen (DEN)\n\n27. ledna 2009 (20:30) – Záhřeb\nBranky: Junillon 5, Karabatic 4, Abalo 3, Guigou 2, Narcisse 2, Bosquet, Barachet, Joli – Vori 8, Lackovič 4, Duvnjak 2, Kopljar 2, Sprem 2, Zrnič, J. Valčič, T. Valčič, Čupič.\nRozhodčí: Baum, Góralczyk (POL)\n\n Makedonie – Norsko 27:29 (13:16)\n\n24. ledna 2009 (15:30) – Zadar\nBranky: K. Lazarov 9, Temelkov 5, F. Lazarov 3, Alušovski 3, Mirkulovski 2, Gjorgonovski 2, Dimovski, Mojsovski, Stoilov – Tvedten 10, Björnsen 6, Mamelund 4, Samdahl 4, Kjelling 3, Myrhol, Loke.\nRozhodčí: Cacador, Nicolau (POR)\n\n24. ledna 2009 (17:30) – Zadar\nBranky: Jansen 10, Kraus 6, Glandorf 4, Müller 3, Strobel 3, Preiss 3, Hens 2, Klein 2, Schöne, Tiedtke – Bojinovič 8, Ilič 5, Markovic 5, Sesum 5, Vujin 4, Stojanovič 4, Toškič 3, Nikolič.\nRozhodčí: Lazaar, Reveret (FRA)\n\n24. ledna 2009 (20:15) – Zadar\nBranky: Kuchczynski 9, M. Jurecki 6, Tluczynski 5, M. Lijewski 3, B. Jurecki 3, Wleklak 2, K. Lijewski 2, Siodmiak, Szmal – Boesen 6, Spellerberg 5, Lindberg 4, Mogensen 3, Jensen 2, Christiansen 2, Eggert Jensen 2, Nielsen, Hansen, Knudsen, Laen.\nRozhodčí: Din, Dinu (RON)\n\n25. ledna 2009 (15:30) – Zadar\nBranky: Ilič 6, Vujin 5, Bojinovič 4, Kojič 2, Vuckovič 2, Stojanovič 2, Toškič, Sesum – Tluczynski 11, M. Lijewski 5, B. Jurecki 5, Jurasik 4, Kuchzynski 3, Kuchczynski 3, Glinski, Wleklak, K. Lijewski, Jaszka.\nRozhodčí: Cacador, Nicolau (POR)\n\n25. ledna 2009 (17:30) – Zadar\nBranky: Kjelling 7, Tvedten 7, Loke 4, Samdahl 3, Drange 2, Jensen, Mamelund – Glandorf 6, Preiss 4, Kaufmann 3, Schöne 3, Kraus 2, Hens 2, Klein 2, Jansen, Müller.\nRozhodčí: Krstič, Ljubič (SLO)\n\n25. ledna 2009 (20:15) – Zadar\nBranky: Christiansen 8, Knudsen 7, Hansen 6, Bruun Jörgensen 3, Boesen 3, Lindberg 2, Spellerberg 2, Mogensen – K. Lazarov 8, Makalovski 3, F. Lazarov 3, Mirkulovski 3, Stoilov 2, Temelkov 2, Gjorgonovski 2, Alušovski.\nRozhodčí: Lazaar, Navaret (FRA)\n\n27. ledna 2009 (15:30) – Zadar\nBranky: K. Lazarov 7, Temelkov 4, F. Lazarov 4, Gjorgonovski 4, Mirkulovski 3, Makalovski 2, Jovic 2, Dimovski, Ristovski – Ilič 8, Vuckovič 6, Vujin 5, Prodanovič 3, Markovic 3, Sesum 3, Curuvcija 2, Stojanovič, Bojinovič.\nRozhodčí: Krstič, Ljubič (SLO)\n\n27. ledna 2009 (17:30) – Zadar\nBranky: Preiss 7, Kaufmann 6, Glandorf 3, Strobel 3, Jansen 2, Klein 2, Schröder, Hens – Lindberg 6, Hansen 4, Knudsen 4, Eggert Jensen 3, Nielsen 2, Christiansen 2, Mogensen 2, Boesen, Jensen, Bruun Jörgensen, Spellerberg.\nRozhodčí: Din, Dinu (ROM)\n\n27. ledna 2009 (20:15) – Zadar\nBranky: Bielecki 5, Kuchzynski 4, M. Jurasik 4, M. Lijewski 4, Tluczynski 3, B. Jurecki 3, Siodmiak 3, Wleklak 2, Glinski, K. Lijewski, Jaszka – Kjelling 8, Tvedten 7, Samdahl 6, Mamelund 3, Myrhol 2, Loke 2, Björnsen, Vatne.\nRozhodčí: Lazaar, Reveret (FRA)\n Dánsko – Francie 22:27 (11:16)\n\n30. ledna 2009 (17:30) – Split\nBranky: Bruun Jörgensen 5, Knudsen 4, Hansen 4, Eggert Jensen 3, Mogensen 2, Christiansen 2, Jensen, Nielsen – Abalo 7, Gille 5, Guigou 4, Narcisse 3, Fernandez 2, Karabatic 2, Kempe 2, Abati, Sorhaindo.\nRozhodčí: Gousko, Repkin (BLR)\n\n30. ledna 2009 (20:30) – Záhřeb\nBranky: Čupič 12, Metličič 5, Duvnjak 4, Vori 3, Balič 2, Lackovič 2, Hrvatin – Jurasik 6, Tluczynski 4, M. Lijewski 4, B. Jurecki 3, Siodmiak 3, M. Jurecki 2, Bielecki.\nRozhodčí: Lemme, Ullrich (GER)\n Francie – Chorvatsko 24:19 (11:12)\n\n1. února 2009 (17:30) – Záhřeb\nBranky: Guigou 10, Narcisse 6, Fernandez 2, Karabatic 2, Abalo 2, Sorhaindo 2 – Čupič 6, Lackovič 4, Sprem 3, Vori 2, Duvnjak 2, Metličič, Balič.\nRozhodčí: Olsen, Pedersen (DEN)\n\n Dánsko – Polsko 23:31 (11:14)\n\n1. února 2009 (15:00) – Záhřeb\nBranky: Hansen 10, Christiansen 7, Mogensen 2, Lindberg 2, Laen, Bruun Jörgensen -Bielecki 10, Tluczynski 5, Jaszka 4, K. Lijewski 4, M. Jurecki 3, B. Jurecki 2, M. Lijewski 2, Jurasik.\nRozhodčí: Lazaar, Reveret (FRA)\n\n Maďarsko – Německo 25:28 (13:16)\n\n29. ledna 2009 (15:00) – Záhřeb\nBranky: Nagy 5, Csaszar 4, Ilyés 4, T. Ivancsik 3, Mocsai 3, Gal 2, G. Ivancsik 2, Törö, Zubai – Kaufmann 8, Tiedtke 6, Glandorf 3, Jansen 3, Müller 3, Klein 2, Strobel 2, Schöne.\nRozhodčí: Baum, Góralczyk (POL)\n Švédsko – Srbsko 37:29 (20:16)\n\n29. ledna 2009 (17:30) – Záhřeb\nBranky: Gustafsson 7, Källman 6, Carlén 5, Andersson 4, Fahlgren 4, Doder 3, Arrhenius 3, Larholm 3, Jakobsson 2 – Vujin 5, Vuckovič 5, Toškič 3, Bojinovič 3, Kojič 2, Curuvcija 2, Sesum 2, Markovic 2, Prodanovič 2, Ilič 2, Stojanovič.\nRozhodčí: Karbaschi, Kolahdouzan (IRN)\n\n Slovensko – Norsko 27:34 (14:18)\n\n29. ledna 2009 (20:15) – Záhřeb\nBranky: Kukučka 6, Šulc 5, Valo 5, Antl 4, Nižňan 2, Stranovský 2, Urban 2, Pekar – Kjelling 9, Myrhol 7, Skoglund 5, Spanne 5, Loke 3, Samdahl 3, Drange, Rambo.\nRozhodčí: Gubica, Miloševič (CRO)\n\n Jižní Korea – Makedonie 31:32 (14:14)\n\n29. ledna 2009 (12:30) – Záhřeb\nBranky: Jeong 7, Sim 6, E. Lee 5, C. Park 3, Yu 3, J. Lee 2, J. Park 2, Yoon 2, Oh – K. Lazarov 15, Gjorgonovski 4, Mirkulovski 4, Temelkov 3, F. Lazarov 2, M. Stoilov 2, Makalovski, S. Stoilov.\nRozhodčí: Nilson Aires, Aparecdio (BRA)\n\n Argentina – Kuvajt 26:25 (12:12)\n\n24. ledna 2009 (15:00) – Pula\nBranky: Migueles 5, Pizarro 4, Simonet 4, Vidal 3, Torres 3, Cravatin 3, Kogovsek 2, Viscovich, Portela – Abdulredha 6, Alhajeri 5, Algharaballi 5, Alshamari 4, Mohammad 2, Alotaibi, Alshamari, Sanqour.\nRozhodčí: Opava, Válek (CZE)\n\n24. ledna 2009 (17:00) – Pula\nBranky: Fletcher 3, Subotic 3, Blondell 2, Calvert, Kelly – Ugalde 9, Tomas 6, Andreu 5, Lopez 4, Entrerrios 4, Carabaya 3, Ruesga 3, Rocas 2, Morros 2, Perales 2, Garcia, Canellas.\nRozhodčí: El-Moamli, Shaaban (EGY)\n\n24. ledna 2009 (19:00) – Pula\nBranky: Ghionea 12, Piriianu 6, Petrea 5, Timofte 4, Cozma 3, Jurca 3, Georgescu 3, Buricea 2, Nicolae – Carol Marzo 6, Turino Noa 6, Cuni Morales 5, Fernandez Lescaylli 3, Tomasen Carmona 3, Robles Reve 2, Rios Ballar, Amador Salina, Rodriguez Chapotin.\nRozhodčí: Nilson Aires, Aparecido (BRA)\n\n25. ledna 2009 (15:00) – Pula\nBranky: Garcia 6, Andreu 5, Canellas 5, Ruesga 4, Rocas 2, Garabaya 2, Lopez 2, Morros 2, Tomas 2, Perales – Viscovich 5, Migueles 4, Pizarro 4, Simonet 2, Crevatin 2, Querin, Vidal.\nRozhodčí: El-Moamli, Shaaban (EGY)\n\n25. ledna 2009 (17:00) – Pula\nBranky: Alqallaf 5, Algharaballi 5, Abdulredha 4, Alshamari 4, Alotaibi 3, Mohammad 2, Alanezi 2, Alhajeri 2 – Ghionea 8, Georgescu 5, Petrea 4, Buricea 3, Nicolae 3, Stavrositu 3, Iacob 2, Rohozneanu 2, Timofte, Piriianu, Jurca, Cozma.\nRozhodčí: Nilson Aires, Aparecido (BRA)\n\n25. ledna 2009 (19:00) – Pula\nBranky: Diaz de Armas 5, Amador Salina 4, Carol Marzo 4, Cuni Morales 4, Fernandez Lescaylli 2, Marti Diaz 2, Turino Noa 2, Rios Ballar, Robles Reve, Tomasen Carmona, Echavarria del Sol – Fletcher 6, Schofield 3, Calvert 3, Stojanovič 2, Kelly 2, Blondell.\nRozhodčí: Gubica, Miloševič (CRO)\n\n26. ledna 2009 (15:00) – Pula\nBranky: Blondell 7, Fletcher 5, Ramadani 5, Calvert 3, Subotic 3, Schofield – Alshamari 7, Abdulredha 6, Alshamari 5, Alqallaf 3, Altheyab 2, Algharaballi 2, Alhajeri, Mohammad.\nRozhodčí: Nilson Aires, Aparecido (BRA)\n\n26. ledna 2009 (17:00) – Pula\nBranky: Pizarro 8, Kogovsek 5, Torres 4, Simonet 4, Crevatin 2, Gull 2, Migueles, Carou, Vidal, Castro, Portela – Carol Marzo 6, Cuni Morales 3, Echavarria del Sol 3, Amador Salina 3, Rios Ballar 2, Diaz de Armas 2, Marti Diaz 2, Turino Noa, Tomasen Carmona.\nRozhodčí: El-Moamli, Shaaban (EGY)\n\n26. ledna 2009 (19:00) – Pula\nBranky: Ghionea 7, Petrea 5, Georgescu 4, Irimescu 4, Buricea 3, Cozma 3, Piriianu 2, Jurca 2, Iacob, Stavrositu – Ugalde 9, Tomas 8, Ruesga 6, Morros 5, Entrerrios 5, Canellas 4, Rocas, Andreu, Romero.\nRozhodčí: Stanojevič, Višekruna (SRB)\n\n Tunisko – Saúdská Arábie 28:21 (12:8)\n\n24. ledna 2009 (16:00) – Poreč\nBranky: Ayed 5, Kraiem 4, Touati 4, Mgannem 3, Bousnina 3, Hadj Ahmed 2, Gharbi 2, Hedoui 2, Mahmoudi, Hammed, Tej – B. Alharbi 5, Alhabib 4, Alsalem 4, H. Alobaidi 2, Alsaeed 2, Shakhor, Alabdulali, Alflati, S. Alobaidi.\nRozhodčí: Gatelis, Mazeika (LTU)\n\n24. ledna 2009 (18:00) – Poreč\nBranky: Berriah 7, R. Chehbour 5, Benkahla 3, Berkous 3, Labane 3, Zouaoui 2, Bouakaz 2, O. Chehbour 2, Boudrali – H. Hussein 6, Rabie 3, El Fakharany 3, El Ahmar 3, M. Hussein 3, Shebib 2, El Kalioby, M. Hassan.\nRozhodčí: Stanojevič, Višekruna (SRB)\n\n24. ledna 2009 (20:00) – Poreč\nBranky: Dibirov 7, Rastvorcev 5, Ivanov 3, Atman 3, Černoivanov 3, Chipurin 2, Aslanjan, Skopintsev – Gaeta 4, Ribeiro 4, Ertel 3, Ferreira 3, Laureano 3, E. Silva 2, Hubner, M. Silva, Souza.\nRozhodčí: Gubica, Miloševič (CRO)\n\n25. ledna 2009 (16:00) – Poreč\nBranky: El Ahmar 11, M. Hassan 5, H. Hussein 4, Osman 3, Rabie 2, El Fakharany 2, Shebib 2, M. Hussein 2 – Ayed 9, Mgannem 6, Hammed 6, Tej 5, Touati 3, Hadj Ahmed.\nRozhodčí: Stanojevič, Višekruna (SRB)\n\n25. ledna 2009 (18:00) – Poreč\nBranky: Alabdulali 4, Alhabib 3, B. Alharbi 2, Alsalem 2, Alflati 2, Shakhor, Alobaidi – Černoivanov 8, Revin 6, Filippov 6, Ivanov 5, Aslanjan 4, Skopintsev 3, Atman, Chipurin.\nRozhodčí: Opava, Válek (CZE)\n\n25. ledna 2009 (20:00) – Poreč\nBranky: Ribeiro 8, Ferreira 8, Hubner 3, Gomes 2, E. Silva 2, A. Silva 2, Ertel, Cruz, Santos – Boudrali 5, O. Chehbour 4, R. Chehbour 4, Layadi 3, Berriah 3, Soudani 3, Benkahla 2, Yahia, Boultif, Bouakaz, Labane, Berkous.\nRozhodčí: Gatelis, Mazeika (LTU)\n\n26. ledna 2009 (16:00) – Poreč\nBranky: Soudani 8, Bouakaz 5, Benkahla 4, Berriah 3, Berkous 3, Chehbour 3, Boudrali 2, Zouaoui, Yahia – B. Alharbi 13, Shakhor 4, Alabdulali 3, Alsalem 3, Alanbawy 3, G. Alharbi.\nRozhodčí: Gubica, Miloševič (CRO)\n\n26. ledna 2009 (18:00) – Poreč\nBranky: Touati 6, Hedoui 5, Hammed 5, Ayed 4, Kraiem 4, Mgannem 3, Gharbi 3, Hadj Ahmed 2, Bousnina, Tej – Ferreira 9, Ribeiro 9, Cruz 4, Gaeta 4, A. Silva 3, Souza 2, Laureano, Hubner.\nRozhodčí: Gatelis, Mazeika (LTU)\n\n26. ledna 2009 (20:00) – Poreč\nBranky: Igropulo 8, Filippov 5, R. Ivanov 4, Chipurin 3, Černoivanov 2, Aslanjan 2, V. Ivanov 2, Dibirov – El Ahmar 6, Rabie 6, H. Hussein 5, M. Hussein 3, Shebib 3, Abdel Razek 3, Mabrouk 2, Osman, Hassan, El Kalioby.\nRozhodčí: Opava, Válek (CZE)\n\n Španělsko – Egypt 28:24 (15:10)\n\n27. ledna 2009 (20:00) – Poreč\nBranky: Canellas 9, Garcia 4, Entrerrios 3, Ruesga 3, Tomas 3, Romero 2, Garabaya 2, Rocas 2 – M. Hassan 7, H. Hussein 6, Osman 3, M. Hussein 3, Rabie 2, Abdel Razek, El Kalioby, El Ahmar.\nRozhodčí: Stanojevič, Višekruna (SRB)\n\n Rumunsko – Rusko 42:38 (25:21)\n\n27. ledna 2009 (19:00) – Pula\nBranky: Irimescu 8, Petrea 7, Ghionea 7, Georgescu 6, Timofte 6, Jurca 3, Rohozneanu 3, Iacob 2 – Dibiriov 12, Igropulo 8, Rastvorcev 6, Černoivanov 6, Ivanov 2, Aslanjan 2, Revin, Filippov.\nRozhodčí: Gatelis, Mazeika (LTU)\n\n Argentina – Tunisko 23:29 (13:14)\n\n27. ledna 2009 (18:00) – Poreč\nBranky: Migueles 5, Kogovsek 4, Vidal 3, Torres 3, Pizarro 2, Portela 2, Viscovich, Querin, Simonet, Crevatin – Kraiem 6, Gharbi 6, Touati 5, Mgannem 3, Bousnina 3, Hammed 3, Tej 2, Hadj Ahmed.\nRozhodčí: Opava, Válek (CZE)\n\n Kuba – Alžírsko 27:34 (15:18)\n\n27. ledna 2009 (17:00) – Pula\nBranky: Turino Noa 8, Diaz de Armas 5, Carol Marzo 5, Robles Reve 4, Cuni Moarales 3, Tomasen Carmona 2 – Berriah 6, Soudani 6, R. Chehbour 6, Boudrali 4, Yahia 3, O. Chehbour 3, Berkous 2, Bouakaz 2, Boultif 2.\nRozhodčí: Gubica, Miloševič (CRO)\n\n Kuvajt – Brazílie 24:27 (12:13)\n\n27. ledna 2009 (16:00) – Poreč\nBranky: Algharaballi 8, Alhajeri 5, H. Alshamari 4, Abdulredha 3, Alqallaf 2, Alanezi, F. Alshamari – Ribeiro 11, Ferreira 5, A. Silva 3, E. Silva 2, F. Silva, Souza, Gomes, Cruz, M. Silva, Hubner.\nRozhodčí: El-Moamli, Shaaban (EGY)\n\n Austrálie – Saúdská Arábie 19:23 (11:15)\n\n27. ledna 2009 (15:00) – Pula\nBranky: Fletcher 6, Calvert 4, Kelly 3, Blondell 2, Schofield 2, Ramadani, Subotic – B. Alharbi 6, Alhabib 4, Alfalti 4, Alanbawy 2, Alabdulali 2, Shakhor 2, Alsaeed 2, Alobaidi.\nRozhodčí: Nilson Aires, Aparecido (BRA)\n\n"}
{"id": "557893", "url": "https://cs.wikipedia.org/wiki?curid=557893", "title": "Jiménezové", "text": "Jiménezové\n\nDynastie Jiménez ( ) nebo jen Jiménezové (občas i Jimenovci) byla vládnoucí dynastie na severu dnešního Španělska, která položila základ právě pro budoucí Španělsko. Dynastie vládla v letech 905–1234 v Navarrském království, v letech 930–1162 v Aragonském království a v letech 1029–1126 v Kastilském království.\n\nZakladatelem této původně baskické dynastie byl pravděpodobně Jimeno Pamplonský, děd navarrských (pamplonských) králů Sancha I. a Garcíi. Někdy je dynastie Jiménez nazývána jako Navarrská dynastie, i když pojem navarrská dynastie může zahrnovat kteroukoliv dynastii, co Navaře vládla.\n\nDynastie Jiménez se dostala k moci v Navarrském království tak, že vnuk zakladatele rodu Sancho I. uspořádal s pomocí svého otce koalici okolních vládců proti dosavadní pamplonské (navarrské) vládnoucí dynastii Iñiguez v čele s králem Fortúnem Garcésem (vnuk zakladatele navarrského království). Toho se jim podařilo svrhnout a králem se stal sám Sancho I., čímž započal vládu rodu Jiménezů. Ti ale později sňatkem dcery sesazeného Fortúna a pozdějšího krále Jimena Garcéze svoji vládu legitimizovali.\nRozkvět Navarrského království a vrchol moci Jiménezské dynastie probíhal za vlády krále Sancha III., který bývá nazýván Sancho Veliký, který byl také aragonským a od roku 1029 i kastilským hrabětem. Proto se také sám prohlásil \"císařem celého Španělska\". Ještě před svou smrtí rozdělil své obrovské území mezi své 3 syny, a to tak že nejstarší ale nelegitimní syn Ramiro získal Aragon jako království, druhorozený García získal Navarrské království a poslední Ferdinand získal jak dědictví po matce od otce Kastilii jako království. Ferdinand později získal také království León s Galicíí a prohlásil se stejně jako jeho otec \"císařem celého Španělska\". Sanchův nejmladší syn Gonzalo získal po otcově smrti hrabství Ribagorza a Sobrarbe (rodokmen rodu s jednotlivými větvemi je v dolní části článku).\n\nSyn Garcíi V., který nastoupil po zavražděném otci Sanchovi IV., byl v době nástupu teprve čtrnáctiletý. Jeho panování nebylo jednoduché, jelikož už jeho otec válčil s jeho strýcem Ferdinandem Kastilským o pohraniční území. Roku 1068 se Sancho IV. utkal se svými bratranci Sanchem Kastilským a Sanchem Aragonským ve válce tří Sanchů o pohraniční oblasti. Nedlouho poté v roce 1076 byl zavražděn. Navarrské království poté obsadil a byl zvolen králem aragonský král Sancho V. Ramírez, kastilské království získalo natrvalo oblast La Rioja. Téměř na půl století se Navarra dostala pod vládu aragonských králů, z nelegitimní nejstarší linie rodu.\nV roce 1134 po smrti aragonského a navarrského krále Alfonse I. nastoupil jeho bratr Ramiro II., ten ale nedokázal Navarru udržet a tam se vlády zmocnil legitimní García VI. Obnovitel, prasynovec zavražděného Sancha IV. Jeho potomci (syn Sancho VI. a vnuk Sancho VII.) vládli v Navaře dalších téměř 90 let, ale smrtí Sancha VII. dynastie vymírá v mužské linii (v době, kdy už v Kastilii i Aragonu vládnou jiné dynastie), a tak trůn přechází na jeho sestru Blanku, která se vlády ujímá jako regentka za novorozeného syna Theobalda. S nástupem Theobalda na trůn končí vláda Jiménezů a navarrskými králi se stávají dosavadní hrabata ze Champagne.\n\n\nV roce 922, díky sňatku dědičky Aragonu s králem Navarry připadlo aragonské hrabství navarrskému králi. Poté vládly navarrští králové téměř století současně také jako aragonská hrabata. Až král Sancho III. Navarrský (který byl také hrabě kastilský) dále významně rozšířil území Navarrského (Pamplonského) království a tak ho před svou smrtí rozdělil takto mezi své syny a Aragon obdržel jako království nejmladší syn Ramiro I. Tato nejmladší větev rodu, ale nevládla Aragonu dlouho, protože jeho potomky ve 3. generaci větev vymírá a sňatkem jeho pravnučky Petronily a barcelonského hraběte Ramona Berenguera IV., přechází vláda na jejich syna Alfonse II. z barcelonské dynastie.\n\n\nJak postupně slábla závislost kastilského hrabství na Leónu, pojistil moc svého rodu hrabě Sancho výhodnými sňatky svých dcer; Munu Elviru provdal za Sancha Navarrského a Urraku za Bermuda III. Leonského. Když syn Sancha I. Navarrského Garcia II. Sanchez byl po krátké vládě roku 1029 zavražděn, jeho otec král Sancho III. navarrský se zmocnil Kastilie jménem své manželky a udělil ji před svou smrti v roce 1035 jako království svému druhorozenému synovi Ferdinandovi jako dědictví jeho matky. Tím byla odstraněna závislost Kastilie na Leónu. Potom v roce 1037, když leónský král Bermudo III. padl v bitvě proti Ferdinandovi I. a nezanechal po sobě dědice, ovládl Ferdinand I. i království León. Následně se jako král Kastilie a Leónu prohlásil \"císařem celé Hispánie\".\n\n\nBohužel stejně jako v případě aragonské větve rodu, rod vymřel a posledním kastilským (a leónským) králem byla královna Urraca. Ta si vzala za muže místodržitele Galicie Raimunda Burgundského z vedlejší linie burgundské dynastie Anscaridů. Jejich syn kastilský a leónský král Alfons VII. (z dynastie Burgundsko-ivrejské) zdědil po rodičích téměř veškerá území původního království León.\n\n"}
{"id": "557897", "url": "https://cs.wikipedia.org/wiki?curid=557897", "title": "Martha McMillan Roberts", "text": "Martha McMillan Roberts\n\nMartha McMillan Robertsová (1919-1992) byla americká fotografka.\n\nJe známa svými sociálními fotografiemi z doby, kdy byla zaměstnaná u agentury Farm Security Administration. Byla mezi skupinou talentovaných fotografů najatých Royem Strykerem, šéfem FSA v letech 1935 až 1944, právě v době, která je často nazývána \"zlatým věkem dokumentární fotografie\". Společnost FSA byla vytvořena v USA v roce 1935 v rámci New Deal. Jejím úkolem bylo v krizi pomáhat proti americké venkovské chudobě. FSA podporovalo skupování okrajových pozemků, práci na velkých pozemcích s moderními stroji a kolektivizaci. Se vstupem USA do druhé světové války však nastala změna: projekt FSA dostal jiné jméno – Office of War Informations (OWI) – a také jiný program. Ve válce musela propaganda ukazovat, jak jsou Spojené státy silné a ne jaké mají potíže. V roce 1948, kdy FSA zanikla, byla dokonce snaha pořízené dokumenty zničit, aby nemohly být použity pro propagandu komunistickou.\n\n\n"}
{"id": "557910", "url": "https://cs.wikipedia.org/wiki?curid=557910", "title": "UK (hudební skupina)", "text": "UK (hudební skupina)\n\nU.K. byla britská jazz rocková superskupina aktivní mezi lety 1977 až 1980 a 2011 až 2015.\n\nZpěvák/baskytarista John Wetton a bubeník Bill Bruford spolu hráli ve skupině King Crimson v letech 1972-1974, kdy kytarista Robert Fripp skupinu rozpustil. Wetton a Bruford pak pokračovali ve spolupráci na společných projektech. V září roku 1976 pracovali na založení skupiny s klávesistou Rickem Wakemanem, který předtím hrál s Brufordem ve skupině Yes. Tento projekt však byl zastaven společností A&M Records se kterou měl Wakeman smlouvu. Podle Brufordových slov: „A&M Records nechtěli dovolit aby jim jejich 'hvězda' Wakeman odešla s rytmickou sekcí King Crimson a tak dobrý záměr ztroskotal..“ \n\n"}
{"id": "557912", "url": "https://cs.wikipedia.org/wiki?curid=557912", "title": "Akademický senát Univerzity Karlovy", "text": "Akademický senát Univerzity Karlovy\n\nAkademický senát Univerzity Karlovy v Praze je samosprávný zastupitelský akademický orgán univerzity složený ze 70 členů. Vznikl až v demokratickém zřízení po sametové revoluci proběhlé roku 1989. Do současné podoby se transformoval z Akademické rady, která začala fungovat 12. ledna 1990 a jejímž prvním předsedou se stal pozdější rektor Ivan Wilhelm. 9. března 1990 pak došlo ke změně názvu z \"akademické rady\" na \"akademický senát\".\n\nPravomoce akademického senátu vychází ze zákonů České republiky a interních dokumentů univerzity, především pak ze \"Statutu Univerzity Karlovy v Praze\" a \"Volebního a jednacího řádu akademického senátu\".\n\nSenát volí kandidáta na rektora, schvaluje návrhy na jmenování a odvolání členů vědecké rady, které činí rektor a projednává jeho návrhy na jmenování a odvolání prorektorů a kvestora, jedná se o nejvyšší legislativní orgán. Schvaluje rozpočet, dlouhodobý záměr, výroční zprávy a organizační změny v rámci univerzity, např. zřízování, slučování, zrušení fakult nebo částí univerzity, dále kontroluje hospodaření a může také podat návrh na odvolání rektora.\n\nTvoří ho 70 zástupců, 34 studentů (2 z každé fakulty), 34 pedagogů (2 z každé fakulty) a další 2 zástupci z ostatních pracovišť univerzity, kteří jsou voleni na tříleté funkční období. Volba do 1/3 senátu probíhá každý rok v listopadu na 1/3 fakult univerzity. Volební právo mají všichni členové akademické obce.\n\nV čele senátu stojí šestičlenné předsednictvo, jehož součástí je předseda a místopředseda. Protože se každý rok mění 1/3 členů, tak jeho volba probíhá každoročně. V senátu jsou ustaveny pracovní komise.\n\nSídlem senátu je Karolinum.\n\n\"Předseda je volen od 20. dubna 1990.\"\n\n"}
{"id": "557913", "url": "https://cs.wikipedia.org/wiki?curid=557913", "title": "Juraj Podkonický", "text": "Juraj Podkonický\n\nJuraj Podkonický (* 26. září 1968 Ružomberok) je český právník slovenského původu. Působí jako soudní exekutor v Praze.\n\nVystudoval Právnickou fakultu Univerzity Komenského v Bratislavě v letech 1987 až 1991; v prosinci 2001 obhájil rigorózní práci na téma \"Veřejnoprávní, soukromoprávní a etická regulace reklamy\" a získal titul doktora práv (JUDr.). V letech 1995 až 1999 postgraduálně studoval na katedře mezinárodního práva v Bratislavě a získal titul doktora (PhD.); v roce 1995 pak postgraduálně studoval na Právnické fakultě Univerzity Karlovy v Praze – nemovitosti, katastr nemovitostí.\n\nV letech 1991 až 1995 působil postupně v komerčně-právních kancelářích Karel Hrádela, Jozef Matula a Winter, Svoboda & spol. V roce 1995 se stal ředitelem Rady pro reklamu, od roku 1997 do roku 2000 pracoval jako místopředseda a člen Rady České televize. Od roku 2000 roku zastával také funkci viceprezidenta Evropské aliance pro samoregulaci reklamy pro střední a východní Evropu (EASA) a následně byl výkonným ředitelem Czech Euro 2003.\n\nOd roku 2001 do roku 2009 byl prezidentem české exekutorské komory (do funkce byl zvolen třikrát za sebou), sám působí jako soudní exekutor od roku 2001 (Exekutorský úřad Praha 5).\n"}
{"id": "557918", "url": "https://cs.wikipedia.org/wiki?curid=557918", "title": "Jiří Kristián Lobkowicz", "text": "Jiří Kristián Lobkowicz\n\nJiří Kristián kníže Lobkowicz, uváděn též jako Jiří Kristián kníže Lobkovic, \"Georg Christian von Lobkowitz\" (14. května 1835 Vídeň – 21. prosince 1908 Praha), byl český šlechtic z rodu Lobkoviců a konzervativní politik, jeden z nejvýznamnějších představitelů zemské samosprávy Českého království (v období let 1871–1872 a 1883–1907 nejvyšší maršálek Českého království) a člen poslanecké i panské sněmovny Říšské rady; stoupenec českého státoprávního programu. Je po něm pojmenováno náměstí Jiřího z Lobkovic v Praze na Vinohradech.\n\nNarodil se roku 1835 ve Vídni do hořínsko-mělnické větvě Lobkoviců, jeho rodiči byli August Longin Lobkowicz (1797–1842) a Anna Bertha ze Schwarzenberku (1807–1883, sestra pozdějšího kardinála a pražského arcibiskupa Bedřicha ze Schwarzenberku). Vyrůstal na zámku v Hoříně, naučil se češtinu, němčinu a francouzštinu a v letech 1855–1858 cestoval po Itálii, Francii a Velké Británii.\n\nV letech 1852–1856 vystudoval právo na Karlo-Ferdinandově univerzitě a následně pracoval ve státních službách. V roce 1859 nastoupil jako okresní aktuár. Na protest vůči vládní centralizační politice státní službu roku 1862 opustil a po zbytek života se angažoval jen ve samosprávných úřadech Českého království. Roku 1865 se stal starostou okresního zastupitelstva na Mělníku a do této funkce byl pak zvolen ještě dvakrát, roku 1872 jej však císař František Josef I. v této funkci nepotvrdil, a tak se Jiří Kristián Lobkowicz soustředil na písecký okres, kde záhy získal stejnou funkci.\n\nRoku 1865 se Jiří Kristián oženil s Annou Lichtenštejnovou a byl poprvé zvolen do Českého zemského sněmu a roku 1871 se navíc na krátkou dobu stal poprvé i nejvyšším maršálkem Království českého (zemský maršálek – předseda zemského sněmu). Roku 1883 jej císař do této funkce jmenoval znova a tentokrát v ní Jiří Kristián setrval až do roku 1907. Na zemském sněmu zasedal v období let 1865–1872 a 1883–1907.\n\nPoliticky se řadil do Strany konzervativního velkostatku úzce spolupracující s Národní (staročeskou) stranou. Aliance mezi česky cítící šlechtou a českými liberály utvořená hned počátkem 60. let s obnovou ústavní vlády měla pro obě strany své výhody; šlechtě zaručovala dynamičtější sociální základnu, liberálům dodávalo spojenectví s aristokraty vážnosti pro jejich argumenty ohledně českého státního práva. Byl podobně jako Karel III. Schwarzenberg, Egbert Belcredi nebo Jindřich Jaroslav Clam-Martinic představitelem historické šlechty, orientované federalisticky, odmítající unifikaci a centralizaci rakouského státu a trvající na zachovávání historických zemských práv a státoprávní odlišnosti zemí koruny české. S nelibostí ovšem sledoval vzestup etnického nacionalismu, jemuž se snažil čelit například důsledným užíváním obou zemských jazyků, češtiny i němčiny, a snažil se dosáhnout česko-německého usmíření. V postupně liberalizující se společnosti ovšem jeho ideje nacházely stále menší ohlas. Přesto byl svými současníky považován za nejúspěšnějšího nejvyššího zemského maršálka.\n\nV roce 1866 na jednání zemského sněmu společně s českými liberálními politiky jako František Ladislav Rieger ostře odmítal ústavní rámec daný únorovou ústavou a kritizoval rakousko-uherské vyrovnání, které v roce 1867 přineslo dualistické řešení státoprávních problémů monarchie, aniž by ale vyšlo vstříc českým autonomistickým aspiracím.\n\nAliance mezi českými liberály a historickou šlechtou ožila v roce 1870, kdy nový předseda vlády Alfred Potocki inicioval rozhovory s českou opozicí a kdy se očekávala možnost dohody a naplnění českých požadavků. Jednal tehdy osobně ve Vídni s Potockým. Konkrétní výsledky ale Potockého kabinet pro řešení české otázky nepřinesl. Výraznější posun ve vztazích mezí Vídní a českou politickou reprezentací přinesla až následná vláda Karla von Hohenwarta v roce 1871. Právě tehdy v září 1871 bylo ohlášeno jako vstřícné gesto, že panovník jmenoval Lobkowicze zemským maršálkem. V této době vrcholil pokus o česko-rakouské vyrovnání (takzvané fundamentální články), který ale pro odpor části vídeňských politiků nebyl nakonec uveden do praxe. Následnou frustraci české veřejnosti ještě prohloubil fakt, že díky manipulacím a nátlaku přinesly zemské volby v Čechách 1872 (\"chabrusové volby\") provládní (provídeňskou většinu) na zemském sněmu a vláda zároveň prosadila zavedení přímé volby do Říšské rady (celostátní zákonodárný sbor), čímž oslabila roli zemských samospráv. Jiří Kristián Lobkowicz v únoru 1873 na protest proti těmto změnám předložil císaři petici s 270 000 podpisy, odmítající ústavní změny.\n\nV prvních přímých volbách do Říšské rady roku 1873 kandidoval za Národní (staročeskou) stranu, protože šlechtická Strana konzervativního velkostatku se voleb zcela odmítla na protest účastnit a staročeši nominací několika aristokratických osobností na své kandidátní listině dávali najevo soudržnost českého opozičního postoje. Získal mandát v Říšské radě za městskou kurii, obvod Mladá Boleslav, Turnov atd. V souladu s tehdejší českou opoziční politikou pasivní rezistence (bojkot ústavních institucí) ale mandát nepřevzal a do sněmovny se nedostavil, čímž byl jeho mandát i přes opakované zvolení prohlášen za zaniklý. Spojenectví se staročechy považoval za zcela nezbytné a trval na jeho zachování i v období po smrti Františka Palackého roku 1876, kdy se v mocenském boji o nástupnictví v čele staročeské strany objevily i protikatolické a protišlechtické akcenty u Jana Stanislava Skrejšovského. V korespondenci s ostatními aristokratickými předáky varoval, že „\"kdyby se toto spojení mělo změnit v otevřené nepřátelství, byli bychom my politicky zcela vyřízeni, a to nejen v Čechách, ale vůbec\".“\n\nV roce 1879 Eduard Taaffe, tehdy představitel konzervativního německorakouského tábora, inicioval jednání s českou opozicí (liberální i šlechtickou), na jejichž konci byl český vstup na Říšskou radu, zahájení aktivní politiky a přechod Čechů do provládního tábora. Lobkowicz se v září 1879 účastnil jako jeden z pěti českých emisarů klíčové porady s vládními delegáty ve Vídni, kde byly dohodnuty parametry tohoto obratu v české politice. Již předtím v dubnu 1879 pobýval ve Vídni na oslavě stříbrné svatby císaře Františka Josefa, kde se české šlechtické špičky neformálně usmířily s vídeňským dvorem. Ve volbách do Říšské rady roku 1879 byl Lobkowicz zvolen za kurii venkovských obcí, obvod Písek, Strakonice atd. Nyní mandát převzal.\n\nPo volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Lobkowicz se stal místopředsedou klubu, ale po krátké době ho vystřídal Jindřich Jaroslav Clam-Martinic. V listopadu 1879 se účastnil v tříčlenné delegaci audience u panovníka, kterému byl předán spis s oficiálními českými požadavky, kterými byl podmíněn český provládní postoj. Obsahovaly zejména jazykové a školské otázky, které byly zčásti naplněny následujícího roku, kdy byla vydána takzvaná Stremayrova jazyková nařízení. Během prvních let nového uspořádání, kdy se vláda Eduarda Taaffeho opírala o českou podporu, docházelo v českém aristokratickém táboře k jistým názorovým posunům, které historik Otto Urban označuje jako \"počešťování\" české šlechty (myšleno v jazykovém smyslu). Předáci historické šlechty se od zemského vlastenectví dostávali i na pozice etnického češství. Silně to bylo patrné u Jindřicha Jaroslava Clam-Martinice, ale i Jiří Kristián Lobkowicz byl ve Vídni hodnocen podobně, a když měl být v roce 1883 opětovně instalován na pozici zemského maršálka, nebyla jeho nominace panovnickým dvorem přijímána jednoznačně, protože se o něm soudilo, že příliš podléhá Clam-Martinicovu vlivu.\n\nV Poslanecké sněmovně Říšské rady setrval Lobkowicz do roku 1883. Rezignace na mandát byla oznámena na schůzi 22. ledna 1884. Od roku 1883 byl členem Panské sněmovny (jmenovaná horní komora Říšské rady). V Panské sněmovně zasedal až do roku 1907. Nadále byl aktivní v politickém životě. V roce 1890 patřil mezi vyjednavače v pokusu o česko-německé vyrovnání v Čechách (takzvané punktace). To ale čelilo rostoucí kritice mladočechů, která vedla k výraznému oslabení staročeských pozic. Lobkowicz se stal rovněž terčem mladočeské agitace, když v roce 1893 jako zemský maršálek otevřel projednávání návrhu na zřízení krajského soudu v Trutnově (jeden z bodů punktačních dohod, který posiloval správní samostatnost převážně etnicky německého severovýchodu Čech). Mladočeši na projednávání reagovali protesty a výtržnostmi přímo v zasedacím sále. Následně byla implementace punktačních dohod zcela zastavena. Na rozdíl od staročechů, které odpor proti punktacím z velké části vymazal z politické scény, si Strana konzervativního velkostatku udržela stabilní pozice díky kuriovému systému na zemském sněmu. Lobkowicz tak až do počátku 20. století hrál v zemské a konzervativní politice významnou roli.\n\nOd roku 1883 zastával také funkci tajného rady a za své služby byl roku 1903 odměněn řádem Zlatého rouna, 1890 velkokřížem Leopoldova řádu a 1905 velkokřížem řádu sv. Štěpána.\n\nJiří Kristián Lobkowicz zemřel na konci roku 1908 v Praze a byl pohřben v rodinné hrobce v Hoříně.\n\n"}
{"id": "557919", "url": "https://cs.wikipedia.org/wiki?curid=557919", "title": "Hřbetnice", "text": "Hřbetnice\n\nHřbetnice je čára styku dvou přilehlých svahů téhož hřbetu. Spojuje relativně nejvyšší body terénního tvaru, a proto je zároveň rozvodnicí. Ze všech spádnic na ploše hřbetu má právě hřbetnice nejmenší sklon. Opakem je údolnice, spojující místa největšího vyhloubení příčného řezu údolím.\n\n\n"}
{"id": "557923", "url": "https://cs.wikipedia.org/wiki?curid=557923", "title": "Otázky Václava Moravce", "text": "Otázky Václava Moravce\n\nOtázky Václava Moravce je politický diskusní pořad České televize, který uvádí moderátor Václav Moravec. Pořad byl poprvé vysílán 4. ledna 2004 na programu ČT1.\nDo pořadu jsou zváni především politici, kteří jsou konfrontováni aktuálními tématy. Motto pořadu je „\"Témata, o kterých se začne mluvit.\"“\n\nOd prvního vysílání do 27. června 2004 byl pořad vysílán v nedělních večerních hodinách a stopáž byla 42 minut. Dne 4. července 2004 byl pořad poprvé vysílán ve 12 hodin a stopáž byla prodloužena na téměř hodinu. Od 7. srpna 2005 se první hodina pořadu začala vysílat zároveň na kanálu ČT1 a ČT24 a druhá hodina pouze na nově vzniklém ČT24.\n\nV dubnu 2005 se Václav Moravec rozhodl ukončit moderování pořadu, ale 7. srpna 2005 se opět vrátil.\n\nOtázky Václava Moravce speciál jsou vysílány v jiný než v pravidelný čas pořadu k příležitosti konkrétní události. První byly vysílány 18. listopadu 2005 při návštěvě ČR představiteli Evropské unie (José Barroso, Margot Wallströmová). Před volbami do Poslanecké sněmovny Parlamentu České republiky v roce 2006 i v roce 2010 proběhl seriál speciálů ze všech krajů Česka. Hosté do těchto speciálů byli vybráni podle průzkumů stranických preferencí v jednotlivých krajích. V roce 2009 byly vysílány tři speciály k příležitosti voleb do Evropského parlamentu z Prahy, Brna a Ostravy. Měly být vysílány také speciály z vybraných krajů před předčasnými parlamentními volbami, ale z důvodu zrušení voleb byl odvysílaný pouze první díl z Olomouckého kraje a další věnovaný definitivnímu zrušení voleb.\n\nKritici vyčítají Václavu Moravci, že v něm nadržuje různým stranám, že skáče diskutujícím do řeči, nebo že téměř ignoruje neparlamentní strany. Další kritika zaznívá na údajnou politickou mediální manipulaci, která má ovlivňovat veřejné mínění i preference politických stran.\n\n"}
{"id": "557925", "url": "https://cs.wikipedia.org/wiki?curid=557925", "title": "Tomáš Jungwirth", "text": "Tomáš Jungwirth\n\nTomáš Jungwirth (24. listopadu 1942, Praha – 19. ledna 1998, Praha) byl československý atlet, běžec, jehož specializací byl běh na 800 metrů.\n\nV roce 1966 získal stříbrnou medaili na prvním ročníku evropských halových her (předchůdce halového ME) v Dortmundu. V témže roce doběhl na mistrovství Evropy v Budapešti ve finále na pátém místě. V roce 1967 na druhých evropských halových hrách v Praze získal rovněž stříbrnou medaili. O rok později reprezentoval na letních olympijských hrách v mexickém Ciudad de México, kde však skončil v úvodním rozběhu.\n\nPozději absolvoval Fakultu žurnalistiky Karlovy Univerzity a pracoval jako sportovní komentátor v České televizi.\nJeho starší bratr Stanislav se rovněž věnoval atletice, získal bronzovou medaili na mistrovství Evropy v roce 1954 v běhu na 1 500 metrů, v této disciplíně vytvořil také světový rekord. Smutnou kuriozitou zůstává, že oba sourozenci zemřeli ve svých 56 letech.\n\n\nTomáš Jungwirth- atlet a komentátor\n"}
{"id": "557932", "url": "https://cs.wikipedia.org/wiki?curid=557932", "title": "Den Evropy", "text": "Den Evropy\n\nDen Evropy (9. květen) je jedním ze symbolů Evropy a Evropské unie. Je připomínkou 9. května 1950, kdy francouzský ministr zahraničních věcí Robert Schuman představil myšlenku mírové spolupráce v Evropě. Proto bývá někdy také nazýván Schumanův den.\n\nNěkdy bývá jako den Evropy slaven také 5. květen, výročí vzniku Rady Evropy (1949).\n\n"}
{"id": "557936", "url": "https://cs.wikipedia.org/wiki?curid=557936", "title": "Oblastní rada Emek Chefer", "text": "Oblastní rada Emek Chefer\n\nOblastní rada Emek Chefer ( מועצה אזורית עמק חפר, \"Mo'aca ezorit Emek Chefer\", doslova „\"Oblastní rada Cheferské údolí\"“) je oblastní rada vCentrálním distriktu v Izraeli.\n\nNachází se v hustě osídlené a zemědělsky intenzivně využívané pobřežní planině mezi městy Chadera a Netanja, a dále v prostoru odtud k východu, směrem kZelené linii.\n\nNovověké židovské osídlení v této oblasti začalo vznikat již za mandátní Palestiny. V roce 1927 získal pozemky v Cheferském údolí do židovského vlastnictví Jehošua Chankin. Potřebné peníze na jejich výkup poskytl Židovský národní fond a židovská obec v kanadském Winnipegu.\n\nDo té doby šlo o spíše řídce osídlený region s četnými močály nazývaný Araby Vádí Havarit. Náhlý příliv židovských osadníků vedl již v roce 1933 ke konfliktu mezi nimi a arabskými beduínskými pastevci, kteří zdejší pozemky do té doby obývali. 22. února 1933 byl při potyčkách mezi oběma skupinami zabit jeden židovský strážce. Následoval arabský kongres v Jeruzalému, na kterém byla mandátní správa vyzvána, aby zamezila prodeji půdy Židům. V červnu 1933 ovšem byl spor o půdu ve Vádí Havarit neboli Emek Chefer rozhodnut soudem, který uznal židovské vlastnictví zdejší půdy za legální. Následoval odchod beduínů, kteří byli vytlačeni z užívání místních pozemků.\n\nPrvní židovskou osadou zde byl Ejn ha-Choreš roku 1931, ale hlavní osidlovací vlnu odstartoval vznik vesnice Kfar Vitkin (založena roku 1933). Oblastní rada Emek Chefer vznikla roku 1940 coby první oblastní rada v tehdejší mandátní Palestině. Pojmenována je podle biblického regionu „\"Země cheferská\"“, který se tu nacházel a je připomínán v První knize královské 4,10\n\nSídelní síť byla dotvořena po vzniku státu Izrael, tedy po roce 1948. Během války za nezávislost v roce 1948 opustila zároveň pobřežní nížinu zbylá arabská populace. V 90. letech 20. století byla na východním okraji regionu, těsně na dotyku se Zelenou linií, zbudována v rámci programu Jišuvej ha-Kochavim osada Bat Chefer coby lidnaté sídlo městského charakteru.\n\nSídlo úřadů oblastní rady leží v komplexu na okraji vesnice Kfar Monaš. Starostou rady je רני אידן - Rani Idan. Oblastní rada má velké pravomoci zejména v provozování škol, územním plánování a stavebním řízení nebo v ekologických otázkách.\n\nOblastní rada Emek Chefer sdružuje celkem 44 sídel. Z toho je 9 kibuců, 27 mošavů, 6 společných osad a 3 další sídla.\n\nK 31. prosinci 2014 žilo v Oblastní radě Emek Chefer 41 100 obyvatel. Z celkové populace bylo 40 200 Židů. Včetně statistické kategorie \"ostatní\" tedy nearabští obyvatelé židovského původu, ale bez formální příslušnosti k židovskému náboženství jich bylo 40 800.\n\n"}
{"id": "557942", "url": "https://cs.wikipedia.org/wiki?curid=557942", "title": "Mečovka mexická", "text": "Mečovka mexická\n\nMečovka mexická (\"Xiphophorus hellerii\", česky též mečovka zelená) je paprskoploutvá ryba z čeledi živorodkovití (Poeciliidae).\n\nObývá sladké a brakické vody Střední Ameriky, od Mexika po Honduras. Jméno mečovka je odvozeno od spodních paprsků ocasní ploutve samců, které jsou výrazně protažené a tvoří tak tzv. mečík, útvar připomínající meč. Mečovky mexické jsou oblíbené akvarijní ryby a byla vyšlechtěna celá řada jejich barevných i tvarových forem.\n\nMečovka mexická je vejcoživorodá, samec oplodňuje samici gonopodiem, pářícím orgánem tvořeným prodlouženými paprsky řitní ploutve, a samice rodí dobře vyvinutá živá mláďata.\n\n"}
{"id": "557949", "url": "https://cs.wikipedia.org/wiki?curid=557949", "title": "Svatý Kříž", "text": "Svatý Kříž\n\nSvatý Kříž nebo Pravý kříž je tradiční označení pro kříž, na němž byl ukřižován Ježíš Kristus. Z tohoto kříže se od časů císaře Konstantina stal hlavní symbol křesťanství a je proto předmětem úcty. Jeho domnělé části (zlomky) jsou uchovávány a uctívány jako relikvie, svatému Kříži je rovněž zasvěcena řada kostelů a kaplí.\n\nStředověké legendy, jako např \"Zlatá legenda\", vyprávějí různé verze příběhu o svatém Kříži, od prvotního hříchu po Vykoupení, nalezení ztraceného a nakonec vztyčení vybojovaného kříže.\n\nPodle legendy Adam vzal z ráje větev stromu poznání dobrého a zlého, která pak přecházela z ruky do ruky až k Mojžíšovi, který na ni jako na žerď upevnil bronzového hada. V tom byl spatřován předobraz Ježíšova ukřižování. Dřevo pak prý v Jeruzalémě sloužilo jako lávka přes vodní proud. Královna ze Sáby jej pak uctila a raději bosá přešla vodou, než aby na dřevo stoupla. Nakonec bylo dřevo nalezeno v rybníku Bethesda a použito na kříž pro Ježíše. Voda rybníku prý měla zázračnou moc a léčila nemocné, kteří ji pili.\n\nKříž byl nalezen roku 325 při vykopávkách prováděných na příkaz císaře Konstantina, jejichž cílem bylo najít Boží hrob. Konstantin zamýšlel vybudovat na jeho místě honosnou baziliku. V téže době se na pouť do Svaté země vydala i jeho matka, císařovna Helena, která se chtěla modlit na svatých místech, nechat tu vybudovat další stavby a zároveň zkontrolovat hospodaření s penězi určenými na stavbu baziliky. Podle podání svatého Ambrože nalezla zbytky křížů a další relikvie císařovna Helena roku 326. Na jedné straně kopce Golgota byla nalezena jednomístná jeskyňová hrobka sestávající z komory a předsíně, na jiné straně Golgoty v jiné jeskyni byly nalezeny tři příčné trámy, odpovídající tomu, že s Ježíšem byli (Lk 23,32-33) ukřižování dva zločinci, tři hřeby a dřevěná tabulka s trojjazyčným nápisem „Ježíš Nazaretský, král židovský“. Ježíšův trám byl poté určen na základě zázraku, uzdravení těžce nemocné ženy.\n\nZa den nalezení se udávalo 13. září. Po návratu do Říma uložila Helena několik částí Kristova kříže, několik trnů z Kristovy koruny, dva hřeby, část tabulky s nápisem „Ježíš Nazaretský“ a příčný trám jednoho ze zločinců (polepšeného, kterého tradice nazývá Dismas) ve svém paláci, který císař Konstantin na přání své matky roku 328 věnoval římskému biskupovi a nechal ho přestavět na chrám Svatého Kříže. K slavnostnímu vyvýšení kříže v Konstantinově bazilice nad Božím hrobem došlo asi v r. 335. Konstantinův životopisec Eusebius z Cézareje cituje plný text dopisu císaře Konstantina jeruzalémskému biskupu Makariovi, v němž císař velebil podivuhodné okolnosti, za nichž byly relikvie nalezeny. Nález zmiňuje i jeruzalémský biskup Cyril i milánský biskup Ambrož.\n\nV roce 614 při dobytí Jeruzaléma Peršany se ostatky kříže dostaly jako válečná kořist Chosroese II. do Persie. Císař Herakleios je přinesl zpět do Jeruzaléma a zde 3. května 628 předal patriarchovi Zachariášovi.\n\nPodle legendárního podání (např. Zlatá legenda) je 14. září, svátek Povýšení svatého Kříže, dnem, kdy byly znovuzískány relikvie Kristova kříže od Peršanů.\n\nV Jeruzalémě se od 5. století vystavovaly zbytky dřeva z Kristova kříže k uctění věřícími v rámci oslav výročí posvěcení baziliky Božího hrobu 14. září. Ve východních církvích se svátek začal slavit v 7. století a později došlo k jeho rozšíření i do Západní církve. K datu 3. května vznikl na Západě svátek nesprávně označovaný výrazem Nalezení svatého Kříže, zatímco na Východě bylo slaveno pouze 14. září jako Povýšení sv. Kříže. Toto převzal Západ o více než století později. V Miláně je prý doložen dokonce až v 11. století.\n\nPodle popisů poutníků do Jeruzaléma z 4. až 6. století byla tabulka dřevěná (Antonius z Piacenzy, který ji držel v rukou, uvádí, že z ořechového dřeva), přetřená vápnem, a byla na ní k přečtení slova „král židovský“ v hebrejštině, řečtině a latině. V evangeliu sv. Jana se uvádí, že nápis měl znít „Ježíš Nazaretský, král židovský“. Z toho se usuzuje, že císařovna Helena odvezla do Říma část tabulky s nápisem „Ježíš Nazaretský“.\n\nV roce 1492 byla při restauraci baziliky sv. Kříže Jeruzalémského v Římě byla zazděná pod oltářem v místech někdejší soukromé Heleniny kaple objevena olověná bedýnka s nápisem „Titulus crucis“ a pečetí z roku 1143, kdy kostel prošel předchozí přestavbou. Po otevření byla nalezena tabulka z ořechového dřeva se stopami po vápnovém nátěru a s trojjazyčným textem „Ježíš Nazaretský“. Roku 1496 papež Alexandr VI. prohlásil tento nález za autentickou relikvii, kterou do Římu dopravila svatá Helena. Řecký i latinský nápis byly psány zrcadlově zprava doleva, po vzoru hebrejštiny.\n\nPřímo v kostele svatého Kříže v Římě jsou dosud uchovávány v samostatných relikviářích části kříže, dva trny z trnové koruny, tabulka s čitelným nápisem NAZARENUS (nazývaná Titulus crucis) a jeden hřeb z kříže. Jeden hřeb z kříže, vsazený do zlata, je součástí Svatovítského pokladu v pražské katedrále.\n\n\n\n"}
{"id": "557951", "url": "https://cs.wikipedia.org/wiki?curid=557951", "title": "Svatý Kříž (rozcestník)", "text": "Svatý Kříž (rozcestník)\n\nSvatý Kříž je označení kříže, na němž byl ukřižován Ježíš Kristus. Od něj jsou odvozeny i další významy: \n\n\n"}
{"id": "557968", "url": "https://cs.wikipedia.org/wiki?curid=557968", "title": "Alazeja", "text": "Alazeja\n\nAlazeja ( , ) je řeka na severovýchodě Jakutské republiky v Rusku. Je dlouhá 1590 km. Povodí řeky je 64 700 km².\n\nVzniká soutokem zdrojnic Nelkan a Kadylčan na Alazejské pahorkatině. Její koryto je velmi členité. V jejím povodí se nachází přibližně 24 000 nevelkých jezer, takže jezernatost dosahuje 14,4 %. Před ústím do Východosibiřského moře se řeka dělí na několik průtoků., z nichž jsou největší Logaškina a Tyňalkut.\nNejvětším přítokem je zleva Rossocha.\n\nZdrojem vody jsou sněhové a dešťové srážky. Průměrný roční průtok vody v ústí činí 320 m³/s. Zamrzá na konci září až na začátku října a obvykle promrzá až do dna od poloviny prosince do poloviny května. Na jeho konci nebo na začátku června pak rozmrzá.\n"}
{"id": "557970", "url": "https://cs.wikipedia.org/wiki?curid=557970", "title": "Eddie Stone", "text": "Eddie Stone\n\nSeržant Eddie Stone (Cambeltown, Argilshire) je bývalý profesionální voják. V roce 1970 vstoupil do Skotské gardy. Sloužil ve Velké Británii, Hong Kongu, Belize, Německu a Severním Irsku a úspěšně dokončil osm operací. Poté se dostal k 22. oddílu SAS. V roce 1989 se stal pošťákem. Poté byl bodyguardem Nelsona Mandely. Nakonec začal pracovat pro International Bodyguard and Security Services Associations. V roce 2002 se Eddie poprvé objevil před kamerou v dokumentárním seriálu \"\" O rok později natočil pro televizi BBC \"\".\n\n"}
{"id": "557982", "url": "https://cs.wikipedia.org/wiki?curid=557982", "title": "Corynocarpus", "text": "Corynocarpus\n\nCorynocarpus je jediný rod čeledi Corynocarpaceae vyšších dvouděložných rostlin z řádu tykvotvaré (\"Cucurbitales\").\n\nZástupci rodu \"Corynocarpus\" jsou keře a stromy s jednoduchými kožovitými listy s opadavými palisty. Čepel listů je celokrajná. Květy jsou pravidelné, pětičetné, oboupohlavné, ve vrcholových latách nebo hroznech. Kalich i koruna jsou složeny z 5 volných lístků. Plodných tyčinek je 5, květy obsahují ještě 5 sterilních staminodií. Semeník je svrchní, srůstající ze dvou plodolistů, z nichž jeden je více či méně redukovaný a semeník se často stává pseudomonomerním. Čnělka je 1 nebo 2. Plodem je jednosemenná peckovice.\n\nRod \"Corynocarpus\" zahrnuje 5 druhů. Je rozšířen na Nové Guineji, východní Austrálii, západním Tichomoří a Novém Zélandu.\nDruh \"Corynocarpus laevigatus\" byl zavlečen na Havaj, kde je invazní rostlinou. \n\nV Cronquistově i Dahlgrenově systému byla čeleď \"Corynocarpaceae\" řazena v řádu jesencotvaré (\"Celastrales\"), v Tachtadžjanově systému v rámci samostatného řádu \"Corynocarpales\" a dokonce i nadřádu \"Corynocarpanae\".\nPodle kladogramů APG je sesterskou větví čeleď kožařkovité (\"Coriariaceae\").\n\nPlody \"Corynocarpus laevigatus\" byly jedním ze zdrojů potravy novozélandských Maorů. Úprava plodů trvala několik dní. Dužnina je potenciálně jedlá, semena jsou však prudce jedovatá, neboť obsahují neurotoxický glykosid karakin.\n"}
{"id": "557984", "url": "https://cs.wikipedia.org/wiki?curid=557984", "title": "Třída Wasp", "text": "Třída Wasp\n\nTřída Wasp je třída amerických víceúčelových vrtulníkových výsadkových lodí (nesou označení LHD – \"Landing Helicopter Deck\"). Celkem bylo postaveno osm jednotek pojmenovaných \"Wasp\", \"Essex\", \"Kearsarge\", \"Boxer\", \"Bataan\", \"Bonhomme Richard\", \"Iwo Jima\" a \"Makin Island\". Ve službě nahradily lodi třídy \"Iwo Jima\". Jsou určeny k naložení, přepravě, provedení výsadku, velení a následné podpoře jednotky americké námořní pěchoty o 2000 mužů (Marine Expeditionary Unit – MEU). Ta je z nich přepravována vzduchem pomocí vrtulníků, či po moři vyloďovacími čluny a obojživelnými vozidly. Jsou to první výsadkové lodě kategorie LHD, z nichž operují vznášedla Landing Craft Air Cushion (LCAC) a kolmostartující letouny AV-8B Harrier II.\n\nUSS \"Makin Island\" – poslední jednotka třídy \"Wasp\" byla postavena v modifikované podobě a je přechodem k následující třídě \"America\". Liší se zejména použitým pohonným systémem a některé prameny ji považují za samostatnou třídu.\n\nVšechny lodi postavila loděnice Ingalls Shipbuilding v Pascagoule ve státě Mississippi. Původně byla plánována stavba pouze sedmi lodí, které byly dokončeny mezi lety 1989 a 2001. Stavba poslední lodi \"Makin Island\" byla objednána v roce 2002. Od ostatních se liší tím, že jí místo parních strojů pohání plynové turbíny. \"Makin Island\" do služby vstoupila v roce 2009.\n\nJednotky třídy \"Wasp\":\n\nKonstrukce této třídy je dalším vylepšením koncepce předchozích lodí třídy \"Tarawa\", z ních byl převzat trup a pohonný systém. Letová paluba má obdélníkový tvar se dvěma výtahy na jejích okrajích. Oba výtahy jsou za velitelským ostrovem, jeden na pravoboku, druhý na levoboku. Na zádi plavidla je ústí palubního doku.\n\nLodě nesou transportní a útočné vrtulníky, které doplňuje šest až osm útočných letounů AV-8B Harrier II. Typické složení letecké skupiny tvoří 12 transportních vrtulníků CH-46 Sea Knight, čtyři těžké transportní vrtulníky CH-53E Sea Stallion, tři lehčí UH-1 Huey a čtyři bitevní vrtulníky AH-1W Super Cobra. Plánováno je též nasazení letounů V-22 Osprey. Jinou variantou může být například 20 útočných letounů Harrier II a šest protiponorkových vrtulníků SH-60 Seahawk. Do hangáru se vejde ekvivalent 28 vrtulníků CH-46, zatímco ostatní stroje jsou na letové palubě.\n\nK provedení výsadku slouží rovněž tři vznášedla Landing Craft Air Cushion (LCAC), či dva výsadkové čluny Utility Landing Craft (LCU), 12 výsadkových člunů LCM 6, šest výsadkových člunů LCM 8, nebo 61 vozidel Amphibious Assault Vehicle (LVTP-7), které vyplouvají z doku vraty na zádi lodi. Lodě typicky nesou pět tanků M1 Abrams, 25 lehkých obrněných vozidel, osm houfnic M198, 68 vozidel HMMWV a přibližně 30 dalších vozidel.\n\nObrannou výzbroj obvykle tvoří dvě osminásobná odpalovací zařízení střel Sea Sparrow, dva systémy RIM-116 RAM a dva systémy Phalanx CIWS. Ty loď chrání proti hrozbám ze vzduchu, včetně protilodních střel. Výzbroj doplňují tři 25mm kanóny a čtyři 12,7mm kulomety.\n\nLodě rovněž disponují palubní nemocnicí se šesti operačními sály a 600 lůžky. Pohonný systém tvoří dvě turbíny a dva kotle. Lodní šrouby jsou dva. Pouze poslední jednotku pohání plynové turbíny General Electric LM2500+. Nejvyšší rychlost dosahuje 23 uzlů.\n\nVýsadkové lodi \"Bonhomme Richard\", \"Boxer\" a \"Iwo Jima\" byly nasazeny při podpoře operace Irácká svoboda.\n\n"}
{"id": "557986", "url": "https://cs.wikipedia.org/wiki?curid=557986", "title": "Schweitzer", "text": "Schweitzer\n\nSchweitzer je příjmení německého původu:\n\n\n"}
{"id": "558005", "url": "https://cs.wikipedia.org/wiki?curid=558005", "title": "Jakub Hošek", "text": "Jakub Hošek\n\nJakub Hošek (* 24. listopadu 1979 Praha) je český malíř, DJ, kurátor, kulturní aktivista a organizátor koncertů mezinárodní současné nezávislé scény. Hošek je také považován za pokladatele základního kamene hipsterství v Česko – Slovensku.\n\nV letech 1998-2004 studoval na Akademii výtvarných umění v Praze. V roce 2003 byl na stáži na londýnské Middlesex University. Na AVU absolvoval malířskou školu v ateliéru Vladimíra Skrepla a Jiřího Kovandy. V letech 2005 a 2007 byl nominován na cenu Jindřicha Chalupeckého, ani jednou se mu však nepodařilo cenu získat.\n\nSe sestrou Anežkou už delší dobu působí jako iniciátoři hudebních a výtvarných aktivit na pražské a brněnské umělecké scéně. V roce 2002 dali dohromady projekt Indie Twins, v rámci kterého fungují jako kurátoři a DJs. S tímto působením souvisí také prostor A.M. 180, kombinující funkci obchodu s alternativní hudbou a příslušenstvím s galerií a filmovým klubem. V rámci A. M. 180 kolektivu se podílí na organizování koncertů výrazných jmen současné indie scény. Od roku 2009 dramaturgicky i organizačně stojí za festivalem CREEPY TEEPEE.\n\nJeho starší malby a instalace (jako například Casino vystavené v galerii NoD v roce 2001) odrážely vliv divokého street artového chaosu ve stylu Jeana-Michela Basquiata. V současnosti kombinuje zdánlivě expresivní „kaligrafii“ s dokonale chladnou „designérskou“ technikou. Obrazy vytváří vykrýváním ploch pomocí komplikovaných šablon. Jeho obrazy mají výrazný grafický, ornamentální až kaligrafický charakter. Porota ceny Jindřicha Chalupeckého uvedla, že „Často pracuje s textem, v poslední době se zajímá i o promyšlenou prostorovou instalaci svých pláten.“\n\n\n\n\n\n\n\n"}
{"id": "558031", "url": "https://cs.wikipedia.org/wiki?curid=558031", "title": "Gamerabaena", "text": "Gamerabaena\n\nGamerabaena je rodem dávno vyhynulé svrchnokřídové želvy ze souvrství Hell Creek. Fosílie tohoto rodu byly objeveny na jihozápadě Severní Dakoty v USA. Její stáří činí asi 70 až 65 milionů let, žila tedy na samotném konci druhohorního období (podobně jako třeba známí neptačí dinosauři rodu \"Tyrannosaurus\" nebo \"Triceratops\"). Jediným dnes známým druhem tohoto rodu želvy je \"G. sonsalla\", popsaná v roce 2010.\n\n"}
{"id": "558040", "url": "https://cs.wikipedia.org/wiki?curid=558040", "title": "Les Cunningham Award", "text": "Les Cunningham Award\n\nLes Cunningham Award je každoročně udělované ocenění \"nejužitečnějšímu hráči\" základní části American Hockey League, kterého volí ligoví hráči společně s novináři.\n\nTrofej byla poprvé udělena po sezoně 1947/48, a je pojmenována po bývalém hráči klubu Cleveland Barons jménem Les Cunningham, který byl pětinásobně zvolený do All-Star týmu AHL a třikrát zvedl nad hlavu Calderův pohár. V době ukončení kariéry vedl historické kanadské bodování soutěže.\n\n<onlyinclude>\n"}
{"id": "558042", "url": "https://cs.wikipedia.org/wiki?curid=558042", "title": "Karel Ferdinand Vasa", "text": "Karel Ferdinand Vasa\n\nKarel Ferdinand Vasa (13. října 1613, Varšava – 9. května 1655, Wyszków) byl vratislavský a plocký biskup a niský a opolský kníže z švédské a polské královské dynastie Vasovců.\n\nNarodil se jako čtvrtý syn ze sedmi potomků polského krále Zikmunda III. Wasy a jeho druhé manželky, rakouské arcivévodkyně Konstance Habsburské.\n\nV roce 1619 byl dosazen jako koadjutor vratislavského biskupství, biskupem této diecéze se stal v roce 1625. Po smrti svého bratra a polského krále Vladislava IV. roku 1648 se stal také zástavním knížetem opolským, kterým byl až do svého skonu.\n\n"}
{"id": "558047", "url": "https://cs.wikipedia.org/wiki?curid=558047", "title": "Balduin VI. Flanderský", "text": "Balduin VI. Flanderský\n\nBalduin VI. Flanderský řečený \"Dobrý\" (\"fr. Baudouin de Mons, Baudouin de Hasnon a Baudouin le bon\", 1030-17. července 1070 Bruggy) byl hrabě henegavský a flanderský.\n\nBalduin VI. se narodil jako nejstarší syn z manželství Balduina V. a Adély, dcery francouzského krále Roberta II. Po smrti krále Jindřicha I. byl Balduinův otec poručníkem Filipa I.\n\nBalduin byl údajně velmi zbožný a na rozdíl od svého otce a děda byl chatrného zdraví. Roku 1051 se oženil s Richildou, vdovou po henegavském hraběti Heřmanovi. Sňatkem získal hrabství Mons a Henegavsko a roku 1067 podědil po otci Flandry. Zemřel v důsledku nevyléčitelné nemoci, byl pohřben v benediktinském klášteře Hasnon, který roku 1060 obnovil. Na smrtelném loži rozdělil hrabství mezi své dva syny, Arnulf měl dostat Flandry a mladší Balduin Henegavsko.\n\n"}
{"id": "558053", "url": "https://cs.wikipedia.org/wiki?curid=558053", "title": "John B. Sollenberger Trophy", "text": "John B. Sollenberger Trophy\n\nJohn B. Sollenberger Trophy je trofej pro nejproduktivnějšího hráče základní části sezony American Hockey League.\n\nTrofej nese od roku 1955 jméno John B. Sollenberger. Sollenberger byl dlouholetým funkcionářem Hershey Bears. Původně se trofej jmenovala po hráči jménem Wally Kilrea, který byl držitelem rekordního počtu bodů za sezonu. Hned v první sezoně 1947/48, kdy se trofej udělovala, se pojmenovala podle jiného hokejisty - Carl Liscombe byl jejím prvním držitelem a zároveň v dané sezoně překonal Kilreův rekord.\n\nV roce 2004 trofej obdržel český útočník Pavel Rosa.\n\n"}
{"id": "558058", "url": "https://cs.wikipedia.org/wiki?curid=558058", "title": "Sklotvornost", "text": "Sklotvornost\n\nSklotvornost je schopnost systému přecházet do sklovitého (amorfního) stavu. Při klasické přípravě skel chlazením taveniny obecně platí, že sklotvornost se rozšiřuje s rostoucí rychlostí chlazení.\n\nV technologické praxi se k hodnocení sklotvornosti, resp. kritické teploty chlazení (teplota, při níž je čas potřebný pro vznik určitého podílu krystalické fáze minimální) používají tzv. TTT diagramy (Time-Temperature-Transformation diagram).\n"}
{"id": "558059", "url": "https://cs.wikipedia.org/wiki?curid=558059", "title": "Luis Corvalán", "text": "Luis Corvalán\n\nLuis Alberto Corvalán Lepe (14. září 1916 Puerto Montt – 21. července 2010 Santiago de Chile) byl chilský politik a generální tajemník Komunistické strany Chile.\n\nV roce 1968 podpořil invazi vojsk Varšavské smlouvy do Československa. Po puči Augusta Pinocheta v roce 1973 byl zatčen a uvězněn. Dne 18. prosince 1976 se západ dohodl se Sovětským svazem na jeho výměně za významného uvězněného ruského disidenta Vladimira Bukovského. Až do návratu demokracie do Chile žil v exilu v Sovětském svazu, do Chile se vrátil v roce 1988. Zemřel v roce 2010 v Santiago de Chile.\n\nDne 11. října 1972 se Corvalán setkal s tehdejším ministrem zahraničí Československa Bohuslavem Chňoupkem, kterého požádal o pomoc při propagaci Komunistické strany Chile v zemi a dodávku 16 mm promítacích přístrojů. Bohuslav Chňoupek mu tehdy veškerou \"internacionální pomoc\" přislíbil s tím, že mu situace v zemi připomíná léta 1945 a 1948 v Československu.\n"}
{"id": "558061", "url": "https://cs.wikipedia.org/wiki?curid=558061", "title": "Tchang Jin", "text": "Tchang Jin\n\nTchang Jin (; 6. dubna 1470, Su-čou – 7. ledna 1524 Su-čou) byl učenec, malíř, kaligraf a básník mingské Číny.\n\nTchang Jin používal zdvořilostní jména Po-chu () a C’-wej () a pseudonymy Liou-žu ťü-š’ (), Tchao-chua-an ču () a Tchao-čchan sien-li ().\n\nTchang Jin se narodil v obchodnické rodině v Su-čou. Byl výborným studentem, žákem a chráněncem Wen Lina, roku 1498 se v provinčních zkouškách umístil na prvním místě, ale při zkouškách v hlavním městě byl s přítelem přistižen při podvodu a nucen se vrátit s hanbou domů.\n\nJe jedním z nejvýznamnějších malířů čínské historie. Je řazen k „čtyřem mistrům mingské doby“, mezi něž patřili ještě Šen Čou (1427–1509), Wen Čeng-ming (1470–1559) a Čchiou Jing (asi 1495–1552). Tchang byl také talentovaný básník, on a jeho současníci Wen Čeng-ming, Ču Jün-ming (1460–1526) a Sü Čen-čching, byli známi jako „čtyři literární mistři wu-čungské oblasti“.\n\n"}
{"id": "558063", "url": "https://cs.wikipedia.org/wiki?curid=558063", "title": "Dudley „Red“ Garrett Memorial Award", "text": "Dudley „Red“ Garrett Memorial Award\n\nDudley „Red“ Garrett Memorial Award je každoročně udělovaná trofej v American Hockey League, kterou získává nejlepší nováček uplynulé sezony. O držiteli trofeje hlasují hráči a novináři. Trofej nese jméno Dudley Garretta, který hrál v AHL než narukoval do druhé světové války, kde padl.\n\nV roce 1997 se z trofeje radoval český útočník Jaroslav Svejkovský\n\n"}
{"id": "558068", "url": "https://cs.wikipedia.org/wiki?curid=558068", "title": "Eddie Shore Award", "text": "Eddie Shore Award\n\nEddie Shore Award je udělována každoročně nejlepšímu obránci sezony AHL od sezony 1958/59. Držitele určují hráči a média. Trofej nese jméno legendárního obránce Eddie Shorea.\n\n\nJedna z výročních cen klubu NHL Boston Bruins také nese název Eddie Shore Award. Je udělována hráči s největším herním odhodláním.\n"}
{"id": "558070", "url": "https://cs.wikipedia.org/wiki?curid=558070", "title": "Ted a spol.", "text": "Ted a spol.\n\nTed a spol. (v anglickém originále Better Off Ted) je americký komediální televizní seriál s prvky sci-fi. Jeho premiéra v USA proběhla 18. března 2009 na stanici ABC, poslední díl byl odvysílán 26. ledna 2010. V České republice jej uvedla do vysílání televizní stanice Prima Cool.\n\nDěj se většinou odehrává v okolí firmy \"Veridian Dynamics\", která vyrábí často nesmyslné, až absurdní produkty. V první sérii je na začátku většiny dílů upoutávka, která zmíněnou firmu vychvaluje, popřípadě něco zdůvodňuje, v dalších dílech byla tato upoutávka přesunuta dále do děje.\n\n\n"}
{"id": "558071", "url": "https://cs.wikipedia.org/wiki?curid=558071", "title": "Day of Defeat", "text": "Day of Defeat\n\nDay of Defeat je akční hra pro více hráčů zasazená do druhé světové války. Byla vytvořená jako modifikace (podobně jako Counter-Strike) do hry Half Life. Day of Defeat byla vydána firmou Activision v roce 2003, poté následovaly různé beta testy, dokud v roce 2005 nevyšla verze \"Day of Defeat: Source\" běžící na Source enginu.\n\nVe hře má hráč možnost hrát pouze na internetu či po místní síti. Po připojení na server si hráč vybere tým, US Army nebo Wehrmacht. Následně si hráč musí vybrat, za jakou třídu bude hrát. Může hrát za střelce, útočníka, kulometčíka, odstřelovače nebo raketometčíka. Ve hře se bojuje o vlajky nebo se zneškodňují pomocí výbušnin objekty. Když má tým obsazené všechny vlajky, nebo zničí všechny nepřátelské objekty, tak vyhrává bitvu.\n\n"}
{"id": "558072", "url": "https://cs.wikipedia.org/wiki?curid=558072", "title": "Konopour", "text": "Konopour\n\nKonopour (\"Datisca\") je jediný rod čeledi konopourovité dvouděložných rostlin z řádu\ntykvotvaré. Zahrnuje pouze 2 druhy vysokých bylin se zpeřenými listy a drobnými květy. Koopoury jsou dvoudomé rostliny, vzhledově připomínají konopí. Jeden druh je rozšířen v Asii a na Krétě, druhý v Severní Americe.\n\nKonopoury jsou vysoké lysé byliny, habitem poněkud podobné konopí. Rostliny jsou dvoudomé, samčí a samičí nebo oboupohlavné a samčí (andromonoecie). Listy jsou střídavé, zpeřené, bez palistů. Čepel listů je na okraji zubatá, s peřenou žilnatinou.\nKvěty jsou drobné, nenápadné, nahuštěné ve svazečcích na koncích dlouhých olistěných větví.\nOkvětí je vytrvalé, kalichovité, složené ze 3 až 9 volných plátků, koruna chybí. V samčích květech je 8 až 25 tyčinek, v oboupohlavných květech jen 3 až 5 tyčinek. Semeník je spodní, srostlý ze 3 až 5 plodolistů, s jednou komůrkou a mnoha vajíčky. Plodem je mnohasemenná tobolka.\n\nRod \"Datisca\" zahrnuje pouze 2 druhy. Druh \"Datisca glomerata\" je rozšířen na západě Severní Ameriky, \"Datisca cannabina\" v sušších oblastech Eurasie od Turecka po Himálaj, v Evropě na Krétě. \n\nV minulosti byla čeleď \"Datiscaceae\" řazena do řádů \"Violales\" (Cronquist), \"Begoniales\" (Tachtadžjan) nebo \"Cucurbitales\" (Dahlgren). Zařazení do řádu tykvotvaré bylo později potvrzeno molekulárními metodami.\n\nPodle kladogramů APG je sesterskou větví čeleď kysalovité (\"Begoniaceae\").\n\nKonopour \"Datisca cannabina\" je atraktivní vzrůstná bylina a občas je pěstován jako okrasná rostlina. Kořeny obsahují alkaloid datiscin a poskytují žluté barvivo.\n\n"}
{"id": "558073", "url": "https://cs.wikipedia.org/wiki?curid=558073", "title": "Směrový sloupek", "text": "Směrový sloupek\n\nSměrový sloupek je dopravní zařízení, které se umisťuje podél silnic jako vyznačení jejich okraje, čímž přispívá k orientaci řidičů a bezpečnosti silničního provozu, zejména za snížené viditelnosti. Používají se zejména na silnicích vyšších tříd. Sloupky se zpravidla umisťují vně krajnice, u dvoupásových komunikací někdy i k vnitřními okraji jízdního pásu, tedy na dělicí pás. Směrové sloupky mohou být kombinovány i se svodidly, pak zpravidla tvoří prodloužení sloupků svodidel. V některých zemích (například v Německu) jsou vybrané směrové sloupky standardně opatřeny tabulkou s číslem silnice, kilometráží, případně směru a vzdálenosti k nejbližší hlásce; plní tak zároveň funkci kilometrovníků (hektometrovníků).Existuje více typů ,například typu F nebo K.U silnic můžeme nyní vidět sloupky se třemi typy reflexních folií,skel. Nejčastěji u silnic a dálnic v ČR vidíme rudo-červený typ folií (starší),nebo novější s jasně oranžovou folií.\nPředchůdci směrových sloupků byly kamenné anebo betonové patníky, které se však s motorizací a tím zrychlením dopravy samy staly ohrožením bezpečnosti; směrové sloupky jsou vyrobeny z měkkých plastů, takže při srážce nepředstavují pro vozidlo ohrožení.\n\nV České republice je podoba směrových sloupků předepsána vyhláškou 30/2001 Sb. pod označeními Z 11a až Z 11f; touto vyhláškou byly nově zavedeny barevné varianty směrových sloupků v některých rizikových místech.\n\nBílé směrové sloupky jsou základní variantou. U míst vjezdu na účelovou pozemní komunikaci (polní a lesní cesty, parkoviště…) nebo výjezdu z ní se místo bílých sloupků používají červené. V úsecích s častějším výskytem náledí (mosty, hráze) se umisťují modré sloupky. Na přední straně (tedy straně viditelné při pravé straně silnice) mají sloupky zdvojené oranžové odrazky, na zadní straně (tedy po levé straně silnice) jednoduché bílé odrazky, obojí kosodélníkového tvaru.\n\nV České republice se vyřazené či ukradené směrové sloupky nezřídka po mírné úpravě a upevnění ve vodorovné poloze používají jako schránka pro doručování novin.\n\nPodle ČSN 73 6101 se umisťují směrové sloupky v takovýchto rozestupech měřených na ose komunikace:\n\nSměrové sloupky se vždy umísťují vstřícně, tzn. po obou stranách vzhledem ke vzdálenosti osy komunikace stejně (resp. v témže příčném řezu).\n"}
{"id": "558076", "url": "https://cs.wikipedia.org/wiki?curid=558076", "title": "Karel I. Minsterberský", "text": "Karel I. Minsterberský\n\nKarel I. Minsterberský (4. května 1476, Kladsko – 31. května 1536, Frankenstein), byl minsterberský a olešnický kníže a nejvyšší hejtman Českého království, pocházející z minsterberské větve rodu z Poděbrad.\n\nByl synem minsterberského knížete Jindřicha a jeho ženy Uršuly Braniborské, jeho dědem byl pak český král Jiří z Poděbrad. Karel byl znám jako výborný diplomat, spolupodílel se například na uzavření jagellonsko-habsburské dědické smlouvy z Vídně z roku 1515. V roce 1517 ztratil Volovsko a Stěnavsko. K nástupu reformace byl pozitivní, obzvláště mu vyhovovala nauka o nenadřazenosti církevní moci nad mocí světskou. Využíval reformačního nadšení k protiřímské politice, avšak již od poloviny 20. let 16. století se začal od náboženských novot odvracet.\n\nV letech 1523–1525 vykonával úřad nejvyššího mincmistra Českého království.\n\nByl pohřben se svojí ženou ve farním kostele svaté Anny ve Frankenštejnu.\n\n\n"}
{"id": "558077", "url": "https://cs.wikipedia.org/wiki?curid=558077", "title": "Amoralismus", "text": "Amoralismus\n\nAmoralismus je postoj, který odmítá platnost morálních zásad. Pojem vytvořil Friedrich Nietzsche, podle něhož je posláním člověka tvořit a přesahovat sám sebe, být „mostem k nadčlověku“. Tvořivý člověk žije „mimo dobro a zlo“ a jeho cesta je zápas, boj. Morálka je podle Nietzscheho příčinou západního nihilismu, který chce tvořivost omezovat podle „otrocké morálky“ těch slabých.\n\nNázor, že štěstí pro člověka spočívá v prosazení síly, zastával podle Platóna sofista Pólos: „Zákony dávají lidé slabí a množství. Nejlepší a nejsilnější z nás od mládí jako lvíčata zotročujeme tím, že je třeba zachovávat rovnost, a to že je krása a spravedlnost. Ale náležitě od přírody nadaný muž to se sebe setřese, pošlape kejkle a zaříkadla a nepřirozené zákony... a jako plamen vyšlehne právo přírody.“ \n\nEstetický amoralismus zastával například Oscar Wilde: umělec hledá a tvoří krásu, a to bez ohledu na morální pravidla.\n\n"}
{"id": "558080", "url": "https://cs.wikipedia.org/wiki?curid=558080", "title": "Yanick Dupre Memorial Award", "text": "Yanick Dupre Memorial Award\n\nYanick Dupre Memorial Award je každoročně udílené ocenění v American Hockey League pro hráče, který nejvíce podporuje charitativní činnost. Držitele trofeje určuje ligový prezident.\n\nTrofej se jmenuje po útočníkovi klubu Hershey Bears Yanickovi Duprému, který ve věku 24 let podlehl leukemii.\n\n"}
{"id": "558083", "url": "https://cs.wikipedia.org/wiki?curid=558083", "title": "Hrobčičtí z Hrobčic", "text": "Hrobčičtí z Hrobčic\n\nHrobčičtí z Hrobčic jsou český vladycký rod pocházející z Hrobčic na Teplicku. \n\nPrvní zmínky pocházejí až ze 16. století. Předek Jeroným z Hrobčic dostal erb i majestát od krále Ludvíka Jagellonského. Jeho potomci koupili Holešovice, Slatinu a Pětipsy na Žatecku.\n\nJan Mikeš z Hrobčic roku 1550 koupil Budenice, které mu po stavovském povstání zabavili, proto tato větev poté vlastnila jen Chrustenice a Mlýnec. Synové Františka Albrechta museli vstoupit do armády, jinak by neměli z čeho žít.\n\nBohuslav za účast na stavovské povstání přišel o dvě třetiny majetku, v roce 1631 se vrátil do vlasti s protestantským vojskem a zkonfiskovali mu i zbytek jmění. I další příslušníci rodu přišli o většinu majetku a jejich děti se marně domáhaly jeho návratu.\n\nDruhý syn Františka, František Antonín, působil jako nejvyšší vachmistr a roku 1755 jej přijali do panského stavu. Ke konci života musel prodat poslední rodinný statek Mlýnec. \n\nKoncem 18. století rod Janem Jáchymem mizí.\n\nŠtít je rozdělen na 4 barevná pole, střídavě červená a modrá, přes něž se točí dva hadi, zlatý a stříbrný.\n\nSpojili se s Roupovci, Boryni ze Lhoty, Benedy z Nečtin či pány z Bubna.\n\n"}
{"id": "558085", "url": "https://cs.wikipedia.org/wiki?curid=558085", "title": "Pochva (list)", "text": "Pochva (list)\n\nPochva listu je jeho spodní část, která obepíná stonek; vyskytuje se běžně u trav (lipnicovité). V místě, kde pochva obepíná stonek, vybíhá často v ouška (\"auricula\") a z úžlabí pochvy někdy vyrůstá blanitý, nezelený jazýček (\"ligula\").\n"}
{"id": "558094", "url": "https://cs.wikipedia.org/wiki?curid=558094", "title": "Anenský potok (přítok Novohradky)", "text": "Anenský potok (přítok Novohradky)\n\nAnenský potok je levostranný přítok řeky Novohradky v okrese Chrudim v Pardubickém kraji. Délka toku činí 11,8 km. Plocha povodí měří 21,3 km².\n\nAnenský potok pramení severovýchodně od Lažan v nadmořské výšce okolo 415 m. Nejprve směřuje na severozápad. V polích a lukách mezi Skutčí, Zbožnovem a Štěpánovem (katastrální území Skuteč a Štěpánov u Skutče) napájí dva větší rybníky. Pod Štěpánovem se údolí potoka prohlubuje a jeho tok se obrací na sever. V tomto úseku protéká přírodní rezervací Anenské údolí. Níže po proudu se nachází obec Hroubovice, pod níž se potok stáčí na severovýchod k osadám Bělá a Radim. Pod Radimí se vlévá zleva do řeky Novohradky na jejím 24,3 říčním kilometru v nadmořské výšce 278 m.\n\nZa zmínku stojí pouze bezejmenný levostranný přítok odvodňující území severozápadně od Skutče a pramen u kostela Sv. Anny (Skutečské lázně).\n\nPrůměrný průtok u ústí činí 0,10 m³/s.\n"}
{"id": "558100", "url": "https://cs.wikipedia.org/wiki?curid=558100", "title": "Hýzrlové z Chodů", "text": "Hýzrlové z Chodů\n\nHýzrlové z Chodů jsou původně německý později počeštěný rod. Pochází z 15. století z oblasti Loketska.\n\nVáclav Hýzrle bojoval na Loketsku se Šliky, kteří jej nakonec na Chodově zajali. Roku 1503 si na tento rod stěžoval i jeho syn až v uherském Budíně. Hýzrlové poté vlastnili Cholupice u Prahy a další statky.\n\nVoják Jindřich Hýzrle (1575–1665) dělal jako panoš společnost arciknížeti Arnoštovi, účastnil se bojů s Turky. Jako voják a diplomat sloužil v císařské armádě. Císař Rudolf II. jej povýšil do panského stavu, toto postavení potvrzovali i další panovníci. Rukopis \"Život, v němž se obsahují některé jízdy a tažení...\" sepsal v české a německé verzi, žánrově přechází mezi životopisem, kronikou a cestopisem jeho cest po Evropě, dílo i sám ilustroval. Měl tři syny. Václav po svém strýci Bernardovi zdědil Černotice, Karel Češtice a Václav Michal Budkov. Jeho bratranec Kryštof Ferdinand se stal císařským komořím a dozoroval těžbu stříbra. Kanovníkem Bernardem rod v Litoměřicích roku 1776 vymřel.\n\nEusebius Hýzrle (Sigismund Eusebius Hisrle de Chodaun), kanovník litoměřický, byl donátorem 39. kaple Svaté cesty z Prahy do Staré Boleslavi, založené roku 1674.\n\nVe štítu leží obloukovitě prohnutá ryba střídavých barev – červená a stříbrná, tyto barvy se střídají i na podkladu.\n\nSpojili se se Žďárskými, hrabaty z Lamberga, pány z Lemberka, hrabaty z Carretto-Millesimo a dalšími rody.\n\n\n\n"}
{"id": "558105", "url": "https://cs.wikipedia.org/wiki?curid=558105", "title": "Perská kočka činčila", "text": "Perská kočka činčila\n\nPerská kočka činčila je jednou z prvních záměrně vyšlechtěných variet kočky perské. Poprvé byla v samostatné třídě vystavována v londýnském Crystal Palace v roce 1894. Má plochý nos a mírně vypouklé čelo. Tyto kočky jsou většinou dlouhosrsté, proto vyžadují každodenní péči. Hlava perské kočky je masivní s dvěma velkýma očima.\n\nJe jednou z prvních záměrně vyšlechtěných variet kočky perské. Poprvé byla v samostatné třídě vystavována v londýnském Crystal Palace v roce 1894.\n\nVýstavní standard (FIFe) má na činčily stejné požadavky jako na ostatní peršanky: Hlava je kulatá a masivní, sedí na krátké a silné šíji. Malé a kulaté uši jsou nasazeny nízko na hlavě. Oči jsou velké a kulaté. Profil má mít „stop“, což je krátké. hluboké prohnutí linie mezi čelem a nosem. Dále má mít plné tváře, široké a silné čelisti s dobře vyvinutou bradou. Tělo je velké s krátkými a silnými končetinami - COBBY. Tlapky jsou velké a kulaté. Ocas je krátký a hustě osrstěný. Srst je dlouhá, hustá, hedvábná a měkká. Je nadýchaná, plná lesku a kolem krku tvoří límec.\nČinčily bývají celkově drobnější než jiné varianty perských koček, dospělá samice váží často jen okolo 2 a půl kilogramu. Dlouhá léta byl typ činčil výrazně slabší, podobaly se více starému typu peršanek, místo moderního \"peke\" typu, a posuzovatelé - výstavní rozhodčí - to na výstavách tolerovali. Díky usilovné šlechtitelské práci několika zapálených chovatelů se kolem poloviny prvního desetiletí 21.století podařilo vyšlechtit perské činčily v typu zcela srovnatelném s ostatními perskými variantami.\nPrávě zbarvení srsti nejvýrazněji odlišuje činčily od ostatních peršanek. Kočka vypadá jako bílá, až při podrobnějším pohledu zjistíme, že konečky srsti jsou zabarvené. Takové zbarvení nazýváme tiping. Geneticky jde o kresbu, která je \"vytlačena\" až na špičku chlupu, přičemž působením inhibitoru je změněná základní podkladová barva z teple pískové na stříbřitou. Obdobou jsou kočky zlaté, u kterých zůstalo původní zbarvení podkladové barvy srsti - teple pískové - zachováno.\nPodle délky probarvené části rozlišujeme činčily (zbarvená je maximálně vrchní 1/8 chlupu) a stínované.\nNejčastěji je špička chlupu zbarvena černě. Existují ale také modré činčily či modré zlaté kočky, kdy je špička chlupu zbarvena vlivem modrého ředění modře.\nIdeálem je stejnoměrné zbarvení bez náznaků kresby. Pokud je kresba výrazná, mluvíme o stříbřité nebo zlaté kočce s kresbou (mramorováním, tygrování, tečkováním).\n\nPro perské činčily a od nich odvozené varianty je v rámci FIFe povolena pouze zelená barva očí. Oči bývají velmi výrazné, velké a kulaté, orámované základní barvou, stejně jako nosní zrcátko.\n\n"}
{"id": "558106", "url": "https://cs.wikipedia.org/wiki?curid=558106", "title": "Chrodechilda", "text": "Chrodechilda\n\nSvatá Chrodechilda, také\" Chrodichild \"nebo\" Chrodechilde, \"\" Chrodigildis\" (kolem 474, Lyon – 3. června 544, Tours) byla dcerou burgundského krále Chilpericha II.. V roce 490 v boji o moc v Burgundsku nechal její rodiče zavraždit její strýc Gundobad († 516) poté byla se svou sestrou u strýce Godegisela na jeho dvoře v Ženevě, kde se vzdělávala.\n\nOd roku 492 se stala druhou manželkou franského krále Chlodvíka I. a také franskou královnou. Byla katolického vyznání a dala pokřtít své dva syny ještě před christianizací Franků. S Chlodvíkem I. měla čtyři syny a dceru.\n\nPo smrti Chlodvíka zprvu sídlila v Paříži a ovlivňovala politiku svých synů proti Burgundsku, kde vládl Gundobadův syn král Sigismund I., ten se nechal přimět svou druhou manželkou k zavraždění vlastního syna Sigiricha, kterého měl z prvního manželství s dcerou krále Theodericha I. Velikého. Syn Chrodechildy Chlodomer, král z Orléansu, však Sigismunda I. za války zajal a dal spolu s jeho dětmi v roce 524 zabít. V boji s Burgundy krátce na to sám Chlodomer padl. Jeho děti vychovávala babička Chrodechilda, ty však ze žárlivosti a z touhy po jejich území osobně zabil jejich strýc později král Chlothar I. s podporou dalšího Chrodechildina syna Childeberta I.. Chrodechilda pak odešla do Tours, kde založila ženský klášter, kde také 3. června 544 zemřela. Chlothar I. ji slavnostně pochoval v Paříži po boku zakladatele franské říše a také manžela Chlodvika I.\n\n"}
{"id": "558108", "url": "https://cs.wikipedia.org/wiki?curid=558108", "title": "Páni z Choustníka", "text": "Páni z Choustníka\n\nPáni z Choustníka byli starobylý panský rod.\n\nMezi první ověřené předky patří Sezima, který pobýval v Konstantinopoli a padl roku 1179 v bitvě u Loděnic či Hroznata, jehož syn Beneš nechal postavit hrad Choustník, který záhy změnil majitele, když ho páni z Choustníka prodali Rožmberkům. Členové rodu drželi Chotěboř a Choustníkovo Hradiště. průběhu 14. století vlastnili Dražice, Městec a Miletín. Heřman z Choustníka v letech 1398-1402 působil jako nejvyšší komorník. Jeho bratr Beneš (* 1370) se stal nejvyšším písařem, královským hejtmanem ve Slezsku, král jej pověřoval diplomatickými úkoly až v Itálii. Oba bratři nezanechali potomky a proto rod roku 1410 Benešem vymřel.\n\nV modrém štítě šikmo stojí zlatý žebřík. Patří mezi nejstarší erbovní znamení na českém území. \n\nK původnímu erbu se váže pověst zaznamenaná v Dalimilově kronice. Při obléhání Milána za krále Vladislava II. roku 1158 údajně předek Choustníků jako první zdolal hradby města, za což jej král odměnil tím, že mu do erbu dal žebřík.\n\nPravděpodobněji se jeví skutečnost, že příslušníci rodu museli za Přemysla II. opustit své statky v Polabí a náhradou si vybudovali hrad Choustník na Táborsku, který dokončili v roce 1282. \n\nSpojili se s Rožďalovci, pány z Opočna a z Dobrušky.\n\n"}
{"id": "558112", "url": "https://cs.wikipedia.org/wiki?curid=558112", "title": "Oscar za nejlepší ženský herecký výkon v hlavní roli", "text": "Oscar za nejlepší ženský herecký výkon v hlavní roli\n\nCena Akademie za zásluhy (\"Academy Award of Merit\") za nejlepší herečku v hlavní roli je jednou z cen, kterou každoročně uděluje americká Akademie filmového umění a věd za nejlepší filmové počiny roku.\n\nHistoricky první držitelkou zlaté sošky za nejlepší ženský herecký výkon se za sezónu 1927/1928 stala Janet Gaynorová za výkon ve filmech \"V sedmém nebi\" (\"Seventh Heaven\"; 1927), \"Anděl ulice\" (\"Street Angel\"; 1928) a \"Východ slunce\" (\"Sunrise: A Song of Two Humans\"; 1927). Od té doby udělila Akademie v této kategorii celkem 83 cen, a to 69 různým herečkám. Až do roku 1936 byli nominováni a oceňováni všichni herci bez ohledu na to, zda se jednalo o hlavní či vedlejší roli. Od roku 1936 jsou výkony ve vedlejších rolích oceňovány samostatně.\n\n\n\n"}
{"id": "558117", "url": "https://cs.wikipedia.org/wiki?curid=558117", "title": "Všeobecné volby ve Spojeném království 2010", "text": "Všeobecné volby ve Spojeném království 2010\n\nVe všeobecných volbách ve Spojeném království v roce 2010 se rozhodovalo o pozicích 650 poslanců Dolní sněmovny parlamentu Spojeného království relativně většinovým volebním systémem. Volby se konaly 6. května 2010, více než pět let od voleb předchozích. Volební místnosti byly otevřeny mezi sedmou hodinou ranní a desátou večerní a někde zároveň sloužily pro současně probíhající volby do místních samospráv. \n\nVítězem voleb se stala Konzervativní strana vedená Davidem Cameronem s 302 křesly, druhá skončila doposud vládnoucí Labouristická strana vedená Gordonem Brownem s 256 křesly a třetí místo zaujali Liberální demokraté Nicka Clegga s 56 křesly. Další strany už získaly výrazně méně a většinou se jednalo o regionální strany svázané s nějakou z částí Spojeného království. Například severoirská Demokratická unionistická strana získala 8 křesel, Skotská národní strana získala 6 křesel, severoirská Sinn Féin pět křesel a velšská Plaid Cymru 3 křesla. Historicky první křeslo se podařilo získat Zelené straně Anglie a Walesu, která již dříve získala křesla ve volbách do Evropského parlamentu v roce 2009. Naopak Britská národní strana Nicka Griffina, která také ve volbách do Evropského parlamentu v roce 2009 uspěla, ve všeobecných volbách nezískala jediné křeslo.\n\nVolby dopadly přibližně tak, jak předpovídaly předvolební průzkumy, a došlo k tomu, že ani jedna strana nezískala sama o sobě prostou většinu, což je v britském systému situace neobvyklá (naposledy k ní došlo po volbách v roce 1974). Na potřebných 326 křesel nedosáhla ani předběžně uvažovaná koalice labouristů s liberálními demokraty. \n\nV rámci povolebních jednání se podařilo 11. května 2010 dohodnout koalici konzervativců s liberálními demokraty, kteří tím získali pozice ve vládě, a David Cameron se stal premiérem. Jedná se o první koaliční vládu ve Velké Británii od ukončení druhé světové války v roce 1945, kterou tehdy vedl Winston Churchill. Koaliční vláda za druhé světové války však nebyla produktem výsledků voleb, což je rozdíl oproti volbám roku 2010. Ve stejný den, tedy 11. května, odstoupil z pozice lídra své strany Gordon Brown a úřadující vůdkyní Labouristické strany (nyní v opozici) se stala jeho zástupkyně Harriet Harmanová.\n"}
{"id": "558120", "url": "https://cs.wikipedia.org/wiki?curid=558120", "title": "Harry &quot;Hap&quot; Holmes Memorial Award", "text": "Harry &quot;Hap&quot; Holmes Memorial Award\n\nHap Holmes Memorial Award je trofej, která je udělována každoročně hokejovým brankářům mužstva American Hockey League, které inkasovalo za základní část nejméně branek ze soutěže. Podmínkou pro zisk trofeje je, že brankář nastoupí za klub alespoň v 25 utkáních v základní části daného ročníku.\n\nDo roku 1972 bylo podmínkou odchytat alespoň 50 % utkání základní části. Trofej je udělována od sezóny 1947/48 a je pojmenována po legendárním brankáři Hapu Holmesovi.\n\nDržiteli trofeje jsou mimo jiné i čeští hokejisté Martin Prusek (2002) a Milan Hnilička (2000).\n\n"}
{"id": "558129", "url": "https://cs.wikipedia.org/wiki?curid=558129", "title": "Louis A. R. Pieri Memorial Award", "text": "Louis A. R. Pieri Memorial Award\n\nLouis A. R. Pieri Memorial Award je každoročně udělovaná trofej v American Hockey League. Ocenění je určeno pro nejlepšího trenéra v sezoně a volí jej členové AHL a novináři. \n\nLouis Pieri, jehož jméno trofej nese, byl dlouholetý funkcionář a majitel klubu AHL Providence Reds. \n\n"}
{"id": "558135", "url": "https://cs.wikipedia.org/wiki?curid=558135", "title": "Karel II. Minsterberský", "text": "Karel II. Minsterberský\n\nKarel II. Minsterberský či Minsterbersko-Olešnický (15. dubna 1545 Olešnice – 10. ledna 1617 Olešnice) byl minsterberský, olešnický a bernštatský kníže pocházející z minsterberské větve pánů z Poděbrad.\n\nByl synem minsterbersko-olešnického knížete Jindřicha II. a jeho druhé ženy Markéty Meklenburské. Po smrti lehnicko-břežského knížete Jáchyma Fridricha roku 1602 byl poručníkem jeho nezletilých synů Jana Kristiána a Jiřího Rudolfa. V roce 1608 se stal vrchním slezským hejtmanem. Jako protestant s nelibostí hleděl na zvolení Karla Habsburského, syna arcivévody Karla II. Štýrského a bratra českého krále Ferdinanda II., na vratislavský biskupský stolec. Stárnoucí kníže ještě zažil příklon slezských knížat k českým stavům, avšak vypuknutí stavovského povstání se již nedožil.\n\n"}
{"id": "558144", "url": "https://cs.wikipedia.org/wiki?curid=558144", "title": "Břenčák", "text": "Břenčák\n\nBřenčák je přírodní rezervace ev. č. 1130 na k.ú. Kníničky v Brně, okres Brno-město. Správa AOPK Brno. Nachází se nad levým břehem Brněnské přehrady. Geomorfologicky náleží Boskovické brázdě.\nDůvodem ochrany je zachování přirozených a přírodě blízkých lesních geobiocenóz s výskytem druhově bohatých a stabilních společenstev a současně esteticky významného segmentu krajiny v intenzivně využívané rekreační oblasti.\n\nPodloží tvoří slepence rokytenská facie permu (autun) Boskovické brázdy, droby rozstáňského souvrství spodního karbonu (visé) a vilémovické vápence středního devonu (macošské souvrství). Půdy reprezentují rankery a kyselé kambizemě.\n\nZ dřevin jsou zastoupeny buk lesní, bříza bělokorá, dub letní, dub zimní, habr obecný, hrušeň planá, jabloň lesní, jasan ztepilý, javor babyka, javor klen, javor mléč, jeřáb břek, jilm horský či lípa malolistá, podél břehu přehrady vrba bílá, vrba křehká, vrba košařská a trojmužná, mezi keři brslen bradavičnatý, brslen evropský, dřín obecný, ptačí zob obecný, řešetlák počistivý, skalník celokrajný či třešeň křovitá. Byliny zastupuje čilimník řezenský, černýš hřebenitý, brambořík nachový, dymnivka plná, chrpa chlumní, koniklec velkokvětý, prvosenka jarní, sesel sivý, violka trojbarevná a mnoho dalších.\n\nVe starých habrech se vyvíjí vzácný krasec berlínský a tesařík obrovský, z plazů je to slepýš křehký, užovka hladká, u vody užovka podplamatá a obojková, z ptáků krutihlav obecný, strakapoud prostřední, lejsek bělokrký a šedý, žluva hajní či rehek zahradní.\n\n"}
{"id": "558145", "url": "https://cs.wikipedia.org/wiki?curid=558145", "title": "Dopad neznámého tělesa na Jupiter roku 2009", "text": "Dopad neznámého tělesa na Jupiter roku 2009\n\nRoku 2009 byla na Jupiteru zaznamenána tzv. impaktní skvrna, která byla zřejmě pozůstatkem po nárazu menšího vesmírného tělesa. Skvrna měla rozlohu asi 190 milionů km², takže byla svými rozměry srovnatelná s Jupiterovou malou rudou skvrnou či s pozemským Tichým oceánem. Dopadnuvší těleso však mělo pravděpodobně průměr pouze několika set metrů.\n\n19. července 2009 přibližně ve 13:30 UTC zaznamenal skvrnu v atmosféře Jupiteru australský amatérský astronom Anthony Wesley. Stalo se tak téměř přesně 15 let po srážce Jupiteru s kometou Shoemaker-Levy 9. Wesley toho dne pozoroval ze své domácí observatoře kousek od malé vesnice Murrumbateman v Novém Jižním Walesu, a to pomocí zrcadlového dalekohledu o průměru 36,8 cm vybaveného nízkosvětelnou videokamerou. Na rozdíl od dopadu komety Shoemaker-Levy 9 byly tentokrát pozorovány také známky přítomnosti uhlovodíků, křemičitanů a oxidu křemičitého. Naopak nebyl pozorován žádný oxid uhelnatý a sloupec vzniklý po výbuchu dosáhl menší výšky.\n\nWesley se nejprve domníval, že se jedná o běžnou tmavou polární bouři, ale pak si všiml, že není jen tmavá, ale skutečně černá, a to i při pozorování na různých vlnových délkách. Na snímku, který pořídil o dva dny dříve, žádná taková skvrna nebyla. E-mailem informoval další astronomy, včetně centra v Pasadeně v Kalifornii.\n\nAmerický astronom Paul Kalas se svými spolupracovníky objev potvrdili. Měli zrovna k dispozici pozorovací čas na havajském dalekohledu Keck II, se kterým plánovali pozorovat exoplanetu Fomalhaut b, ale část ho operativně věnovali impaktu na Jupiteru. Pozorování v infračerveném oboru spektra provedená na observatoři Mauna Kea dalekohledy Keck II a IRTF ukázala jasnou skvrnu naznačující zvýšenou teplotu v oblasti okolo místa impaktu o rozloze 190 milionů km². Souřadnice místa dopadu byly 305 stupňů západní šířky a 57 stupňů jižní délky, poblíž Jupiterova jižního pólu.\n\nZ výrazného zjevu skvrny lze usuzovat, že obsahovala množství aerosolů vyvržených do vrchních vrstev atmosféry, podobně jako se stalo i během dopadu komety Shoemaker-Levy 9 v roce 1994. Při pozorování v blízkých infračervených vlnových délkách dalekohledem IRTF detekoval astronom Glen Orton se svým týmem v horních vrstvách jasné stoupající částice a při pozorování ve středních infračervených vlnových délkách možné stopy amoniaku.\n\nSíla výbuchu po dopadu byla tisíckrát větší než jakou vyprodukoval výbuch tzv. tunguského meteoru na Sibiři v červnu roku 1908 a milionkrát silnější než výbuchy atomových bomb svržených na Hirošimu a Nagasaki.\n\nPodobné události jsou sice relativně vzácné, ale nikoliv výjimečné. Podle studie z roku 2003 dopadají na Jupiter komety o průměru větším než 1,5 kilometru jednou za 90 až 500 let. Podobnou tmavou skvrnu zaznamenal na své kresbě Jupiteru během jednoho pozorování i italský astronom Giovanni Domenico Cassini již roku 1690, a není vyloučeno, že právě tohle bylo první pozorování srážky Jupiteru s cizím tělesem.\n\nTěleso, které zasáhlo Jupiter v červenci 2009, nebylo nikdy spatřeno. Uváží-li se však známé rozměry impaktorů pocházejících z roztrhané komety Shoemaker-Levy 9, pak je velmi pravděpodobné, že mělo průměr pouze několika set metrů.\n\nAstronomové si také dlouho nebyli jisti, zda se jednalo o kometu, planetku či nějaký neznámý malý Jupiterův satelit. Pravděpodobnější se zdálo, že šlo o kometu, neboť dráhy komet kříží oběžné dráhy planet mnohem častěji. V blízkosti oběžné dráhy Jupiteru (asi 5,2 astronomické jednotky od Slunce) by tato případná kometa byla ještě příliš daleko na to, aby vlivem slunečního záření zvýšila svou aktivitu, takže by byla jen stěží zachytitelná. Ovšem později na základě pozorovaných chemických látek uvolněných po impaktu do Jupiterovy atmosféry došli astronomové k závěru, že těleso při dopadu již neobsahovalo žádné významné množství vody. Velké množství pozorovaného oxidu křemičitého lze také vysvětlit jedině jako produkt chemických reakcí následujících po explozi tělesa hluboko v Jupiterově atmosféře. Do takové hloubky však mohlo proniknout jedině silné skalnaté těleso, mnohem slabší jádro komety by toho nebylo schopno. Na základě předpokládané hustoty kamenného objektu kolem 2,5 g/cm³ pak vědci odhadli jeho průměr na 200 až 500 metrů.\n\nZe studií amerického astronoma George Wetherilla již dříve vyplynulo, že Jupiter svou ohromnou gravitací působí jako štít, který zachytí nebo alespoň odkloní velkou část malých těles mířících do vnitřních částí sluneční soustavy, čímž mimo jiné chrání Zemi. Nebýt toho, Země by byla bombardována tělesy velikosti meteoroidu, jaký pravděpodobně přispěl k vyhynutí dinosaurů, mnohem častěji.\n\nZa předpokladu, že by se jednalo o neaktivní kometu nebo o planetku o průměru 1 kilometru, pak by těleso, jež dopadlo roku 2009 na Jupiter, mohlo mít maximální zdánlivou hvězdnou velikost (magnitudu) okolo 25 (Jupiter září asi 130miliardkrát jasněji). Většina prohlídek oblohy zaměřených na hledání planetek využívá širokoúhlých snímků, na nichž nelze zachytit objekty slabší než magnitudy 22 (což jsou tělesa 16krát jasnější než objekty magnitudy 25). Dokonce i detekce malých měsíců Jupiteru, které mají menší průměr než 10 kilometrů, je velmi obtížná a lze provést pouze s použitím těch nejlepších teleskopů. První z těchto velmi malých měsíců, Callirrhoe, byl poprvé pozorován až roku 1999.\n\n3. června 2010 zaznamenal Anthony Wesley v atmosféře Jupiteru další impakt, ovšem menší než ten z roku 2009. Další amatérský astronom, Christopher Go z Filipín, tuto událost dokonce zaznamenal videokamerou.\n\n"}
{"id": "558147", "url": "https://cs.wikipedia.org/wiki?curid=558147", "title": "Dějiny Litvy", "text": "Dějiny Litvy\n\nDějiny Litvy počínají příchodem Baltů asi 3000–2000 př. n. l. První písemné zmínky o Litevcích, patřících do skupiny baltských národů, se datují do roku 1009 n. l. Litevci později dobyli sousední země a ve 13. století založili Litevské velkoknížectví (a krátkodobé Litevské království). Velkoknížectví bylo úspěšným a dlouho trvajícím válečnickým státem. Střežilo si svou nezávislost a křesťanství přijalo teprve ve 14. století, jako jedna z posledních zemí v Evropě. V 15. století se tato obávaná mocnost stala největším státem Evropy díky dobytí rozsáhlých oblastí Rusi, obývaných velkými skupinami Východních Slovanů. Krewskou unií, ustanovenou roku 1385, se velkoknížectví osobou panovníka spojilo s Polskem. Pozdější Lublinská unie, uzavřená roku 1569 dala vzniknout unii reálné, tzv. Republice obou národů. Ta přetrvala až do roku 1795, kdy posledním dělením Polska zaniklo jak Polsko, tak i Litva. Pod nadvládou Ruského impéria Litevci následně žili až do 20. století. \n\nDne 16. února 1918 se zrodila obnovená Litva jako demokratický stát. Zůstala nezávislá až do roku 1940, kdy ji okupoval Sovětský svaz podle ujednání paktu Ribbentrop-Molotov. Po vypuknutí války prošla Litva několikaletou okupací nacistickým Německem, aby se po válce opět vrátila do područí Sovětského svazu. Jeho součástí zůstala téměř 50 let. V letech 1990–1991 Litva opět vyhlásila nezávislost. V roce 2004 země vstoupila do NATO i do Evropské unie.\n\nPředkové Litevců, Baltové, přišli na území Pobaltí již na přelomu 3. a 2. tisíciletí před naším letopočtem. První zmínka o nich se nachází v práci římského historika Tacita. Území, jež Baltové obývali, se rozprostíralo od řeky Visly po řeku Daugavu a od Baltského moře po Dněpr. Baltové se postupně rozdělili na několik kmenů, k nimž patřili Kuršové, Žemaiti, Aukštaiti, Litevci, Jotvíni, Prusové, Sélové, Latgalové a Zemgalové. Součástí tvořícího se litevského kmenového svazu se staly kmeny Aukštaitů a Žemaitů a částečně i Kuršů, Zemgalů a Sélů. První zmínku o Litevcích najdeme v Quedlinburských letopisech už v roce 1009, další, o něco pozdější, zprávy pocházejí z Nestorova rukopisu.\n\nRozsáhlé lesy a bažinaté oblasti na území litevských kmenů umožňovaly úspěšnou obranu proti cizí expanzi. Neúspěšně dopadla např. vojenská tažení kyjevského knížete Jaroslava I. Moudrého v letech 1038 a 1040. Podobně skončily i pokusy dánských králů Knuta Velikého a Knuta IV. I když se jim načas podařilo zavázat si Litevce k placení poplatků, žádné toto úsilí nedosáhlo trvalejších výsledků.\n\nOd 12. století započaly výboje litevských kmenů do okolních zemí. Ty jim umožnil zejména rozpad sousední Kyjevské Rusi na řadu dílčích knížectví, jež dokázala čelit jejich nájezdům jen s velkými obtížemi. Získaná kořist umožnila hromadit náčelníkům válečných družin větší bohatství, což vedlo k posilování jejich moci a růstu společenských rozdílů. V zájmu prosazení své moci nevedli litevští velmoži boje jen se svými sousedy, ale i mezi sebou. Na části litevského území, zejména ve Žmudi a povodí Něretvy, prováděli své válečné operace také členové Řádu německých rytířů, nejvýznamnější oblasti Litvy však zůstaly od těchto výbojných snah uchráněny. Jejich přítomnost, přestože s nimi někteří litevští velmoži taktéž spolupracovali, pomáhala sjednotit jednotlivé části formujícího se litevského etnika ke společné obraně.\n\nPřesto byla Litva stále jen křehkou konfederací raně feudálních knížectví. V roce 1219 byla podepsána smlouva mezi haličsko-volyňským knížetem a 21 litevskými vládci. Mezi nimi je připomínáno i jméno knížete Mindaugase, který do roku 1250 získal rozhodující vliv nad převážnou částí litevského území.\n\nJméno Litvy (ve slově \"Lituae\" v genitivu; 1. pád by tedy byl \"Litua\") bylo poprvé zmíněno v Quedlinburské kronice dne 9. března 1009 v zápise o smrti svatého Bruna. Bruno pokřtil Netimera, jednoho z lokálních (patrně jotvingského) knížat a jeho blízké. S tím nesouhlasil jeho bratr Zebeden, který nechal Bruna i s jeho svitou stít. O téže události (ovšem již bez zmínky o názvu Litvy) píše také Thietmar Merseburský a datuje ji na 14. února 1009. Toto datum je důvěryhodnější, protože Thietmar byl příbuzným a spolužákem Bruna, stýkal se s jeho otcem a patrně právě on napsal nedochovanou knihu \"Kniha o Brunonově činnosti\".\nExistuje několik verzí původu jména země. V západních zemích převládá názor, že název Litva vznikl z litevského slova \"lietus\", což znamená \"déšť\". Litva je tedy podle nich \"země deště\". S tím se však nelze ztotožnit, neboť existuje mnoho jiných zemí, kde prší častěji než v Litvě, ale jejich jména nejsou odvozena od slova déšť. Sami Litevci tuto verzi berou pouze anekdoticky, např. v textu písně úryvek \"...Lietuva, kur lietus lyja...\" – \"...Litva, kde prší...\".\n\nLitevský jazykovědec Kazimeras Kuzavinis tvrdí, že jméno země pochází z názvu vodního toku \"Lietauka\", jehož název byl slovanismem (správný název byl Lietava). Podle něj právě tato řeka dala jméno jednomu z litevských regionů a později i celé Litvě. Lietauka je v současnosti pravým přítokem řeky Neris. Je to 11 km dlouhý vodní tok, který se nachází 30 km od města Kernavė, tehdejšího důležitého politického centra litevského státu. Avšak v jeho větší blízkosti nebyly nalezeny žádné archeologické památky a sotva tam co mohlo být, protože to bylo bažinaté místo. Říčka je příliš nevýznamná (pouze 11 km) aby mohla dát jméno celé zemi. Proto tuto verzi lingvisté většinou odmítají.\n\nSimas Karaliūnas navrhl originální hypotézu, že název Litvy souvisí s německým slovem \"leiten \" (vést, velet). Toto slovo je pokládáno za odvozeninu indoevropského prajazyka, která v minulosti mohla být i v litevštině. Název prý zpočátku znamenal \"vojsko\" a tuto souvislost \"leiten \" – vojsko potvrzují i historické dokumenty.\n\nArtūras Dubonis na základě historických údajů uvedl teorii, že původní forma ethnonyma byla \"leitis\". To, že kmen slova \"liet-\" pochází z původního \"leit-\" bylo lingvistům známo již dříve. A. Dubonis dokázal, že označením \"leitis\" byli Litevci nazýváni v některých zdrojích z 14.–15. století a to dalo název určité specifické vrstvě zemanů Velkoknížectví litevského. Leitis totiž mělo zhruba tyto významy: 1. Vrstva sloužících velkoknížeti: vlastnili polnosti ve vlasti, vydržovali jeho koně, platili daně přímo panovníkovi, sloužili mu za vojenských tažení. Panovníkovi vojáci, také vybírali mýtné. Po zesílení pozic šlechty se stali pro panovníka již nepotřebnými a brzy zanikli, někteří se sami stali šlechtici. 2. Věc, záležitost. 3. Název národnosti (Litevců) ve 14.–15. století. Občas takto byli nazýváni všichni Litevci kromě Žemaitiů (Žmuďanů). V lotyštině se termín \"Leitis\" množné číslo \"Leiši\" jako alternativní k novějšímu \"Lietuvietis\" udržel až dosud. Mimo jiné, stejného původu – ovšem s jiným směrem variací – je i název Lotyšska (Lettonia).\n\nStát, který Mindaugas založil, měl charakter raně feudální monarchie, v níž kníže, opírající se o své družiníky, samostatně řídil vnitřní i zahraniční politiku země.\n\nZe začátku se nový stát musel vypořádat s expanzí německého a livonského rytířského řádu. Právě druhý zmíněný měl být jakousi spojkou žemajtského knížete Vykintase, která měla pomoci svrhnout Mindaugase z trůnu. Aby předešel dobytí Litvy křižáky a zvítězil v boji proti svým litevským protivníkům, přijal Mindaugas v roce 1251 křesťanství a získal tak papežovu podporu. O dva roky později, v létě 1253, byl kníže Mindaugas korunován za litevského krále. Zároveň odstoupil křižáckému řádu Žemaitsko, kde měli hlavní slovo novému králi oponující velmoži. Křižácká vláda zde však netrvala dlouho – v bitvě u jezera Durbe byla řádová vojska Žemajci poražena. Vzhledem k sílícím protikřesťanským tendencím však v roce 1261 Mindaugas zavrhl křesťanství, přerušil mírové vztahy s křižáky a za spojenectví s Alexandrem Něvským a obnovení dohody s Žemaity pokračoval v boji proti nim. Ani to však již nedokázalo uklidnit nepřátelsky naladěné litevské velmože. Toho využil jeho synovec Trianet, který společně s knížetem Daumantasem nechal Mindaugase svrhnout a zabít, aby se poté sám ujal vlády. Nového panovníka však po půlročním vládnutí sesadil a zavraždil za pomoci ruských vojáků Mindaugasův syn Vaišvilkas. Na prázdný trůn tak usedl Mindaugasův syn Vaišelga, který původně nastoupil dráhu pravoslavného mnicha. Daumantas musel utéct do Pskova, odkud pořádal se svou družinou po dlouhou dobu na litevské území nájezdy.\n\nV roce 1267 byl Vaišelga zabit v bojích s haličským knížetem Lvem. Po jeho smrti se na trůn dostal Traidenis (1269–1281), který pokračoval v boji proti křižákům. Za doby jeho vlády se podařilo získat několika vítězství nejen proti nim, ale i proti Tatarům, kteří uspořádali proti Litvě roku 1275 vojenskou expedici. O vývoji dalších několika let není mnoho zpráv, Litva nicméně znovu uspěla v obraně proti křižákům, kteří se zaměřili na opětovné získání Žmudi, žádný vládce ale nedokázal definitivně upevnit svojí moc. Novou expanzi započal litevský kníže Vytenis (1295–1316), kterému se mimo to podařilo stabilizovat vnitropolitickou situaci. V roce 1298 byla mezi ním a obyvateli Rigy podepsána smlouva proti Livonskému řádu.\n\nV první polovině 14. století došlo ve východní Evropě k ustavení silného státu – Litevského velkoknížectví. Za svůj vznik vděčí knížeti Gediminasovi (1316–1341), kterému se podařilo úspěšnou kombinací diplomacie a vojenských zásahů nejen ubránit své země před ohrožením ze strany německých rytířů, ale i rozšířit svůj vliv do oblasti ruských knížectví. Navázal tak na politiku svých předchůdců, kterým s nepodařilo získat v oblasti tzv. Černé rusi významná města Novgorodek a Grodno. Sňatkovou politikou se mu podařilo získat Vitebsko, dále ovládl Minsk a roku 1323 obsadil Kyjev. Následovalo připojení Smolenska roku 1340, následovaný Pinskem a Turovem. Svůj vliv udržoval taktéž v oblasti pskovské obchodnické republiky, kontakty udržoval i s Novgorodem. Při správě nově získaného území charakterizovala jeho vládu zejména značná tolerance vůči domácím zvyklostem, zároveň i stejná benevolence vůči pravoslavným a západním křesťanům. Sám Gediminas však na křesťanství nepřestoupil a zůstal nadále pohanem. Napojení na obchodní trasy, stejně jako dostatečné zázemí umožňovaly Gedminasovi úspěšně čelit nejen německým rytířům, ale i Tatarům, kteří ve spojení s ruskými knížaty zaútočili v letech 1338 a 1339 na Litvu. V obou případech se podařilo litevskému vládci tyto útoky odrazit.\n\nPo Gediminasově smrti roku 1341 připadlo knížectví jeho synům. Za velkoknížete byl vybrán, Jaunutis, jenž sídlil v rodící se litevské metropoli Vilnius. Nepříliš aktivního Jaunutise sesadili jeho dva další bratři Kestutis a Algirdas, kteří si rozdělili správu litevského státu. Zatímco Kestutis se staral o obranu německých útoků ze západu, Algirdas získal titul vrchního vladaře a spolu s ním i vládu na východě. Za vlády tohoto panovníka se podařilo definitivně připojit území Kyjeva, zároveň získat Černigov, Novgorod-Sversk a Brjansk. Přestože se mu nepodařilo získat ve spojení s tverským knížetem na přelomu 60. a 70. let Moskvu, zahrnovala nyní Litva tři pětiny území bývalého kyjevského státu.\n\nPo Algirdasově smrti v roce 1377 se v zemi znovu začalo bojovat o trůn. Korunu a titul velkoknížete Litvy získal Algirdasův syn z druhého manželství – Vladislav II. Jagello (Jogaila). Syn z prvního manželství, Andrius, utekl do Moskvy žádat o podporu. V Moskvě ho přijali a dali mu za úlohu vybojovat od Litevského velkoknížectví území okolo Novgorodu. Jogaila se v bitvě proti svému nevlastnímu bratrovi obrátil o pomoc na svého spojence se slibem, že přijme křesťanství. Jogaila podepsal roku 1380 tajnou smlouvu, o níž Kestutis nevěděl. Se zabezpečeným zázemím se pak Jogaila vydal se svým vojskem na pomoc tatarskému náčelníkovi Mamajovi bojujícímu na Kulikově poli proti Dmitriji Donskému. Chtěli společně potrestat Moskvu za podporu Andriuse a spravedlivě se s Mamajovým spojencem Olegem Rjazanským podělit o území moskevského knížectví. Na Kulikovo pole však Jogaila dorazil pozdě. Tataři byli poraženi a v bitvě jich mnoho padlo. V té době se Kestutis dozvěděl o tajné dohodě mezi Jogailem a jeho spojenci. V roce 1381 obsadil Vilnius, vyhnal odtud Jogailu a poslal ho do Vitebska. V době Kestutisovy nepřítomnosti se Jogaila spolu se svým bratrem Skirgailem do Vilniusu vrátil a spolu s městem Trakai ho obsadil. Kestutis a jeho syn Vytautas byli zatčeni a uvězněni v krakovském zámku. Kestutis byl pravděpodobně zabit, ale Vytautasovi se podařilo uprchnout. Vladislav II. Jagello začal vládnout sám.\n\nV roce 1383 zaútočil Vytautase s pomocí žemajtských baronů opět na litevské velkoknížectví. Spojenci obsadili Trakai a vypálili Vilnius. V této situaci byl Jogaila nucen hledat pomoc v Polsku. V roce 1385 byla mezi litevským velkoknížectvím a Polskem uzavřena dynastická Polsko-litevská unie. V následujícím roce Jogaila přijal křesťanství, dostal jméno Vladislav, oženil se s polskou královnou Hedvikou I. a stal se polským králem – zakladatelem dynastie Jagellonců. Jagellonci panovali v Polsku a Litvě déle než 200 let. Vytvořením unie Jogaila prakticky založil Vilniuskou diecézi, učinil z Litvy křesťanskou zemi a litevské feudály, kteří přijali křesťanství, zrovnoprávnil s Poláky. Z Vilniusu se stala samosprávní oblast.\n\nVytautas, který ještě nějaký čas proti Vladislavovi bojoval, se v roce 1390 vrátil do Litvy. V roce 1392 uzavřel s Vladislavem mírovou dohodu. Dostal území Trakaiského knížectví a fakticky se stal na 38 let panovníkem Litvy (1392–1430). V letech 1397–1398 pozval do země Tatary a karaity a usídlil je ve městě Trakai. Upevnil hranice litevského státu a rozšířil jeho území. Omezil moc vládců jednotlivých knížectví a učinil je svými zástupci. V roce 1395 byl k litevskému velkoknížectví připojen Smolensk. Pokusy připojit i Novgorod a Pskov nevyšly. Vytautasův tehdejší stát se rozprostíral mezi Baltským a Černým mořem. Aby si zabezpečil dobré východisko v boji proti řádu německých rytířů, podepsal smlouvu s moskevským knížetem Vasilijem I., který měl za ženu jeho dceru Sofii. Hranici těchto dvou knížectví tvořila řeka Ugra.\n\nPo pokřesťanštění Litvy už křižáci nemohli vykonávat svoji válečnou politiku. Papež Bonifác IX. jim v roce 1403 dokonce zakázal bojovat proti Litevcům. Bez ohledu na to křižáci v roce 1409 znovu Litvu napadli. Tehdy se Vladislav II. a Vytautas dohodli, že budou jednat společně. Shromáždili vojsko o síle asi 90 pluků a vytáhli na město Malbork, aby ho obsadili. V červenci 1410 spojené polsko-litevské vojsko vstoupilo na území řádu německých rytířů a postupovalo k Malborku. Bitva, v níž se Vytautas proslavil svým vojevůdcovským talentem, se odehrála poblíž vesnic Tannenberg a Grunwald (Bitva u Grunwaldu). Křižáci v ní ztratili velký počet vojáků včetně svého velmistra Ulricha von Jungingen. V roce 1411 byla s křižáky podepsána mírová smlouva. Všechna jejich územní práva v Litvě zrušil papež Jan XXIII. o 4 roky později v roce 1415. Vztahy obou stran vyřešila následná Melnská dohoda podepsaná v roce 1422. Jejím výsledkem bylo zabezpečení práv Litvy na Žemajtsko s výjimkou území Klaipėdy a jejího přístavu.\n\nVytautas nezanechal žádného potomka. Proto se po jeho smrti vedly boje o trůn mezi Švidrigailem a mladším Vytautasovým bratrem Žigimantasem (Žigmund). Švidrigail se snažil stát samostatným litevským králem, který by vládl bez vlivu Polska, byl však polskými magnáty svržen z trůnu. Jeho pokusy získat zpět litevské velkoknížectví nebyly úspěšné. Žigmund, který se stal litevským knížetem v roce 1432, byl roku 1440 zavražděn litevskými velmoži. Po krátkém panování Vytautasova mladšího bratra se na trůn dostal jen třináctiletý Jogailův syn Kazimiras Jogalaitis, který se už roku 1447 stal polským králem jako Kazimír IV.. Za jeho vlády však litevské území postupně zesláblo, a tak hlavní roli v tomto období hrála Panská rada, která zastávala zájmy silných feudálů. Postupně rostlo šlechtické pozemkové vlastnictví.\n\nV letech vlády litevského knížete Alexandra (1492–1506, polským králem byl od roku 1501) a Zikmunda I. Starého (1506–1548) se zostřily vztahy s moskevským státem. Alexandr I. se v této situaci rozhodl oženit s dcerou Ivana III. Jelenou, aby tak zabezpečil mírové vztahy s Moskvou. Avšak Ivan III. využil manželský svazek své dcery ve prospěch svých vlastních zájmů. Obvinil Alexandra, že se Jelenu pokouší násilím přinutit, aby přestoupila na katolickou víru, a tak \"„pán celé Rusi“\" vyhlásil Litvě válku. Roku 1503 byla uzavřena mírová smlouva, na jejímž základě ztratilo litevské velkoknížectví téměř třetinu svého území s dvaceti městy včetně Černigova, Novgorodu, Homeľu (Gomel), Branska a území Dobrudže. V druhé válce v roce 1514 ztratilo i Smolensk.\n\nRoku 1522 si litevští velmoži zvolili za panovníka Zikmunda II. Augusta (polský král od roku 1548). Za jeho vlády se v roce 1528 konalo první sčítání obyvatel litevského velkoknížectví spojené s náborem vojáků do vojska. Podle výsledků sčítání tehdy žilo na území země 750 000 obyvatel. Roku 1529 byly zavedeny první litevské stanovy – písemný soubor právních norem. V roce 1557 panovník uskutečnil zemědělskou reformu. Veškerá půda byla rozdělena na kategorie v závislosti podle úrodnosti a výměry. Rolníci, seskupení na venkově, měli právo volit si lidi do své administrativy. Z rolníků, kteří neměli právo vlastnit zem, se stali nevolníci.\n\nLitevské velkoknížectví vedlo s Ruskem válku o přístup k Baltskému moři. Tato válka vstoupila do historie pod jménem Livonská válka (1558–1583). V roce 1561 se Livonsko stalo součástí knížectví s právy autonomní oblasti. Ve stejné době se Ivan IV. Hrozný pokoušel vniknout na území Litvy, což se mu podařilo. V roce 1564 obsadil Polock. V této situaci bylo důležité navázat úzký svazek s Polskem. Tak vznikla roku 1569 podpisem smlouvy známé jako Lublinská unie šlechtická \"Republika Koruny polské a Velkého knížectví litevského\" neboli \"Republika obou národů\" — Polsko-litevská unie, která měla nejen společného vládce, ale také sejm, měnu, zahraniční a obrannou politiku; obě země si však ponechaly určitou autonomii a vlastní úřady, soudy a vojsko.\n\nPodle lublinské unie byly Polsko a Litva federativním státem, v jehož čele stál společný král. Volil jej společný Sněm polských a litevských feudálů. Litva měla své území a hranice, vlastní administrativní aparát a právní, finanční a vojenský systém. Polští šlechtici měli právo svobodně získávat litevská území a litevští polská. Po smrti posledního Gediminasova potomka Zikmunda II. Augusta stáli v čele státu králové, kteří se o svoji zemi příliš nestarali. Veškerá moc byla soustředěna v rukou Sněmu, který se skládal z velvyslanců (dolní komora šlechty) a senátu (vrchní komora magnátů). Prvním králem Polsko-litevského státu byl Jindřich Valois, který však po několika měsících tajně utekl do Paříže, aby nastoupil na francouzský trůn.\n\nPo vážných sporech, jež však nepřerostly ve válečný konflikt, se novým králem stal Štěpán Báthory (1576–1586). V letech jeho vlády byla založena Vilniuská univerzita (1579) a vyšly první tištěné dějiny Litvy (Kronika Macieje Stryjkowského). Skončila i Livonská válka, díky níž musel car Ivan Hrozný přiznat Litvě Livonsko a Polocko. Nový král Zikmund Vasa vstoupil do války se Švédskem (1600–1629) a Ruskem (1609–1618). V roce 1610 utrpěla ve válce rusko-švédská vojska porážku. V Moskvě došlo k puči, jehož výsledkem byla svržení Vasilije Šujského z trůnu. Novým carem se stal Zikmundův syn Vladislav Vasa. Polsko-litevské vojsko napadlo Moskvu, avšak již v roce 1612 bylo poraženo dobrovolnickou armádou Kuzmy Mininа a Dmitrije Požarského. O rok později se ruským carem stal Michail Romanov. Válka s Ruskem skončila dohodou (1619), podle níž získala Litva Smolensk a Polsko Novgorod a Černigov. Král Vladislav Vasa se však práv na ruský trůn nevzdal. První válka se Švédskem neskončila pro Litvu úspěšně – ztratila Rigu, Derpt a pevnosti v Prusku.\n\nZa vlády Vladislavova mladšího bratra Jana Kazimíra (1648–1668) prožíval stát těžké období. Sněm přijal zákon \"Liberorum veto\", podle něhož mohl kterýkoli šlechtic pozastavit přijetí jakéhokoli zákona, což samozřejmě značně ztěžovalo práci Sněmu. V roce 1648 vypukla na Ukrajině kozácká vzpoura, kterou vedl ukrajinský hejtman Bohdan Chmelnický. Ukrajinský parlament vyhlásil v roce 1648 sjednocení Ukrajiny s Ruskem a téhož roku napadla ruská armáda Polsko-litevský stát a obsadila velkou část Litvy. V roce 1655 oblehli vojáci Vilnius. Okupace města trvala šest let. V té době vtrhli na polské a litevské území Švédové. Během několika měsíců se jim podařilo obsadit téměř celé území Polsko-litevského státu včetně hlavního města Varšavy. Výsledkem byl podpis dohody, jež umožnila, aby se švédský král stal litevským knížetem. Avšak část litevského vojska, která s touto dohodou nesouhlasila, pokračovala v bojích. Rusko, které se obávalo, že je Švédové napadnou, vstoupilo na jaře roku 1656 do války proti Polsko-litevskému státu. Mír mezi Švédskem a Polsko-litevským královstvím byl podepsán v roce 1660. Na jeho základě byly mezi oběma státy zachovány předválečné hranice. Dohoda s Rusy, známá jako tzv. Andruská dohoda, byla podepsána roku 1667 a stala se základem „věčného míru“ uzavřeného o rok později (1668). Polsko-litevský stát ztratil část levobřežní Ukrajiny a Kyjev a jeho hranice s Ruskem se až do roku 1772 nezměnily.\n\nDíky válkám stát značně zeslábl. Počet obyvatel Litvy klesl o 40 procent. Příčinami tohoto poklesu byly válka, hlad a epidemie. Řada vesnic zůstala opuštěná. Polsko-litevský stát ztratil svoji suverenitu. Po ekonomické krizi propukla v zemi i krize vnitropolitická. Jan Kazimír odstoupil a na trůně jej vystřídal nepříliš zkušený státník Michał Korybut Wiśniowiecki (1669–1673). Jeho následník Jan Sobieski (1674–1696) porazil ve spojenectví s Habsburky v bitvě u Vídně 12. září 1683 osmanské Turky a zastavil jejich pronikání do Evropy. Ani jemu se však, i přes značný talent, nepodařilo zastavit vnitřní krizi Polsko-litevského státu. Kvůli \"Liberorum veto\" se mu dokonce nepodařilo svolat ani zasedání Sněmu.\nRok po smrti Jana Sobieského došlo k volbě nového krále. Účastníci Sněmu pečlivě vybírali z řady polských a litevských kandidátů takového, který by si dovedl poradit s tehdejší situací v zemi. V tomto období Sněm schválil, že se vedle litevštiny může používat i polština. Rozhodnutí Sněmu urychlila politickou a kulturní integraci Litvy a Polska. Králem byl zvolen saský kurfiřt August II. Silný (1697–1773).\n\nV roce 1700 se Polsko-litevský stát opět ocitl ve válečném víru. Tentokrát se jednalo o druhou válku se Švédskem v letech 1700–1721. Obyvatelstvo Litvy se rozdělilo na dva tábory. Jeden podporoval Augusta II. a Rusko a druhý Švédsko. Litevská města se ocitala střídavě v ruských či ve švédských rukách. V letech 1708–1711 se k válce přidaly ještě neúroda a mor. Litva ztratila třetinu obyvatelstva. Vztahy mezi králem a šlechtou se opět přiostřily. Nakonec se do celé záležitosti rozhodl vložit car Petr Veliký (1672–1725). Pod jeho tlakem se v roce 1717 konal němý sněm, na němž nikdo nedostal v diskusi slovo. Usnesení sněmu stanovilo omezený počet vojáků v armádě, zákaz králi vstupovat samostatně do války a omezení pravomocí místních malých sněmů. \"Liberorum veto\" však zůstalo zachováno. Jelikož se garantem plnění rozhodnutí sněmu stal Petr Veliký, mohlo se od té doby Rusko otevřeně zajímat o situaci v Polsko-litevském státě.\n\nV roce 1733 zvolil Sněm za krále zastánce reforem Stanisława Leszczyńského (1677–1766). To se však nelíbilo Rakousku ani Rusku, a tak na území Polska vtrhla třicetitisícová ruská armáda. Leszczyński utekl a nový Sněm navrhl na post panovníka syna Augusta II. – Augusta III. (1734–1763). Král trávil většinu času v Sasku, takže vládu v Polsku a v Litvě vykonávali příslušníci vysoké šlechty. Ani oni však nevládli slavně – ze čtrnácti svolaných sněmů skončil pouze jediný přijetím usnesení. Ostatní sněmy byly zrušeny.\n\nRoku 1764 se s požehnáním Kateřiny Veliké (1729–1796) stal králem Stanislav August Poniatowski (1764–1795). Byl velmi dobře obeznámen s osvícenskými ideály, a proto se pokoušel o politiku osvícenského absolutismu. Vážil si umění, podporoval budování manufaktur, začal uskutečňovat reformy, jež měly za úkol udržet královskou moc. To se však nelíbilo Kateřině Veliké, jež pod záminkou ochrany práv pravoslavné šlechty vyslala v roce 1767 na území Polsko-litevského státu ruská vojska vedená generálem Suvorovem (1729–1800). V roce 1770 navrhl pruský král Fridrich Veliký carevně rozdělit území Polsko-litevského státu mezi tři susední mocnosti. A tak si v letech 1772, 1793 a 1795 Rusko, Prusko a Rakousko toto území rozdělily. Větší část Litvy získalo Rusko, menší připadla Prusku. Na základě smlouvy, kterou 15. ledna 1797 podepsali v Petrohradě představitelé těchto tří zemí, přestal Polsko-litevský stát existovat.\n\nLitevské území, jež bylo součástí Ruského impéria, se v roce 1801 rozdělilo na vilniuskou a grodnenskou gubernii. Obě dvě ovládal generální gubernátor Litvy z Vilniusu. Po vítězství nad Napoleonem dostalo Rusko podle usnesení Vídeňského kongresu z roku 1815 větší část polského území a také část území Litvy. Na tomto území začal platit Napoleonův občanský zákoník. Car Alexandr I. (1777–1825) dal Polsku novou ústavu.\n\nV roce 1817 byl ve Vilniusu založen vlastenecký studentský spolek Filomatů a v jeho rámci pak roku 1820 i tajný spolek Filaretů. Jejich členem byl i známý polský spisovatel Adam Mickiewicz (1798–1855). V roce 1822 byly oba spolu s jinými podobnými spolky zrušeny a mnozí studenti byli vykázáni z Litvy. V letech 1830–1831 vypuklo v Litvě protiruské povstání, jež se sem rozšířilo z Varšavy. Jeho cílem bylo znovuobnovení Polsko-litevského státu. Poté co bylo povstání potlačeno, byla v rámci odvetných opatření zrušena polská ústava, rozpuštěn Sněm a došlo i k uzavření vilniuské a Varšavské univerzity. Litevské území dostalo název „Severozápadní kraj“. V Žemjatské diecézi vzniklo několik litevských škol, jejichž počet dosáhl v polovině 19. století čísla 200. V letech 1858–1864 začaly být pod vedením biskupa Mateuse Valančiuse zakládány vzdělávací spolky, jež byly v rolnickém prostředí velmi populární. Jelikož se díky nim šířilo mezi lidem litevské národní povědomí, byly carskou vládou zakázány.\n\nV lednu 1863 začala v Polsku a Litvě celoroční příprava na povstání, jež zasáhlo i běloruské území. V Litvě stáli v čele tohoto povstání Antanas Mackevičius, Kastus Kalinouski a Žigmund Serakovskij. Generální gubernátor Michail Nikolajevič Muraviev však povstání vojensky potlačil. S povstalci se krutě vypořádal, za což si vysloužil přezdívku „popravčí“. Hlavní představitele dal popravit a ostatní poslal do vyhnanství na Sibiř. Muraviev začal uplatňovat rusifikační politiku, což se projevilo zavíráním polských a litevských škol a podporou ruského duchovenstva. To vše vyvrcholilo roku 1864 zákazem tisku litevských knih psaných latinkou.\n\nPrávě v této pohnuté době se v letech 1867–1870 ve východním Prusku zformovala celá síť tiskáren, v nichž se tiskly latinkou psané litevské knihy, a odtud se tajně pašovaly do celé Litvy. V letech 1883–1886 začal v Litvě vycházet první ilegální časopis v litevštině nazvaný \"Aušra\" (Svítání). Jeden z jeho zakladatelů a vydavatelů Jonas Basanavičius v něm publikoval články o litevském jazyce a o dějinách a kultuře litevského národa. Vznik časopisu podnítil zrod litevské národní inteligence a rozvoj litevského národního povědomí. Od té chvíle lze hovořit o začátku národně osvobozeneckého hnutí v Litvě. V roce 1889 vznikl další ilegální časopis \"Varpas\" (Zvon). Jeho ideologem a tvůrcem byl známý lékař a spisovatel Vincas Kudirka, jehož zlidovělá píseň \"Tautiška Giesmė\" se stala základem litevské hymny.\n\nLitevská ekonomika konce 19. a počátku 20. století měla agrární charakter. Přestože převážná část půdy patřila většinou polské šlechtě, rozvíjelo se i rolnické pozemkové vlastnictví. Agrární politika země urychlila rozvoj vesnických usedlostí a statků. Reformy přispívaly k modernizaci technického vybavení větších i menších hospodářství a k růstu zemědělské výroby. Rozvíjela se výroba masa a mléčných výrobků, jež se vyvážely za hranice Litvy. Z měst jako Vilnius, Kaunas a Šiauliai se v této době stala průmyslová centra a hlavními průmyslovými odvětvími pak potravinářský a kovozpracující průmysl. V okolí města Klaipėda to byl dřevozpracující průmysl a výroba celulózy a papíru. Právě v těchto oblastech začaly vznikat první podniky, jež se v budoucnosti stanou filiálkami německých, ruských a polských firem. Mnoho obyvatel Litvy též emigrovalo za prací do Jižní Ameriky, Velké Británie a USA.\n\nNa přelomu 19. a 20. století vznikla v zemi řada politických stran a organizací: Sociálně-demokratická strana Litvy, Sociální demokracie království polského a Litvy, Litevská demokratická strana, Strana demokratické jednoty národní svobody, Národně-demokratická strana, Strana křesťanských demokratů a Litevský svaz zrovnoprávněných. Do roku 1917 hlásala potřebu osamostatnění Litvy jen Litevská demokratická strana, ostatní strany byly pro autonomii státu ve svazku s Ruskem.\n\nV roce 1904 zrušila carská vláda čtyřicet let trvající zákaz tisku knih v litevštině, což podnítilo rozvoj kulturního sebeuvědomění litevského národa. Jako houby po dešti se vyrojily různé spolky, jež si kladly za cíl zachování a rozvoj litevské kultury. Roku 1907 byl založen Litevský vzdělávací a umělecký spolek. Vznikala též amatérská hudební a divadelní tělesa vedená známými litevskými umělci. Od téhož roku se každoročně konaly i literárně-umělecké výstavy. Národně-kulturní spolky, jako například Santara, jehož vedoucí osobností byl známý spisovatel a filozof Wilhelm Vidunas, působily i v oblasti v okolí Klaipėdy a Klaipėdského kraje.\n\nOd začátku první světové války se Litva stala rusko-německým bojištěm. Němci pronikající z Pruska na podzim roku 1915 celou Litvu obsadili. Litva byla administrativně zařazena do skupiny Ober-Ost (Horní východ). Podle plánů německého velení se měla spolu s ostatními zeměmi tzv. \"Mitteleuropy\" stát loutkovým německým státem. Dne 21. září 1917 byla se souhlasem německých okupačních sil vybrána litevská vláda, která 11. prosince 1917 přijala návrh na obnovení litevského státu a vznik státního svazu s Německem. Po porážce ruské armády a po vypuknutí bolševického puče litevská vláda dne 16. února 1918 vyhlásila nezávislost své země.\n\nV letech 1918–1940 byla Litva státem s ekonomikou založenou převážně na zemědělství. Roku 1922 byl přijat Zákon o zemědělské reformě, který stanovil nezcizitelnou výměru zemědělské půdy na 80 hektarů, (v roce 1929 pak na 150 hektarů). Zbytek půdy byl rozprodán bezzemkům a malorolníkům. Litevská ekonomika se orientovala na zahraniční obchod. V závislosti na jeho vývoji se v letech 1919–1929 země přizpůsobovala jeho potřebám. Ve 20. letech hrály prim mléčné výrobky, načež počátkem 30. let převzala tuto roli výroba masa. Hlavními obchodními partnery Litvy se staly Anglie a Německo. V letech 1919–1922 se moc soustředila v rukou Nejvyšší litevské rady a jejího nejvyššího orgánu (od 4. dubna 1919 prezident) a parlamentu. Prvním litevským prezidentem se stal Antanas Smetona.\n\nPo volbách v květnu roku 1919 se rozvinula velká diskuse, jež vyústila v přijetí první ústavy Litevské republiky v roce 1922. Na jejím základě se Litva stala demokratickou republikou. Nejvyšším orgánem moci byl sněm, výkonnou moc měl v rukou prezident a ministři ve vládě. Také katolická církev získala značné pravomoci. Klaipėdský kraj, jenž byl součástí Litvy v letech 1923–1939, měl značnou autonomii v oblasti zákonodárné, soudní, administrativní a vzdělávací. Po státním převratu v prosinci roku 1926 zavládl v zemi autoritativní prezidentský režim. Nové ústavy z let 1928 a 1938 rozšířily práva prezidenta republiky. Prezidentský mandát trval 7 let a prezident mohl kandidovat ve dvou volebních obdobích za sebou. Měl pravomoc schvalovat zákony a rozpočet a vyhlašovat v zemi výjimečný stav.\n\nDo roku 1926 byla vedoucí stranou v zemi Strana křesťanských demokratů (Krikdemai, zkratka z \"krikščionys demokratai\"). Její předseda Aleksandras Stuginskis vykonával v letech 1920–1922 funkci prezidenta republiky a v následujících volbách byl pro období 1922–1926 oficiálně zvolen za hlavu státu. V období své vlády dala strana podnět ke vzniku celé řady katolických rolnických, mládežnických a osvětových organizací, jež měly v roce 1931 95 543 členů. Největší konkurencí byli pro KRIKDEM takzvaní národovci, kteří pod vedením Mykola Sleževičiuse založili roku 1922 Rolnickou národní stranu Litvy. Menší vliv pak měla Sociálně demokratická strana Litvy a Litevský svaz zrovnoprávněných. Kromě těchto stran působila v Litvě ilegálně také Komunistická strana Litvy. Základními tématy vzájemného politického boje těchto stran byly otázky státní ústavy, zemědělské reformy a zahraniční politiky. Volby v roce 1926 vyhráli národovci spolu se sociálními demokraty. Obě strany pak společně vytvořily koalici. Prezidentem Litvy se stal Kazys Grinius z Rolnické národní strany Litvy. Avšak v prosinci téhož roku zorganizoval Litevský svaz zrovnoprávněných za podpory křesťanských demokratů státní převrat. Prezidentem země se stal Antanas Smetona, který tento úřad zastával v letech 1927–1940. Od roku 1936 byly zakázány všechny strany kromě Litevského svazu zrovnoprávněných.\n\nJedním ze stěžejních témat litevské zahraniční politiky byla vilniuská otázka. V říjnu roku 1920 obsadily jednotky pozdějšího polského generála Lucjana Żeligovského oblast Vilniusu ('Wilno'). Veškeré snahy litevské vlády o její navrácení včetně apelací ke Společnosti národů skončily neúspěchem. V roce 1922 byla vilniuská oblast rozhodnutím polského Sejmu připojena k Polsku. O rok později uznala Společnost národů obsazení Vilniusu Polskem za právoplatné. SSSR byl také první zemí, která uznala nezávislost litevského státu. Litva s ním totiž už v červenci 1920 podepsala smlouvu. V ní se Sovětský svaz zavázal, že na „věčné časy“ nebude zasahovat do suverenity litevského státu a nezadatelného práva litevského národa na vlastní území. V roce 1926 podepsala vláda národníků se SSSR Smlouvu o neútočení a neutralitě. 23. srpna 1939 byla pak smlouva o neútočení podepsána také mezi Německem a SSSR. Obě země si rozdělily i sféry vlivu. Tuto část dohody následně doplnily nové smlouvy z 28. srpna. Podle nich se Litva dostala do sféry vlivu SSSR. 10. října téhož roku podepsaly SSSR a Litva Smlouvu o vzájemné pomoci, na jejímž základě bylo Litvě navráceno území Vilniusu s okolím a na litevském území rozmístěny jednotky Rudé armády, jejichž úkolem bylo bránit litevské území před agresory. Stalin však chtěl mít v Litvě prosovětskou vládu, a proto SSSR 14. června 1940 obvinil Litvu, že porušila smlouvu a zaslal litevské vládě ultimátum požadující vstup neupřesněného počtu sovětských vojáků na litevské území a vytvoření nové prosovětské vlády. Den poté vstoupily na litevské území další jednotky Rudé armády. Po volbách, jež se konaly již 14. a 15. července, se litevský národní sněm obrátil s prosbou na Nejvyšší soud SSSR a vyhlásil přičlenění Litvy k Sovětskému svazu. 7. září 1940 Stalin předal Litvě další území s městy Druskininkai a Šalčininkai, čímž Litva získala svoji moderní východní hranici.\n\nRozhodnutím Nejvyšší rady SSSR se 3. srpna 1940 Litva stala částí Sovětského svazu a změnila jméno na Litevskou socialistickou republiku. Na přelomu září a října 1940 byla provedena zemědělská reforma. Na jejím základě dostalo 75 000 bezzemků a malorolníků 30 hektarů půdy na rodinu. Všechny školy byly zestátněny. Počátkem roku 1941 vznikla Akademie věd Litevské socialistické republiky. Přesto, že mnoho obyvatel Litvy nesouhlasilo se ztrátou nezávislosti země, stalinský režim se rozšířil i do sousední Litvy. Nastolený režim začal pronásledovat tisíce Litevců, což vyústilo v první masovou deportaci ve dnech 14.–17. června 1941. Po prvním týdnu od začátku války v červnu 1941 byla Litva okupovaná německými nacistickými vojsky. Část litevského obyvatelstva podporovala front litevských aktivistů (zformovaných v Berlíně), kteří nejprve bojovali s Němci. V tomto období vznikla tzv. Litevská samospráva a litevské partyzánské hnutí začalo aktivně spolupracovat s Moskvou, která na základě spolupráce připojila 16. partyzánskou divizi ke svým vojákům bojujícím v Rudé armádě. Po osvobození Litvy od německých vojsk pokračovali zastánci obnovení nezávislosti litevského státu v ozbrojeném boji, který však byl v 50. letech 20. století potlačen.\n\nCharakter agrární Litevské socialistické republiky se v 70. letech 20. století změnil na průmyslově-agrární republiku. Hlavními odvětvími průmyslu se stal strojírenský a kovozpracující průmysl, v počátcích svého vzniku byl chemický průmysl. Avšak ani potravinářský a lehký průmysl neztratil v zemi svůj význam. Vznikly nové průmyslové podniky – závod Baltia na výrobu lodí v Klaipėdě, závod na výrobu obrazovek Ekranas v městě Panevėžys či závod na výrobu televizorů v Šiauliai. Roku 1959 byla vybudována Kaunaská hydroelektrárna a v roce 1983 byl dokončen první blok Ignalinské jaderné elektrárny. Velké změny nastaly v zemědělství, kdy byla roku 1952 dokončena nucená kolektivizace. Proto se většina obyvatel na venkově stala členy kolchozů a sovchozů.\n\nStátní zřízení Litevské socialistické republiky bylo stejné jako v ostatních socialistických zemích, které byly součástí Sovětského svazu. Zákony republiky odpovídaly zákonům SSSR. Litevská socialistická republika měla svoji ústavu (z let 1940 a 1978), podle které byla nejvyšším orgánem moci Nejvyšší rada Litevské socialistické republiky s počtem 350 poslanců. Stále činným orgánem bylo Prezidium Nejvyšší rady. Výkonnou moc v zemi představovala Rada ministrů Litevské socialistické republiky. Někteří poslanci byli součástí nejvyšších orgánů moci v SSSR a to v Radě svazu Nejvyšší rady SSSR (devět poslanců) a v Radě národů (32 poslanců).\n\nKultura Litvy se v tomto období rozvíjela v relativně dobrých podmínkách. Litevské kino, fotografie, divadlo, architektura a folklór se staly světově známými.\n\nNová etapa národně osvoboditelského hnutí v Litvě se datuje do konce 80. let 20. století. V říjnu 1988 se konal sjezd litevského hnutí Sąjūdis, který se zasazoval o urychlení nezávislosti Litvy. V následujících volbách v roce 1990 zvítězili přívrženci nezávislosti země. Předsedou Rady Litevské socialistické republiky se stal Vytautas Landsbergis, předseda hnutí Sąjūdis. Litva nejprve přijala svoji původní vlajku a znak (místo vlajky a znaku vnucených SSSR) a následně 11. března 1990 parlament vyhlásil nezávislost Litevské republiky.\n\nObyvatelstvo Litvy přivítalo nezávislost s radostí, ale menšina Rusů žijících v Litvě ji odmítala. Taktéž Moskva prohlásila, že vyhlášení nezávislosti je neústavní a protiprávní a proto začala podnikat nepřátelské kroky vůči Litvě. Obsadila vzniklé pohraniční stanice, při čemž bylo zastřeleno několik litevských pohraničníků. Okolo parlamentu ve Vilniusu postavili vlastenci barikády. Litevci byli značně překvapení a zklamaní nepřicházejícím uznáním od západních států. Situace se vyhrotila po obsazení litevského televizního vysílače, kde došlo ke krvavým srážkám mezi federálními silami a Litevci. V těchto bojích o vysílač zahynulo 14 Litevců a desítky dalších bylo zraněno. Tento útok a obsazení vysílače 13. ledna 1991 přispěl k tomu, že Island 11. února 1991 jako první na světě uznal nezávislost nové Litevské republiky. Nedlouho poté jej následovalo Švédsko a další, hlavně severské státy.\n\nSoučasná Litevská republika vznikla v roce 1990. 11. března téhož roku přijala Litva deklaraci nezávislosti jako první země v Sovětském svazu. Po získání nezávislosti v zemi proběhlo několik ekonomických reforem. Jejich základem byla privatizace v průmyslu a zemědělství. Proběhla liberalizace cen, byla založena litevská státní banka a vznikla nová litevská měna – litevský litas. Sovětský prezident Michail Sergejevič Gorbačov se v srpnu 1991 vyslovil pro uznání nezávislosti pobaltských republik. Koncepci nových vzájemných vztahů s Litvou dostal za úkol vypracovat Eduard Ševardnadze a 6. září téhož roku Sovětský svaz uznal litevskou nezávislost. 17. září 1991 pak byla Litva oficiálně přijata do Organizace spojených národů. V únoru 1992 oznámil ruský generál Valerij Morozov, pověřený stažením sovětských vojsk z Pobaltí, ministru obrany Audriusu Butkevičiusovi, že \"„odsun jednotek bývalé sovětské armády z Litvy byl zahájen 25. února 1992“\", poslední ruské jednotky ale opustily Litvu až 31. srpna 1993.\n\nDne 25. října 1992 přijal litevský parlament Ústavu Litevské republiky, podle níž je Litva „nezávislá demokratická republika“. Prvním prezidentem Litvy se stal Algirdas Brazauskas (1993–1998). Ve volbách 1998 zvítězil americký státní občan s litevskými kořeny Valdas Adamkus, který zastával prezidentský úřad do roku 2003. Důvěru obyvatel Litvy získal znovu o rok později a prezidentem byl do roku 2009, kdy ho vystřídala Dalia Grybauskaitėová.\n\nDne 29. března 2004 vstoupila Litva do NATO. Tento krok přijalo s nadšením obyvatelstvo litevské národnosti, naopak ruská menšina byla proti. 1. května 2004 se Litva stala i členem Evropské unie. 1. ledna 2015 byl litevský litas nahrazen eurem a Litva se stala součástí eurozóny.\n\n"}
{"id": "558151", "url": "https://cs.wikipedia.org/wiki?curid=558151", "title": "Stara Varoš", "text": "Stara Varoš\n\nStara Varoš (černohorsky: \"Стара Варош\") je historická část Podgorice, hlavního města Černé Hory a tvoří dnes centrum starého města. \n\nSoučasná \"Stara Varoš\" se začala utvářet během nadvlády Osmanské říše. Roku 1486 došlo k rozvoji podgorického starého města. Vznikla zde řada domů, obchodů, chrámů, mešit nebo úřadů a Podgorica se stala především obchodním městem. Své rezidence zde měla i spousta tureckých úředníků. \n\nBěhem 17. století byla Podgorica kamenným opevněným cestem. \n\nVětšina \"Staré Varoši\" se nacházela za hradbami této pevnosti. \n\nV 18. století patřila Podgorica k Černohorské knížectví. Definitivní nezávislost Černé Hory byla uznána na Berlínském kongresu roku 1878 a hlavním městem se stalo Cetinje. Až po vyhlášení Černohorského království zažilo město velký rozvoj. \"Stara Varoš\" se stala centrem kultury. Vznikla zde například radnice a své domy tu měla spousta významných osob nejen z politiky. \n\nPo první světové válce monarchie zanikla a Černá Hora byla sloučeno se Srbskem a později vznikla Jugoslávie. Podgorica byla přejmenována na Titograd (po vůdci SFRJ Josipu Brozi Titovi) a velká část starého osmanského města zmizela. \n\nMěsto bylo několikrát bombardováno – během druhé světové války a také v roce 1999. Většina pozůstalé původní \"Staré Varoši\" byla zničena.\n\n\n\n\n\n\n\nZajímavé jsou také původní baráčky a domy z osmanské říše, nacházející se ve spleti malých křivolakých uličkách. V těchto domech žijí ty chudší podgorické rodiny a především příslušníci muslimské menšiny. Na starém městě se také nachází spousta krásných kaváren (nejznámější z nich \"кафе Варошка\"), restaurací, galerií atd. Významná je také budova \"centra pro ochranu přírody\".\n\nČernohorský písničkář a textař Dragan Krstić Crni složil také populární lidovou písničku \"Stara Varoš\".\n\n"}
{"id": "558153", "url": "https://cs.wikipedia.org/wiki?curid=558153", "title": "Alliance Party of Northern Ireland", "text": "Alliance Party of Northern Ireland\n\nAlliance Party of Northern Ireland ( ) je britská politická strana v Severním Irsku s ústředím v Belfastu. Ideologicky se jedná o stranu liberální, z hlediska politické situace v Severním Irsku je ale jejím hlavním znakem snaha být alternativou k oběma hlavním tradičně silně nepřátelským táborům a jejich ostře vymezeným stranám.\n\nZ mezinárodního hlediska se strana řadí k Liberální internacionále a k Alianci liberálů a demokratů pro Evropu.\n\nByla založena v roce 1970 a v Severoirském shromáždění se jí daří už od jejího založení v sedmdesátých letech. Své historicky první křeslo v Dolní sněmovně Spojeného království vyhrála ve volbách v roce 2010. Již dříve ale měla zastoupení v parlamentu díky tomu, že Stratton Mills změnil v roce 1972 stranu.\n\n"}
{"id": "558156", "url": "https://cs.wikipedia.org/wiki?curid=558156", "title": "Tim Thomas", "text": "Tim Thomas\n\nTimothy Thomas, Jr. (* 15. dubna 1974, Davison, Michigan, USA) je bývalý americký profesionální hokejový brankář naposled hrající NHL za Dallas Stars a olympionik. Jeho přezdívka je \"The Tank\", v překladu Nádrž. Thomas vyrůstal ve Flintu, ve státě Michigan a poté hrál 4 roky univerzitní hokej za University of Vermont. V té době ho draftovali Quebec Noridques až jako 217. volbu. Po univerzitní kariéře hrál pár let v nižších ligách a v Evropě než se stal částí prvního týmu Boston Bruins. Dvakrát hrál Utkání hvězd, v roce 2009 vyhrál Vezina Trophy pro nejlepšího brankáře sezony a v roce 2010 reprezentoval USA na ZOH ve Vancouveru.\n\nMezi lety 1993 a 1997 hrál univerzitní NCAA za University of Vermont, připsal si zde 81 vítězství, průměr 2,7 gólu na zápas a úspěšnost zákroků 92,4%. Stále je druhý v historii NCAA s počtem zákroků v kariéře, připsal si jich 3950. V roce 1996 pomohl svým Catamounts do finále NCAA zváneho \"Frozen Four\". Dvakrát byl vybrán do Výběru hvězd konference ECAC a dvakrát do Výběru hvězd NCAA. V historii Vermont Catamounts je na prvním místě se 140 zápasy, 81 vítězstvími a 3950 minutami. Po své nováčkovské sezoně ho draftovali Quebec Nordiques na 217. pozici.\n\nPo krátké době v ECHL za Birmingham Bulls a v IHL za Houston Aeros odešel hrát do zámoří (do Evropy), do finského týmu IFK Helsinky. S týmem odehrál 18 zápasů s 94%procentní úspěšností zákroků a HIFK vyhráli finskou ligu, když ve finále porazili Ilves. Po podepsání smlouvy s Edmonton Oilers šel do AHL, kde hrál za Hamilton Bulldogs. V polovině sezony se ale vrátil do HIFK, kde si ve 15 zápasech připsal 92%procentní úspěšnost zákroků. S týmem se opět dostal do finále, tentokrát ale ligu vyhráli TPS. Nutno dodat, že v obou úsecích odehraných za HIFK byl náhradním gólmanem.\n\nV sezoně 1999-00 hrál za Detroit Vipers v severoamerické IHL. Na další sezonu putoval do švédské Elitserien. V týmu AIK Stockholm byl velmi oblíbený a týmu významně pomohl k prvnímu play-off ve čtyřech letech. Ve 43 zápasech jako jednička AIK si připsal 92%procentní úspěšnost zákroků.\n\nV roce 2001 se stal členem Boston Bruins, ale zůstal v Evropě a odehrál svou první plnou sezonu v SM-Liize. Za tým Kärpät Oulu si ve 32 zápasech připsal 93%procentní úspěšnost zákroků. Poté odehrál své první dvě sezony za Providence Bruins v AHL. Svůj debut v NHL si připsal už v sezoně 2002-03, kdy za Boston Bruins porazil Edmonton Oilers.\n\nV sezoně 2004-05 se z něj ale opět mohli těšit evropští fanoušci. Stal se jednoznačnou jedničkou finského Jokeritu, kde zmeškal pouze jediný zápas sezony a vedl ligu s 95%procentní úspěšností zákroků. Také překonal rekord finské SM-Liigy, když si připsal 15 čistých kont. Ve výkonech pokračoval i v play-off, kde si ve 12 zápasech připsal 94%procentní úspěšnost zákroků. Ve finále se ale Jokeritu nepodařilo zdolat Kärpät Oulu a tak získali pouze stříbrné medaile. Thomas vyhrál obě ceny pro nejlepšího hráče finské ligy a stal se prvním hráčem Jokeritu po Teemu Selännem.\n\nNa další sezonu podepsal smlouvu opět s Jokeritem, ale součástí byla možnost odchodu do NHL. Den před začátkem sezony se dohodl s Boston Bruins a pustil tak do brány Jokeritu nováčka Joonase Hallikainena. Po tréninkovém kempu byl odeslán do Providence Bruins, ale protože brankáři prvního týmu, Andrew Raycroft a Hannu Toivonen se zranili, Thomas se stal jedničkou Boston Bruins. Ve 32 zápasech si připsal 12 vítězství a 20 proher (včetně proher v prodloužení), v průměru 2,77 gólu na zápas a 91,7procentní úspěšnost zákroků. Po sezoně získal fanouškovskou trofej 7th Player Award týmu udělovanou hráči, který nejdále překročil očekávání.\n\nPřestože posledníé jednička, Andrew Raycroft odešel do Toronto Maple Leafs, Thomas byl jmenován dovjkou týmu. Jedničkou byl Toivonen, kterému se ale nedařilo a nakonec se Thomasovi podařilo být jedničkou týmu. V 63 zápasech si připsal 30 vítězství, 29 proher, 4 prohry po prodloužení a úspěšnost zákroků 90,4%. Podruhé v řadě se mu povedlo získat 7th Player Award a stal se prvním brankářem historie Bruins, který ji vyhrál dvakrát.\n\nV létě 2007 začal s tréninkovým programem založeným na józe, který mu vylepšil sílu a flexibilitu. To mu hodně pomohlo ke zlepšení svých výkonů v dalších sezonách.\n\nNa začátku přestupové sezony v roce 2007 získali Bruins brnakáře Mannyho Fernandeze z Minnesota Wild a později vyměnili Hannu Toivonena do St. Louis Blues. Thomas tak byl na začátku sezony opět pouze náhradním brankářem. Nicméně, Fernandez se brzy zranil a Thomas se tak opět stal jedničkou. Podával skvělé výkony a dostal se do Utkání hvězd, kde nahradil Martina Brodeura a odehrál třetí třetinu zápasu. Z 18 střel pustil 4 góly a Východní konference porazila Západní konferenci 8:7.\n\nBrzy v sezoně 2008-09 se mu podařilo být prvním brankářem Bruins od Byrona Dafoa v roce 1999, který si připsal dvě čistá konta v řadě. Oba zápasy dopadly 1:0 a poražení byli Edmonton Oilers a Vancouver Canucks. V dalším zápase, proti Calgary Flames, byl jeho čas bez obdrženého gólu zastaven, protože celkově po 154 minutách a 43 sekundách pustil gól. V listopadu sice chyběl pár zápasů kvůli nemoci, ale byl vybrán do Utkání hvězd, kde si připsal další výhru po výhře Východní konference 12:11 po nájezdech. 26. února 2009 si připsal svou stou výhru v NHL, když Bruins poraili Anaheim Ducks 6:0.\n\n2. dubna 2009 podepsal nový čtyřletý kontrakt s Bruins, který mu zajistil celkem 20 milionů dolarů. O dva dny později se mu podařilo vyhrát s Bruins Východní konferenci poprvé od roku 2002. V play-off pomohl vyřadit v prvním kole Montreal Canadiens, ve čtvrtfinále u ale Bruins nestačili na Carolina Hurricanes.\n\n18. června 2009 mu byla na ceremoniálu udělování cen udělena Vezina Trophy pro nejlepšího brankáře sezony, když porazil Niklase Bäckströma z Minnesota Wild a Steva Masona z Columbus Blue Jackets. V NHL kraloval s 2,1 góly na zápas a úspěšností zákroků 93,3%.\n\n1. ledna 2010 byl částí třetího Winter Classic, když Bruins porazili Philadelphia Flyers na baseballovém Fenway Parku 2:1.\n\n5. března 2014, při posledním přestupovém dnu NHL byl vyměněn do týmu Dallas Stars za kanadského brankáře Dana Ellise.\n\nPři jeho univerzitní kariéře za University of Vermont byl nominován na mistrovství světa za USA hned dvakrát. Nejprve v roce 1995, kdy ale nehrál jediný zápas a Spojené státy skončily šesté. O rok později si připsal svůj debut v národním týmu, když v 21 minutých, které hrál, pustil jeden gól. S USA pak mohl slavit bronzové medaile.\n\nV roce 1998 po své první profesionální sezoně hrál za USA první celý zápas, nicméně, tým na mistrovství světa zklamal a skončil dvanáctý. Další nominace se tak Thomas dočkal až v roce 2005, do brány se ale nedostal, jedničkou byl totiž nadaný Rick DiPietro.\n\nPoté co se stal jedničkou v NHL, byl nominován na mistrovství světa v Kanadě, kde skončili šestí. Střídal se s Robertem Eschem, poté ale utrpěl zranění. Připsal si v průměru 1,5 gólu na zápas a jedno čisté konto.\n\n1. ledna 2010 byl vybrán do olympijské reprezentace USA. Olympijský debut si připsal v semifinále proti Finsku, kdy ve třetí třetině za stavu 6:0 střídal Ryana Millera, aby se jednička týmu nezranila.\n\n\n\n\n"}
{"id": "558158", "url": "https://cs.wikipedia.org/wiki?curid=558158", "title": "Třída America (US Navy)", "text": "Třída America (US Navy)\n\nTřída America (původní označení je LHA(R)) jsou vrtulníkové výsadkové lodě amerického námořnictva. Ve službě nahrazuje výsadkové lodě třídy \"Tarawa\".\n\nPrototypová jednotka USS \"America\" byla na vodu spuštěna v říjnu 2012 a do služby vstoupila v roce 2014. Druhá jednotka \"Tripoli\" byla spuštěna roku 2017. Od roku 2024 má zařazování této třídy do služby pokračovat tempem jedné jednotky každé čtyři roky.\n\nJednotky třídy \"America\":\nKonstrukce této třídy vychází z výsadkové lodi USS \"Makin Island\", která je poslední modifikovanou jednotkou předchozí třídy \"Wasp\". S výtlakem 44 971 T třída \"America\" překoná velikost třídy \"Wasp\", jejíž jednotky jsou nyní největší plavidla této kategorie na světě. Třída \"America\" je oproti předchozí třídě poháněna plynovými turbínami, není vybavena dokem pro výsadková plavidla, ale díky tomu ponese více letadel.\n\nTato třída navržena k přepravě, výsadku a podpoře jednotky \"Marine Expeditionary Brigade\" americké námořní pěchoty. Nová je její schopnost provozovat stíhací letouny s krátkým startem a kolmým přistáním F-35B Joint Strike Fighter (STOVL) a letouny MV-22 Osprey. Rovněž budou sloužit jako vlajkové lodi výsadkových svazů a v případě potřeby může fungovat i jako lehká letadlová loď pro podpůrné operace (v této roli už byly používány lodě třídy \"Wasp\" během invaze do Iráku). V tuto chvíli je plánováno postavení 12 lodí této třídy. Jména většiny z nich zatím nejsou známa.\n\nKapacita letounů a vrtulníků bude až 42 kusů. Předpokládá se, že první jednotka této třídy bude dokončena v roce 2013. Předpokládané obvyklé složení leteckého parku tvoří 12 letounů MV-22 Osprey, osm bitevních vrtulníků AH-1Z Viper, deset stíhacích letounů F-35B, čtyři těžké transportní vrtulníky CH-53 a čtyři vrtulníky MH-60S Knighthawk. Toto složení se ale bude měnit podle aktuálních potřeb. Například při doprovodné misi (\"Sea Control\") může loď nést pouze 20 letounů F-35B a šest protiponorkových vrtulníků. Na letové palubě bude devět přistávacích míst. S hangárem ji bude spojovat dvojice výtahů.\n\nVýzbroj budou tvořit dvě osminásobná odpalovací zařízení protiletadlových střel RIM-162 ESSM, tři systémy blízké obrany Phalanx CIWS, dvě 21násobná odpalovací zařízení RIM-116 RAM a sedm 12,7mm kulometů.\n\nPohon zajišťují plynové turbíny General Electric LM2500+. Lodní šrouby jsou dva. Maximální rychlost je 22 uzlů a dosah 9 500 námořních mil.\n\n"}
{"id": "558163", "url": "https://cs.wikipedia.org/wiki?curid=558163", "title": "Magnetický ohon", "text": "Magnetický ohon\n\nMagnetický ohon je část magnetosféry nacházející se na noční straně planety, která je tvarovaná slunečním větrem do protáhlého tvaru. Magnetický ohon může zasahovat do velké vzdálenosti od své planety. Na straně přivrácené k hvězdě je magnetosféra deformována do rázové vlny. \n\nMá délku až 1,25 mil. km (200 zemských poloměrů) a zasahuje až za oběžnou dráhu Měsíce, která je ve vzdálenosti 60 zemských poloměrů. \n\nMagnetický ohon u magnetosféry Jupiteru zasahuje až za Saturnovu oběžnou dráhu, má tedy délku asi 650 mil. kilometrů (4,36 AU).\n"}
{"id": "558165", "url": "https://cs.wikipedia.org/wiki?curid=558165", "title": "Průměr Země", "text": "Průměr Země\n\nPrůměr Země je jednota délky používaná v astronomii na vyjádření velikosti planet a některých vzdáleností. Je rovna zemskému průměru, který činí přibližně 12 746 kilometrů (střední průměr Země).\n\nJelikož není Země dokonalá koule, ale připomíná svým tvarem spíše elipsoid, uvádí se také její průměr rovníkový (12 756,270 km) a polární (12 713,500 km).\n\nPoloměr Země se někdy uvádí jako 6 378 km, pro což se používá mnemotechnická pomůcka: \"šetři se osle\". (6378 - ŠEst TŘI SEdm OSm)\n"}
{"id": "558166", "url": "https://cs.wikipedia.org/wiki?curid=558166", "title": "Jack A. Butterfield Trophy", "text": "Jack A. Butterfield Trophy\n\nJack A. Butterfield Trophy je trofej, kterou je každoročně oceněn nejlepší hráč play off American Hockey League, která se uděluje od roku 1984. Vždy cenu obdržel hráč mužstva, které zároveň vybojovalo Calder Cup - kromě roku 1986, kdy dostal trofej Tim Tookey z mužstva poraženého finalisty. Patnáctkrát cenu obdržel brankář.\n\nTrofej je pojmenována po bývalém prezidentovi AHL. Cenu žádný hráč neobdržel vícekrát než jednou.\n"}
{"id": "558168", "url": "https://cs.wikipedia.org/wiki?curid=558168", "title": "Wen Čeng-ming", "text": "Wen Čeng-ming\n\nWen Čeng-ming (, 1470–1559) byl malíř, kaligraf a učenec mingské Číny řazený mezi umělce školy Wu.\n\nVlastní jméno Wen Čeng-minga bylo Wen Pi (), Čeng-ming bylo jeho zdvořilostní jméno. Později si změnil zdvořilostní jméno na Čeng-čung (). Používal pseudonymy Cheng-šan ťü-š’ () a Tching-jün-šeng ().\n\nNarozen v Su-čou, počítal mezi své předky sungského prvního ministra Wen Tchien-sianga. Rodina původně pocházela z Cheng-jangu v provincii Che-nan, kde se usadila krátce po 10. století. Wenův prapraděd se přestěhoval do Su-čou.\n\nJe řazen k „čtyřem mistrům mingské doby“, mezi něž patřili ještě Šen Čou, Tchang Jin a Čchiou Jing. Pro své obrazy často vybíral prosté a jednoduché objekty, jako osamělý strom nebo skálu. Jeho práce vyjadřují cítění síly skrze osamění, což reflektuje jeho nespokojenost s oficiálním životem. Spolupracoval při návrhu „Zahrady pokorného úředníka“, jedné z klasických zahrad Su-čou a považované za jednu z nejkrásnějších zahrad v Číně.\n\n"}
{"id": "558171", "url": "https://cs.wikipedia.org/wiki?curid=558171", "title": "Ptačí tuberkulóza", "text": "Ptačí tuberkulóza\n\nPtačí tuberkulóza je nakažlivé onemocnění ptáků vyvolané bakterií \"Mycobacterium avium\" subsp. \"avium\". U kura domácího se projevuje chronickým průběhem, dlouhodobou perzistencí v hejnu, snížením hmotnostních přírůstků a snášky, zvýšeným úhynem a konfiskací na porážce. Kromě domácí drůbeže se tuberkulóza vyskytuje i v chovech exotických ptáků, u ptáků držených v zoologických zahradách i divoce žijících. Infikovaní jedinci jsou zdrojem nákazy pro ostatní ptáky, hospodářská zvířata (prase, skot) i jiné druhy savců a v ojedinělých případech i pro člověka (zoonóza). Léčba tuberkulózy se u ptáků z epizootologických důvodů neprovádí.\n\nPrvní popis tuberkulózy u zvířat je v literatuře přisuzován již Aristotelovi. Až do poloviny minulého století se tuberkulóza zvířat nedávala do souvislosti s onemocněním lidí a za tuberkulózu se nepovažovala. Tuberkulózu drůbeže asi poprvé popsal Roloff (1868), který ji označil za \"mnohočetnou lymfosarkomatózu drůbeže\", podle jiných pramenů pak Zürn (1882) nebo Cornil a Mégnin (1884).\nPaulike a Gerlach (1875) poukázali na velkou podobnost tuberkulózy drůbeže a savců i na možnost vzájemného přenosu onemocnění, což v témže roce experimentálně potvrdil Gerlach u prasat po zkrmování tuberkulózní tkáně ze skotu, drůbeže a člověka. Infekční podstata a vzájemná přenosnost tuberkulózy mezi člověkem a jednotlivými druhy zvířat byla tak prokázána ještě před objevením původce onemocnění Robertem Kochem v roce 1882. Koch (1890) považoval zpočátku jím objeveného původce tuberkulózy za vyvolavatele onemocnění lidí i zvířat a nečinil rozdílu mezi tuberkulózními bacily izolovanými z různých druhů. Teprve když Maffucci (1890) a Strauss a Gamaleja (1891) poukázali na odlišnost původce ptačí tuberkulózy a Smith (1898) zjistil rozdíly mezi původci tuberkulózy skotu a člověka, Koch (1902) svůj názor změnil a uznal odlišnosti mezi ptačí, bovinní a humánní tuberkulózou.\n\nV roce 1897 prokázal Ferran aglutinační protilátky u případů humánní i ptačí tuberkulózy; v roce 1914 vyvinuli van Es a Schalke techniku tuberkulinace drůbeže. Rychlou sklíčkovou aglutinaci s plnou krví zavedli do diagnostiky tuberkulózy drůbeže Moses et al. (1943)\n\nPtačí tuberkulóza je celosvětově rozšířená, její výskyt se však různí podle světadílů, úrovně chovu drůbeže v jednotlivých státech, druhu ptáků a způsobu jejich chovu. Přetrvávajícím problémem zůstává tuberkulóza v chovech exotických ptáků a v zoologických zahradách. A to zejména z důvodů odlišného způsobu chovu, delšího věku chovaných zvířat a perzistence tuberkulózních bacilů v prostředí.\n\nV České republice se tuberkulóza ojediněle vyskytuje v menších extenzivních chovech, kde jsou slepice drženy do vyššího věku, zatímco v intenzivních formách chovu vymizela.\n\nPrvní případ ptačí tuberkulózy u lidí byl popsán Löwensteinem v Rakousku v roce 1905 u 21leté ženy s tuberkulózou plic a střev (Pavlas, osobní sdělení). V USA byl první případ ptačí tuberkulózy u lidí publikován v roce 1947 (Feldman, 1947). Sérotypy M. avium izolované u lidí se obvykle liší od sérotypů izolovaných u drůbeže.\n\nPůvodcem ptačí tuberkulózy je acidorezistentní bakterie \"Mycobacterium avium\", patřící do jediného rodu \"Mycobacterium\" v čeledi \"Mycobacteriaceae\". Rod \"Mycobacterium\" zahrnuje více jak 60 druhů, mezi nimiž jsou vedle obligátně patogenních původců tuberkulózy (pravé tuberkulózní bakterie – \"M. tuberculosis\" a \"M. bovis\") též podmíněně patogenní (atypické mykobakterie – např. \"M. avium\") a saprofyticky žijící nepatogenní druhy. Na základě polymorfismu délky restrikčních fragmentů rozlišili Thorelová et al. (1990) u \"M. avium\" 3 poddruhy: subsp. \"avium\", \"paratuberculosis\" a \"silvaticum\".\n\n\"M. avium\" je fenotypicky úzce příbuzné s \"M. intracellulare\", které je pro ptáky méně patogenní. Morfologická, biochemická i sérologická identifikace obou druhů je obtížná, proto jsou často oba tyto druhy rutinně seskupovány do tzv. komplexu \"M. avium-intracellulare\" (komplex MAI). \"M. a\"vium patří mezi podmíněně patogenní druhy a je přenosné na některá domestikovaná i divoká zvířata a na člověka, u kterých vyvolává tzv. mykobakteriózy. Komplex MAI je nejčastější mykobakteriální infekcí komplikující AIDS. Nachází se i ve vnějším prostředí, zvláště v přírodních zdrojích vody.\n\nMykobakterie jsou nepohyblivé, netvoří pouzdro ani endospory. Gramem se barví nesnadno, obvykle jsou však grampozitivní. V mikroskopickém obraze jde o výrazně polymorfní (od kokovitých až po vláknité formy), převážně však rovné nebo mírně zahnuté krátké acidorezistentní tyčinky variabilní délky (průměrná velikost 0,5 x 3 µm). Netvoří řetízky, vyskytují se zpravidla v neorganizovaných shlucích. Množí se dělením, někdy se i větví.\nCharakteristickou vlastnosti mykobakterií je acidorezistence (tj. obtížná barvitelnost organickými barvivy a následná odolnost k odbarvení kyselinami, hydroxidy a alkoholem), způsobovaná vysokým obsahem lipidů v buněčné stěně. \n\nSpecifickou toxickou bílkovinou, která se po autolýze bakterií uvolňuje do kultivačního prostředí, je tzv. tuberkulin. Poprvé jej připravil Koch jako surový zahuštěný filtrát částečně lyzované kultury M. tuberculosis v tekuté půdě (tuberculinum vetus Koch). Obsahoval vedle proteinové složky i jiné látky endoplasmatického původu. Purifikací se získává \"purifikovaný proteinový derivát\" (PPD). I ten však ještě obsahuje určité malé procento polysacharidů a nukleových kyselin.\n\n\"M. avium\" roste aerobně na pevných půdách v optimu 38-42 °C za 10 dní až 3 týdny ve směsi drobných transparentních granulovaných a objemnějších hladkých šedobílých S kolonií; v tekutých půdách vytváří amorfní sediment a mléčný zákal. Některé kmeny \"M. avium\" vyžadují mycobactin jako růstový faktor (Matthews et al., 1977).\n\"M. avium\" nesyntetizuje niacin, nehydrolyzuje Tween-80, je peroxidáza negativní, nemá ureázu ani arylsulfatázu a neredukuje nitráty. Rozkládá nikotinamid a pyrazinamid.\n\nV porovnání s obligátně patogenními mykobakteriemi je \"M. avium\" přirozeně rezistentní na antituberkulotika, jako jsou např. isoniazid, rifampicin, pyrazinamid, streptomycin nebo etambutol.\n\nKomplex MAI se dělí podle sérologického průkazu povrchových antigenů glykolipidové povahy na 28 sérotypů. Pro ptáky jsou patogenní zejména sérotypy 1-3, u savců jsou obvykle nalézány sérotypy 4-20 (Thoen et al., 1972)\n\nMykobakterie se vyznačují vysokou schopností dlouhodobě přežívat ve vnějším prostředí. Jsou relativně odolné proti vyschnutí, ale jsou citlivé na sluneční světlo. \"M. avium\" má v porovnání s \"M. bovis\" větší schopnost přežívat v prostředí. Ve vodě (podle pH, druhu vody a světelných poměrů) přežívá 113-417 dní, v půdě výběhu 180-792 dní, v podestýlce až 487 dní, ve vlhkém trusu až 400 dní, v kadáverech drůbeže (zahrabané do hloubky 60 cm) až 822 dní, na zrnech obilnin až 970 dní. Schalk et al. (1935) zjistili v kontaminované půdě a podestýlce životné mykobakterie po 4-7 letech. Virulentní kmeny \"M. avium\" přežívaly v pilinách 168 dní při 20 °C a 244 dní při 37 °C (Schliesser a Weber, 1973). Z dezinfekčních prostředků mají nejlepší účinnost chlórové preparáty aktivované amonnými solemi.\n\nExistuje individuální druhová patogenita pro jednotlivé hostitele. Mykobakterie vyvolávají jako většina intracelulárních parazitů chronickou infekci, jejímž typickým projevem je vznik infekčního granulomu – tuberkulózního uzlíku. Rozvoj tuberkulózy závisí na množství infikujících bakterií, jejich množení a perzistenci v hostiteli a na rychlosti nástupu buněčné imunity. Humorální imunita nemá podstatný význam.\n\nPtačí tuberkulóza je podle zákona o veterinární péči č. 166/1999 Sb. nebezpečnou nákazou.\n\nK přirozené infekci \"M. avium\" jsou vnímavé všechny druhy ptáků, přičemž domestikovaní a v zajetí chovaní ptáci bývají postiženi mnohem častěji, než divoce žijící. U papoušků může být tuberkulóza také ojediněle vyvolána mykobakteriemi bovinního i humánního typu (Ackerman et al., 1974). V takových extrémně vzácných případech jsou změny obecně charakterizovány tvorbou benigních lokalizovaných granulomů v kůži, často kolem zobáku nebo nozder či očí. \n\nPtačí mykobakterie vykazují určitou patogenitu i pro důležité druhy domestikovaných savců a slabou patogenitu pro jiné (Francis, 1958). Nacházejí se ve stájovém prostředí i v přírodě, nejčastěji v povrchové vodě, půdě, měkkých výbězích, pilinách, hoblinách, odpadových vodách dřevozpracujícího průmyslu, výkalech hlodavců i ptáků. Kontaminovat mohou nevhodně uskladněné krmivo, slámu, stájové prostředí včetně větracího zařízení, vyrovnávací nádrže na vodu, potrubí pro tekuté krmivo i vodu. M. avium je nejčastějším izolátem z mykobakterií vyskytujících se u hospodářských zvířat; je dnes zjišťováno v naprosté většině tuberkulózních procesů u prasat a skotu a je považováno za hlavní příčinu vzniku paraalergických tuberkulinových reakcí. Spontánní infekce savců nevyvolávají tak vážné onemocnění jako u drůbeže, ale experimentálně lze reprodukovat rozsáhlé změny i u nich.\n\nMykobakteriózy u lidí jsou vyvolávány podmíněně patogenními druhy mykobakterií a v zásadě vyvolávají stejný typ onemocnění jako je tuberkulóza, jsou však vzhledem k časté rezistenci původců na antituberkulotika obtížně léčitelné. Vyskytují se endemicky i v ekonomicky vyspělých státech. K infekci dochází z přírodních rezervoárů, nejčastěji aerogenní cestou, kdy faktorem přenosu je infikovaná voda v průmyslových závodech a domácnostech. K interhumánnímu přenosu těchto infekcí nedochází. Komplex \"M. avium-intracellulare\" prognosticky představuje nejzávažnější formu mykobakteriózy u lidí a je vedlepneumocystózy a mykóz nejčastější infekcí doprovázející AIDS. Izolované kmeny jsou obvykle rezistentní na všechna základní antituberkulostatika a i při použití náhradních léků dochází k recidivám až v 50 % případů a k letálnímu průběhu.\n\nPrimárním a nejčastějším zdrojem infekce \"M. avium\" jsou postižení ptáci a to zejména jejich trus, který je konstantním zdrojem virulentních mykobakterií. Výkaly obsahují bakterie ze zvředovatělých (ulcerujících) tuberkulů střeva, ze změn jater i sliznice žlučového měchýře. \n\n- = nevnímavost;\n+ = nízká vnímavost, převládají dočasné procesy;\n = střední vnímavost, převládají lokální proces.\n+ = silná vnímavost, lokální a generalizované proces.\n++ = vysoká vnímavost, převládají generalizované proce.\nZ těchto důvodů mají největší význam v kontaminovaném prostředí podestýlka, krmivo, voda a půda pro přenos na neinfikovaná zvířata. Čím déle zůstává prostředí kontaminováno a čím větší je koncentrace drůbeže v takovém prostředí, tím větší je pravděpodobnost vzniku infekce a onemocnění. Na rozdíl od savců dochází u ptáků nejčastěji k alimentárnímu způsobu infekce, ale ani aerogenní infekce není vylučována.\n\nZ hlediska epizootologického má největší význam drůbež, především kur domácí, který přichází přímo či nepřímo do styku s dalšími ptáky nebo jinými druhy hospodářských zvířat (prasata). Z volně žijících ptáků mají význam hlavně synantropní a hemisynantropní druhy ptáků a pernatá lovná zvěř, které se dostávají do kontaktu s domestikovanými ptáky a savci. Volně žijící ptáci, kteří zalétávají do zamořených chovů a odtud, často i na velké vzdálenosti, přelétávají do nezamořených objektů, mohou šířit tuberkulózu pasivně, tj. na povrchu těla, které je např. kontaminováno trusem infikované drůbeže nebo aktivně, kdy se při opakovaném styku s tuberkulózní drůbeží sami infikují a stávají se stálým zdrojem nákazy. Tuberkulóza byla popsána nejméně u 45 druhů ptáků. \n\nDalšími možnými zdroji jsou maso (bakteriémie), odpady a exkrementy tuberkulózní drůbeže používané ke krmným účelům, krmivo z mísíren nebo skladů kontaminované trusem volně žijících ptáků, obuv ošetřovatelů, pracovní pomůcky i předměty, kadávery uhynulých zvířat (kanibalismus) aj. Členovci jsou považováni za mechanický vektor šíření \"M. avium\".\n\nNeméně důležitým zdrojem infekce je vertikální přenos nákazy. \"M. avium\" bylo izolováno z vajec od přirozeně i uměle infikovaných nosnic. \"M. avium\" přítomné ve vejcích je inaktivováno varem po dobu minimálně 6 minut.\n\nHlavní vstupní branou infekce je u ptáků střevní trakt. Po počáteční kolonizaci stěny střevní dochází rychle ke generalizaci onemocnění a k šíření bakterií do organismu cestou lymfatickou i krevní. Vzniká subklinická bakteriémie. Nepřítomnost mízních uzlin umožňuje neomezené šíření mykobakterií v těle. Plíce jsou infikovány spíše sekundárně během bakteriémie, jen zřídka v nich vzniká primární afekt. Tuberkuly, které vznikají v místě infekce střevní stěny, zůstávají otevřené do střevního lumina, což umožňuje trvalé vylučování \"M. avium\" trusem (otevřená infekce).\n\nNa rozdíl od této typické infekce \"M. avium\", tvoří měkkozobí (\"Columbiformes\"), vrubozobí (\"Anseriformes\") a někteří pěvci z rodu \"Textor\" změny často v plicích. Akutní bakteriémie byla pozorována u krátkokřídlých (\"Gruiformes\"), ibise skalního (\"Geronticus eremita\"), \"Columbiformes\" a některých pěvců (\"Passeriformes\"). U ptáků lze rozlišit 3 typy změn, jejichž patogeneze ale není přesně známa: 1) klasická forma tuberkulózy v mnoha orgánech, 2) paratuberkulózní forma s typickými změnami ve střevním traktu (k této formě mykobakteriózy mají sklon amazoňani, amazónkové (\"Pionus\"), tiriky (\"Brotogeris\"), alexandrové (\"Psittacula\") a papoušek chocholatý (\"Eunymphicus conutus\"), a 3) netuberkulózní forma, těžko zjistitelná při pitvě (většina papoušků)\n\nTuberkulóza zpravidla probíhá chronicky po dobu několika týdnů až měsíců, v závislosti na četnosti a velikosti infekční dávky a na kondici hostitele.\n\nInkubační doba je po experimentální infekci asi 20 dní, v přírodních podmínkách až několik měsíců.\n\nKlinické příznaky u ptáků jsou velmi variabilní a většinou nespecifické. Tuberkulózou nejčastěji onemocní kur domácí starší 1 roku. Nákaza se projevuje v hejnu pomalým průběhem, ojedinělými úhyny, vyhublostí a poklesem snášky u nosnic. Postižená drůbež je méně aktivní, posedává a rychle se unaví. Chuť ke žrádlu je zpravidla zachována, ale ptáci rychle hubnou, což se projevuje atrofií prsních svalů a prominujícím hřebenem kosti prsní. Tělního tuku ubývá. Peří bývá matné a načepýřené. Hřebínek, lalůčky a ušní laloky mohou být anemické, cyanotické nebo ikterické (porucha jater). Tělesná teplota je nezměněná. Při vzniku tuberkulů v kostní dřeni drůbež kulhá. Průjem vyvolaný vředovitými změnami ve střevě způsobuje nadměrnou slabost a vyčerpaní. U silně vyhublé drůbeže lze detekovat palpací přes stěnu břišní tuberkuly ve střevě. Mortalita je variabilní, podle stupně a rozsahu postižení. Někdy dochází k náhlým úhynům v důsledku ruptury jater anebo sleziny.\n\nU některých ptáků jsou klinické příznaky atypické a acidorezistentní mykobakterie jsou detekovány více či méně náhodně. U malých pěvců (např. čížek) se pozoruje vyhublost, průjem, polyurie, anémie a matné peří. Nález tuberkulů při pitvě je vzácný. U mladých jedinců je většinou subklinický průběh.\n\nPřerušované kulhání, přešlapování a artritidy, většinou karpometakarpálního a loketního kloubu, nebo tvorba tuberkulů ve svalovině stehna nebo běháku jsou časté u dravců. Kůže postiženého kloubu bývá zesílená a ulcerovaná. Tvorba tuberkulů v kůži je vzácná. Granulomy se mohou také vyskytovat v konjunktiválním vaku, v koutcích zobáku, kolem vnějšího zvukovodu a na oropharyngu (dutina ústní a hltan). U nandu pampového (Rhea americana) se často tvoří granulomy v horním hltanu. U dospělých pštrosů se pozoruje chronické chřadnutí, tuberkuly ve střevech lze detekovat laparotomií. Klinické příznaky související s kolonizací plic jsou vzácné, u pávů však může dojít k respiračním potížím, způsobených tvorbou granulomů v průdušnici. \n\nPitevní nález po infekci\" M. avium\" je velmi variabilní, pravděpodobně je ovlivňován druhem hostitele a sérotypem bakterie. Postiženy mohou být kterékoliv orgány a tkáně, s výjimkou CNS. \n\nU kura domácího je tuberkulóza charakterizována výskytem nepravidelných šedožlutých nebo šedobílých nodulů různé velikosti i množství v játrech, slezině, střevu a kostní dřeni. Velikost tuberkulů velmi kolísá, od několika milimetrů až do několika centimetrů v průměru. Tuberkuly jsou na pohmat tuhé a snadno vyjmutelné z parenchymu orgánů; na řezu jsou suché s kaseózním (sýrovitým) středem. Podle velikosti nodulů se rozlišuje forma miliární, uzlíkovitá a uzlová, na sliznici forma vředovitá (ulcerózní). Podle rozsahu pak forma lokální, rozvinutá a generalizovaná. \nObdobné změny byly také pozorovány u dravců, sov, bažantů, bahňáků, brodivých ptáků, kukaček, šplhavců (\"Piciformes\") a chřastalovitých (\"Rallidae\"). Na rozdíl od toho u holubů, kachen, pěvců a většiny papoušků se typické granulomy netvoří. Acidorezistentní tyčinky jsou nalézány roztroušené v parenchymu infikovaných orgánů. Infikovaná játra nebo slezina mohou být zduřelé, nebo mají nekrotické okrsky nebo jsou jen tuhé na pohmat. U holubů jaterní změny připomínají abscesy při trichomonóze. U pelikánů byly pozorovány tumorózní změny podobné změnám při leukóze. V plicích hus, snovačovitých (rody \"Queleopsis\", \"Quelea\" a \"Euplectes\") a některých amazoňanů se mohou zjistit nekrotické nebo vředovité změny.\n\nMikroskopická skladba tuberkulózních uzlíků je charakteristická – centrální nekróza ohraničená obrovskými mnohojadernými buňkami, vrstvou epiteloidních buněk a vnějším fibrózním pouzdrem tvořeným heterofily a mononukleárními buňkami.\n\nU všech mykobakteriálních infekcí má klíčovou roli buňkami zprostředkovaná imunita (CMI), která se také podílí na patogenezi onemocnění; humorální reakce je méně významná. Počáteční fáze imunitní reakce jsou charakterizovány nahloučením makrofágů, fagocytózou a vznikem hypersenzitivity opožděného typu. Aktivované makrofágy mají zvýšenou schopnost zabíjet intracelulárně uložené \"M. avium\". Na vzniku centrální nekrózy v granulomech se podílejí cytotoxické buňky a jejich produkty.\n\nDiagnóza ptačí tuberkulózy je založena na tuberkulinaci nebo sérologickém vyšetření a na pitevním nálezu doplněném nálezem acidorezistentních tyček v otiskových preparátech z makroskopicky postižených tkání. Konečná diagnózy by měla být stanovována na základě bakteriologického vyšetření a identifikace původce.\n\nPro intravitální diagnostiku tuberkulózy se v současné době nejčastěji používaná alergenodiagnostika (tuberkulinace). Důvodem je jednoduchá proveditelnost, rychle získané výsledky a možnost plošného vyšetření velkého počtu zvířat. Používá se zejména k vyhledávání zamořených chovů a k eliminaci infikovaných zvířat. Stále většího významu také nabývá sérologické vyšetření krve rychlou sklíčkovou aglutinací, kterému je v některých státech dávána přednost před tuberkulinací, zejména při vyšetření krůt. \n\nDruhová identifikace mykobakterií je založena na průkazu jejich charakteristických růstových, morfologických a metabolických znaků, které se stanovují in vitro. Pro určení M. avium jsou komerčně vyráběny oligonukleotidové genetické sondy DNA, které hybridizují se specifickými cílovými sekvencemi. Dosahují vysoké citlivosti i specifičnosti (95-100 %) a zkracují identifikaci na dobu do 2 hodin.\n\nDiferenciální diagnostika. Vzhledem k určité podobnosti patologických změn je nutné odlišit u drůbeže tuberkulózu od jiných bakteriálních (tyf drůbeže, paratyfové infekce, arizonóza, kolibacilóza, ptačí cholera a chlamydióza), plísňových (aspergilóza) a hlavně nádorových změn (lymfoifní leukóza a Markova nemoc). \n\nVzhledem k celosvětového rozšíření, vysoké incidenci v určitých oblastech, významu pro drůbežnictví a chovy prasat, a v posledních letech také ke stoupajícímu výskytu mykobakterióz u lidí, vyplývá nezbytnost kontroly ptačí tuberkulózy a její eradikace. Léčení tuberkulózní drůbeže se neprovádí a postižení ptáci by měli být utraceni.\n\nPrevence spočívá v dodržování technologických postupů, turnusovém způsobu chovu, zabránění volnému přístupu divoce žijících ptáků do výrobních prostorů a v kontrolním alergickém anebo sérologickém vyšetření. Z dezinfekčních prostředků jsou nejvhodnější 2,5 % aktivovaný chloramin, krezolové přípravky a 2-4 % formalin. \n\n"}
{"id": "558172", "url": "https://cs.wikipedia.org/wiki?curid=558172", "title": "Fred T. Hunt Memorial Award", "text": "Fred T. Hunt Memorial Award\n\nFred T. Hunt Memorial Award je každoročně udělovaná trofej v American Hockey League, ve které se oceňuje exemplární sportovní chování, výdrž a oddanost hokeji. Vítěz je volen hráči a novináři.\n\nFred T. Hunt, podle kterého je ocenění pojmenováno, působil v AHL jako hráč, generální manažer a funkcionář, na těchto postech slavil celkem šestkrát zisk Calder Cupu. Originální trofej soutěži věnoval klub NHL Buffalo Sabres. \n\n"}
{"id": "558173", "url": "https://cs.wikipedia.org/wiki?curid=558173", "title": "Musée de la sculpture en plein air", "text": "Musée de la sculpture en plein air\n\nMusée de la sculpture en plein air (česky \"Muzeum soch pod širým nebem\") je sochařská výstavní galerie v Paříži umístěná na levém břehu řeky Seiny v 5. obvodu. Ve veřejně přístupném parku Jardin Tino-Rossi zahrnujícím necelé dva hektary se nacházejí sochařská díla z druhé poloviny 20. století doplněná stromy a květinami. Park je také místem pro kulturní a hudební vystoupení.\n\nProstor na nábřeží \"Quai Saint-Bernard\" je vymezený mosty Pont d'Austerlitz a Pont de Sully v délce 767 m. Území bylo změněno na park v 70. letech 20. století poté, co byl zrušen plán na výstavbu nábřežní rychlostní komunikace. Park vznikl podle návrhu architekta Daniela Badaniho a byl otevřen v roce 1980 z iniciativy města Paříže jako jedno z městských muzeí.\n\nZhruba třicítka moderních soch je volně rozmístěná v neuzavřeném prostoru. Některá slavná sochařská jména jako Constantin Brâncuşi, Ossip Zadkine nebo Hans Arp se zde vyskytují ve společnosti méně známých umělců.\n\n\n"}
{"id": "558174", "url": "https://cs.wikipedia.org/wiki?curid=558174", "title": "Jiří Dostál (spisovatel)", "text": "Jiří Dostál (spisovatel)\n\nJiří Dostál (* 25. února 1973 Karlovy Vary – 13. července 1999 Radošov) byl český spisovatel žánru sci-fi. V letech 1990 – 1993 vydával ve Staré Roli sci-fi fanziny, organizoval místní sci-fi klub, byl sběratelem a znalcem tohoto žánru. Jeho činnost se stala příkladem nové vlny obliby, které se žánr fantastické literatury těšil v uvolněných poměrech po převratu v roce 1989.\n\nJeho hlavním dílem je román \"Garik\", příběh s fantastickými prvky z prostředí karlovarské mládeže na počátku devadesátých let. Autor text opatřil vlastními ilustracemi a rozmnožil ho v nákladu cca 50 ks ručním kopírováním na blánách v roce 1993. Ohledně vlastnoruční výroby celé knihy od napsání, ilustrací až po ruční tisk se hlásil k odkazu Josefa Váchala.\n\nDíky originálnímu stylu a specifickému jazykovému humoru se dílo spontánně šířilo zejména mezi studenty; s určitou nadsázkou lze hovořit až o kultovní oblibě v některých kruzích. V roce 1998 se \"Garik\" dočkal péčí pražských příznivců regulérního vydání v nakladatelství Gryf.\n\nJediným jeho dalším rozsáhlejším publikovaným dílem byla novela \"Svitky\" (vyšla v české verzi The Magazine of Fantasy & Science Fiction, č. 6/1998). Jedná se přitom o jeden z celkem tří českých beletristických textů otištěných v tomto časopisu (vedle Františka Novotného a Jaroslava Mosteckého). \"Svitky\" v mnoha směrech závisejí na knize \"V melounovém cukru\" Richarda Brautigana; popisují též život komunity ve fantazijním světě. Originalita Dostálova textu, která ho odlišuje od předlohy, spočívá v jazykovém humoru.\n\n"}
{"id": "558180", "url": "https://cs.wikipedia.org/wiki?curid=558180", "title": "Hydrogensulfid amonný", "text": "Hydrogensulfid amonný\n\nHydrogensulfid amonný je sůl složená z amonného kationtu a hydrogensulfidového aniontu. Jeho chemický vzorec je NHHS. Sůl je bezbarvá, rozpustná ve vodě. Roztok hydrogensulfidu amonného lze připravit průchodem sulfanu koncentrovaným roztokem amoniaku.\n"}
{"id": "558181", "url": "https://cs.wikipedia.org/wiki?curid=558181", "title": "Dispenzarizace", "text": "Dispenzarizace\n\nDispenzarizace je aktivní sledování či dohled nad osobou, která má určitý rizikový faktor, vhodný k sledování ohroženého nebo trpícího onemocněním, které v době zařazování do dispenzární péče nevyžaduje poskytování akutní zdravotní péče. Z předpokládaného vývoje nemoci lze ale důvodně předpokládat takovou změnu zdravotního stavu, jejíž včasné zachycení může mít zásadní význam pro další léčení a vývoj onemocnění a včasné zjištění nepříznivého vývoje zdravotního stavu pacienta.\n\n"}
{"id": "558184", "url": "https://cs.wikipedia.org/wiki?curid=558184", "title": "Valerius Valens", "text": "Valerius Valens\n\nAurelius Valerius Valens (?? – 314) byl římský císař panující jako spoluvladař východního císaře Licinia od 8. října 314 do konce téhož roku. Jeho původ a základní biografické údaje nejsou známy.\n\nValens byl v druhém desetiletí 4. století vysokým důstojníkem (\"dux limitis\") v dolním Podunají a tehdy si jej císař Licinius v nastávajícím konfliktu s Konstantinem Velikým vyhlédl za spoluvladaře. Literární prameny uvádějí, že se mu dostalo titulu \"caesar\", mince však dosvědčují, že byl prohlášen \"augustem\". Po uzavření míru s Konstantinem ho Licinius (asi jako vstřícné gesto vůči bývalému protivníkovi) nechal odstranit.\n\n"}
{"id": "558186", "url": "https://cs.wikipedia.org/wiki?curid=558186", "title": "Parc Clichy-Batignolles", "text": "Parc Clichy-Batignolles\n\nParc Clichy-Batignolles [\"pár klišy batiňoll\"] (též Parc Clichy-Batignolles – Martin Luther King) je veřejný park, který se nachází v Paříži v 17. obvodu. Park byl otevřen v roce 2007 na místě bývalého nákladového nádraží a jeho rozloha činí 10,8 ha. Park vznikl jako součást přestavby zdejší čtvrti mj. též v rámci příprav na olympijské hry v roce 2012, které však byly přiřknuty Londýnu.\n\nAutorkou parku je krajinářka Jacqueline Osty, která park pojala jako praktickou ukázku trvale udržitelného rozvoje. Energie potřebná na provoz parku je získávána větrem a pomocí solárních panelů, na zalévání je zachycována dešťová voda, probíhá zde recyklace odpadů. V parku jsou použity rostliny s nízkou spotřebou vody a takové, které vyžadují jen málo hnojiva a insekticidů.\n\nSoučástí parku je vodní nádrž 2900 m na recyklaci dešťové vody a vody ze Seiny.\n\nPark má rovněž prostor na hřiště pro malé děti (433 m), pro děti středního věku (520 m), prostranství 1200 m pro míčové hry, skatepark (915 m) a hřiště na basketbal (390 m).\n\n"}
{"id": "558189", "url": "https://cs.wikipedia.org/wiki?curid=558189", "title": "Liturgiam authenticam", "text": "Liturgiam authenticam\n\nLiturgiam authenticam je instrukce Svatého stolce z 28. května 2001. Požaduje, aby překlady liturgických textů z originálního latinského znění do národních jazyků byly co nejvěrnější originálu. V instrukci doslova stojí, že „původní text, jak jen to je možné, musí být překládán v co nejpřesnějším stylu, bez vynechání či přidání významu a bez parafrází a glos.“\n\nNa instrukci Liturgiam authenticam se taktéž odvolává oběžník, který zaslala Kongregace pro bohoslužbu a svátosti 17. října 2006 předsedům biskupských konferencí, ohledně překladu latinských slov „pro multis“, která kněz vyslovuje při proměňování vína. Úsloví znamená přesně „za mnohé“, což však mnozí překladatelé nerespektovali a přeložili slovy „za všechny“ („Toto je kalich mé krve, která se prolévá za vás a \"za všechny\" na odpuštění hříchů.“). Kongregace uložila biskupským konferencím těch zemí, kde se užívá nepřesného překladu (včetně České republiky), aby v dalších dvou letech podnikly nezbytnou katechezi věřících a připravily je tak na opravu překladu.\n\nJako první na výzvu reagovala v roce 2009 (tedy i tak se zpožděním) maďarská biskupská konference a nařídila svým kněžím, aby používali slov „za mnohé“. Schválen je již i nový kompletní překlad římského misálu do angličtiny, který vejde v platnost v roce 2011. V něm je kromě mnoha dalších změn v duchu instrukce Liturgiam authenticam změněna i formulace „for all“ na „for many“.\n\n\n"}
{"id": "558196", "url": "https://cs.wikipedia.org/wiki?curid=558196", "title": "Parc de Choisy", "text": "Parc de Choisy\n\nParc de Choisy (též nazýván Square de Choisy) je veřejný park, který se nachází v Paříži ve 13. obvodu poblíž asijské čtvrti. Jeho název je odvozen od ulice \"Avenue de Choisy\", na kterou se napojuje silnice do města Choisy-le-Roi.\n\nPark je ohraničený ulicemi \"Rue du Docteur Magnan\" (jih), \"Rue Charles-Moureu\" (východ), \"Rue George-Eastman\" (sever) a \"Avenue de Choisy\" (západ).\n\nV letech 1985-1990 byla v parku kovová socha autora Richarda Serry. U vchodu z \"Avenue de Choisy\" je tabule z červeného porfyru upomínající na Světovou výstavu 1937, jedná se o dar Finska. Rovněž poblíž \"Avenue de Choisy\" stojí Strom svobody vysazený v roce 1939, který připomíná Velkou francouzskou revoluci roku 1789.\n\n"}
{"id": "558198", "url": "https://cs.wikipedia.org/wiki?curid=558198", "title": "Měrka", "text": "Měrka\n\nMěrka je ve strojírenství jednoduchá měřicí pomůcka, obvykle bez pohyblivých částí. Měřený objekt se porovnává s jednou nebo více měrkami vyrobenými jako protikus. Výsledkem měření je buď číselná hodnota, nebo jen informace, zda měřený rozměr objektu spadá do intervalu přípustných hodnot.\n\nVe strojírenské výrobě se užívá mnoho různých typů měrek, a to jak při vlastní výrobě, tak v kontrole.\n\nPro kontrolu vnitřních rozměrů, zejména průměru kruhových otvorů, se užívá tzv. \"mezní kalibr\" se dvěma válcovými zakončeními: „dobrá“ D a „špatná“ (zmetková)Z strana. V angličtině se nazývají \"Go/No go\". Dobrá strana měrky musí jít do otvoru bez násilí, špatná strana se smí nanejvýš zachytit na kraji; jinak je výrobek zmetek. Měrky se vyrábějí pro různé průměry a různé tolerance. \n\nMěrky pro kontrolu vnějších rozměrů (například průměr hřídele) mohou mít také dvojí stranu, anebo jen dvě čelisti se dvěma odstupňovanými ploškami na každé z nich: prvním párem plošek musí součástka bez násilí projít, do druhého se nesmí vejít. \n\nPodobné měrky se užívají při výrobě a kontrole závitů a různých dalších tvarů.\n\nKoncové čili Johanssonovy měrky jsou kalené ocelové kvádříky, u nichž jsou dvě protilehlé stěny přesně rovnoběžné a mají nominální vzdálenost. Koncové měrky se vyrábějí v sadách, takže z nich lze poskládat libovolný rozměr po stupních 0,01 nebo 0,005 mm.\nPřesné ocelové planžety, které se dodávají v sadách jako tzv. listové spároměry. Pro nejužší spáry, například při kontrole dosedacích ploch, se používají spárové kontrolní folie dodávané ve svitcích s obchodním názvem „spároměrka v dóze“ v tloušťkách 0,01 ÷ 1,0 mm. Tyto folie mají řadu výhod například: Po poškození je možno poškozený konec odstřihnout. Je možno odstřihnot díl potřebného tvaru pro kontrolu na špatně přístupných místech.\n\nRadiusové měrky jsou porovnávací měřidlo pro měření rádiusu. Mají dvojí provedení pro vypouklý či vydutý rádius. \n\nVelikost rádiusu se zjišťuje přiložením měrky k měřenému rádiusu a zjišťuje se, která velikost měrký nejlépe sedí na měřeném díle. Nejlépe pozorováním proti světlu kdy je mezi měrkou a dílem nejmenší mezera.\n\nZávitové měrky jsou porovnávací měřidlo profilu závitu. Užívá se ke stanovení druhu závitu zejména k zjištění stoupání závitů. \n\nKaždý typ závitu má své závitové měrky. Například měrkami pro metrický závit nelze měřit stoupání trubkového závitu. Měření se provádí postupným přikládáním měrky k měřenému závitu a zjišťováním, která měrka nejlépe sedí - má nejmenší mezeru pozorováním proti světlu.\n\nOlejové měrky jsou zvenku vyjímatelné tyčky s vruby ke kontrole hladiny oleje tam, kde nelze použít olejoznak, zejména v klikové skříni spalovacího motoru.\n"}
{"id": "558199", "url": "https://cs.wikipedia.org/wiki?curid=558199", "title": "Chu Wej-jung", "text": "Chu Wej-jung\n\nChu Wej-jung (; † 1380) byl státník rané mingské Číny, blízký rádce císaře Chung-wua. V druhé polovině 70. let 14. století stál v čele civilní správy země, ale roku 1380 byl obviněn ze zrady a popraven. Následná čistka stála život desetitisíců lidí.\n\nChu Wej-jung pocházel z okresu Ting-jüan (dnes součást prefektury Čchu-čou v provincii An-chuej. Byl jedním z prvních podporovatelů Chung-wua, postupně účastníka povstání rudých turbanů, důstojníka, pak generála povstaleckých vojsk, nakonec zakladatele a prvního císaře říše Ming, která v závěru bojů ovládla Čínu.\n\nS podporou Li Šan-čchanga, jehož byl příbuzným, postupoval v úřadech, až byl jmenován císařovým hlavním rádcem (, \"čcheng-siang\"). V této funkci stál v čele ústředního sekretariátu (, \"čung-šu šeng\") a řídil veškerou civilní správu říše Ming; v moderní terminologii byl předsedou vlády.\n\nKoncem roku 1379 byl odvolán z úřadu a počátkem následujícího roku náměstkem cenzora obviněn z pokusu o svržení císaře. Vyšetřovatelé záhy zkonstruovali obraz spiknutí v čele s Chuem, které mělo s podporou části armády, ale také mongolské a japonské vlády, za cíl státní převrat včetně zavraždění císaře. Popraven byl 12. února 1380 společně s nejvyšším cenzorem Čchen Ningem. Čistka však pokračovala dále, zahynuli i vzdálení příbuzní obviněných, jejich pomocníci a chráněnci, příbuzní těchto chráněnců atd., celkem 30 000 nebo 40 000 lidí.\n\nPád Chu Wej-junga doprovázela i reorganizace nejvyšších orgánů státní správy. Ústřední sekretariát byl zrušen a šestice ministerstev přímo podřízena císaři, Hlavní vojenská komise stojící v čele ozbrojených sil byla rozdělena na pět vzájemně nezávislých komisí, Cenzorát (kontrolní úřad) byl reorganizován.\n"}
{"id": "558203", "url": "https://cs.wikipedia.org/wiki?curid=558203", "title": "Aero L-39MS Albatros", "text": "Aero L-39MS Albatros\n\nAero L-39MS Albatros je vojenský dvoumístný cvičný a lehký bojový letoun, který je novou konstrukcí vyvinutou leteckým výrobcem Aero Vodochody na základě jeho úspěšného typu Aero L-39 Albatros. Mezi jeho hlavní odlišnosti od starších verzí patří zesílený trup, delší a ostřejší příď, modernizovaný kokpit a nový výkonnější dvouproudový motor. Výroba typu L-39MS probíhala v letech 1986–1996 a dala (včetně 5 prototypů) celkem 71 strojů. Hlavní verze L-39MS bylo pro Československé letectvo vyrobeno pouze šest kusů, které si po rozpadu federace Česko a Slovensko rozdělily v poměru 4:2. Vyřazené stroje byly později prodány do USA civilním uživatelům. Exportní verzi letounu Aero L-59 Super Albatros, které se vyrobilo celkem 60 kusů, zakoupila letectva Egypta a Tuniska.\n\nVývoj rozsáhle modernizované verze cvičného letounu L-39 byl zahájen počátkem 80. let 20. století. Velmi úspěšný typ L-39, vyvinutý pro výcvik pilotů pro proudové letouny třetí generace (MiG-21, MiG-23), v té době dosáhl svých limitů. Letoun technicky odpovídal době svého vzniku v 60. letech 20. století, přičemž do výzbroje letectev jeho uživatelů od konce 70. let vstupovaly o generaci novější bojové letouny (MiG-29, Su-27), mající velmi odlišné letové vlastnosti a vybavení (analogové přístroje nahradily digitální, v kokpitech byly instalovány průhledové displeje HUD). Modernizace navíc měla vést ke snížení provozních nákladů spolu se zvýšením bezpečnosti provozu a spolehlivosti letounu (problémy vykazovaly zejména s motory Ivčenko Al-25TL).\n\nKonstrukční práce zpočátku vedl Jan Vlček, ale po jeho smrti roku 1984 převzal vedení vývoje L-39MS Vlastimil Havelka. Nejprve dostal stroj označení L-39M (Modernizace), ale když se rozhodlo, že bude nejen cvičným, ale i lehkým bojovým letounem, změnilo se jeho označení na L-39MS (Modernizace Super). Úpravy původního typu však dosahovaly takového rozsahu, že se jednalo o prakticky nový letoun. Nejzásadnější změnou se stala náhrada problémového sovětského motoru Al-25TL za dvouproudový motor Lotarev DV-2 o tahu 21,58 kN, vyráběný v licenci podnikem ZVL Považská Bystrica. Dále letoun disponoval pomocnou startovací jednotkou Safír 5M. Pro potřeby zástavby do L-39MS však prošel motor rozsáhlými úpravami. Na nich spolupracovala konstrukční kancelář ZMKB Ivčenko-Progress a československý výrobce ZVL Považská Bystrica, který ale neměl zkušenosti s výrobou proudových motorů, neboť do té doby vyráběl spíše motocykly a drobnou zemědělskou techniku. ZVL tak měla obrovské problémy s termíny a kvalitou výroby.\n\nUpravena a zpevněna byla rovněž konstrukce draku letounu. Modifikace se dočkaly otvory pro přívod vzduchu do motoru, zvětšila se svislá ocasní plocha, křidélka a ocasní plochy nově disponovaly hydraulickými posilovači. Křídlo prošlo celkovým zesílením, přičemž objem palivových nádrží na jeho koncích se zvětšil ze 100 l na 230 l. Stroj získal palivový akumulátor o objemu 15 litrů pro cca 10 s letu na zádech a pět gumových nádrží v trupu s celkovým objemem 1 160 litrů. Kokpit letounu se mírně zvětšil, dostal nový jednodílný překryt (odklápěl se vzhůru) a digitální přístroje integrované do zcela nového palubního elektronického systému (PES). Oba pilotní prostory měly průhledové displeje (HUD) a jeden multifunkční zobrazovací displej (MFD). Posádka seděla na vystřelovacích sedačkách VS-2A, umožňujících záchranu i při nulové výšce a nulové rychlosti.\n\nPod kabinou letounu za přední podvozkovou nohou byla umístěna schránka pro dvouhlavňový rychlopalný kanón Grjazev-Šipunov GŠ-23 ráže 23 mm s kapacitou 150 nábojů a rychlostí střelby až 3 400 ran za minutu. Další výzbroj mohla být podvěšena na čtyřech podkřídelních závěsnících, přičemž vnitřní měly nosnost 500 kg a vnější 250 kg. Letoun mohl nést rovněž protiletadlové řízené střely R-3.\n\nPrvní let prvního prototypu X-21 (OK-184) se uskutečnil 30. září 1986. Tento letoun ještě poháněl původní motor AL-25Tl a měl bílo-modrošedou kamufláž. Dalšími letovými prototypy se staly letouny X-22, X-23 a X-24, které již měly motor DV-2. Prototyp X-23 sloužil ke statickým pozemním testům.\n\nPřes značné zdržení, které způsobila zejména výroba motorů a vývoj palubního elektronického systému, začala na sklonku 80. let sériová výroba L-39MS. První sériový letoun vzlétl 1. října 1989, přičemž výrobce Aero Vodochody v té době počítal, že letouny ve velkém množství zakoupí především státy Varšavské smlouvy, a naváží tak na úspěchy L-39. Na přelomu 80. a 90. let však došlo ke zhroucení komunistických režimů ve střední a východní Evropě, rozpadu SSSR a zániku Varšavské smlouvy. Možní zájemci o letoun se dostali do ekonomické krize a výrobci se navíc rozpadl dodavatelský řetězec. V nových podmínkách nebyl o nový typ zájem. Nakonec Aero vyrobilo pouze šest sériových letadel L-39MS, které v letech 1990–1992 převzalo československé letectvo.\n\nV 90. letech se sériové L-39MS představily na řadě aerosalonů a leteckých dnů, přičemž nesly exportní označení L-59. Podařilo se tak získat alespoň dva zahraniční uživatele – Egypt a Tunisko, kteří odebrali 48 letounů L-59E a 12 letounů L-59T. Exportní stroje se lišily především instalací elektroniky firem Allied Signal, Litton a průhledových diplejů Flight Visions. Jeden letoun L-59T byl roku 1996 představen na mezinárodním aerosalonu ve Farnborough.\n\nMarketingovou akcí na podporu prodeje L-59 se stalo též testování jednoho stroje L-59 (0101) a prototypu L-139 (5501) na jihoafrické základně Overberg. Oba letouny nejprve s doprovodem transportního letounu An-26 českého letectva provedly pětidenní přelet do JAR. Na testovací základně Overberg (\"Overberg toets baan\") pak za čtyři týdny provedly přes 80 letů. Následovala propagační cesta na trase Windhoek (Namibie), Gaborone (Botswana), Harare (Zimbabwe), Lusaka (Zambie), Dar-Es-Salam (Tanzanie), Nairobi (Keňa), Addis Abeba (Etiopie) a Asmara (Eritrea). Na všech zastávkách proběhly prezentace letouny zástupcům tamních ozbrojených sil. Pouze prezentace ve Rwandě a Ugandě byly zrušeny. Během cesty obě letadla urazila celkem 23 760 km.\n\nAero Vodochody provedlo v letech 2003–2006 generální opravu šesti L-59T a roku 2007 prošly generálkou poslední tři L-59T (generální oprava se provádí po určitém množství letových hodin či let provozu, podle toho, která hodnota je dosažena dříve). Opravou tedy prošlo všech devět tuniských L-59T, nacházejících se dosud ve službě. Roku 2013 získalo Aero Vodochody kontrakt na generální opravu šesti tuniských L-59T.\n\nSériové letouny L-39MS (evidenční čísla 0001–0006) československé letectvo zařadilo do stavu 1. školního leteckého pluku (1. šlp) v Přerově. Po rozpadu federace získalo letouny 0002 a 0003 slovenské letectvo a zbylé čtyři stroje si ponechalo české letectvo. Nízký počet letadel, navíc rozdělených mezi dva státy, velmi komplikoval a prodražoval jejich provoz i údržbu. České stroje L-39MS využíval „Display team“ – předváděcí jednotka letectva AČR existující v letech 1993–1996. Například v roce 1996 se tak L-39MS předváděl na čtyřech akcích. V roce 1996 však byl letoun 0001 neopravitelně poškozen při tvrdém přistání. O dva roky později (1998) se všechny české L-39MS soustředily u Leteckého zkušebního odboru Vzdušných sil AČR na letišti Praha-Kbely. Zbylé tři exempláře roku 1999 letectvo uskladnilo a roku 2001 je definitivně vyřadilo s následným odprodejem do USA (letouny 0004–0006 dostaly registrace – N104XX, N105XX a N106XX). Jejich novým majitelem se stala společnost Air USA Inc. Po rozpadu Východního bloku si letouny rodiny L-39/L-59 pořídily stovky civilních uživatelů, přičemž nejvíce z nich pocházelo právě z USA, kde bylo v roce 2005 registrováno na 200 Albatrosů.\n\nOba slovenské L-39MS byly roku 1999 dislokovány u 1. školní letky Výcvikového střediska letectva Vojenské letecké akademie M. R. Štefánika v Košicích. Po svém vyřazení se také prodaly do USA (letoun 0002 dostal registraci N9016N a letoun 0003 registraci N102XX).\n\n\n\n\nLetoun vykazoval tyto parametry:\n\n\n\n"}
{"id": "558205", "url": "https://cs.wikipedia.org/wiki?curid=558205", "title": "Turnovsko-kralupsko-pražská dráha", "text": "Turnovsko-kralupsko-pražská dráha\n\nTurnovsko-kralupsko-pražská dráha (německý oficiální název: \"k.k. privilegierte Turnau-Kralup-Prager Eisenbahn\", zkratka TKPE) byla privátní železniční společnost v Rakousku-Uhersku, která provozovala železniční dopravu na dnešních tratích Praha - Turnov a Kralupy nad Vltavou - Neratovice.\n\nO stavbě železnice mezi Polabím a Turnovem se poprvé vážně uvažovalo na jednání významných osobností pojizerského regionu v Sedmihorkách v roce 1856. O výchozím bodě dráhy bylo jasno už na počátku jednání, protože Turnov ležel na trati právě budované trati Jihoseveroněmecké spojovací dráhy mezi Pardubicemi a Libercem. Trať měla vést do Mladé Boleslavi. Jedni pak navrhovali pokračování směrem k Mělníku, jiní pak do Prahy. Zájemci o železnici si nakonec vybrali tehdejšího provozního ředitele Buštěhradské dráhy, inženýra Kresse, aby jim novou trať navrhl. Ten si vybral trasu přes Neratovice do Kralup, kde se stýkaly koleje Společnosti státní dráhy z Prahy do Drážďan, a zmíněné dráhy Buštěhradské, která sem dovážela uhlí z kladenských dolů. Tím by se zajistilo spojení regionu s Prahou a zároveň i přísun kladenského uhlí do regionu i Liberce.\n\nInženýr Kress sice původně navrhoval, že by železnici postavila Buštěhradská dráha, ale její akcionáři tuto investici zamítli. Nakonec o koncesi zažádali přímo účastníci sedmihorského jednání. Ta jim byla udělena v roce 1863, a to včetně odbočky z Neratovic do Prahy. V roce 1864 ustanovili akciovou společnost. 8 tisíc dělníků pak za více než rok postavilo 87 kilometrů dlouhou trať z Kralup do Turnova, na které byl v roce 1865 zahájen provoz, který zpočátku obstarávala dvojice osobních vlaků a několik vlaků nákladních.\nRozvoj společnosti přerušila Prusko-rakouská válka, během níž nejprve vojska po železnici nastupovala na bojiště, později před postupující Pruskou armádou byla trať částečně demontována a její vybavení odváženo do bezpečí, aby pak byl provoz na trati zastaven celé dva měsíce.\n\nPo válce stát škody firmě nahradil a ta mohla pokračovat v činnosti. Stavěla se též odbočka do Prahy. 34 km dlouhá trať z Neratovic na nové pražské nádraží Františka Josefa byla otevřena v roce 1872.\n\nFirma byla majetkově i personálně provázána s dalším podnikem - Českou severní dráhou. Kromě stejného zakladatele, Ernsta hraběte Waldstein-Wartenberga, měly obě společnosti spojený lokomotivní i vozový park, stejně jako sjednocené tarify. Nakonec firmy zažádaly stát o souhlas k vzájemnému sloučení, ke kterému došlo k 31. 12. 1882.\nPodnikání pokračovalo pod hlavičkou České severní dráhy.\n\n\n"}
{"id": "558207", "url": "https://cs.wikipedia.org/wiki?curid=558207", "title": "Béatrice Martinová", "text": "Béatrice Martinová\n\nBéatrice Martinová (* 22. září 1989, Outremont, Kanada), uměleckým jménem Cœur de pirate, je kanadská indie popová zpěvačka. Tato quebecká zpěvačka hraje na piano již od svých tří let. V 15 letech hrála na klávesy ve skupině December Strikes First a později také na krátkou dobu v indie-popové skupině Bonjour Brumaire z Montrealu.\n\nV prosinci 2009 se Béatrice Martin přiznala, že pózovala nahá, když byla ještě nezletilá. Asi 600 jejích fotek bylo zveřejněno nějakou dobu na alt-porn webové stránce GodsGirls, pro kterou pózovala jako nahá modelka. Zpěvačka vysvětlila tuto událost tím, že byla ještě mladá.\n\nCoeur de pirate (album – 2008)\n\nBlonde (album – 2011)\n\nTrauma (album – 2014)\n\n"}
{"id": "558209", "url": "https://cs.wikipedia.org/wiki?curid=558209", "title": "Time Warner Center", "text": "Time Warner Center\n\nTime Warner Center je budova stojící na Columbus Circle na rohu Central Parku v New Yorku. Skládá se ze dvou mrakodrapů, ty jsou ve spodních patrech propojeny obchodními prostory a garáží. Obě věže mají 55 pater a jejich střechy ve výšce 229 m nad úrovní ulice. Stavební práce na budově začaly v roce 2000 a ukončeny byly v roce 2003. Náklady na stavbu byly 1,6 miliardy dolarů, to z TWC dělá jednu z nejnákladnějších budov, jaké kdy byly v USA postaveny. Navrhla jej firma Skidmore, Owings and Merrill. Podlahová plocha je asi 260 000 m a nejvíce prostor zabírá firma Time Warner. Najdeme zde ale také kanceláře jiných firem, Mandarin Oriental Hotel, obchodní prostory a ve vyšších patrech luxusní byty.\n\n\n"}
{"id": "558210", "url": "https://cs.wikipedia.org/wiki?curid=558210", "title": "Rajesh Koothrappali", "text": "Rajesh Koothrappali\n\nRajesh Ramayan „Raj“ Koothrappali (Hindsky: राजेश रामायण कूथ्राप्पाली) je fiktivní postava z amerického seriálu \"Teorie velkého třesku\" (angl. \"The Big Bang Theory\"), kterou vytvořili Chuck Lorre a Bill Prady. Postavu ztvárnil Kunal Nayyar.\n\nRajesh je nejlepší přítel Howarda Wolowitze (Simon Helberg) a jednou z hlavních postav seriálu. Pracuje jako astrofyzik ve Fyzikálním ústavu v Caltech. Jeho hlavní charakteristikou je logopedická porucha, selektivní mutismus, kdy není schopen mluvit s ženami. Tuto bariéru dokáže odstranit pouze požitím alkoholu (nebo jistých experimentálních léků s množstvím vedlejších účinků).\n\nRajesh, běžně oslovován jako Raj nebo jeho příjmením Koothrappali, pochází z Nového Dillí (Indie) a narodil se 6. října. Pohrdá indickým jídlem a jeho znalosti týkající se indické kultury často neodpovídají skutečnosti. Pravidelně ho můžeme vidět oblečeného do košile v kombinaci s khaki vestou, fialovou bundou a na začátku seriálu ještě s červenou kšiltovkou.\n\nVšichni chlapci v seriálu pravidelně ve středu hrají počítačovou hru \"Halo\" v bytě Sheldona a Leonarda.\n\nObecně je Raj více trpělivý co se týče Sheldona, na rozdíl od Leonarda, Howarda a Penny, nicméně Sheldon jím stále opovrhuje.\n\nRaj trpí \"nervózním močovým měchýřem\", tedy dostává nutkání, aby si ulevil když je ve stresu. To jsme mohli vidět když se na něj rozhněvala Penny a on byl donucen doprovázet Leonarda k jejímu příteli Kurtovi, který ji dlužil peníze. \n\nTaké trpí selektivní němotou, což znamená že nemůže mluvit se ženami ani v jejich přítomnosti, kromě své matky a sestry. Mluví s nimi pouze tehdy pokud má v sobě alkohol.\n\nI navzdory svému indického přízvuku často používá slang (\"fo\"; \"shizzle\") a slovo \"dude\" (česky \"kámoš\").\n\nRaj pravidelně komunikuje se svými rodiči, panem a paní Koothrappaliovými, pomocí webkamery. Jediné ženy, se kterými může komunikovat bez omamných látek, jsou jeho matka, sestra Priya a Siri na iPhonu 4S od výrobce Apple (v páté sérii se mu zdá, že je Siri skutečná a v ten moment k ní nedokáže promluvit).\n\nRaj je významným astrofyzikem ve Fyzikální ústavu v Caltech, známým svou publikací o Kuiperově pásu.\n\nJeho první objev byl měsíc, který nalezl v jeho sedmi letech.\n\nZa jeho objev astronomického objektu mimo Kuiperův pás, 2008 NQ, který pojmenoval jako \"PlanetBollywood\" se dostal v magazínu \"People\" mezi 30 vizionářů pod 30 let. Získal větší kancelář a stal se celebritou přitahující závist jeho přátel.\n\nPo šesti měsících neúspěšného výzkumu se Raj obával, že bude deportován zpět do Indie. Aby mohl zůstat ve státě, musel přejít pod jiného profesora, kterým se na nějakou dobu stal Sheldon.\n\nRaj se v původním testovaném pilotním díle neobjevil, ve kterém byli přítomní jen Leonard, Sheldon a mnohem odlišnější verze Penny jménem Katie. Zkušební obecenstvo působilo negativně ohledně Katie, ale oblíbili si Sheldona a Leonarda a tak do nového pilotního dílu obsadili Raje a Howarda. Spolutvůrce seriálu Bill Prady uvedl: \"\"Myšlenka byla, že pokud budou mít tyto dva kluky rádi, udělejme jim další dva.\"\" Rajeshova sociální úzkost okolo žen je inspirována bývalým spolupracovníkem Pradyho. Bývalý spolupracovník, \"Dave\", byl Američan s indickými rodiči. Nicméně to se změnilo, když roli získal Nayyar, protože byl \"tak indický\".\n"}
{"id": "558213", "url": "https://cs.wikipedia.org/wiki?curid=558213", "title": "Sovětská 40. armáda", "text": "Sovětská 40. armáda\n\nSovětská 40. armáda (rusky \"40-я армия\") byla polní armáda Rudé armády a později Sovětské armády. V aktivní službě byla v letech 1941 až 1945 a 1979 až 1990.\n\n40. armáda byla zformována s srpnu 1941 po německém útoku na Sovětský svaz. Účastnila se bitvy o Kyjevský kotel, bitvy u Kurska, bitvy o Kyjev, Korsuň-ševčenkovské operace, bitvy u Kamence Podolského, Jasko-kišiněvské operace a Pražské ofenzívy. V červenci 1945 byla 40. armáda rozpuštěna.\n\nV květnu 1979 byla 40. armáda obnovena v Turkestánském vojenském okruhu k ochraně hranic s Afghánistánem a v letech 1979 až 1989 tvořila hlavní sovětskou vojenskou sílu v sovětské válce v Afghánistánu. Po odchodu z Afghánistánu byla 40. armáda přeměněna na 59. armádní sbor a dnes tvoří její pozůstatky část ozbrojených sil Kazachstánu.\n\n"}
{"id": "558216", "url": "https://cs.wikipedia.org/wiki?curid=558216", "title": "Čistky v Rudé armádě", "text": "Čistky v Rudé armádě\n\nČistky v Rudé armádě, či také \"Proces s trockistickou protisovětskou vojenskou organizací\", \"Případ Tuchačevskij\" nebo \"Čistka NKVD v roce 1941\" byla série čistek, které se udály ve velení Rudé armády během Velkého teroru a svým rozsahem naprosto paralyzovaly velitelský sbor Rudé armády, což se negativně projevilo v Zimní válce a na počátku Operace Barbarossa respektive ve Velké vlastenecké válce.\n\nPo neúspěšných zemědělských a průmyslových experimentech a megalomanských projektech, které zruinovaly hospodářství Sovětského svazu se šířila všeobecná nespokojenost. Komunistická strana se dokonce pokusila odvolat diktátora Stalina z jeho funkce. Nespokojenost se šířila mezi dělnictvem, rolnictvem, inteligencí a začala se šířit i ve velitelském sboru Rudé armády. Ten představoval pro Stalina nepřítele potenciálně nejnebezpečnějšího. Již na přelomu let 1936–1937 Stalin instruoval NKVD, jejího velitele Ježova a některé špičky Rudé armády (např. Klimenta Vorošilova) o chystané eliminaci nespokojených důstojníků Rudé armády, ale i těch důstojníků, kteří měli co se týče vojenské teorie jiné názory než Stalin a Kliment Vorošilov.\n\nDne 22. května 1937 armádní velitel a náčelník politické správy Rudé armády Jan Gamarnik spáchal sebevraždu. Dozvěděl se o nadcházející čistce. Ještě týž den byl zatčen náčelník povolžského vojenského okruhu a maršál Sovětského svazu Michajil Tuchačevskij. Již v srpnu 1936 byl zatčen zástupce velitele leningradského vojenského okruhu, velitel sboru Vitalij Primakov. Od roku 1936 do května 1937 byli navíc zatčeni armádní velitelé či velitelé sborů Jona Jakir, Vitovt Putna, August Kork, Robert Eideman, Boris Feldeman a Jeronim Uborevič. Všech těchto 8 elitních velitelů Rudé armády bylo obviněno z naprosto fantastických zločinů – spolupráce s trockisty, nacistickou vojenskou zpravodajskou službou a příprava protisovětského vojenského převratu s cílem dosadit k moci trockisty a fašisty. Není nutno říkat, že jak Chruščovem, tak archivy NKVD a KGB bylo jasně prokázáno, že všechna tato obvinění byla smyšlená.\n\nObžalovaní byli souzeni svými soudruhy z občanské války, konkrétně armádními veliteli Ulrichem, Bljucherem, Šapošnikovem, Alksinsem, Budonným, Bělovem, Dybenkem a Kaširinem. Stalinův cynismus vedl k tomu, že z těchto 8 soudců, pět bylo později mučeno a popraveno.\nDne 12. června 1937 byli všichni první obžalovaní popraveni. To ale zdaleka nebyl konec.\n\nOd května 1937 do konce roku 1939 se největší vlna čistek vyžádala obrovské množství životů mnoha kompetentních a schopných důstojníků Rudé armády. Byl popraven zakladatel sovětského vojenského letectva Alksins, stejně tak profesor Frunzeho vojenské akademie a někdejší hrdina občanské války Joachim Vacietis. Na popravišti skončil velitel operačního štábu Bělov, hrdina občanské války Vasilij Bljucher, spoluorganizátor Říjnové revoluce Dybenko. Dle oficiálních statistik si čistka vyžádala život 3 z 5 maršálů SSSR, 13 z 15 velitelů armád, 56 z 60 velitelů armádních sborů a všech 16 komisařů armád. Více než 150 ze 180 velitelů divizí bylo popraveno nebo posláno do táborů gulagu. A to i budoucí hrdina Sovětského svazu a druhé světové války Konstantin Rokossovskij.\n\nOd počátku čistky do jejího oficiálního konce bylo popraveno, mučeno nebo v různých délkách vězněno a postiženo téměř 50 000 generálů a důstojníků Rudé armády. Téměř celý Nejvyšší vojenský výbor Rudé armády byl vyhlazen. Ze 108 členů bylo 98 zatčeno a zastřeleno. Přežili jen ti, kteří se Stalinem spolupracovali a sloužili za občanské války a velitel Šapošnikov, jehož si Stalin vážil. Rudá armáda se bez důstojnického sboru ocitla ve fázi naprostého rozkladu.\n\nČistky v nejvyšším velení Rudé armády neskončily ani po zahájení přepadení Sovětského svazu Hitlerovským Německem známém pod označením Operace Barbarossa, přestože část velitelů Rudé armády byla skutečně propuštěna z vězení a táborů. Z generála Pavlova se stal obětní beránek Ještě předtím od začátku června 1941, do října 1941 bylo popraveno nebo uvězněno 11 nejvyšších velitelů Rudé armády, včetně takových zkušených es jako byl Grigorij Štern nebo Jakov Šmuškevič. Po této čistce ovšem už žádná nenásledovala, neboť Stalin si již konečně uvědomil, že čistka tolik Rudé armádě nepomáhá jako spíše jí škodí a rozvrací v době největšího smrtelného nebezpečí.\n\nO této čistce se také hovoří jako o jednom z projevů Stalinova antisemitismu, neboť z prvních 8 popravených nejvyšších velitelů Rudé armády byli 4 Židé(nepočítaje Jana Gamarnika, který spáchal sebevraždu a byl také Žid). Další důležitou souvislostí, která doplňuje důvody čistky, byly personální vztahy mezi veliteli Rudé armády a samotným Stalinem. Například vztah Stalin–Tuchačevskij se téměř blížil k otevřené nenávisti kvůli animozitám z dob občanské války. Ironií je, že tito velitelé byli popraveni z důvodu spolupráce s nacistickým Německem. Ironie to je, protože právě Tuchačevskij již na přelomu let 1934–1935 vypracoval operační plán pro invazi do nacistického Německa a otevřeně vyzýval Stalina k ukončení spolupráce s nacisty. Stejně tak je ironické právě to, že rudoarmějští velitelé židovského původu byli obvinění z této pronacistické špionáže.\n\nZajímavou okolností je i to, že tento proces byl veden tajně na rozdíl od předcházejících. Snad i proto, že Tuchačevskij byl velice populární velitel mezi vojáky a jeho uvěznění mohlo vyvolat, až situaci skutečné vojenské vzpoury ze strany rudoarmějců a nižších důstojníků. Podle některých historiků, například Isaaka Deutschera, skutečně existovala snaha velitelů Rudé armády odstranit Stalina, nikoliv však ve prospěch nacistů. Jiní historici, například Viktor Suvorov, velice kladně hodnotí čistku v důstojnickém sboru a popravené velitele, v rozporu se všemi fakty a okolnostmi nazývají neschopnými a krvelačnými důstojníky.\n\nDůsledky čistky a toho, co následovalo po čistce byly vskutku dalekosáhlé. Na místa schopných důstojníků se prodrali neschopní důstojníci a političtí komisaři. Velitelé, kteří se na své místo museli tvrdou pílí, disciplínou a schopnostmi dopracovat byli nahrazeni veliteli, kteří byli kamarádíčci, ať již přímo Stalina či lidového komisaře obrany Klimenta Vorošilova.\nMimo úplného rozkladu a paralyzace Rudé armády došlo i k přehodnocení mnoha efektivních bojových taktik, zastavení modernizace prosazované popravenými veliteli a těžké podcenění nebezpečí nacistického Německa.\n\nDůsledky se projevily nejprve v Zimní válce, kde byla Rudá armáda de facto poražena podstatně slabším nepřítelem a v prvních měsících Operace Barbarossa, kdy Rudá armáda ztratila navzdory technické a zbraňové převaze téměř 2 milióny vojáků a celá fronta se zhroutila.\n\n"}
{"id": "558217", "url": "https://cs.wikipedia.org/wiki?curid=558217", "title": "Mitchell Watt", "text": "Mitchell Watt\n\nMitchell Watt (* 25. března 1988 Bendigo, Victoria) je australský atlet, jehož hlavní disciplínou je skok daleký.\n\nV roce 2009 získal bronzovou medaili na mistrovství světa v Berlíně, kde v páté sérii dolétl do vzdálenosti 837 cm. Těsně pod stupni vítězů zde skončil jeho reprezentační kolega Fabrice Lapierre, který skočil o 16 cm méně. O rok později vybojoval bronzovou medaili také na halovém MS v katarském Dauhá v novém osobním rekordu 805 cm.\n\n\n"}
{"id": "558220", "url": "https://cs.wikipedia.org/wiki?curid=558220", "title": "Černovický hájek", "text": "Černovický hájek\n\nČernovický hájek je přírodní rezervace ev. č. 698 na k. ú. Brněnské Ivanovice v Brně, okres Brno-město. Správa AOPK Brno. Nachází se na horním toku Černovického potoka asi 1 km jižně Starých Černovic. Geomorfologicky náleží Dyjsko-svrateckému úvalu.\n\nDůvodem ochrany je zbytek podmáčeného lužního lesa při jihovýchodním okraji města Brna. Lokalita původně náležela ke katastrálnímu území Černovice, od něhož je odvozen její název.\n\nPodloží tvoří třetihorní bádenské jíly, na který jsou uloženy naplaveniny nivy řeky Svitavy a Černovického potoka (štěrkopísky pleistocenního stáří a hlíny holocenního stáří). Půdy reprezentují pseudoglejový glej a typická fluvizem.\n\nZ dřevin je dominantní olše lepkavá, dále jsou zastoupeny dub letní, jasan ztepilý, jilm vaz či topol bílý, cizorodým prvkem je javor jasanolistý, mezi keři je rozšířen zejména bez černý. Mokřadní rostlinstvo zastupuje blatouch bahenní, kosatec žlutý, ostřice ostrá, přeslička bahenní, na sušších místech česnek medvědí, dymnivka dutá, áron karpatský, kruštík širolistý. Z prostoru výstavby třetí novomlýnské nádrže byla do hájku přesazena bledule letní.\n\nZ mokřadních druhů je to zavíječ \"Cryptoblabes bistriga\", píďalička zejkovaná a různorožec olšový, hnízdí tu moudlivláček lužní, slavík obecný, lejsek šedý, žluva hajní a zelená či krutihlav obecný.\n\n"}
{"id": "558221", "url": "https://cs.wikipedia.org/wiki?curid=558221", "title": "Thank You for the Music (album)", "text": "Thank You for the Music (album)\n\nThank You For The Music je název box setu čtyř alb švédské hudební skupiny ABBA, vydaný v roce 1994.\n\nObsahuje celkem 66 skladeb, včetně prvních ABBA singlů. Mezi takové písně patří \"People Need Love\" a \"He Is Your Brother\", stejně tak jsou zde obsaženy největší hity skupiny jako například \"Dancing Queen\" a \"Mamma Mia\". Čtvrté CD obsahuje směs skladeb v rámci \"ABBA Undeleted\", které předtím nebyly nikdy vydány. Na albech se objevují také písně v cizojazyčných verzích, nikoli jen anglicky nazpívané.\n\n\n\n\n\n\n\n"}
{"id": "558225", "url": "https://cs.wikipedia.org/wiki?curid=558225", "title": "Mus-Chaja", "text": "Mus-Chaja\n\nMus-Chaja (Rusky Мус-Хая) je nejvyšší hora pohoří Suntar-Chajata, uvádí se též jako nejvyšší vrchol pohoří Verchojanského. Nadmořská výška vrcholu je 2959 metrů. Vrchol je pokryt ledovcem.\n\nVrchol hory se nalézá v horské skupině vybíhající z hlavního (rozvodného) hřbetu Suntar-Chajata k severovýchodu (tzv. horský uzel Mus-Chaji). Z vrcholu umístěném na tomto bočním hřebenu, který má na daném místě severojižní průběh, vybíhá krátký východozápadní hřeben. V jakutštině (sacha) znamená Mus-Chaja Ledová hora. Z vrcholu stéká několik ledovců, z nichž největší, označovaný jako ledovec 32 nebo také Bolšoj Mus-Chaja, má délku cca 5 km. Ledovce jsou odvodňovány řekami Burgali, Knorij a Suntar (přes další vodní toky) do řeky Indigirka a tedy do Severního ledového oceánu. Tání ledovců v masívu Mus-Chaja je průběžně sledováno v souvislosti s globálním oteplováním.Hora leží v nejchladnější části Sibiře. Ve 135 km vzdáleném Ojmjakonu byla naměřena vůbec nejnižší zaznamenaná teplota na severní polokouli.\n\nNa horu vystoupili jako první geograf G.F. Gravis a glaciolog M.M. Korejša při vědecké expedici dne 27. 8. 1958. \nVýstupové cesty na vrchol jsou:\n\nSEDOV, R.V. (2001) Chrebet Suntar Chajata, Severo-Vostok Rossii. Sovětskij sport, Moskva 2001. 352 s. (rusky)\n\n"}
{"id": "558229", "url": "https://cs.wikipedia.org/wiki?curid=558229", "title": "Broken Hearts (počítačová hra)", "text": "Broken Hearts (počítačová hra)\n\nBroken Hearts je česká freewarová RPG hra. Je považována za jednu z nejlepších českých freewarovek. Autorem je vývojář her známý pod přezdívkou Rebel. Hra byla vytvořena v programu RPG maker. Na konci roku 2009 Rebel vydal hru Forbidden Saga, která je nepřímým pokračováním Broken hearts (hra se původně měla jmenovat Broken Hearts 2 a navíc se zde objevil hlavní hrdina původní BH).\n\nHra sleduje osude ishbalského vojáka Chrona. Ten byl od smrti svého otce vychováván generálem Crostem. Chrono tak vyrůstal v kasárnách. Později se účastnil vojenských akcí a vypracoval se na důstojníka. Situace se změní poté, co je se svou jednotkou \"Overkills\" vyslán proti vesnici Xenotime a celou ji vypálí. Chrono začíná pochybovat, zda dělá správnou věc, ale je odhodlaný nezradit Ishbal a bojovat dále za svou zem.\n\nHlavní hrdina hry. Když byl dítětem, zemřeli mu oba rodiče a od té doby je vychováván Crostem, přítelem svého otce. Je velitelem jednotky Overkills. Objevil se i ve hře Forbidden Saga jako Easter Egg.\n\nDívka z vesnice Austen. Austen patří k Arcadijskému království, které je ve válce s Ishbalem. Azmaria se starala o Chrona, když byl zraněn a ztratil paměť.\n\nIshbalský plukovník. Chrona zpočátku neměl příliš v lásce, ale během války s Arcadií je jeho věrnost k Ishbalu otřesena. Rozhodne se válku ukončita a věří že Chrono bude jeho spojencem v tomto cíli.\n\nIshbalský generál a později panovník. Vychoval Chrona po smrti jeho rodičů. Je velmi ambiciózní. Díky tomu přivede Ishbal do mnoha válek, které téměř vedou k zničení Ishbalu.\n\nDůstojnice ishbalské armády. Je zamilovaná do Chrona, ale ten ji odmítá. Společně pracovali na několika misích.\n\nHlavní záporná postava hry. Berion je přesvědčen, že lidstvo je zkažené a je nutné jej zničit. Jde o velmi silného anděla, přesvědčeného že dělá správnou věc.\nVe hře se vyskytuje několik programátorských chyb. Řešení těchto chyb napsal autor v diskuzi na freegame.cz.\n\nVe hře je spousta odkazů na různá anime, či sérii Final Fantasy. Například hlavní hrdina se jmenuje stejně jako hrdina anime seriálu Chrono Crusade a má faceset (obrázek obličeje) patřící Vincentu Valentine z Final Fantasy VII. Jedno z království se jmenuje Ishbal, který je původně z Fullmetal Alchemist. Z Fullmetal Alchemist a Chrono Crusade má hra také hudbu. Tu si však propůjčila i z anime X, Get Backers a jiných.\n\nMinimální konfigurace: CPU 800 MHz, 128 MB RAM, graf. karta s 32 MB paměti.\n\n"}
{"id": "558236", "url": "https://cs.wikipedia.org/wiki?curid=558236", "title": "The Definitive Collection (album, ABBA)", "text": "The Definitive Collection (album, ABBA)\n\nThe Definitive Collection je kompilační album největších hitů švédské hudební skupiny ABBA, vydané v roce 2001. Obsahuje dva kompaktní disky, na prvním jsou singly z období 1972-79 \"(People Need Love – Does Your Mother Know)\", na druhém pak singly z let 1979-82 \"(Voulez-Vous – Under Attack)\", skladby jsou řazeny chronologicky. Výjimku tvoří píseň \"The Thank You For The Music\", která byla složena a nahrána již v roce 1977, poprvé ve formě singlu vyšla až ve Velké Británii roku 1983, poté co se kapela rozpadla. Je umístěna na druhém disku vedle dvou bonusů \"Ring Ring\" (1974 Remix, britská singlová verze) a \"Voulez-Vous\" (Extended Remix, 1979 US Promo).\n\nAustralské vydání alba \"The Definitive Collection\" má navíc další dva bonusy \"Rock Me\" a \"Hasta Mañana\". Remix skladby \"Ring Ring\" upravený z originálního záznamu roku 1974 se poprvé objevuje až zde. Předchozí verze písně na CD v rámci box setu singlů z roku 1999 byla upravována z vinylového singlu.\n\nKompilace \"The Definitive Collection\" je jedinou nahrávkou skupiny, která obsahuje všechny singly vydané ve Velké Británii mezi lety 1973–1983. Čtyři neoficiální britské verze singlů jsou zde ve formě remixu \"Ring Ring, Angeleyes, Lay All Your Love On Me \" a \" Thank You For The Music\". Předchozí kolekce singlů ABBY vyšla v roce 1982 pod názvem \"\".\n\nDVD se shodným názvem \"The Definitive Collection\" bylo vydáno v roce 2002 a obsahuje všechny příslušné videoklipy skupiny a navíc pět dalších klipů a galerii snímků.\n\nV roce 2003 se kompilace umístila na 180. místě ankety \"500 nejlepších alb všech dob\", pořádané časopisem \"Rolling Stone\".\n\nVšechny skladby složili Björn Ulvaeus a Benny Andersson, pokud není uvedeno jinak.\n\n\n\n"}
{"id": "558237", "url": "https://cs.wikipedia.org/wiki?curid=558237", "title": "Monument historique", "text": "Monument historique\n\nMonument historique (česky doslovně \"Historická památka\") je ve Francii označení pro významné historické a kulturní pamětihodnosti, které podléhají ochraně. Označení je tak ekvivalentem kulturní památky či národní kulturní památky v České republice. Uznání veřejného zájmu se vztahuje zejména na památky spojené s historií nebo uměním. Této ochraně mohou podléhat i movité předměty, které v určitém prostředí mají také historický význam např. nábytek, zvony, kalichy apod. Dnes je ve Francii přes 40 000 takto chráněných památek. Za jejich evidenci je odpovědné francouzské ministerstvo kultury. Údaje o chráněných stavbách jsou zpřístupněny v Base Mérimée.\n\nV roce 1830 ministr vnitra jmenoval spisovatele Ludovica Viteta (1802-1873) hlavním inspektorem historických památek. V roce 1834 jej nahradil spisovatel Prosper Mérimée. Posláním inspektora bylo určit významné pamětihodnosti a vyčlenit finanční prostředky na jejich údržbu a obnovu. 29. září 1837 byla založena Komise pro historické památky, složená ze sedmi dobrovolníků.\n\nV 1840 zveřejnila komise první seznam čítající 1034 historických památek, mezi nimiž byly menhiry v Carnacu, klášter Vézelay, bazilika Saint-Denis, katedrála Notre-Dame v Remeši, katedrála sv. Petra v Beauvais aj. Tento první seznam obsahoval pouze památky prehistorické, starověké a středověké z 5. až 16. století. Všechny byly majetkem státu, departementů nebo obcí.\nV roce 1851 vyhlásila francouzská vládní organizace Commission des Monuments historiques (Úřad historických památek) misi Mission héliographique. Úkolem mise byla fotografická dokumentace architektonických památek ve Francii, především významné historické a kulturní pamětihodnosti podléhající ochraně a zahrnuté do Monument historique. Skupinu tvořili fotografové Gustave Le Gray, Auguste Mestral, Édouard Baldus, Hippolyte Bayard a Henri Le Secq.\n\nMezi dalšími fotografy, kteří se zajímali o Monument historique byl například Séraphin-Médéric Mieusement nebo Jean-Eugène Durand.\n\nZákon ze 30. března 1887 stanovil poprvé kritéria a postup při klasifikaci a zákon z 21. dubna 1906 zavedl možnost zařazovat i přírodní památky. Zákon ze 31. prosince 1913 upravil klasifikační kritéria. Téhož roku byly mezi historické památky zařazeny i Palais du Luxembourg, Palais du Louvre a Versailles.\n\nBěhem 20. a 30. let 20. století se mezi historické památky dostávají i soukromé objekty, např. královské solné doly v Arc-et-Senans (1926). Rovněž se posouvá hranice doba vzniku památek ze 16. na 18. století (Pařížský pantheon v roce 1920). Po první světové válce armáda opouštěla mnoho objektů, které byly zařazovány mezi historické památky. Zákon z 2. května 1930, který nahradil starší normu z roku 1906, zavedl ochrannou zónu kolem památky. Zákon ze dne 25. února 1943, kterým se měnil zákon ze 31. prosince 1913, upřesnil tento předpis zavedením tzv. zorného pole (champ de visibilité) o rozsahu 500 m. To znamená, že na krajinu i každý objekt v tomto okruhu kolem památky se také vztahují zvláštní předpisy, zejména pokud jde o přestavby a nebo demolice. Zákon stanoví, že do \"Champ de visibilité\" patří každá nemovitost, která je viditelná spolu s památkou z dálky a leží od ní do 500 metrů.\n\nPo druhé světové válce se mezi historické památky začaly zařazovat i objekty lidové architektury a stavby 19. a 20. století, takže byly registrovány např. Eiffelova věž (1964), pavilón Pařížské tržnice nebo Le Corbusierův obytný dům v Marseille. Na přelomu 80. a 90. let přibyly i průmyslové stavby a také majáky nebo lodě.\n\nK 31. prosinci 2007 bylo evidováno 42 967 památek: 14 344 jich bylo zařazeno mezi historické památky a 28 623 zapsáno na dodatečný seznam.\n\nPoměr podle doby vzniku činí 3,7 % prehistorických, 1,7 % antických, 32,8 % středověkých, 45,4 % moderních a 16,4 % současných. Třetinu historických památek tvoří architektura, 29,6 % jsou církevní stavby a téměř polovina (49,4 %) je v soukromém vlastnictví.\n\nExistují dva stupně ochrany:\n\nRozdíl mezi těmito dvěma úrovněmi ochrany spočívá především v přísnosti ochrany a možnostech výhod, které mají majitelé zařazených historických památek (dotace, daňové pobídky apod.), zatímco majitelé zapsaných památek mají větší svobodu v rozhodování, např. při výběru architekta.\n\nZařazení mezi historické památky nebo zapsání na seznam se řídí článkem II zákoníku \"Code du patrimoine\", který byl upraven 25. února 1943.\n\nNávrh na zařazení do ochrany může podat kdokoliv - orgány veřejné moci, jakož i soukromé osoby a samozřejmě také vlastníci. Při zařazení mezi památky a kontrole dodržování pravidel u zapsaných objektů je významným orgánem organizace \"Architectes des Bâtiments de France\" (ABF) (Stavební architekti ve Francii). Podklady k zařazení obvykle připravuje \"Direction départementale des affaires culturelles\" (DRAC) (Obvodní ředitelství pro kulturní záležitosti).\n\nSložka s dokumentací obsahuje podrobné informace o stavbě (historie, polohu ve městě, právní skutečnosti) a rovněž fotografie a plány. Vytvořená dokumentace je předložena k vyjádření \"Commission régionale du patrimoine historique, archéologique et ethnologique\" (COREPHAE) (Regionální komise historického, archeologického a etnologického dědictví), kterou tvoří 30 osob a předsedu místní prefekt. Prefekt vypracuje nařízení k zapsání objektu do seznamu a předá dokumentaci ministerstvu kultury.\n\nZdejší \"Commission supérieure des monuments historiques\" (Vyšší komise historických památek) má dvě možnosti: navrhnout zařazení objektu mezi historické památky, nebo zapsání do dodatečného seznamu památek. Konečné rozhodnutí o zařazení objektu mezi historické památky vydává ministr kultury pouze se souhlasem vlastníka nemovitosti, kdežto pro zapsání do dodatečného seznamu takový souhlas v není nutný.\n\n\nPráce k udržení budovy, její opravy a renovace mohou být finančně podpořeny státem, což nevylučuje podporu i z jiných zdrojů. Schválené práce na zapsané památce budově probíhají za účasti architektů a dodavatelů podle výběru majitele. Podpora státu je omezena na 40 procent celkových nákladů.\n\nSchválené práce na historických památkách dozorují správní orgány. Při finanční podpoře státu je povinný dozor architekta, který je obeznámen s historickými budovami v daném regionu. Nová výstavba, rekonstrukce a demolice budov v \"Champ de visibilité\" vyžadují předchozí schválení ABF.\n"}
{"id": "558238", "url": "https://cs.wikipedia.org/wiki?curid=558238", "title": "St. Columba's School", "text": "St. Columba's School\n\nSt. Columba's School má několik významů:\n\n"}
{"id": "558242", "url": "https://cs.wikipedia.org/wiki?curid=558242", "title": "Nábřeží Seiny v Paříži", "text": "Nábřeží Seiny v Paříži\n\nNábřeží Seiny v Paříži je architektonický celek zapsaný na Seznamu světového dědictví UNESCO. Jedná se o nábřeží na obou březích řeky Seiny v Paříži, jehož součástí jsou nejvýznamnější pařížské pamětihodnosti jako Eiffelova věž, Musée d'Orsay, Louvre nebo katedrála Notre-Dame, ale také historické mosty, které spojují oba břehy. Nábřeží bylo zaneseno na seznam v roce 1991.\n\nPrvní nábřeží byla postavena na počátku 16. století. Nejstarší je \"Quai des Grands-Augustins\" na levém břehu naproti ostrovu Cité. V roce 1753 vzniklo \"Náměstí Ludvíka XV.\" (dnešní Place de la Concorde) a souběžně s ním i nábřeží na obou stranách řeky. Domy, které se nacházely přímo na břehu, byly strženy a na uvolněném prostoru tak mohla vzniknout zvýšená nábřeží. V roce 1870 bylo postaveno 15 mostů.\n\nNízká nábřeží byla přizpůsobena říční dopravě. Břehy Seiny se rovněž staly místem světových výstav v roce 1855 a 1900.\n\nVe 20. století se silniční doprava rozšířila i na nábřeží. První silnice byla postavena na pravém břehu v letech 1961-1967. Na levém břehu je pouze krátká část v délce dvou kilometrů od \"Quai Anatole-France\" na \"Quai Branly\". Nábřeží mají také úseky pro chodce jako např. od \"Quai Saint-Bernard\" (kde se nachází Musée de la sculpture en plein air) po \"Quai de Conti\" poblíž Institut de France.\n\nSeina protéká městem od východu na západ a rozděluje město Paříž na dvě nestejné poloviny: severní část (pravý břeh) a jižní část (levý břeh). Světové dědictví zahrnuje pouze nábřeží a stavby, které zde byly postaveny. Oblast zapsaná roku 1991 na Seznam světového dědictví UNESCO je nábřeží Seiny, které začíná u Pont de Sully () a končí u Pont d'Iéna () na pravém břehu a u Pont de Bir-Hakeim () na levém břehu. Rozkládá se na ploše 365 ha včetně ostrovů Cité a Sv. Ludvíka.\n\nNábřeží na levém břehu řeky vede na území 13., 5., 6., 7. a 15. obvodu (po směru toku). Na této straně se nacházejí Musée d'Orsay, Ministerstvo zahraničních věcí (Quai d'Orsay), Invalidovna, Eiffelova věž, Musée du quai Branly, Bourbonský palác, Parc André-Citroën a mnoho dalších budov a památek.\n\nNábřeží na pravém břehu řeky vede na území: 12., 4., 1., 8. a 16. obvodu. Na této straně leží Louvre, Grand Palais, Jardin des Tuileries, Palais Royal, Palais de Chaillot, Place de la Concorde, Pařížská radnice a jiné významné historické památky. Od roku 2002 se každé léto na přelomu července a srpna na pravém břehu organizuje Paris Plages v délce 3,5 km.\n\nZe tří pařížských ostrovů jsou do chráněného území zahrnuty ostrov Cité, kde se nachází katedrála Notre-Dame, Justiční palác, Sainte Chapelle a ostrov Sv. Ludvíka, kde stojí mnoho městských paláců a kostel Saint-Louis-en-l'Île.\n\nV pásmu zapsaném na seznamu leží 23 z 37 pařížských mostů (směr po proudu):\nStromy, které byly vysázeny na březích, jsou většinou platany, topoly, osiky a také vrby.\n\nNeodmyslitelnou součástí pařížských nábřeží jsou knihkupci a antikváři - bukinisté. První se objevili na nábřeží \"Quai Voltaire\" v roce 1891. Jejich malé tmavozelené boudy nabízejí převážně staré knihy, pohlednice a fotografie města. Každý z 245 bukinistů má přesně vyhrazený prostor.\n"}
{"id": "558244", "url": "https://cs.wikipedia.org/wiki?curid=558244", "title": "Demokratická unionistická strana", "text": "Demokratická unionistická strana\n\nDemokratická unionistická strana ( , zkracováno DUP) je větší ze dvou hlavních unionistických politických stran v Severním Irsku. Založil ji v roce 1971 Ian Paisley, který stranu vedl až do roku 2008. Poté do roku 2015 byl lídrem strany Peter Robinson. Od toho roku až do současné doby je Arlene Fosterová vůdčí osobností DUP.\n\nJe to v současnosti největší strana Severoirského shromáždění a pátá největší strana v Dolní sněmovně Spojeného království. Ve volbách v roce 2010 získala osm křesel. Ve volbách 8. června 2017 získala tato strana 10 křesel v parlamentě. Její důležitost se umocnila tím, že po ztrátách, které v těchto volbách utrpěla Konzervativní strana, je premiérka Theresa Mayová závislá na její podpoře. V Evropském parlamentě má na základě voleb v roce 2014 jednoho poslance.\n\nIdeologicky se jedná o stranu národně a sociálně konzervativní, opírající se o protestantské a evangelikální křesťanství. Politicky se řadí na pravici.\n\n"}
{"id": "558248", "url": "https://cs.wikipedia.org/wiki?curid=558248", "title": "Stavební úřad", "text": "Stavební úřad\n\nStavební úřad (zkratka SÚ) je v České republice jedna z kompetencí některých úřadů, které jsou pověřeny výkonem státní správy podle zákona č. 183/2006 Sb. o územním plánování a stavebním řádu (tzv. stavební zákon) a jeho prováděcích vyhlášek a dalších souvisejících právních předpisů.\n\nObecným stavebním úřadem prvního stupně je typicky pověřený obecní úřad, avšak kraj může tuto působnost přiznat i dalším obcím, které jsou k tomu způsobilé, v hlavním městě Praze má tuto kompetenci 22 číslovaných městských částí, ve statutárních městech může statut města tuto působnost také svěřit úřadům městské části nebo městského obvodu, ve vojenských újezdech jsou stavebními úřady újezdní úřady. Odvolacím stavebním úřadem je zpravidla krajský úřad nebo magistrát. Působnost stavebního úřadu obvykle vykonává specializovaný útvar úřadu. Zasahuje-li stavba do obvodu více stavebních úřadů, vede řízení buď jejich nejbližší společný nadřízený úřad nebo jím pověřený obecní úřad. Některé dopravní stavby, vodohospodářské a stavby v jejich obvodu podléhají speciálnímu stavebnímu úřadu, jímž jsou například Úřad pro civilní letectví pro civilní letecké stavby, Drážní úřad a Magistrát hlavního města Prahy pro dráhy, silniční správní úřady pro silniční stavby a vodoprávní úřad pro vodní díla (většinou městské úřady obcí s rozšířenou působností). Vyhrazenou působnost stavebního úřadu mají také ministerstvo obrany u staveb důležitých pro obranu státu mimo území vojenského újezdu, ministerstvo vnitra u některých staveb pro bezpečnost státu, ministerstvo spravedlnosti u staveb k plnění úkolů ministerstva a vězeňské služby, ministerstvo průmyslu a obchodu u staveb souvisejících s radioaktivními surovinami a jadernými zařízeními. V některých případech (například u obtížných, neobvyklých nebo památkově cenných staveb nebo staveb s větším dopadem na životní prostředí) si nadřízený stavební úřad může vyhradit rozhodování o věcech, které by jinak příslušely obecnému stavebnímu úřadu prvního stupně.\n\nStavební úřad koná stavební řízení, při kterém je vázán závěry rozhodnutí o umístění stavby (nebo jiném územním rozhodnutí - § 77 StZ). Pro dokumentaci, která je předkládána jako podklad k žádosti o stavební povolení platí, že je nutné, aby zpracovaly fyzické osoby, kterých způsobilost byla ověřena autorizací provedenou buď u České komory architektů, nebo České komory autorizovaných inženýrů a techniků a jsou platně vedeny v seznamech (veřejných rejstřících) u těchto komor.\nPři tomto řízení stavební úřad dbá platných zákonů, jiných právních norem a právního řádu jako ústrojného celku. Drží se také odborných pravidel a zvyklostí lege artis a je vázán zásadami spravedlivého procesu. Pravomocná rozhodnutí o umístění stavby (byla li učiněna po opravném prostředku) jsou přezkoumatelná správními soudy.\n\n\n\n"}
{"id": "558251", "url": "https://cs.wikipedia.org/wiki?curid=558251", "title": "St. Columba's School (Dillí)", "text": "St. Columba's School (Dillí)\n\nSt. Columba's School je škola v Dillí (Indie), která byla postavena v roce 1942 a je jednou z dvanácti škol pod vedením indické provincie Congregation of Christian Brothers, která byla založena blahoslaveným Edmundem Ricem, římskokatolickým misionářem a učitelem. Je zde od roku 1991 zaveden systém vzdělání C.B.S.E.. St. Columba's se nachází v centru Dillí. Škola přijímá pouze chlapce.\n\n\n"}
{"id": "558253", "url": "https://cs.wikipedia.org/wiki?curid=558253", "title": "Zelená strana Anglie a Walesu", "text": "Zelená strana Anglie a Walesu\n\nZelená strana Anglie a Walesu ( , ) je britská parlamentní politická strana. Byla založena v roce 1990 rozdělením původní celobritské Zelené strany na Zelenou stranu Anglie a Walesu, Zelenou stranu Severního Irska a Skotskou zelenou stranu.\n\nJejí současnou předsedkyní je Caroline Lucasová, která je také po všeobecných volbách v roce 2010 historicky první a zároveň jedinou zástupkyní strany v Dolní sněmovně Spojeného království. Kromě toho má strana od voleb v roce 2014 také tři zástupce v Evropském parlamentu. Prvním zástupcem strany ve Sněmovně lordů byl lord Beaumont z Whitley, který zemřel v roce 2008. Od roku 2013 zastupuje zájmy Zelené strany ve Sněmovně lordů baronka Jonesová z Moulsecoombu.\n\nJedná se o stranu zaměřenou levicově s důrazem na zelenou politiku. Je řádným členem Evropské strany zelených a Global Greens.\n\n"}
{"id": "558256", "url": "https://cs.wikipedia.org/wiki?curid=558256", "title": "54-40", "text": "54-40\n\n54-40 je kanadská alternativní rocková skupina z Tsawwassen, Britská Kolumbie.\n\nSkupina byla založena jako trio v roce 1981. Původní obsazení Brad Merritt (baskytara), Ian Franey (bicí), a Neil Osborne (zpěv/kytara).\nSoučasná sestava skupiny je: Neil Osborne, Matt Johnson, Brad Merritt, Dave Genn.\nSkupina zaznamenala popularitu hlavně díky písničkám \"Baby Ran\", \"One Gun\", \"One Day in Your Life\", a hitem \"Ocean Pearl\" z alba Smilin' Buddha Cabaret.\nV polovině 1990 americká skupina Hootie & the Blowfish proslavila píseň od 54-40 \"I Go Blind\". Za vydělané peníze z Royalties si skupina 54-40 koupila nahrávací studio ve Vancouveru.\n\n\n"}
{"id": "558260", "url": "https://cs.wikipedia.org/wiki?curid=558260", "title": "Oskar Barnack", "text": "Oskar Barnack\n\nOskar Barnack (1. listopadu 1879 - 16. ledna 1936) byl německý optický inženýr, přesný mechanik, průmyslový designér a otec kinofilmové fotografie. Je pokládán za průkopníka fotografické techniky, vynalezl tzv. kameru „Ur-Leica“.\n\nV roce 1911 se zúčastnil výzkumu mikroskopu pro společnost Ernst Leitz ve Wetzlaru. Byl nadšený fotograf, ale kvůli svému zdravotnímu stavu nemohl zvládnout tehdejší těžké vybavení. V roce 1912 zkonstruoval 35mm filmovou kameru.\n\nMezi lety 1913 a 1914 byl vedoucím vývoje u fotografické společnosti Leitz ve Wetzlaru, Hessensko v Německu. Byl hybnou silou při vývoji a výrobě prvního kinofilmového fotoaparátu později uvedeného na trh. Barnack trpěl astmatem a proto se snažil snížit velikost a hmotnost kamery a dalšího podpůrného zařízení používaného při fotografování v exteriéru. Jeho kinofilmový design a nová koncepce využívá malé plochy filmu k vytvoření negativu a možnost pozdějšího zvětšení v temné komoře.\n\nZačátek první světové války zdržel výrobu první Leicy až do roku 1924, přičemž veřejnosti byla představena až o rok později, kdy šéf Leicy optik Ernst Leitz, na sebe vzal riziko výroby 1000 kusů fotoaparátů.\n\nSlovo Leica vzniklo ze spojení Leitz Camera. Místo exponování desek v předchozích typech Leitzových kamerách používala Leica standardizovaný filmový pás adaptovaný z 35 mm Edisonova ruličkového filmu.\n\nObec Lynow, rodiště Oskara Barnacka a v současné době německá obec Brandenburg, má muzeum Oskara Barnacka. Jméno Barnackova psa, Hektora, přejaly některé řady objektivů Leica.\n\n\n"}
{"id": "558266", "url": "https://cs.wikipedia.org/wiki?curid=558266", "title": "Broken Hearts", "text": "Broken Hearts\n\nBroken Hearts může být:\n\n"}
{"id": "558267", "url": "https://cs.wikipedia.org/wiki?curid=558267", "title": "Zdravotní pojišťovna ministerstva vnitra České republiky", "text": "Zdravotní pojišťovna ministerstva vnitra České republiky\n\nZdravotní pojišťovna ministerstva vnitra České republiky je česká zdravotní pojišťovna. Byla založena ke dni 1. října 1992 rozhodnutím Ministerstva práce a sociálních věcí České republiky. Aktuálně se jedná se o druhou největší zdravotní pojišťovnu v České republice. Generálním ředitelem je od 2. 10. 2015 MUDr. David Kostka, MBA.\n\nPojišťovna má přes 1 300 000 klientů. Ti se mohou obracet na téměř 100 klientských center rozmístěných na území ČR. Projektem „Zdraví jako vášeň“ se pojišťovna snaží přiblížit veřejnosti zdravý životní styl neformálním způsobem. \n\nZdravotní pojištění zaměstnanců organizací spadajících pod ministerstvo vnitra ČR v této pojišťovně však není vlastně povinné, neboť nevyplývá ze žádného platného zákona, své služby poskytuje celé veřejnosti.\n"}
{"id": "558268", "url": "https://cs.wikipedia.org/wiki?curid=558268", "title": "Bleu d'Auvergne", "text": "Bleu d'Auvergne\n\nBleu d´Auvergne je sýr, který pochází z Francie, a je napodobeninou sýra Roquefort. Vyrábí se z kravského mléka. Tento sýr se nechává zrát ve vlhčích sklepech a je propíchán jehlicemi. Má hutné a smetanové složení s občasnými dírami a zelenomodrými žilkami. Obsah tuku se pohybuje mezi 45 a 50 % a zraje asi 3 měsíce. Chuť je jemně pikantní a hodí se k bílým vínům. \n\n"}
{"id": "558272", "url": "https://cs.wikipedia.org/wiki?curid=558272", "title": "Tetramelaceae", "text": "Tetramelaceae\n\nTetramelaceae je čeleď vyšších dvouděložných rostlin z řádu tykvotvaré (\"Cucurbitales\").\n\nZástupci čeledi jsou dvoudomé mohutné stromy, často s kořenovými náběhy. Dřevo je měkké. Listy jsou jednoduché, střídavé, s dlanitou (tří až pětižilnou) žilnatinou, bez palistů. Květy jsou jednopohlavné, pravidelné nebo poněkud nepravidelné, v úžlabních nebo vrcholových klasech nebo latách.\nKališních lístků, tyčinek i plodolistů je stejný počet (4 u rodu \"Tetrameles\", 6 až 8 u rodu \"Octomeles\"), koruna je ve stejném počtu nebo chybí. Semeník v samičích květech je spodní, s jednou komůrkou s mnoha vajíčky a s volnými čnělkami. Plodem je mnohasemenná tobolka.\n\nČeleď je zastoupena jen dvěma druhy ve dvou rodech. \"Tetrameles nudiflora\" je rozšířen od jižní Číny a Indie po Novou Guineu a severovýchodní Austrálii, \"Octomeles sumatranum\" se vyskytuje v jihovýchodní Asii od Indonésie po Novou Guineu a Šalomounovy ostrovy.\n\nV minulosti byla čeleď \"Tetramelaceae\" spojována s čeledí \"Datiscaceae\" (např. v Cronquistově a Dahlgrenově systému). Jak bylo později zjištěno, taková skupina je parafyletická, pokud by nezahrnovala i čeleď kysalovité (\"Begoniaceae\"), která je sesterskou větví čeledi \"Datiscaceae\".\n\n\"Tetrameles nudiflora\" je nápadný strom s kořenovými náběhy, známý např. z fotografií z khmerské památky Angkor.\n\n\"Octomeles\", \"Tetrameles\"\n\n"}
{"id": "558274", "url": "https://cs.wikipedia.org/wiki?curid=558274", "title": "Audovera", "text": "Audovera\n\nAudovera ( - 580) byla franská královna, první manželka nebo milenka Chilpericha I., franského krále a krále Neustrie.\n\n\nAudovera byla svým manželem zapuzena a strávila zbytek života v klášteře, kde roku 580 zemřela.\n"}
{"id": "558286", "url": "https://cs.wikipedia.org/wiki?curid=558286", "title": "Ševcovské kopyto", "text": "Ševcovské kopyto\n\nŠevcovské kopyto je dřevěná forma, na níž se při ruční výrobě tvarují svršky bot. I dnes se tak vyrábí například ortopedická obuv.\n\nNa dřevěné kopyto natahoval švec (nebo specializovaný svrškař) namočenou kůži a tvaroval ji do částí svršku. Hotový svršek se pak přišil k branzoli a zespodu, pomocí dřevěných floků, se pak připevnila podešev a podpatek.\n\nProtože kopyto – vedle verpánku – charakterizovalo ševce, dostalo se do různých úsloví a přísloví:\n\n\n"}
{"id": "558288", "url": "https://cs.wikipedia.org/wiki?curid=558288", "title": "BugAbOO", "text": "BugAbOO\n\nBugAbOO je česká akční freeware hra hra. Byla vytvořena týmem Sosáci roku 2006.\n\nHlavní postava Timmy je se svými čtyřmi kamarády vtažen do světa nočních můr. Zde je ohrožují noční můry v čele se zlým kašpárkem.\n\n\n\n\n"}
{"id": "558290", "url": "https://cs.wikipedia.org/wiki?curid=558290", "title": "18 Hits", "text": "18 Hits\n\n18 Hits je kompilační album švédské hudební skupiny ABBA, vydané 8. září 2005 u labelu Universal Music Group.\n\nAlbum \"18 Hits\" - s mírně zavádějícím názvem - obsahuje jedenáct největších hitů skupiny spolu s několika dalšími skladbami včetně \"Hasta Mañana, Thank You for the Music\" a \"Happy New Year\" a je uzavřeno čtyřmi neanglickými verzemi skladeb \"Honey Honey\" (švédská verze), \"Waterloo\" (francouzská verze), Ring Ring (německá verze) a španělskou verzí \"Gimme! Gimme! Gimme! (A Man After Midnight)\", s názvem \"Dame! Dame! Dame!\". Na albu jsou vybrány skladby z komerčně nejúspěšnější desky \"ABBA Gold - Greatest Hits\", vynechány ovšem byly \"Dancing Queen, Chiquitita, Take a Chance on Me\" a \"I Have a Dream.\"\n\nŠvédské vydání alba \"18 Hits\" se uskutečnilo také v roce 2005, na kterém místo čtyř cizojazyčných verzí skladeb vyšly jen čtyři písně ve švédštině, a to \"Waterloo, Honey Honey,\" \"Ring Ring (Bara Du Slog En Signal)\" a \"Åh Vilka Tider\". Současně bylo vydáno DVD nazvané \"16 Hits\".\n\nToto album je jedním z nejlépe prodávaných produktů ABBY u vydavatelství Universal Music, v polské hitparádě dosáhlo umístění v TOP 10, v britské bylo hodnoceno v TOP 20, do španělské, maďarské a dalších hitparád se vrátilo po uvedení filmu \"Mamma Mia!\" v létě 2008.\n\nRoku 2009 organizace IFPI ocenila toto album platinovou deskou za prodej více než 1 miliónu nosičů na evropském trhu.\n\n\n"}
{"id": "558293", "url": "https://cs.wikipedia.org/wiki?curid=558293", "title": "Geografie Egypta", "text": "Geografie Egypta\n\nEgypt je stát ležící na pomezí severní Afriky a jihozápadní Asie. Na západě sousedí s Libyí, na jihu se Súdánem a na východě s Izraelem a Pásmem Gazy. Východní hranice je rovněž zčásti tvořena Rudým mořem, severní pak tvoří pobřeží Středozemního moře. Rozloha Egypta je 1 002 450 km², což je pro porovnání plocha čtyřikrát větší než rozloha Spojeného království či dvakrát větší než Francie. Nejdelší vzdálenost od severu k jihu měří 1 024 km a v nejširším místě 1 240 km. Více než 2 900 km pak tvoří pobřeží se Středozemním mořem, Suezským zálivem, Akabským zálivem a Rudým mořem.\n\nEgypt je rozdělen na 27 guvernorátů (někdy také nazývané jako provincie). Guvernoráty by se daly dělit na dva druhy: čistě městské a venkovské. Rozdíl mezi nimi je především v životní úrovni jeho obyvatelstva. Čistě městské guvernoráty se navíc dělí na takzvané markazy (regiony), tedy oblasti s více městy či vesnicemi. Přesto může guvernorát obsahovat pouze jedno město, jako je tomu v případě Káhiry a Alexandrie. Tyto dva guvernoráty jsou pak rozdělené na menší okresy. Káhira se dělí na 26 okresů a Alexandrie na šest.\n\nEgypt je převážně tvořen pouštními oblastmi. Pouze 35 000 km (3,5 %) z celkové rozlohy země je zkultivovaných a osídlených. Většina země leží v širokém pouštním pásu, který se rozprostírá od pobřeží Atlantiku napříč severní Afrikou až do jihozápadní Asie.\n\nZ geologického hlediska je Egypt rozdělen na čtyři hlavní části:\n\nPřestože oblast nilské delty a údolí Nilu pokrývá pouze kolem 5,5 % rozlohy Egypta, jsou nejdůležitějšími regiony v zemi. Údolí Nilu se rozprostírá mezi Asuánem a Káhirou v přibližné délce 800 km. Oblast kolem údolí Nilu je také známa jako Horní Egypt, kdežto nilská delta jako Dolní Egypt. Břehy Nilu jsou většinou ploché a vhodné pro zemědělství. V minulosti byly tyto oblasti závislé na nilských záplavách, které v letních měsících přinášely na zemědělská pole úrodné nilské bahno. Od výstavby Asuánské přehrady je zemědělství v údolí Nilu závislé na zavlažování. Nilská delta se nachází v nízce položených oblastech. Některé části jsou tvořené bažinami, a proto nejsou vhodné pro zemědělství.\n\nOblast údolí Nilu a jeho delty tvoří nejrozsáhlejší oázu na světě, která byla vytvořena nejdelší řekou světa. Bez topografického říčního kanálu, který umožňuje Nilu proudit napříč Saharou, by byl Egypt tvořen pouze pouští. Délka Nilu na egyptském území dosahuje přibližně 1 600 km.\n\nJeden ze tří hlavních přítoků Nilu, Bílý Nil, který začíná ve Viktoriině jezeru v Ugandě, dodává egyptskému Nilu přibližně 28 % vody. Bílý Nil na své cestě z Viktoriina jezera do hlavního města Jižního Súdánu Džuby sestoupá o 600 metrů níže. Na další trase dlouhé 1 600 km mezi Džubou a Chartúmem klesne o dalších 75 m. V jižním a středním Súdánu Bílý Nil protéká skrz rozsáhlé pláně pokryté bažinami, které průtok řeky zpomalí a místy skoro až zastaví.\n\nDruhým přítokem je Modrý Nil, který pochází z etiopského jezera Tana a dodává egyptskému Nilu zhruba 58% vody. Tato řeka má strmější sklon, a proto proudí rychleji než Bílý Nil, se kterým se spojuje v súdánském hlavním městě Chartúmu. Na rozdíl od Bílého Nilu obsahuje Modrý Nil značné množství sedimentů. Několik kilometrů severně od Chartúmu je voda bližší k východnímu břehu, pocházející z Modrého Nilu, viditelně bahnitá. Naopak voda blíže západnímu břehu, pocházející z Bílého Nilu, je výrazně čistší.\n\nTřetím hlavním přítokem je mnohem kratší řeka Atbara, která stejně jako Modrý Nil pramení v Etiopii a vtéká do Nilu severně od Chartúmu v oblasti mezi pátým a šestým kataraktem. Tento přítok dodává egyptskému Nilu dalších 14% vody. V období od ledna do června, kdy panuje nízký stav vody, Atbara vysychá a často se stává, že do Nilu ani nedotéká. Na druhou stranu v období dešťů, které panují koncem léta na etiopské náhorní plošině, přináší Nilu až 22 % vody jeho toku.\n\nJelikož Modrý Nil pramení v přibližně stejné oblasti, má jeho průtok podobný průběh jako řeka Atbara. V období sucha přináší Nilu 17 % vody, kdežto v období dešťů až 68 %. Naproti tomu Bílý Nil přináší v období nízkého stavu 80% vody a v období vysokého stavu pouze 10 %. Před rokem 1971, kdy byla postavena Asuánská přehrada, Bílý Nil zajišťoval celoroční přítok vody do Egypta. Modrý Nil, vznikající v závislosti na sezónních deštích v Etiopii, zase zajišťoval rozvodňování Nilu, jehož voda, která se vylévala z koryta řeky, přinášela zemědělcům na jejich pole úrodné bahno. Velké povodně většinou přicházely do Egypta v měsících srpen, září a říjen. Někdy se v oblasti Asuánu dostavily již v červnu a často ještě v lednu následujícího roku neodezněly.\n\nNil vstupuje do Egypta několik kilometrů severně od súdánského města Vádí Halfa, které bylo kompletně přesunuto na vyvýšené místo, neboť původní místo bylo po postavení Asuánské přehrady zatopeno nově vzniklým Násirovým jezerem. Nil tak začíná svoji egyptskou část toku právě v Násirově jezeře, které se rozprostírá v délce 320 km na jih od Asuánské přehrady až k hranicím se Súdánem a dále pak ještě 158 kilometrů na súdánském území. Vodní plocha Násirova jezera tak vyplnila prostor v úzkém kaňonu mezi útesy z pískovce a žuly. Pod Asuánem dosahuje úrodný pás šířky až dvaceti kilometrů. Severně od Esny (160 km severně od Asuánu) se plošiny na obou stranách nilského údolí zvedají až do výšky 500 metrů nad úrovní moře. Tři sta metrů vysoké vápencové útesy v Keně (90 km severně od Esny) donutí Nil změnit směr toku na jihozápad, aby se po dalších 60 km stočil zpět na severozápad směrem k Asijútu. Severně od Asijútu se začínají srázy na obou březích Nilu snižovat a údolí Nilu se rozšíří do šířky až 22 km.\n\nPřibližně 20 km severně od Káhiry začíná nilská delta. Delta je v nejširším místě široká 250 km a od severu k jihu měří 160 km. Delta se rozprostírá na ploše 22 000 km². Podle historických záznamů z 1. století našeho letopočtu protékalo deltou sedm ramen řeky Nil. Podle pozdějších záznamů z období kolem 12. století měl Nil v této oblasti jen šest ramen. V současné době se díky působení přírody a člověka dělí Nil na dvě hlavní ramena. První z nich, Damietta, je východní rameno Nilu a je dlouhé 240 km. Druhým z nich je západní rameno Rosetta, které je 235 km dlouhé. Obě ramena jsou pojmenovaná podle přístavních měst, ve kterých ústí do Středozemního moře. Tyto dva hlavní toky doplňuje hustá síť zavlažovacích a odvodňovacích kanálů. Na severu nilské delty, v blízkosti pobřeží Středozemního moře, se nachází řada slanisek a jezer.\n\nÚrodnost a produktivita půdy do značné míry závisí na nilských záplavách. Výstavby přehrad na Nilu, zejména pak Asuánské přehrady, přeměnily mohutnou řeku na velký a předvídatelný zavlažovací příkop. Násirovo jezero, které je největším uměle vytvořeným jezerem na světě, umožňuje plánované využití Nilu bez ohledu na množství srážek ve střední a východní Africe. Přehrady rovněž ovlivňují úrodnost v celém nilském údolí, které bylo po celá staletí závislé nejen na vodě z Nilu, ale také na živinách, které sebou voda přinášela. V dnešní době většinu těchto sedimentů zastaví Asuánská přehrada. Snížení každoročních záplav, které přinášely pro půdu blahodárné živiny, přispělo k růstu podzemní vody, zvýšení slanosti půdy v nilské deltě a erozi říčních břehů v Horním Egyptě\n\nLibyjská poušť pokrývá plochu kolem 700 000 km, což se přibližně rovná dvěma třetinám rozlohy celého Egypta. Poušť se rozléhá západně od řeky Nil, od Středozemního moře až na jih k súdánským hranicím. Pouštní náhorní plošina Džilf al-Kabír, která se nachází v průměrné výšce 1000 metrů nad mořem, je nejvyšším místem Libyjské pouště. Nachází se na jihu Egypta v guvernorátu Al-Vádí al-Gadíd. Další částí pouště je Velké písečné moře, jehož planiny se rozléhají od oázy Síwa až na jih k Džilf al-Kabíru. Libyjská poušť je rovněž tvořena ostrými hřebeny a hlubokými proláklinami.\n\nEgyptská vláda rozdělila Libyjskou poušť do dvou hlavních guvernorátů, jenž mají mezi sebou hranici zhruba na úrovni 28. rovnoběžky. Jedná se o guvernorát Matrúh na severu a guvernorát Al-Vádí al-Gadíd na jihu země. V Libyjské poušti se nachází sedm významných proláklin. Největší z nich je Kattarská proláklina, která se rozkládá na ploše 19 605 km² a v hloubce 133 metrů pod hladinou moře se v ní nachází nejnižší bod Egypta.\n\nDalších šest proláklin je trvale osídlených. Život v těchto nehostinných podmínkách dovoluje omezená zemědělská produkce, přítomnost některých přírodních zdrojů a pitná voda, která je přiváděna z Nilu či z místních podzemních vrtů. Oáza Síwa, která se nachází západně od Kattarské prolákliny u hranic s Libyí, je od zbytku Egypta značně izolovaná, ale život v ní přetrvává již od starověku. V Síwě se rovněž nacházelo orákulum zasvěcené bohu Amonovi, které bylo pro své věštby známo po dobu delší než tisíc let. Jedněmi z mnoha významných osobností, které tento chrám navštívili, byli Hérodotos a Alexandr Veliký.\n\nDalší významnou oázou je Fajjúmská oáza (též nazývaná jako Fajjúmská proláklina), která se nachází 60 km jihozápadně od Káhiry. Dále na jih se pak nacházejí oázy Bahríja, Farafra, Dachla a Charga, která je největší egyptskou oázou.\n\nArabská poušť, též nazývaná jako Východní poušť, se rozprostírá od východního břehu Nilu až k Rudému moři. Topograficky se Arabská poušť výrazně liší od pouště Libyjské. Východní poušť je relativně hornatá. Pás skalnatých kopců se táhne od nilské delty na severu až k súdánským hranicím na jihu země. Kopce dosahují výšky větší než 1 900 m. Nejvýraznější částí této části země jsou skalnaté hory, které se táhnou od nilského údolí až k Suezskému zálivu a Rudému moři. V poušti se rovněž nachází mnoho vádí, z nichž je nejznámější Vádí Hammámat, která spojuje město Gebtu v údolí Nilu s Quseirem na pobřeží Rudého moře.\n\nArabská poušť se rozléhá na ploše 220 000 km. Oblast je prakticky neobydlená, neboť zde neexistují žádné oázy. Pokud nepočítáme města na pobřeží Rudého moře, tak se zde nenacházejí žádná jiná trvale osídlená místa. Na severu Arabské pouště se vyskytují naleziště ropy.\n\nSinajský poloostrov je poloostrov trojúhelníkového tvaru o rozloze 61 100 km. Povrch je stejně jako v Arabské poušti tvořen pouští a horami, jejichž dominantou je Hora sv. Kateřiny, která je s 2 642 m nejvyšší horou Egypta. Zdejší hory jsou zbarveny do červena, a právě podle nich bylo pojmenované Rudé moře.\n\nJižní část poloostrova je většinou hornatá s průměrnou nadmořskou výškou 1 000 m. Při postupu směrem na sever se nadmořská výška vápencových plošin snižuje. Severní třetina Sinajského poloostrova je rovinatá a písčité pobřežní planiny se rozprostírají na ploše od Suezského průplavu až k hranicím s Izraelem.\n\nPředtím než izraelská armáda v roce 1967 obsadila Sinajský poloostrov, bylo toto území pod správou jednoho guvernorátu. V roce 1982, kdy byl celý Sinajský poloostrov navrácen Egyptu, byl vládou rozdělen na dva guvernoráty. Severní Sinaj má hlavní město Al-Ariš a Jižní Sinaj El-Tor.\n\n\nPřirozená vegetace je v Egyptě z důvodu nedostatečného počtu srážek a rozsáhlého zemědělského využití údolí Nilu silně omezena. Pouštní oblasti jsou prakticky bez vegetace. Výjimečně se v těchto oblastech vyskytuje tamaryšek a akácie. V oázách a na březích Nilu se vyskytuje datlovník či rohovník obecný. Typickými rostlinami v deltě Nilu jsou lotos, rákos a bambus.\n\nEgyptská fauna je bohatá na vodní ptactvo, které se vyskytuje v deltě a v okolí Nilu. Jsou to zejména volavky, jeřábi a husice nilské. Mezi největší egyptské savce patří kromě velbloudů, oslů, ovcí a koz, také šakali, hyeny, fenci, divoké kočky a v horách žijící kozorožci. V poušti žijí zajíci, ještěrky a štíři. Velice rozšířeným druhem hada je v Egyptě kobra egyptská. U Nássirova jezera se stále vyskytují krokodýli. V jezerech a v Nilu žije přes 190 druhů ryb.\n\nSeverní pobřeží u středozemního moře s městy jako Káhira či Alexandrie má Subtropické podnebí s mírnými slunnými zimami, kdy se objevují přiměřené deště a horkými léty. Průměrná lednová teplota v Káhiře dosahuje 14 °C, resp. 28 °C v červenci.\n\nVnitrozemí Egypta je obydleno především podél řeky Nil. Města ležící v jeho středu, jako Luxor, mají slunné zimy, kdy teploty v noci mohou klesat k 8 °C a přes den se pohybují kolem 22 °C. Léta jsou však velmi horká, teploty často přesahují 40 °C, v noci klesají k 25 °C. Zjara se objevují tzv. Chamsiny, které do města přinášejí písek a horký vzduch.\n\nAsuán na samotném jihu má rovněž chladné zimní noci, kdy teploty mohou klesnout k 10 °C, přes den je ovšem tepleji, než v severněji položených městech. Teploty mohou v teplejší části zimy dosáhnout 30 °C. Krátkou zimu střídá ostrý nástup jara v březnu, s teplotami přesahujícími 33 °C, ojediněle stoupající k 47 °C v době Chamsinu. Nejteplejší červenec a srpen mají průměrnou teplotu 35 °C. Zima přichází až v prosinci, teploty do té doby běžně během dne přesahují hranici 30 °C. Podnebí zde je rovněž zvláštní tím, že vlhkost vzduchu je velmi nízká, během horkých letních dnů dosahuje pouze 15%. Asuán se rovněž může chlubit, podobně jako Marsa Alam, jedním z nejvyšších počtem hodin slunečního svitu. Pravděpodobnost, že bude jasný den, je zde 93%.\n\nPobřeží Rudého moře má podnebí konstantnější, výkyvy se zvětšují směrem na sever. Obecně zde panují teplejší noci, zejména mimo letní měsíce a teploty nedosahují tolik extrémních hodnot.\n\nPrůměrná teplota nejchladnějšího ledna je 17 °C v Hurghadě, 18 °C v Quseiru, 18 °C v Marsa Alam a 21 °C v Ras Banas, červencové jsou poté: 34 °C, 31 °C, 33 °C a 33 °C.\n\nDéšť se vyjma středozemního pobřeží nevyskytuje, pokud ano, tak formou krátké a prudké průtrže.\n"}
{"id": "558296", "url": "https://cs.wikipedia.org/wiki?curid=558296", "title": "Vejcovod ptáků", "text": "Vejcovod ptáků\n\nVejcovod ptáků je součástí ptačí rozmnožovací soustavy. Podobně jako vaječník i vejcovod se v embryonálním vývoji zakládá oboustranně, ale dále se vyvíjí pouze levostranný vejcovod. Je zavěšen na stropě dutiny tělní. Stěna vejcovodu se skládá z povrchové serózy, vrstev podélné a kruhové svaloviny a zřasené sliznice kryté jednovrstevným řasinkovým epitelem. Ve stěně vejcovodu jsou lokalizovány hlenové žlázky.\n\nFunkce vejcovodu spočívá (1) v zachycení žloutkové koule, (2) tvorbě ostatních částí vejce (tj. bílku, podskořápečných blan, skořápky a kutikuly), a (3) v oplození samičí pohlavní buňky. \n\nU kuřic je vejcovod dlouhý 8-10 cm, zatímco u snášejících slepic dosahuje délky 60-80 cm a hmotnosti 40-70 g. U nesnášejících slepice dochází k involuci vejcovodu. Funkčně i morfologicky se vejcovod rozděluje na 5 hlavních částí:\n\nCelková doba tvorby vejce u slepic se udává variabilně a pohybuje se mezi 22 až 28 hodinami a více. Z celkové doby tvorby vejce připadají asi 3 hodiny na pobyt v bílkotvorných kličkách, v krčku asi 1 hodinu a v děloze 20-21 hodin.\n\n\n"}
{"id": "558298", "url": "https://cs.wikipedia.org/wiki?curid=558298", "title": "Otmar Riedl", "text": "Otmar Riedl\n\nOtmar Riedl (12. září 1914 Kroměříž – 10. října 1994 Holešov ) byl voják, příslušník československé zahraniční armády a příslušník výsadku Benjamin.\n\nNarodil se 12. září 1914 v Kroměříži. Otec Otmar, pracoval jako vrchní ošetřovatel v léčebně pro duševně choré a matka Anna (rozená Hradilová) byla v domácnosti. Měl tři sourozence.\n\nObecnou školu a tři třídy měšťanské navštěvoval v Kroměříži. V roce 1928 nastoupil do učení u firmy Baťa ve Zlíně, u které poté zůstal i zaměstnán.\n\nV letech 1936 až 1939 vykonával základní vojenskou službu v Kroměříži, v rámci níž absolvoval poddůstojnickou školu. Propuštěn byl v hodnosti desátníka. Od července 1939 znovu nastoupil k firmě Baťa. Krátce pracoval v jugoslávské pobočce Bati v Borovu, odkud měl pokračovat do Belgického Konga na pozici vedoucího filiálky. Odjezd zpozdil začátek války. Domů se již nevrátil a vstoupil do čs. zahraniční armády ve Francii.\n\n27. prosince 1939 byl prezentován v Agde a zařazen k 1. pěšímu pluku. S jednotkou se zúčastnil bojů na frontě a po pádu Francie odjel 13. července 1940 do Anglie. Zde byl znovu zařazen k 1. pěšímu pluku v hodnosti četaře. V lednu 1941 byl pro svůj nenápadný zjev vybrán pro výcvik k plnění zvláštních úkolů.\n\nV lednu a únoru 1941 absolvoval parašutistický výcvik. Poté se začal připravovat na vysazení do Protektorátu Čechy a Morava.\n\nPo dvou nezdařených pokusech byl nakonec vysazen 16. dubna 1941. Navigační chybou se to nestalo v prostoru Kolínska u obce Křečhoř ve středních Čechách, ale v 460 km vzdáleném tyrolském Landecku. Byl zatčen, ale podařilo se mu četníky a poté i gestapo přesvědčit, že prchá z Jugoslávie do Čech a o své doklady byl okraden. Navíc se odvolával na své zaměstnání u firmy Baťa, což mu firma potvrdila. Po dvouměsíčním vězení byl eskortován do Čech. Okupaci prožil jako vedoucí prodejny Baťa v Trhových Svinech. 13. září 1941 se oženil s prodavačkou f. Baťa Jaroslavou Kubíčkovou. Z manželství se narodily dvě dcery, Drahomíra a Nataša.\n\nKontakt s odbojem se mu navázat nepodařilo. Svou účast v operaci ukončil v květnu 1945 přihlášením se na ministerstvu národní obrany.\n\nOd 11. června 1945 do 1. září 1946 pracoval v 2. oddělení hlavního štábu MNO. Odtud odešel na vlastní žádost a vrátil se k firmě Baťa. Zde pracoval do roku 1948, po roce 1948 zůstal u znárodněné firmy jako vedoucí prodejny. Od roku 1952 až do odchodu do důchodu v roce 1970 pracoval jako vedoucí obchodního domu n. p. Textil Gottwaldov.\n\n16. října 1990 byl jmenován podplukovníkem v záloze. Zemřel 10. října 1994 v Holešově.\n\n\n\n"}
{"id": "558300", "url": "https://cs.wikipedia.org/wiki?curid=558300", "title": "Speciální stavební úřad", "text": "Speciální stavební úřad\n\nSpeciální stavební úřad je v České republice úřad, který vykonává působnost stavebního úřadu u staveb leteckých, staveb drah, staveb pozemních komunikací a vodohospodářských děl. Postavení speciálních stavebních úřadů obecně upravuje § 15 stavebního zákona. Speciálními stavebními úřady pro uvedené stavby jsou orgány vykonávající státní správu na uvedených úsecích podle zvláštních právních předpisů. Povolení pro stavby mohou vydat jen se souhlasem obecného stavebního úřadu příslušného k vydání územního rozhodnutí, který ověřuje dodržení jeho podmínek. V pochybnostech, zda se v konkrétním případě jedná o stavbu v působnosti speciálního stavebního úřadu, nebo o stavbu v působnosti obecného stavebního úřadu, platí stanovisko příslušného speciálního stavebního úřadu.\n\n\n"}
{"id": "558309", "url": "https://cs.wikipedia.org/wiki?curid=558309", "title": "Seth Howander", "text": "Seth Howander\n\nSeth Simon Oscar Howander (6. října 1892 – 14. září 1981) byl švédský reprezentační hokejový brankář.\n\nV roce 1920 byl členem Švédské hokejové týmu, který skončil čtvrtý na Letních olympijských hrách. Odehrál pět zápasů jako brankář.\n\n"}
{"id": "558311", "url": "https://cs.wikipedia.org/wiki?curid=558311", "title": "Einar Lindqvist", "text": "Einar Lindqvist\n\nEinar Laurentius \"Linkan\" Lindqvist (31. května 1895 – 26. dubna 1972) byl švédský reprezentační hokejový obránce.\n\nV roce 1920 byl členem Švédské hokejové týmu, který skončil čtvrtý na Letních olympijských hrách. Odehrál šest zápasů a vstřelil tři branky.\n\n"}
{"id": "558312", "url": "https://cs.wikipedia.org/wiki?curid=558312", "title": "Nelly Gaierová", "text": "Nelly Gaierová\n\nNelly Gaierová, rodným jménem Cornélia Gaierová (3. října 1908 Hradec Králové – 30. října 1995 Praha) byla česká zpěvačka (alt a mezzosoprán) a herečka.\n\nNarodila se v rodině rakouského důstojníka a klavíristky. Od dětství projevovala hudební nadání stejně jako její matka i oba její sourozenci, kteří byli výbornými muzikanty. Původně chtěla být tanečnicí a baletkou, ale nakonec na Pražské konzervatoři vystudovala u prof. Doubravky Branbergové zpěv. Po absolutoriu školy v roce 1930 vystupovala na různých operních i operetních scénách, nejprve hrála zpívala v Ostravě (1931 – 1932), poté v Plzni (1932 – 1934), od roku 1935 až do konce svého života působila v Praze. Kromě Velké pražské operety během 2. světové války hrála v holešovické Uranii, po válce pak v Divadle 5. května, v Divadle W+V, nakonec 34 let působila v Hudebním divadle v Karlíně. Mezi její zdejší nejslavnější role vytvořené v tomto divadle patří Dolly Leviová ve známém muzikálu \"Hello Dolly\", paní Pearcová v muzikálu \"My Fair Lady\" nebo slečna v muzikálu \"Kabaret\".\n\nKromě zpěvu se jednalo i o výbornou herečku s dobrou dikcí, která si zahrála od roku 1935 i v několika desítkách českých filmů. Mezi její nejvýraznější hlavní role patří snímek \"Hvězda\" z roku 1969 (režie Jiří Hanibal) a český film \"Konečná stanice\" z roku 1981 (režie Jaroslav Balík). Uplatnila se i v rozhlase a v dabingu.\n\nByla provdaná za filmového podnikatele Josefa Valentu, po roce 1934 vystupovala i pod jménem Nelly Valentová .\n\n\n\nV dalších filmech vystupovala Nelly Gaierová jako dabérka nebo zpěvačka.\n\n\n\n"}
{"id": "558313", "url": "https://cs.wikipedia.org/wiki?curid=558313", "title": "Einar Lundell", "text": "Einar Lundell\n\nCarl Arvid Einar \"Knatten\" Lundell (9. ledna 1894 – 29. března 1976) byl švédský reprezentační hokejový obránce.\n\nV roce 1920 byl členem Švédské hokejové týmu, který skončil čtvrtý na Letních olympijských hrách. Odehrál pět zápasů jako obránce.\n\n"}
{"id": "558314", "url": "https://cs.wikipedia.org/wiki?curid=558314", "title": "Hranice nemožného", "text": "Hranice nemožného\n\nHranice nemožného (v anglickém originále Fringe) je americký sci-fi seriál, vytvořený J. J. Abramsem, Alexem Kurtzmanem a Robertem Orcim. Je popisován jako jakýsi hybrid seriálů \"Akta X\", \"Altered States\", \"The Twilight Zone\" a \"Černý anděl\".\n\nAmerická premiéra první řady proběhla 9. září 2008, druhá začala 17. září 2009, třetí 23. září 2010, čtvrtá 23. září 2011 a pátá 28. září 2012, vše na stanici Fox. \nV Česku byl seriál premiérově vysílán od 5. února 2010 pod názvem \"Hranice nemožného\". Na stanici Nova Cinema byla odvysílána první a druhá řada, zatímco třetí, čtvrtou a pátou řadu bylo možné poprvé zhlédnout na stanici Fanda.\n\nSeriál sleduje agenty FBI z divize Fringe, jejichž hlavní základnou je Boston, Massachusetts, USA. Tým složený z agentů a vědců pracuje na případech, které souvisejí z takzvanými okrajovými vědami. Jejich hlavní náplní je vyšetřování takzvaného \"Vzorce\", což je série nevysvětlitelných případů, které bývají z velké části bizarní a odehrávají se po celém světě.\n\nSeriál je natáčen jako řada příběhů, zdánlivě spolu nesouvisejících. Většina případů vyšetřovaných divizí Fringe však souvisí s takzvaným \"Vzorcem\", který má vést k něčemu mnohem většímu. Vyšetřovací tým se tak setkává s řadou fenoménů, jako jsou mutace, chiméry, nadpřirozené schopnosti, manipulace s DNA a další. Řada případů také souvisí s technologiemi, které si běžný člověk nedokáže představit, jako teleportace, technologie k pozorování či vstupu do alternativního světa, či technologie pro průchod pevnou hmotou. - V seriálu se také nachází několik dalších příběhů, které jsou propleteny do jednotlivých epizod. Například tajemní Pozorovatelé, minulost Petera Bishopa (který byl v roce 1985 po výzkumech jeho otce Waltera Bishopa unesen z paralelního vesmíru) či výzkumy nadnárodní společnosti Massive Dynamic.\n\nSeriál je velmi zajímavý a originální nejen díky řešeným případům agentky Olivie, ale také díky vlastnímu ději. Mimo jiné se také dozvídáme o výzkumech Waltera Bishopa v 80. letech, kterými se snažil prozkoumat paralelní vesmír.\n\n1. řada tohoto seriálu se zabývá různými zločiny, které spolu zdánlivě nesouvisejí a klade především otázky - v této sérii se poprvé objevuje korporace Massive Dynamic, která má ve všem prsty, Pozorovatelé a tajemství Waltera Bishopa. Největším padouchem je v této sérii David Robert Jones, který se snaží přejít do paralelního vesmíru a zabít zde Williama Bella, zakladatele Massive Dynamic, který se sem uchýlil z důvodů, které se dozvídáme v druhé řadě. V posledním díle této série jsou do děje definitivně zakomponovány paralelní vesmíry, když je sem přenesena Olivie Dunhamová, která se zde sejde s Williamem Bellem.\n\n2. řada začíná návratem Olivie Dunhamové z paralelního vesmíru, kdy proletí sklem auta a upadne do kómatu, ale naštěstí se probudí. Tým zjistí, že nehoda, při které Olivie málem zemřela není nehodou, a že jí stále hrozí nebezpečí, za které mohou měňavci - stroje, které na sebe berou lidskou podobu, ale původního vlastníka podoby nejdříve zabijí. Několik bloků od místa nehody najdou tělo odpovídající vraždě měňavcem. Měňavec, který na sebe vzal podobu této mrtvoly poté vchází do obchodu, kde chce psací stroj Selectric 251, který nikdy nebyl vyroben. Prodavač zřejmě tuší, o koho se jedná, a tak mu dá klíče od jakési místnosti pomalované grafity, kde je uprostřed stůl a na něm psací stroj. Z toho, co měňavec napíše, vyplývá, že měl za úkol zabít naši Olivii, ale stroj záhadně odepisuje, že je stále na živu. Peterovi se podaří zjistit, že je Olivie v nebezpečí a jedou do nemocnice, kde honí měňavce, který se pokusil Olivii na pokoji udusit. Charlie Francis ale nestihne včas zareagovat a měňavec se do něj převtělí.\n\nNa začátku dílu se ocitáme v Lansdale, kde skupina dělníků opravuje silnici. Je konec směny a dělníci jsou připraveni vrátit se domů. Jednoho z dělníků však zarazí cosi podivného v kukuřičném poli, které se nachází hned vedle silnice. Strašák s černou vránou na svém rameni ho donutí více se přiblížit k poli, na zemi však objeví cosi zvláštního. Když se rozhodne věc si více prohlédnout, zjistí, že se jedná o ruku. Tou je však stažen přímo do země. Z rádia je slyšet, že za posledních několik týdnů je v oblasti pohřešováno šest osob. Na místo nastupuje oddělení Fringe, do kterého je nasazen měňavec Charlie a do kterého se vrátila Olivie, kterou propustili z nemocnice. Walter v laboratoři zjistí, že cestování mezi vesmíry má vedlejší účinky, které se u Olivie brzy začnou projevovat - všechny zvuky slyší velice silně - kapot kapek, dýchaní apod. Mezitím Olivie navštíví Ninu Sharpovou, která jí poví o svém boji s rakovinou a o člověku, který jí pomohl - o muži jménem Sam Weiss. Mezitím tým narazí na muže jménem Hughes, který kdysi ztratil manželku a syna a rozhodnou se těla exhumovat, ale čeká je nemilé překvapení - tělo malého dítěte není v rakvi - je zde pouze otvor, kterým se dítě nejspíše podhrabalo. Naleznou tajnou místnost, ve které celou dobu Hughes dítě vychovával. Olivie nalezne i tajnou chodbu, je však chycena a odvlečena samotným podzemním stvořením. Peter běží Olivii na pomoc, když se stvoření snaží utéct z podzemí ven, začne hrabat a svrhne na sebe policejní vozidlo. Následně na to umírá. Olivie večer, když si dává sprchu, znovu slyší věci, které nejsou normální – praskání bublinek, mluvení lidí, kteří nejsou blízko... Rozhodne se tedy, že navštíví Sama Weisse, muže, na kterého dostala kontakt od Niny Sharpové. Zároveň Charlie opět navštíví obchod, kde je psací stroj Selectric 251 a dostává rozkaz, že má přinutit Olivii, aby si vzpomněla na to, co předcházelo nehodě.\n\nNa začátku dílu se ocitáme v Pensylvánii, když si dvojice místních policistů dává pauzu. Jeden z nich jde pro kávu, když v tom druhému kdosi volá. Policista má za úkol dostavit se na nádraží a setkat se s mužem, který bude mít na sobě černý kabát a v ruce černý kufřík. Stane se však něco, co ani samotný policista nečekal. Náhle dojde k výpadku elektřiny a policista začne doslova tuhnout. Chvíli poté exploduje. Olivie si stále nemůže vzpomenout na události a na setkání s Bellem. Pravidelně tedy navštěvuje Sama Weisse, který jí pomáhá. Upozorňuje ji, že má brzy očekávat bolesti hlavy, které budou nehodou způsobeny. Tým se na místo útoku vydá, nenalezne ale zdroj bomby, ale pozůstatky strážníka Gillespieho, který byl bombou. Walter po ohledání těla najde, že na sobě má vpichy po nějakém séru... Tým odhalí, že si sérum píchal od doby, co byl v Iráku a spolupracoval na tajném projektu. Peter a Olivie se tedy vydávají do Iráku, kde se snaží najít doktory, kteří s tímto projektem mohou mít něco společného - naleznou jednoho doktora, který jim poví o látce, které byli vojáci vystaveni, ale většina z nich nepřežila - pouze ten strážník a několik dalších - mezi nimi i žena jménem Burgessová. Doktor se zmiňuje také o plukovníkovi, který chtěl v programu pokračovat – plukovníkovi Gordonovi. Na poslední chvíli se týmu podaří Burgessovou zachránit a plukovníka Gordona zatknout. Ke konci dílu jde Olivie znovu k Samovi, podaří se mu udělat pokrok. Hůl, kterou po nehodě Olivie stále nosila u sebe a o kterou se opírala, už není potřeba. Na konci dílu Gordon vypráví o nebezpečí, které se chystá. Kdo je muž v černém kabátě s černým kufříkem? Vidíme, že kufřík nese Pozorovateli a v něm jsou fotografie. Fotografie Waltera. Muž v černém kabátě je pouze jeho poslíčkem.\n\nZačátek dílu se odehrává ve státu Massachusetts, kde skupina mužů odváží ze skladu mražené hlavy. Jeden muž zabije ochranku a náklad si odváží. Další muž je s ním, měňavec - zabije ho až kulka do hlavy. Walter přijde na způsob, jak pomoci Olivii, aby si vzpomněla na události, které se staly. Aby si Olivie vzpomněla, musí sníst hlísty, ta se rozhodne koktejl vypít. Tým se vydává na místo, kde se v noci stala loupež. Walter prohledává tělo měňavce, z kterého teče rtuť a Olivii se pomocí záblesků pomalu vrací vzpomínky. Walter objeví zařízení, kterým se měňavci přeměňují. Falešný Charlie se setkává s tajemným mužem, který v noci zabil čtyři muže. Zdá se, že hledají jednu určitou hlavu, v této várce ji však nenašli, zmiňuje se také o tom, že Olivie si začíná vzpomínat a že by možná mohla vědět, kde se hlava, kterou hledají, může nacházet. Možná právě to byl důvod, proč ji Bell povolal na druhou stranu, aby ji varoval před tím, co se chystá. Walter mezitím ve své laboratoři prozkoumává tělo měňavce. Domnívá se, že právě rtuť zapříčiňuje to, že podoba, kterou na sebe berou, zůstává zachována. Přijde také na to, že měňavec, který se pokusil zabít Olivii, je pořád někde mezi námi. Objeví také způsob, jak ho nalézt - stačí kontaktovat Rebeku Kibnerovou. Ta kdysi spolupracovala s Walterem a podařilo se jí rozpoznat věci z druhé strany. Olivie jde s přístrojem, který byl u oběti měňavce nalezen do Massive Dynamic, tam jí řeknou, že z přístroje je možné zjistit, jakou podobu má poslední oběť. Teď, když má Olivie i funkční přístroj, může z toho zničeného přijít na to, kdo se jí celou dobu snažil zabít. Peter jde s Walterem navštívit Rebeku, která by mohla pomoct Olivii poznat měňavce. Rebeka popisuje, že měňavce, které viděla, měli kolem sebe jakousi záři. V laboratoři je Rebeka připravena, když však Peter zazvoní na zvonek, který by měl Rebeku uvést do tranzu, omdlí Olivie. Ocitáme se tam, kde jsme na konci první sezóny skončili - Olivie se nachází v jednom z newyorských Dvojčat, Bell se jí snaží varovat před lidmi, kteří se tomuto setkání snažili zabránit. Je vidět, že ani Bellovi pobyt na druhé straně moc neprospívá, aby se mu lépe dýchalo, používá dýchací přístroj. Vypráví Olivii o blížící se válce a o bráně, kterou musí tací, jako je ona, střežit. Také vypráví o skupině hybridů, na půl lidech a na půl strojích, nám jsou známější jako měňavci - ti dokáží procházet mezi světy, aniž by se jim cokoliv stalo. Měňavci na naší straně hledají někoho, kdo jim otevře dveře mezi dvěma vesmíry a pokud ho najdu, již je nic nezastaví. Proto ho Olivie musí najít jako první, pozná ho podle symbolu, který ji Bell ukázal a který se nachází na hlavě hledaného člověka. Olivie se probouzí. Nutně musí mluvit s Ninou Sharpovou, aby jí řekla o symbolu, který jí Bell ukázal. Nina Olivii vysvětlí frázi, kterou Bell vyslovil – velká bouře. Pokud by totiž došlo k otevření brány mezi světy, došlo by ke kolizi. Pouze jeden svět by mohl existovat a ten druhý by zanikl. Od falešného Charlieho Olivie obdrží SMS, ve které jí píše, že Nina je měňavec a ať okamžitě odejde. Falešný Charlie už čeká před budovou Massive Dynamic a pokusí se zabít Olivii, která ho ale zabije. Charlie stačí však ještě zatelefonovat a říct někomu na druhé straně telefonu, kde se hledaná hlava nachází. Hlavu ukradnou a připojí ji k záhadnému tělu.\n\nOlivie navštíví znovu Sama, aby mu poděkovala za to, že jí pomohl vzpomenout si. Zároveň se však těžko vyrovnává se smrtí Charlieho.\nV Seatlu se mezitím Greg, zaměstnanec jedné firmy, vrací do práce. Místo však normálních obličejů svých kolegů vidí příšery. Svého vlastního šéfa zabije. Tým je rozhodnutý přijít záhadě na kloub. Když přijedou taxíkem do nemocnice, kde se Greg nachází, požádá Olivie taxikáře o vizitku. Dostala za úkol si je brát od všech lidí, kteří na sobě budou nosit červenou barvu. Sam Weiss předpokládá, že to bude způsob, jak se dokáže vyrovnat se smrtí Charlieho. Tým postupem času zjistí, že za záhadu může doktor Nayak, který krade svém pacientům sny. Olivie v závěru dílu rozluští vzkaz, který pomocí vizitek zjistila – Budeš v pořádku. V závěru dílu vidíme, co se zdá Peterovi. O tom, jak ho jednou v noci v pokoji navštívil jeho otec a vzal pryč. Nebo to snad nebyl sen?\n\nMuž se snaží překvapit svou ženu uspořádáním romantického večera k jejich výročí, v domě se však začnou dít podivné věci. Když se žena vrátí domů, je mile překvapena, že její muž je již doma, sedí v křesle bez jediné známky pohnutí. Žena začíná mít obavy a když k muži přijde blíže a dotkne se ho, změní se muž v popel. Walter prohledává tělo a přichází s myšlenkou, že muži bylo zřejmě něco vpíchnuto do těla. Muž se jmenuje Randy Dancik. Broyles řešil podobný případ před čtyřmi lety, kdy se několik obětí proměnilo také v prach, každá z obětí buď pracovala nebo navštívila nemocnici Tyson General v D.C. Po třetím úmrtí se Broylesovi ozval muž, který znal všechny detaily případu. Detaily, které mohl znát pouze vrah. Dal Broylesovi také vzorec, pomocí kterého by mohli zastavit sérii vražd, ale nebyl rozluštěn. Stín se znovu objevuje v nemocnici, do které se tým vydává, protože Randy Danick zde byl před svou smrtí. V nemocnici dojde k další vraždě. FBI však najde stopu, která vede k Tomasi Koslovovi, který pracoval v nemocnici v D.C., ale přešel do nemocnice jiné. V místě bydliště ho však nezastihnou, zřejmě tušil, že si pro něj přijdou. Broyles kontaktuje přátele v CIA a dozví se, že Koslov neukradl tajnou ruskou zbraň, ale svého bratra, který byl kosmonautem. Jeho bratr byl totiž v izolovaném prostředí, odkud ho odnesl. Bratr se nacházel v kómatu v jedné z nemocnic. Walter zjistí, že stín radiaci z obětí vysál, když dorazí tým do nemocnice, je už pacient pryč. Kosmonaut nebyl tím, kdo zabíjel, ale podle Waltera to bylo to, co se nacházelo uvnitř něho. Vypadá to tak, že kosmonaut šel na vesmírnou procházku a přivezl si z ní něco v sobě. Organismus, který se dokáže promítat, aniž by vlastně opustil svého hostitele. Walter záhadný vzorec vyřeší, výsledky ale nejsou dobré. Rusové se již tento organismus snažili z těla kosmonauta dostat, ale není to možné. Organismus se spojil s hostitelem a nelze ho oddělit. Když se Timur spojí s Broylesem, řekne mu, jak na tom jeho bratr je. Záhadný organismus si vybírá další oběť – Timur se mění v prach. Naštěstí náš tým ví, kde se Timur s bratrem nachází, stín si jde ale vybrat další oběť. Není šance, jak jeho bratra zachránit, a tak Broyles jedná a zastřelí ho.\n\nTento díl pojednává o příběhu jednoho kluka, který dokáže ovládat mysl ostatních lidí. Hraje oběť únosu a zmanipuluje dva muže, aby požadovali výkupné ve výšce několika milionů dolarů. Tým postupně přijde záhadě na kloub, ale tento kluk ovládne Petera, kterého přinutí jet za chlapcovou matkou. Ta je jedním z důvodů, proč chlapec od otce utekl - otec lhal a říkal, že je matka mrtvá, ale ona utekla a našla si jiného přítele. Na konci dílu se dozvídáme, že chlapec byl testovacím subjektem Massive Dynamic.\n\nTento díl je o velice důležité postavě seriálu Fringe - Pozorovateli. Je to muž, který pozoruje lidstvo už od jeho počátků. V tomto díle se dozvídáme, že je jich více - tento díl se ale věnuje jednomu z nich - Augustovi. Příběh začíná, když August unese jednu dívku naprosto netušící o oddělení Vzorce ani o Pozorovatelích. Dívce nic neudělá, naopak jí ukáže, že bez jeho pomoci by zemřela - letadlo, kterým měla letět se zřítilo do moře a nikdo nepřežil. Ostatním Pozorovatelům se ale Augustův čin nelíbí, protože pro ně dívka není ničím výjimečná, a tak sjednají rovnováhu - najmou nájemného vraha, který má dívku zabít. August ji ale zachrání a sám zemře - před smrtí se ptá Septembera, jiného Pozorovatele, zdali je již dívka výjimečná a on odpoví, že ano. Dále se jí pak už nesnaží nikdo zabít. V Massive Dynamic se dozvídáme, že Pozorovatel je znázorněn na mnoha uměleckých dílech a že jeho přítomnost určuje důležitou událost - objevuje se stále častěji a častěji. Také umí cestovat časem.\n\nTento díl se věnuje čínské medicíně, kdy jeden čínský doktor vymyslel lék, který ale lze získat jedině z jednoho organismu, který pro vývoj potřebuje lidského hostitele. Jako oběti si vybírá lidi z Číny a přilehlých států, kteří chtějí vycestovat z jejich rodné země - když jsou na moři, tak obětím jeho poskoci dají pilulku, ve které se larva nachází. Poté, co je tým informován o mrtvolách vyplavených z moře a zachrání jednu dívku, začne se o případ zajímat. Naštěstí se jim podaří zastavit další loď a najít všechny cestující.\n\nOcitáme kdesi v psychiatrické léčebně, kde dva neznámí muži odebírají třetímu – panu Slaterovi – z hlavy kus mozku. Zřejmě získají, pro co si přišli a rychle mizí. Náš tým se vydává do léčebny. Místní doktorka jim o vloupání vypráví, popisuje pana Slatera jako muže, který trpěl schizofrenií a u nich na klinice je již 14 let. Co více, poté, co pachatelé zmizeli, tak se stav Slatera vrátil do normálu a úplně se uzdravil. Na bezpečnostní kameře, která zachycuje pachatele, si Olivie všimne jednoho z mužů - jedná se o muže, na kterého ji Bell upozorňoval, že otevře průchod do jiného vesmíru - jeho jméno je Thomas Jerome Newton. Walter se snaží přijít na to, co se Newton snažil Slaterovi provést. Domnívá se, že někdo ze Slatera udělal blázna záměrně. Astrid hledá doktora Parise, který měl Slatera na starosti a kterému předepisoval léky. Peter s Olivií znovu navštíví léčebnu, setkají se s ženou, která je posedlá číslem 28 a i na její hlavě naleznou záhadnou jizvu, i ona byla pacientkou doktora Parise. Tým se vydává za třetím člověkem, který má s doktorem co do činění. Walter přichází s domněnkou, že doktor Paris přišel na to, jak uložit mozkovou tkáň do jiného mozku (do mozku našich třech obětí), aniž by odumřela. Newton každému z nich odstranil tuto tkáň a vzal si z ní informace, které potřeboval. Astrid získá informace o doktoru Parisovi z jiné léčebny. Sice netuší, kde se nacházejí, ale zjistí, že doktor několikrát navštívil Waltera při jeho pobytu v St. Claire's, na což si Walter samozřejmě nevzpomíná. Peter na jeho hlavě najde stejnou jizvu, jakou měli ostatní pacienti, kterým doktor Paris prováděl operaci. Walter se podrobí vyšetření mozku, na kterém jsou nalezeny tři jizvy. Zdá se, že Walter je tím, komu byly odebrány tři části mozku a implantovány do třech jiných pacientů. Astrid odveze Waltera domů, ten se necítí dobře, protože dávka valia, která mu byla dána, byla zřejmě dost silná. Walter ví, jak otevřít bránu do jiného světa, již jednou se mu to podařilo a to je zřejmě důvod, proč mu byly odebrány části mozku a uloženy jinam. Jediným způsobem, jak vzpomínky a požadované informace dostat, je implantovat zbylé tři části zpět do mozku Waltera. Tým si to uvědomí, ale Newton je rychlejší a když náš tým dorazí do Walterova domu, je již Walter pryč. Peter však ví, jak ho nalézt, Walter si nechal implantovat do krku čip pro případ, že by se znovu někdy ztratil. Newton je však chytřejší a čip objeví. Peter přijde díky vzpomínkám na to, kde by se mohl Walter nacházet - v domě, kde Peter vyrůstal. Newton od Waltera získá potřebné informace, před odchodem však stačí Walterovi cosi píchnout do ruky. Olivie chytí Newtona, který odjíždí dodávkou, ten má však v ruce eso, píchnul Walterovi látku, která ho do čtyř minut zabije, výměnou za svou svobodu dá Olivii protilátku. Newton je znovu na svobodě a Walter včas zachráněn. Walter si v závěru dílu vybavuje vzpomínku na doktora Parise. Jako diváci však vidíme, že doktor Paris je ve skutečnosti William Bell. Ten je tím, kdo Walterovi odebral části mozku.\n\nPolicista se po silnici vrací domů, když na cestě natrefí na malého chlapce – Teddyho. Vezme ho na místní stanici, již po cestě si však všimne, že kluk se změní, jeho obličej se zdeformuje. Na policejní stanici se snaží přijít na to, jak je to možné, když do ní vtrhnou nějací muži, kteří policistu a jeho spolupracovníky zabijí a berou si chlapce s sebou. Tým je povolán případ vyšetřovat a postupem času zjistí, že takto zdeformovaní jsou všichni lidé ve městečku Edina, nedalekého od policejní stanice. Broyles volá Olivii a upozorňuje ji na fakt, že v Edině dělala armáda v 70. letech řadu tajných experimentů. Většina materiálů však byla zničena. Vojenský projekt, který prováděli ve městě, se jmenoval „Elephant“ – melodie, kterou si pobrukuje Walter. Co více, motýl, který Walter Astrid přinesel, se změnil v obyčejného mola. A nejen motýl, ale i mrtvý muž, kterého si nechal Walter převést do laboratoře, se změnil ve zdeformovaného člověka. Walter přijde, že tito lidé jsou již deformováni, že dochází pouze k jejich navrácení do normální lidské podoby. Neví, co to však způsobuje. Walter si nakonec díky písničce, kterou si celou dobu pobrukoval, vzpomíná na projekt „Elephant“, na kterém zřejmě kdysi spolupracoval. Vzpomíná na to, jak byla vláda v 70. letech posedlá tím, jak zamaskovat vojáky. Začali experimentovat s elektromagnetickými pulzy. Armáda se domnívala, že pokud dokáže vyprodukovat masivní elektromagnetický pulz, pak by mohli efektivně zašifrovat optický nerv a při správné frekvenci učinit vojáky pouhým okem neviditelnými. Při dlouhodobém používání má za následek genetickou poruchu. Dozvídáme se, že městečko Edina bylo vytvořené pro lidi postižené touto deformací, a že ono bzučení je elektromagnetický pulz, který umožňuje v určitém okruhu od zdroje zvuku lidem vypadat normálně. Tým se rozhodne nechat tajemství tohoto městečka tajemstvím.\n\nNa začátku dílu jde mladý kluk doručit zásilku do jedné společnosti, když nastoupí do výtahu, setká se s jedním mužem, ten však začne náhle kolabovat a umírá. Z úst mu vystříkne krev, která zabije poslíčka i osoby okolo něj. Tým je povolán na místo a celá budova neprodyšně uzavřena poté, co zemře stejným způsobem poslíček, který s mužem přišel do kontaktu. Walter zjišťuje, že zdrojem tohoto smrtícího onemocnění je jakýsi pradávný druh brouka, který žil před 70 tisíci lety a vyhladil život na celé Zemi. Mezitím zemře jedna žena, která se pokusí dostat z budovy - virus se chce šířit ven. Od Broylese mezitím přebírá velení někdo jiný a chce všechny v budově nechat zabít - včetně Olivie a Petera. Walter naštěstí přijde na lék, podá ho všem infikovaným a zachrání je. V dílu také Walter říká Astrid: \"Nesmím nechat znovu zemřít Petera.\" Co tím myslel?\n\nOcitáme se na židovské svatbě. Zdá se, že vše se odehrává tak, jak má. V jednu chvíli však jedna z žen – Nana – rozpozná muže, kterého zná z minulosti. Se slovy: „To je on“ padá mrtvá k zemi a s ní i několik dalších lidí. Případ pro náš tým jak vyšitý.\nKdyž dorazí tým na místo činu, zjišťuje, že o život přišlo celkem 14 lidí. Všechny oběti jsou ze strany ženicha a vypadá to, že zemřeli udušením. Olivie si na jedné z obětí všimne vytetovaného čísla. Jednalo se o ženu, která přežila holocaust. Jeden ze svědků upozorní na neznámého muže, který jednu z obětí velice rozrušil. Walter s Peterem přijdou na to, co bylo tím, co lidi nakazilo. Jednalo se o toxin, který byl obsažen ve skořicové svíčce. Walter si vzpomene, že něco podobného prováděli nacisti. Snažili se vyrobit chemickou zbraň, která by zabila pouze specifickou skupinu lidí. Podobný případ se odehraje znovu. Tentokrát přijde o život 9 lidí. Tyto oběti však nebyly nijak příbuzné. Walter přijde na to, že toxin je do vzduchu uvolňován teplem. Jedná se o cílený toxin, všechny oběti mají hnědé oči. Walter přijde na to, z čeho je toxin sestaven a jak specifický je. Také si vzpomene, kdo tento toxin stvořil. Jedná se o jeho otce – doktora Roberta Bishopa. Byl vědcem na univerzitě v Berlíně a pracoval jako špión pro Spojence během druhé světové války. Když se Walter snaží najít knihu, ve které by měla formule toxinu být, Peter mu prozradí, že knihy kdysi prodal, protože potřeboval nutně peníze. Vrah se dostane do bytu Waltera a ukradne mu jeho svetr. Peter se vydá do obchodu, kde knihy před deseti lety prodal a snaží se zjistit, kdo je koupil. Chlap jménem Eric Franko. Když se Olivie s Peterem dostanou do jeho domu, zjistí, že se jedná o umělce, který je fascinován nacistickou tematikou, ale s vraždami nemá vůbec nic společného. Peter dostane zpět některé části, které prodal, zdá se však, že není možné, aby pachatel získal knihy, podle kterých by vyrobil tuto zbraň. Kde tedy tyto informace získal? Olivie se dostane na stopu, která ji zavede k pachateli, když však dorazí na místo, pachatel je již dávno pryč a zdá se, že chystá další útok. Náš tým mu v tom musí včas zabránit. Při průzkumu laboratoře si Walter všimne svého svetru, náhle se však začne dusit. Pachatel si pro Waltera přichystal také jeden toxin, naštěstí je Walter včas odveden na vzduch a nic vážnějšího mu není. Peter přijde na to, kde chystá pachatel další útok – jedná o konferenci o toleranci ve světě. Pomocí svíček se chystá zabít desítky lidí. Walterovi se podaří vytvořit toxin, který dokáže pachatele zneškodnit, využil jeho vlastní DNA. V závěru dílu se tak opravdu stane, pachatel je zabit a všichni ostatní jsou v bezpečí. Na konci dílu si Peter prohlíží fotografii, na které je jeho dědeček – Robert Bishop. V pozadí si můžeme všimnout našeho vraha z tohoto dílu.\n\nNa začátku se nacházíme v budově v New Yorku v paralelním vesmíru, která se ale začne bortit a doslova se promíchá s tou z našeho vesmíru. Tým je zavolán na místo a objeví lidi se 2 hlavami, 4 rukama apod. Walter přichází s teorií, že se Thomas Jerome Newton snaží otevřít průchod do paralelního vesmíru, a že dvojhlaví lidé jsou lidé z našeho a paralelního vesmíru k sobě spojení. Aby tým zjistil, co dalšího Newton chystá, tak Walter Olivii přizná, že byla jedním z testovacích subjektů, že se na ní testoval kortexifan, a že dokázala rozpoznat věci z druhé strany. Walter, Olivie a Peter se vydávají do Jacksonville, kde byla školka, ve které Walter prováděl testy. Zkusí Olivii obnovit její schopnost vidět věci z druhé strany, ale nefunguje to a bez úspěchu jedou zpátky do New Yorku. Ve chvíli, kdy se mají Peter s Olivií políbit má Olivie strach, což je jediná emoce, při které může věci z jiného vesmíru vidět. Olivie se tedy rozhlédne po městě a vidí budovu, která se třpytí, a která za chvíli zmizí. Budovu včas evakuují a budova zmizí, zdá se, že v paralelním vesmíru neexistuje. Na konci dílu jde Olivie s Peterem na rande a vidí, že se Peter třpytí - je z paralelního vesmíru. Walter ji prosí, aby nikomu nic neříkala...\n\nJedná se o speciální retro díl, který by nám měl ukázat, jak Walter dostal Petera na naši stranu. Na začátku dílu se ocitáme v roce 1985, kde mladý Walter představuje na konferenci svůj projekt. Ukazuje okno, kterým je možné nahlížet do druhého vesmíru. Okno, které představuje membránu mezi světy a umožňuje vidět obraz paralelního vesmíru. Říká, že se sem nelze dostat, pouze se do ní může nahlížet. Současný Walter zajde za Olivií, aby jí vyprávěl o tom, jak sem přinesl Petera z paralelního vesmíru. Walter vypráví o tom, jak Peter z naší strany onemocněl a jak se snažil najít lék, ale bylo to nemožné. Díky oknu mohl ale sledovat, jak si vede AlterWalter při hledání léku. Jako diváci zjišťujeme, že druhá strana je na tom technologicky o mnoho lépe, ale ani AlterWallter nemůže na lék přijít. Walter se vrací domů, aby byl s Peterem, který je na tom mnohem hůř. Poznáváme Peterovu matku – Elizabeth. Malý Peter je na tom velice špatně - umírá Walterovi v náručí. Jednou v noci ukáže Walter své manželce okno, kterým nahlíží do druhého vesmíru a ukazuje jí, že kdesi jinde Peter žije. Bohužel ani AlterWalter stále nemůže přijít na to, jak vyrobit lék pro AlterPetera. V jednu chvíli ho už skoro má, je však vyrušen Pozorovatelem. Vidíme, že bez povšimnutí škrtá další pokus, který je tím správným, náš Walter se tedy rozhodne lék vyrobit a pokusí se vymyslet způsob, jak se dostat na druhou stranu a lék tam Peterovi dát. Na druhé straně vidíme dva Pozorovatele, kteří právě vycházejí z kina a setkávají se s třetím, který jim tvrdí, že udělal chybu. Když se AlterWalter snažil vyrobit lék, Pozorovatel ho vyrušil a podle něj se jednalo o důležitou událost. Svým rozhodnutím změnil budoucnost a vytvořil jiné možnosti a musí znovu srovnat rovnováhu. Walter řekne své asistence, že se chystá do druhého vesmíru, aby podal AlterPeterovi lék na uzdravení, když ho AlterWalter díky Pozorovateli přehlédl. Ta ho však varuje o následcích, které jeho rozhodnutí může přinést a co narušení rovnováhy mezi vesmíry může způsobit, on ji ale neposlouchá, je již pevně rozhodnut zachránit AlterPetera. Walter ví, kam se má vydat - k jezeru, kam každý rok spolu s Peterem a jeho matkou jezdili. Walterova asistentka se svěří Nině a ta se rozhodne Walterovi v jeho činu zabránit, je ale pozdě. Walter se dostává do druhého vesmíru a Nina při snaze zabránit mu v tom, přichází o část své pravé ruky - teď už víme, že to nebyla rakovina, kvůli které si musela nechat část ruky amputovat. Walter se ocitá v druhém světě, při průchodu je ale zničena láhev s lékem. Nezbývá mu nic jiného, než AlterPetera přenést do našeho světa, podat mu lék a vrátit ho zase zpět. V druhém světě se náš Walter setkává s AlterElizabeth. Té řekne, že má protilék, který dokáže zachránit jejich syna a že ho musí okamžitě převést do své laboratoře. Když Walter s AlterPeterem přejdou zpět do našeho světa, prolomí se pod nimi led, Pozorovatel je ale zachrání. Když se Walter ptá proč je zachránil, řekne, že chlapec je důležitý, že musí žít. Walter AlterPeterovi ve své laboratoři podá protilék a jeho stav se zlepší. V laboratoři se zároveň objeví Elizabeth, která, když spatří AlterPetera, chce, aby zůstal na této straně.\n\nTento díl opět ukazuje Walterovy kortexifanové testy na dětech - setkáváme se s mužem, který je těžce nemocný a může přenášet rakovinu dotykem - ale pouze kortexifanovým subjektům. Pokaždé, když někoho takto zabije, na chvíli se uzdraví - nakonec objeví i samotnou Olivii, ale ta ho včas zastaví a James Heath je zatknut. Dozvídáme se, že byl také součástí Walterových testů.\n\nTento díl začíná, když jeden muž vstoupí do vlakového vagonu a z lidí v něm vysaje jejich veškerou energii. Tým dorazí na místo, nalezne onoho muže a on skočí v čase zpátky do toho vlaku - svět se ocitá v časové smyčce. Podruhé tým postupuje trochu jinak a zjistí důvod, proč muž skáče časem - chce se dostat do momentu, kdy zemřela jeho snoubenka v autě - chce ji z něj vytáhnout. Walter muži poradí jak na to a chce ho odradit, ale nepodaří se mu to, muž skočí do té chvíle, ale se snoubenkou se zapovídá a při nehodě zemře i on. Walter na konci dílu píše Peterovi dopis, protože mu není schopný říct, že je z paralelního vesmíru, ale nakonec dopis spaluje a Peterovi nic neřekne.\n\nMladý pár kouří marihuanu v autě, když slyší podivné zvuky z místní opuštěné a chátrající budovy. Když se mladík rozhodne zjistit, co se děje, je zabit měňavcem, další z měňavců zabije dívku. Nejprve naleznou mrtvou dívku a tři vpichy v jejích ústech a je jasné, že se jedná o měňavce. Když se rozhodnou prozkoumat i budovu, objeví tělo mrtvého chlapce. To však není všechno, v budově naleznou třetího měňavce, který se však nevyvinul do finální podoby. Walter ho vezme do své laboratoře na prozkoumání. Mezitím dva měňavci navštíví Newtona. Dozvídáme o nové postavě – Ministrovi, nevíme však, o koho se jedná. Díky narušení, které pocházelo z druhého vesmíru, přijdou experti z Massive Dynamic na to, že se následující den stane něco mezi naším a druhým vesmírem. Newton měňavcům rozdává jména osob, každý z nich má za úkol se do dané osoby přeměnit. Dozvídáme se, že Peterova matka nezemřela při autonehodě, ale spáchala sebevraždu. Newton se setkává s měňavcem, který na sebe vzal podobu manažera banky. V bankovním trezoru do země umísťují ampuli. Walter se ve své laboratoři chystá oživit nevyvinutý plod měňavce a podaří se mu to, měňavec začne mluvit o tom, že mají kontaktovat Newtona a o jméně Daniel Verona. Olivie včas zachrání Veronu, Newton tak musí vymyslet jiný plán. Zfinguje svoji smrt a jeho tělo je převezeno do márnice, do místa, kam se Newton potřeboval dostat. Vidíme, že zde ukládá druhou ampuli. Olivie se snaží stále přijít na to, co se druhý den v půl čtvrté má stát. Walter si vzpomíná, co má Newton v plánu - vysvětluje to na pokusu s automobilem, který prováděl kdysi s Bellem. Dokázali totiž automobil poslat pomocí třech harmonických tyčí v rovnostranné trojúhelníkové poloze do druhého světa. Podobný pokus Newton udělal s budovou, zde byl však problém, že budova, kterou poslal z druhého vesmíru k nám, existovala již také v našem vesmíru a došlo ke kolizi. Tentokrát by však k ničemu podobnému nemuselo dojít - díky agentům jak v našem, tak i v druhém vesmíru by mohlo dojít k přenosu věci, která v druhém vesmíru stále existuje, ale v našem nikoliv, nedošlo by k žádné kolizi. Dokonce se věci prohodí - ta, která bude v našem vesmíru, se dostane do druhého a zůstane tam a naopak. Vyžaduje to také to, aby oba vesmíry byly v souladu, což je přesně doba půl čtvrté. Vidíme i posledního měňavce, je jím elektrikář. Peter přijde na to, kde by k přenosu mělo dojít. Prvním bodem je Daniel Verona a nemocnice, ve které pracuje, Astrid přijde s jménem McCallister, který byl nalezen mrtvý se třemi vpichy, máme druhý bod, třetí bod už není tak těžké nalézt, když se jedná o rovnostranný trojúhelník. Máme však dvě možnosti. Olivie si vzpomíná na příběh o tom, jak Walter přenesl přes jezero Petera - voda je tím místem, kde to lze provést nejlépe - most na řece Charles. Na místo dorazí Olivie, Peter a Walter. Jednoho měňavce se podaří Olivii zabít, s druhým dojde k přestřelce, jediný způsob, jak přenosu zabránit, je dostat se co nejblíže k mostu a vytvořit vlny, které by rušily ty, jenž vytváří Newton. Dojde k přenosu a my vidíme, že most z druhé strany se ocitá v té naší. Na mostě vidíme i osobu, která stačí, než Peter přenos zničí přejít na naší stranu. Peter padá zraněný k zemi. Když se v nemocnici probouzí, zjišťujeme, že ví, že nepochází z této strany. Ke konci dílu se dozvídáme, že Peter odešel z nemocnice a nikdo neví kde je.\n\nJedná se o speciální muzikálový díl, ve které se Walter doslova zfetuje a vypráví neteři Olivie smyšlený příběh.\n\nOcitáme se v Noyo County ve Washingtonu, Peter si v místní restauraci dává zákusek a domlouvá si rande se servírkou. Dívka mu nabídne CD, když v noci uzavírá restauraci a jde ke svému autu, je unesena. Ocitá se kdesi jinde a leží na lůžku a jí někdo z hlavy vyndává část mozku. Mezitím v motelu na recepci usnul Peter, který čekal na servírku a kdosi mu volá, ale na druhé straně linky slyší jen divné škrábání a kvílení. Když se rozhodne zajet do restaurace, kde se setkali, všimne si, že všude kolem jsou policisté - dívka je pohřešovaná a on je poslední, kdo ji viděl. Potkává šerifa Mathisovou a zástupce Fergusona. Mezi svědky, kteří jsou na místě, si všimne Newtona, ale jak rychle se ale objevil, tak rychle také mizí. Peter se rozhodne ukázat Mathisové, co má na mysli tím, že ze servírky chtěli získat informace, které ani ona sama neví. Pak se rozhodne ubytovat v hotelu Northwest Passage pod jménem Gene Cowan. Zdá se, že i zde ho neznámí vystopovali, znovu totiž obdrží telefonát, co více, unesena byla další osoba, tentokrát zástupce šerifa Ferguson. Peter s Mathisovou se ho rozhodnou najít. Mathisová a Peter se vydávají na místo, kam měl Ferguson naposledy namířeno - na most, kde bylo nalezeno tělo mrtvé servírky. Na mostě Peter zaslechne ty podivné zvuky, které celou dobu slyšel v telefonátech, které obdržel. Vydá se až do lesa, kde zahlédne Newtona s nějakým neznámým mužem. Peter začne střílet, ale oba chlápci jsou již pryč, narazí pouze na Mathisovou, kterou začne podezřívat, že je měňavec, je však později jasné, že ona v tom nemá prsty. Pak přijde zpráva, že se našlo tělo mladé dívky – Gwynn. Peter si však nemůže vzpomenout, zda dívku někde viděl. Při zpáteční cestě lesem narazí na opuštěný automobil, který patřil Gwynn, zdá se, že dívka zastavila nějakému policistovi - možná Fergusonovi nebo někomu, kdo se za něj vydával – měňavec. Peter přijde na způsob, jak Newtona vystopovat, ve výsledku ho to dovede až na starou mlékařskou farmu. Když jde Mathisová zavolat pomoc, všimne si Peter na poličce mlékárenského domu vypáleného CD s nápisem Peter z Bostonu. Jedná o CD, které mu měla přinést mrtvá servírka. Zdá se, že majitel mlékárnyy byl dívkami posedlý a že s Newtonem nemá nic společného - On byl tím, kdo zabil všechny dívky a kdo držel Fergusona v zajetí. Ten je naštěstí nalezen. Walter přijde na to, jak najít Petera, předměty, které pocházejí z druhé strany, vyřazují stejnou energii, jakou vyřazuje také Peter. Pomocí přístroje by bylo možné určit, kde se Peter nachází. Walter se bojí, že když ho najde, tak ten mu nebude schopen odpustit, Olivie je v hledání rychlejší, nabídne Walterovi, aby jel s ní, ale jsou příliš pomalí... Do pokoje v motelu, kde je ubytovaný Peter, přichází Newton a není sám. Společně s ním se setkáváme s AlterWalterem - on byl nazýván Ministrem.\n\nNa začátku dílu se ocitáme v paralelním vesmíru, kde velitelství oddělení Vzorce zachytilo energetickou stopu v Brooklynu. Tým se vydává do akce. Jako diváci máme možnost vidět AlterCharlieho, AlterOlivii, AlterBroylese a AlterLincolna (osoba pro nás zatím neznámá). Na místě se dozvídáme, že se jedná o třetí stupeň ohrožení a že hrozí rozpad místa pokud nebude oblast dána do karantény. Poznáváme také AlterAstrid, která je jiná, než jakou ji známe z tohoto světa, vyhodnotí data, ze kterých se ukáže, že karanténa není nutná, tým však na místě činu objeví ještě další podezřelou věc. Tělo mrtvého muže, později zjistíme, že se jedná o Jamese Heatha. V pozadí je sledují už nám dobře známí lidé – Walter, Olivie, Nick Lane a Sally Clarková.\nPak se díl v čase posune do o 36 hodin zpět a do našeho vesmíru: Olivie popíjí v baru, když kolem ní náhle projde Pozorovatel a zanechá jí kus papíru, na kterém je obrázek záhadného přístroje. Walter si vzpomíná na to, že jeden z Pozorovatelů mu kdysi řekl, že nesmí dovolit, aby se Peter vrátil na druhou stranu, jinak se stane něco strašného. Zdá se, že záhadný přístroj má co do činění s Peterem. Olivie se chce vydat za ním na druhou stranu, cesta je jediná – přes Masive Dynamic. Olivie požádá Ninu o pomoc dostat se na druhou stranu. Zdá se, že Bellovi se povedlo přejít, bohužel však teď neví, jak se vrátit zpět, v úvahu nepřipadá ani varianta, jakou se dostal Walter pro svého syna před mnoha lety, tento způsob by dokonce mohl roztříštit oba vesmíry. Je ještě třetí varianta – Olivie, sama se na druhou stranu ale nedokáže přenést. Massive Dynamic se podařilo tři kortexifanové subjekty dostat pod kontrolu: James Heath dokáže léčit nemoci, Sally Clarková je pyrokinetik a Nick Lane dokáže přenášet emoce. Nina totiž poslala Bellovi zprávu, kde se mají všichni na druhé straně setkat, otázkou ale je, jestli Bell tuto zprávu vůbec dostal. Všichni se dostanou na druhou stranu a na místo přijíždí oddělení Vzorce z paralelního vesmíru - jsme zpátky v úvodu dílu. James však náhle zkolabuje a umírá, i ostatním, kromě Olivie a Waltera, není dobře. Mezitím si oddělení Vzorce vyžádá ministr obrany USA - ministrem není nikdo jiný než AlterWalter. Pro diváky AlterOlivie objasní, co znamená oddělení Vzorce na druhé straně - jedná se o zvláštní pomocnou větev Ministerstva obrany. Primárním zaměřením jsou přírodní a živelní katastrofy, které začaly v roce 1985 událostí Zero na Reidenském jezeře. Jedná se o díry ve struktuře vesmíru. AlterWalter jí prozradí, že se nejedná o přírodní katastrofy, ale o katastrofy způsobené člověkem. Také týmu prozradí, při nedávné události pronikli do jejich světa vetřelci - náš tým, kteří chtějí zničit jejich svět, a proto musí být rychle nalezeni. Peter se probouzí a setkává se svou skutečnou matkou. Prohlíží si podobné plány přístroje těm, které dostala Olivie od Pozorovatele, ale netuší, že je přístroj nebezpečný. Náš tým mezitím přijde do parku, kde měli schůzku s Bellem, ale jsou nalezeni, Nick je postřelen a umírá, jeho přítelkyně Sally společně s ním. Olivii a Walterovi se podaří včas uniknout, ale Walter je postřelen a před nemocnicí omdlí. AlterOlivie přichází do svého domu, kde ji vidíme s přítelem, není to jakýsi Frank. Z venku je pozoruje Olivie, kterou si najde Bell.\n\nPoslední díl této série navazuje na díl předchozí. Peter se setkává se svým otcem - AlterWalterem, který je ministrem obrany. Ten dostává zprávu, že v nemocnici byl přijat on - lépe řečeno jeho alternativní já - náš Walter. AlterOlivie a AlterCharlie jsou vysláni do nemocnice, aby našeho Waltera zajali, ale naše Olivie s Bellem ho včas najdou a odvezou. AlterOlivie zjistí z bezpečnostních kamer, že vetřelci v jejich vesmíru jsou její alternativní já a alternativní ministr obrany - naše Olivie a náš Walter. Náš Walter, Bell a Olivie se rozdělí - Bell s Walterem se rozhodnou sestrojit stroj, který jim může pomoct přejít zpátky do našeho vesmíru a Olivie se vydá najít Petera. Walter s Bellem jedou do ministrovy bývalé laboratoře v Bostonu, který je skoro celý uzavřen v karanténě - tuhém jantaru, který uzavírá černé díry a díry v časoprostoru. Olivie mezitím navštíví AlterOlivii a dojde k rvačce, ale naše Olivie zvítězí a přestrojí se za AlterOlivii. Venku na ní čeká AlterCharlie a Olivie si vymyslí důvod, proč jet za Peterem. Jedou tedy za Peterem, Olivie mu předá vzkaz a omráčí AlterCharlieho. Olivie a Peter společně jedou do Opery, což je místo, kde chtějí přejít zpátky do našeho vesmíru. Vše je připravené, Walter s Bellem na místě, ale oddělení Vzorce z druhé strany se dozvídá, že Olivie míří k Opeře a dojde k přestřelce. Většině postav se podaří vyváznout - až na Olivii, kterou omráčí a vymění za AlterOlivii, kterou nasadí do našeho týmu. Bell se obětuje, protože je potřeba energie na přechod, rozloží se na atomy a náš tým se dostane zpátky domů s AlterOlivií na místě Olivie. Na konci dílu AlterOlivie navštíví obchod s psacími stroji, který navštěvují měňavci a píše na stroj: \"Infiltrace úspěšná.\" Peter Walterovi slíbí, že už se nevrátí za AlterWalterem.\n\nTřetí řada navazuje na konec druhé - Olivie z našeho vesmíru je uvězněná v paralelním a Olivie z paralelního vesmíru se infiltrovala do našeho světa. Zlomovými epizodami této série jsou epizody 8 a 22, při kterých se dějí nejdůležitější věci - v epizodě osm se naše Olivie vrátí do našeho vesmíru a v epizodě 22 Peter nalezne svůj osud ve stroji.\n\nTento díl se odehrává v paralelním vesmíru a navazuje na konec 2. série. Olivie, která byla oddělena od našeho týmu během akce v paralelním vesmíru je uzavřena v zařízení na Ministerstvu obrany. AlterWalter se snaží přesvědčit naši Olivii, že je AlterOlivií pomocí přenosu vzpomínek. Jednoho dne, když Olivii podávají množství, které muže být smrtící, Olivie uteče a pokusí se dostat do našeho vesmíru. Jako řidič jí poslouží nová postava - Henry Arliss Higgins, taxikář, na kterého si to Olivie namíří revolverem. On jí nejdříve koupí oblečení, protože pobíhat po New Yorku v nemocničním hábitu by nejspíše vzbudilo pozornost, pak jí zaveze na místo, kde by mělo stát Massive Dynamic, ale není zde, v paralelním vesmíru zřejmě nikdy nebylo založeno. Olivie se nechá zavést k Opeře, ve které chce přejít zpět na naší stranu, ale Opera je uzavřena do jantaru. Vzpomene si na jednu adresu, ale aby sem dorazili, musí Henry natankovat na jedné pumpě. Oddělení Vzorce je najde podle sledovacího zařízení v autě a je možné vidět, že nikdo kromě AlterBroylese a AlterWaltera neví o výměně Olivií. Olivie s Henrym utečou a z Olivie se stane ostrostřelec - mine AlterCharlieho, protože je pro ni cenný, jelikož v našem vesmíru zemřel a trefí se těsně do nádrže za ním. To, že se z ní stane ostrostřelec, a že během cesty začne vykládat o jiném příteli než o Peterovi je důsledkem toho, že vzpomínky AlterOlivie se přenesly přes bariéru v mozku pomocí adrenalinu. Když s Henrym dojedou na místo, Henry odjede a my zjistíme, že AlterOliviiny vzpomínky plně ovládly Oliviinu mysl - ten dům, kam přijeli, je dům matky AlterOlivie. V závěru dílu si oddělení Vzorce uvědomí, že se Olivie nachází u matky a Olivie již není nadále držena v zařízení na Ministerstvu obrany.\n\nTento díl se odehrává v našem vesmíru a navazuje na konec druhé série, kdy se AlterOlivie infiltrovala do našeho oddělení Vzorce. Na začátku dílu ukradne několik mužů součástku, která patří do stroje, který chce sestrojit AlterWalter. Cílem této krádeže je dát součástku Peterovi, což se nakonec povede.\n\nTento díl se odehrává v paralelním vesmíru a pojednává o muži, který dokáže spojit několik shod náhod a zabít jimi lidi. Mezitím naše Olivie, jenž si myslí že je AlterOlivie nastupuje znovu do své práce. Broyles má obavu o zapojení pro něj falešné Olivie do práce. Walter ho znovu ubezpečuje o důležitosti mise a samotné Olivie, jenž jako jediná dokáže bez újmy přecházet mezi oběma světy. Metoda, jak přesvědčili naši Olivii, že je AlterOlivie ale není úplně spolehlivá - při ohledávání místa činu se jí zjeví Peter. Na konci dílu je Olivie jediným možným člověkem, který může pachatele - Mila chytit. Počítal s tím, že když proběhne oblasti s nízkou hladinou kyslíku, tak si vezme masku, ale Olivie nezná protokol, že by si ho měla vzít a nespadne na ní hromada cihel, kterou na ni chtěl shodit. Walter mezitím připravuje způsob, jak přimět, aby byla Olivie schopna přejít mezi oběma světy - vysvětlí jí, že má možná možnost přecházet mezi vesmíry jako Olivie z \"našeho\" vesmíru, a protože si Olivie není nědoma, že ona je Olivie z \"našeho\" vesmíru, tak na pokusy přistoupí. Na konci dílu jede Oliviin přítel do Severního Texasu pomáhat lidem nakaženým neštovicemi. Olivii se znovu zjevuje Peter a říká jí, proč dnes nezemřela. Nezemřela proto, že neznala onen protokol. Zdá se, že Olivie se začíná měnit zpět do naší Olivie.\n\nTento díl se odehrává v tomto vesmíru. Díl začíná v Brooklinu, kde místní senátor Van Horn kupuje od dětí citrónovou limonádu, kterou na ulici prodávají. Když odjíždí pryč, je jeho automobil sražen náklaďákem, a on je převezen do nemocnice. Na místo přijíždí také Van Hornova manželka a Broyles, který je jeho starým přítelem, ale také Thomas Jerome Newton, který se pokusí získat jeho tělo a prostřelí ho - všimneme si, že je měnavec. Mezitím je přečtena závěť Williama Bella, ve které odkazuje společnost Walterovi. Walterovi se podaří částečně měňavce oživit, ale nechá si tělo převést do Massive Dynamic, kde je modernější vybavení a pokouší získat měňavcovy vzpomínky. Olivie informuje Newtona, že Van Horn je naživu a dá mu místo, kde se nachází. Walterovi se podaří měňavce probrat, ten začne nahlas říkat čísla a názvy. Jedná se o názvy hotelů, ve který měli oslavit Van Horn se svojí manželkou výročí. Když si Walter dává jídlo, napadne ho, kde by se mohlo nacházet úložiště dat měňavce. Na místo se dostává i najatý vrah. Walter data nalezne, vrah je ale rychlejší. Walter se uhodí a omdlí, stačí však měňavce zranit. Měňavec předává data Newtonovi, který si data převezme a poté ho zabije. Na místo dorazí i AlterOlivie s Peterem. Peter pomocí kamer zjistil, kam se měňavec z Massive Dynamic vydal, dochází k honičce. Newton je dopaden a zatčen, ještě před tím ale Olivii předá disk s daty. Ta ho poté navštíví ve vězení a předá mu cosi, co při polknutí způsobí měňavcům smrt. Newton ve vězení umírá. Olivie si zavolá Petera k sobě domů a prožijí spolu první milostnou noc.\n\nTento díl se odehrává v paralelním vesmíru. Na začátku dílu se naše Olivie nachází v laboratoři, kde vidíme Brandona, jak jí dělá testy. Na scénu přichází i Walter, který jí oznámí, že důvod, proč na ní testy provádějí, je, že Olivie dokáže procházet mezi světy, aniž by se jí cokoliv stalo a že věří, že i ona, jak říkají jejich (ve skutečnosti naše) Olivie to rovněž dokáže. Olivie si bere prášky na potlačení svých představ, ve kterých figuruje Peter. Peter jí znovu promlouvá do duše, že není tou, za kterou se vydává. Případ začíná ve chvíli, když se jeden muž pokusí vyříznout svého bratra z karantény - jantaru, který zamezuje rozpínají černých děr apod. Bratra nakonec vyjme a na jeho místo se dostane zlodějův komplic a tým se vydává do akce. Broyles se setkává s Walterem. Dozvídáme se další informace o použití jantaru a Walter prozradí, že teoreticky jsou všechny uvězněné oběti v jantaru stále živé, ale že jejich vysvobození by narušilo trhliny, které byly jantarem zadělány. Tým přijde na jméno muže, který byl uvězněn v jantaru – Joshua Rose. Zločinec, který se dostal při krádeži v jedné z banky do sejfu, aniž by spustil bezpečnostní zařízení. Byl však při posledním pokusu krádeže chycen do jantaru a uvězněn. Teď byl vyjmut a znovu oživen. Tým se ale mýlí a později na to přijde - uvězněným v jantaru nebyl Joshua Rose, ale jeho bratr, který chtěl Joshuu od kráděže odradit. Na konci dílu Joshua znovu vykrade banku a uvězní se dobrovolně v jantaru. Olivii se znovu zjeví Peter a řekne jí, že má neteř Ellu, která dnes slaví narozeniny. Olivie mu stále nevěří, ale rozhodne se, že chce projít dalším testem a znovu se ponoří do nádrže. Ocitá se ve stejném obchodě se suvenýry jako prvně a zavolá Elle. Když se vrátí do alternativního vesmíru, tak pochopí, že jí lžou as řekne, že viděla jenom černo.\n\nNa začátku dílu se ocitáme na několika místech ve stejný čas – v přístavním majáku, v China Town v New Yorku a v New Hampshire v domě ženy – všichni poslouchají rádio (zvukové frekvence) a jsou naladěni na 6955 kHz. Náhle dostanou záchvat, po kterém si nikdo z nich nepamatuje, kým je. Náš tým jde do akce. Během dílu vidíte, že za nitky celého případu tahají měňavci v čele s Olivií a snaží se Peterovi podstrčit knihu o Prvních lidech, o civilizaci, která vymřela před mnoha tisíci lety a byla technologicky vyspělá. V ní jsou souřadnice, které určují polohu součástek stroje, který byl namalován Pozorovatelem a jehož součástky mu dal Walter na prozkoumání během pobytu v paralelním vesmíru. Nakonec souřadnice rozluští a je vytaženo několik desítek součástek patřících ke stroji.\n\nNa začátku dílu vidíme starého muže, který si holí hlavu, omývá se vodou a modlí se a v noci unese chlapce. Olivie znovu vyhledá taxikáře Henryho, potřebuje jeho pomoc, sama se chce dostat pryč z paralelního vesmíru a chce k tomu použít nádrž, která se nachází na Ostrově svobody. Mezitím se tým na druhé straně vydává na místo, kde byl unesen chlapec. Unesen byl Max Clayton, kterému bylo 8 let. Na otiscích prstů pachatel je objevena sacharóza, zjišťujeme, že únoscem je Curkář, který děti unáší co 2 roky. Před čtyřmi lety stejný pachatel unesl Broylesova syna – Christophera. Pachatel vždy svým obětem poškodí imunitní systém, tkáně orgánů a některé děti se dokonce vrátily s rakovinou. Zjišťujeme, že stav Christophera byl na tolik vážný, že se pravděpodobně nedožije ani svých 18. narozenin, nakonec se ale podaří Olivii Broylese zlomit a setká se s jeho synem. Olivie kolegovi Lincolnovi vypráví o případu, s kterým se setkala, když nebyla ještě u oddělení Vzorce. Olivie zde naráží na případ, s kterým se setkala na naší straně, kdy muž odebíral svým obětem podvěsek mozkový, aby díky nim získal mládí. Oběti Cukráře popisovali, že se jednalo o dva únosce, jednoho mladého a druhého staršího. Olivie přijde s teorií, že by se mohlo jednat o jednoho a samého muže, který může z obětí čerpat život, aby sám mohl být mladý. Olivie dostane povolení promluvit si s malým Christopherem, který je slepý. Zpočátku se bojí a Olivii prozradí, že mu Cukrář říkal, že pokud cokoliv řekne, vrátí se. Vzpomene si na modlitbu, kterou si únosce předříkával. Olivie navštíví jednu z církví a reverenda Marcuse. Získají od něj seznam všech věřících, kteří jeho kostel navštěvují. Olivie navštíví jednoho z věřících – Wyatta Toomyho – v jeho bytě. Brzy přijde na to, že se jedná o pachatele, kterého hledají, když se ho rozhodne pronásledovat, zastřelí ho a objeví uneseného Maxe. Když se Olivie setká v docích s Henrym, který ji měl bezpečně převést přes řeku k Ostrovu svobody, vzpomene si, prsty v případu měl i reverend Marcus a je jasné, kam teď míří. Syn Broylese je ohrožen, Marcus se již nachází v jejich domě a hledá Christophera. Marcus je zastřelen Broylesem a jeho syn zachráněn. Olivie v nemocnici navštíví Maxe, kterého zachránila. Když se ji Max ptá, co znamená FBI, slyší je Broyles. Olivii potom řekne, že FBI ukončila svoji činnost před deseti lety a přijde tedy na to, že se Olivie rozpomněla na to, kým opravdu je. Nechá ji uniknout, dluží jí to za záchranu svého syna. Henry Olivii převeze na Ostrov svobody, na něm se dostane do laboratoře a ponoří se do nádrže. Je na čase jít zpět domů, zároveň ale Walter zjistí, že se někdo vloupal do jeho laboratoře. Olivie se ocitne znovu na naší straně v obchodě se suvenýry pod Sochou svobody. Je jí jasné, že na naší straně dlouho nevydrží a tak poprosí uklizečku, která zde zrovna je, aby kontaktovala Petera a řekla mu, že je uvězněna na Druhé straně. Peter telefonát opravdu obdrží, ale Oliviin přechod zastaví Walterovi lidi a uvězní ji v zařízení na Ostrově svobody.\n\nDěj se odehrává zároveň v obou vesmírech. Tento díl začíná přesně tak, jak předchozí skončil - Peter obdrží telefonát od vyděšené uklízečky, které předala Olivii vzkaz, že je uvězněna v jiném vesmíru. Následovně Peter prohledává Oliviin počítač a vyzkouší ji - řekne jí větu, kterou může znát pouze Olivie z tohoto vesmíru - Na einai kalytero anthropo apo ton patera toy a Olivie neuspěje. Odvodí si ale, že Peter přišel na to, že ona není jeho Olivií a zparalyzuje ho nějakou látkou. Při odchodu si omylem vezme Peterův notebook a odchází do obchodu s psacími stroji a posílá přes psací stroj zprávu, že je potřeba ji vyzvednout. Mezitím se Walter dohodne s Brandonem, že zabijí naši Olivii a budou zkoumat její mozek. Poté se vracíme zpátky do tohoto vesmíru a Broyles informuje zbytek týmu, že Olivie ukradla jednu součástku stroje, nejspíše tu, kterou v paralelním vesmíru nemohli najít. Pak přijdou na to, kde Olivie komunikovala s druhou stranou a objeví psací stroj, na kterém jsou napsané rozkazy pro Olivii - má se dostavit do Penn Station v Newarku. Mezitím se dostaneme do paralelního vesmíru, kde Broyles mluví s naší Olivií v zařízení na Ostrově Svobody a ta se mu svěří s problémy a s tím, že ji chtějí zabít. Pak je odvezena na operační sál, kde jí mají oddělit orgány od těla, ale vyruší je Broyles, který zabije Brandona a pomůže Olivii dostat se pryč. Když ale Olivie otevře nádrž na Ostrově Svobody, zjistí, že ji vyprázdnili. Rozhodne se tedy dostat do laboratoře v Bostonu a Broyles se rozhodne jí pomoct. Mezitím se v našem vesmíru Olivie nachází ve stanici Penn. Setká se zde s mužem, který jí má pomoct dostat se na druhou stranu. Když jí na dámských záchodcích do těla vstřeluje harmonické tyče, jsou vyrušeni ženou, jež potřebuje nutně na záchod. Tým se mezitím dostane na místo a Peter zpozoruje Olivii s mužem, ti se skryjí na záchodech a muž, měňavec se přemění do těla ženy, co nutně potřebovala na záchod. Peter to ale prokoukne, měňavce zabije a zatkne Olivii. Přejdeme zpátky do paralelního vesmíru, kde se Olivie a Broyles dostanou na Harvard a Olivie je připravena vlézt do nádrže. Poděkuje Broylesovi a dostane se zpět na naši stranu, ale Broylese vystupují vojáci z Ministerstva obrany a zatknou ho. Naše Olivie se dostane na naší stranu, do laboratoře, ale zkolabuje a Astrid jí zavolá záchranku. Walter ve stanici Penn přijde na to, že Olivie přejde zpět do paralelního vesmíru, ale nedokáže tomu zabránit a na jejím místě se najde Broyles - mrtvý s chybějícími končetinami, který nahradil hmotnost Olivie v tomto vesmíru. Olivie se dostane zpět do svého vesmíru a nastupuje do služby zatím co naše Olivie se probírá v nemocnici.\n\nV tomto dílu řeší tým případ zavražděných, kterým před smrtí byly vyjmuty orgány, jejichž dárcem byla Amanda Walshová. Tým nakonec zjistí, že pachatelem je muž, který chce Amandu oživit - a podaří se mu to, ale ona následně umírá. Během dílu Peter Olivii řekne, že měl vztah s Olivií. Olivie se vrací do týmu, ale dopadají na ni deprese a v konci dílu řekne Peterovi, že s ním nechce být.\n\nTento díl se zabývá Pozorovatelem. Začíná ve chvíli, když jeden muž žijící v sanatoriu spatří svého 25 let mrtvého syna, který zemřel v roce 1985. Kamery poté zachytí Pozorovatele s tímto chlapcem, jak odcházejí pryč. Muž žijící v sanatoriu, Roscoe Jones si nemůže vzpomenout, co mu syn řekl, ale Walter mu pomůže - Roscoe si vzpomene, že mu jeho syn řekl, že Walterovi může pomoct. Waltera v laboratoři navštíví Pozorovatel a ten mu řekne: \"Dej Peterovi klíče a zachraň tu dívku.\" Ke konci dílu zjistíme, že Pozorovatel vše naplánoval, a že dojde ke chvíli, kdy Walter dá Peterovi klíče, aby mohl dohnat Pozorovatele, který utíká a Walter musí zachránit dívku, kterou postihne astmatický záchvat. Dozvídáme se, že syn Roscoa Jonese, Bobby, zemřel, protože Pozorovatel vytáhl v roce 1985 Waltera a Petera z vody. Peter totiž chytil vážku a jedna dívka o několik kilometrů dál vážku nemohla chytit a nešla domů, její otec se pro ni rozjel v bouřce a neviděl chodce, kterým byl právě Bobby a srazil ho. Chodec srážku nepřežil.\n\nCelý tým se vydává do tajného zařízení, v němž je sestaven stroj, který existuje i na druhé straně. Tým se setkává s Ninou, která celý projekt vede. Jako diváci vidíme, že se jí stále nedaří najít zdroj, který by stroj spustil. Náhle dojde k výpadkům elektřiny, stoj začne něco spouštět. Peter je zdrojem. Případ, který tým řeší, jsou vraždy měňavců z AlterOliviiny databáze lidí. Nakonec se Olivii podaří rozlousknout kód, kterým jsou měňavci zašifrováni, ale žádného z nich nezachrání. Všechny vraždy provedl Peter, aby získal úložiště dat ze všech měňavců.\n\n"}
{"id": "558316", "url": "https://cs.wikipedia.org/wiki?curid=558316", "title": "František Pavelka", "text": "František Pavelka\n\nFrantišek Pavelka (29. listopadu 1920 Břeclav – 11. ledna 1943 Berlín) byl radiotelegrafista, československý voják a příslušník výsadku Percentage.\n\nNarodil se 29. listopadu 1920 v Břeclavi. Otec Antonín byl poštovním doručovatelem, matka Julie rozená Hergoutová byla v domácnosti. František byl prostředním ze tří dětí. Již od mládí byl členem Sokola.\n\nV Břeclavi vychodil obecnou školu a nastoupil na gymnázium. To ale, z důvodu obsazení pohraničí Němci, dostudoval v Hodoníně. Poté se v roce 1939 zapsal na filozofickou fakultu Masarykovy univerzity do Brna. Kvůli uzavření vysokých škol (listopad 1939) nedostudoval, nastoupil na poště v Brně a poté jako telegrafní dělník u stavebního úřadu v Brně. Záhy se zapojil do ilegální práce proti německým okupantům.\n\nDne 31. března 1940 byl nucen uprchnout, neboť mu hrozilo zatčení pro odbojovou činnost. Přes Slovensko, Maďarsko, Jugoslávii a Turecko se dostal do Francie. Dne 6. května 1940 byl prezentován v Agde do československého zahraničního vojska a zařazen ke 3. rotě 2. pěšího pluku. Účastnil se bojů na frontě, ale po pádu Francie odjel lodním transportem do Anglie.\n\nV Anglii byl znovu zařazen k 2. pěšímu pluku do spojovací čety. V roce 1941 absolvoval školu pro důstojníky a 17. července 1941 byl, již v hodnosti svobodníka aspiranta zařazen do výcviku pro plnění zvláštních úkolů. Od 17. července 1941 do 28. září 1941 absolvoval kurz útočného boje (ve Skotsku), výcvik v seskoku padákem (parakurz), intenzivní školení v radiotelegrafii (speciální kurz radiotelegrafie) a školení v odbornostech nutných pro plnění sabotážních úkolů (základní sabotážní kurz).\n\nJednalo se o prvního československého výsadkáře vyslaného z Velké Británie, jemuž se podařilo seskočit v Protektorátu. Během plánovaného letu v noci z 3. na 4. října 1941 byl Pavelka přepraven letounem Whitley z anglického letiště Tangmer na území Protektorátu. Tento let trval 11,5 hodiny (byl to historicky nejdelší let Whitleye).\n\nAvšak vinou navigační chyby byl vysazen poblíž osady Koudelov u Čáslavi, namísto u cca 35 km vzdálených Nasavrk, kde ho čekala tamní odbojová skupina PVVZ, kterou vedl místní poštmistr Václav Doležal. František Pavelka měl splnit následující úkoly: předat ilegální organizaci na území protektorátu poselství exilového prezidenta Dr. Edvarda Beneše a ministra národní obrany exilové vlády generála Sergeje Ingra, jakož i radiomateriál (náhradní krystaly do radiostanic) a šifrovací klíč. Zároveň měl být k dispozici ilegální odbojové organizaci a zúročit tak zkušenosti nabyté v britských kurzech.\n\nPo určitých obtížích se Pavelkovi podařilo navázat kontakt s odbojem a přesunout se nejprve do Chrudimi a poté (za pomoci Rudolfa Michálka) do Prahy. Dne 6. října 1941 v Riegrových sadech v Praze na Vinohradech se Pavelka setkal s představitelem PVVZ Ing. Josefem Friedlem, který Pavelkovi zprostředkoval kontakt s odbojářem JUDr. Karlem Bondym.\n\nSetkání členů PVVZ JUDr. Karla Bondyho a Ing. Josefa Friedla s Pavelkou proběhlo 6. října 1941 a pak nejméně ještě jedenkrát po tomto datu v restauraci Akropolis. Na schůzkách byla projednávána odbojová spolupráce. Setkáním s Friedlem, Bondym a pravděpodobně i s plukovníkem Josefem Churavým (ON) se Pavelka napojil na civilní i vojenskou složku ÚVODu, ale to již v době, kdy tyto složky byly v procesu destrukce způsobené zatýkáním jejich členů gestapem.\n\nV Praze obdržel Pavelka od odbojářů falešné doklady (na jméno Petr Soukup) a nějaký čas se skrýval.\n\nJedním z míst, kde našel Pavelka v říjnu 1941 na doporučení JUDr. Karla Bondyho úkryt, byl byt Marie Rosenbachové na adrese Chvalova 1202/8, 130 00 Praha – Žižkov. Dne 21. října 1941] se zde Pavelku pokusilo gestapo zatknout, ale v bytě jej nezastihlo.\n\nDalším z míst, kde se Pavelka v Praze ukrýval (v době od 10. října 1941 až do svého zatčení 25. října 1941) byl byt jeho sestřenice Anny Maršálkové na adrese Pod hliništěm 729/17, 182 00 Praha – Kobylisy.\n\nNa konci října 1941 se několik dní Pavelka ukrýval v bytě paní Paulíčkové na adrese Kamenická 622/46, 170 00 Praha – Holešovice (německy: Steinmetzstrasse). V důsledku prozrazení (rozkrytí) celé odbojové sítě byl v tomto bytě 25. října 1941 zhruba ve 4.00 hodiny ráno zatčen gestapem. \n\nJeště téhož dne (25. října 1941) byl podroben Pavelka výslechu v Petschkově paláci, poté byl převezen na Pankrác. Následně byl vyslýchán (mimo jiné i tlumočníkem gestapa Josefem Chalupským (* 1901)) a mučen. Choval se velmi statečně a nejspíše neprozradil žádné zásadní údaje o svém výcviku ve Velké Británii, ani neposkytl gestapu informace o lidech, kteří jej po seskoku ubytovali. Od konce října 1941 do 5. srpna 1942 byl Pavelka vězněn v pankrácké věznici. Dne 5. srpna 1942 byl předán lidovému soudu v Berlíně a za čtrnáct dní (19. srpna 1942) odsouzen k trestu smrti. Mezi tím byl 28. října 1942 v Londýně povýšen do hodnosti poručíka pěchoty. Dne 11. ledna 1943 byl v Berlíně Plötzensee popraven stětím gilotinou. Jednalo se o jediného československého výsadkáře-odbojáře, který byl popraven v Berlíně.\n\nPo jeho smrti byl popel rozprášen na neznámém místě v okolí Berlína. Rodinu Františka Pavelky poté vyzvaly německé úřady k úhradě nákladů na popravu, které činily 4.318 říšských marek.\n\nDne 1. prosince 1945 byl povýšen do hodnosti nadporučíka pěchoty in memoriam a dne 17. července 1948 byl povýšen do hodnosti kapitána pěchoty in memoriam.\n\n\n"}
{"id": "558318", "url": "https://cs.wikipedia.org/wiki?curid=558318", "title": "Einar Svensson", "text": "Einar Svensson\n\nJohn Einar \"Stor-Klas\" Svensson (27. září 1894 – 20. března 1959) byl švédský reprezentační hokejový obránce.\n\nV roce 1920 byl členem Švédského hokejového týmu, který skončil čtvrtý na Letních olympijských hrách. Odehrál pět zápasů a vstřelil dvě branky.\n\n"}
{"id": "558321", "url": "https://cs.wikipedia.org/wiki?curid=558321", "title": "Nils Molander", "text": "Nils Molander\n\nNils Edward \"Nisse, Molle\" Molander (22. června 1889 – 30. ledna 1974) byl švédský reprezentační hokejový záložník.\n\nV roce 1920 a 1924 byl členem Švédské hokejového týmu, kde skončil na olympijských hrách vždy na čtvrtém místě. Odehrál čtyři zápasy a vstřelil dvě branky.\n\n"}
{"id": "558323", "url": "https://cs.wikipedia.org/wiki?curid=558323", "title": "Pevný kyslík", "text": "Pevný kyslík\n\nPevný kyslík vzniká za normálního tlaku při teplotách pod -218,79 °C (54,36 K). Je to, podobně jako kapalný kyslík, čirá látka s lehce namodralou barvou způsobenou absorpcí červeného záření (na rozdíl od barvy oblohy, která je způsobena Rayleighovým rozptylem).\n\nMolekuly kyslíku přitahují pozornost díky vztahu mezi molekulárním magnetizmem a krystalovou strukturou, elektronovou strukturou a supravodivostí. Kyslík je jedinou jednoduchou, dvouatomovou molekulou (a jednou z mála molekul obecně), která vykazuje magnetický moment. Díky tomuto je pevný kyslík mimořádně zajímavý, lze ho považovat za \"spinově-řízený\" krystal, který vykazuje neobvyklé magnetické chování. Za velmi vysokých tlaků změní pevný kyslík své chování z izolantu na kovový stav a za velmi nízkých teplot přejde do supravodivého stavu. Výzkum struktury kyslíku započal ve dvacátých letech 20. století, a v současnosti známe šest odlišných krystalografických fází.\n\nZnáme celkem šest různých fází pevného kyslíku:\n\n\nJe známo, že kyslík při přechodu do pevného skupenství za laboratorní teploty a při vysokém tlaku vytváří β-fázi, dalším zvyšováním tlaku přechází tato fáze na fázi δ při 9 GPa a ε při 10 GPa, tyto přechody jsou spojené se změnou barvy na růžovou, oranžovou, potom červenou (stabilní fáze oktakyslíku), a poté červená barva přechází se zvyšujícím se tlakem na černou. Tyto barevné změny jsou způsobeny zvětšováním molekulárních interakcí. Pokud na fázi ε působíme tlakem vyšším než 96 GPa přechází na ještě hustší modifikaci ζ.\n\nJakmile tlak kyslíku při pokojové teplotě překročí 10 GPa, dojde k výrazným fázovým přeměnám na jiné alotropní modifikace. Tyto změny jsou doprovázeny výrazným snížením objemu a barevnou změnou z modré na tmavě červenou. Fáze ε byla objevena roku 1979, ale její struktura nebyla objasněna. Na základě infračervených spekter, byla v roce 1999 navržena struktura obsahující molekuly O v krystalové mřížce. V roce 2006 byla provedena rentgenová strukturní analýza této fáze, díky níž bylo zjištěno, že je červený kyslík tvořen molekulami O.\n\nZe všech fází pevného kyslíku je tato poměrně zajímavá: má tmavě červenou barvu, velmi silnou absorpci infračerveného záření a pod vlivem magnetického pole kolabuje. Je stabilní ve velmi širokém rozmezí tlaků a stala se předmětem zkoumání v mnoha projektech z oblasti rentgenové strukturní analýzy a spektroskopie a také v mnoha teoretických studiích. Bylo zjištěno, že krystaluje v monoklinické C2/m soustavě a její absorpci v infračervené oblasti lze vysvětlit pomocí shlukování kyslíkových molekul do větších jednotek.\n\n\nζ-fáze kyslíku vzniká stlačováním ε-kyslíku na tlak 96 GPa. Poprvé byla připravena roku 1990 stlačením kyslíku na tlak 132 GPa. ζ-fáze s kovovým klastrem vykazuje nízkoteplotní supravodivost.\n\n"}
{"id": "558325", "url": "https://cs.wikipedia.org/wiki?curid=558325", "title": "Wilhelm Arwe", "text": "Wilhelm Arwe\n\nKarl Wilhelm Konrad Arwe (28. ledna 1898 – 8. dubna 1980) byl švédský reprezentační hokejový útočník.\n\nV roce 1920 a 1924 byl členem Švédské hokejové týmu, kde skončil na olympijských hrách stejně čtvrtý. Odehrál tři zápasy a vstřelil dvě branky.\n\n"}
{"id": "558326", "url": "https://cs.wikipedia.org/wiki?curid=558326", "title": "Jankovští z Vlašimi", "text": "Jankovští z Vlašimi\n\nJankovští z Vlašimi jsou někdejší rytířský a panský český rod, svůj přídomek odvozoval od středočeského města Vlašimi. Později se rozdělil na několik samostatných větví, které přijaly vlastní přídomek.\n\nJaroš a Mařík provázeli na výpravách na evropská bojiště Jana Lucemburského, po jedné z bitev byli pasováni na rytíře. V polovině 14. století se objevují zmínky o dalších pánech z Vlašimi, například o bratrech Michalovi, Pavlovi a Janu Očkovi, který se stal druhým pražským arcibiskupem. Matěj z Vlašimi je považován za praotce jankovské větve. Očkův bratr Pavel vlastnil hrad Jenštejn a založil jenštejnskou větev. Maříkův syn Hron padl spolu s králem Janem Lucemburským v bitvě u Kresčaku.\n\nSamotný Jan Očko se stal tajemníkem Karla IV. a poté olomouckým biskupem, doprovázel císaře na cestě po Itálii. Po smrti Arnošta z Pardubic jej roku 1364 zvolili pražským arcibiskupem. V nepřítomnosti panovníka spravoval zemi a stal se poručníkem Václava IV. Pokračoval v budování roudnického hradu i města. Ve zdejší zámecké kapli se také nachází slavný votivní obraz. Roku 1378 jej papež Urban VI. jmenoval kardinálem, jako prvního Čecha v této funkci. V roce 1379 se vzdal postu arcibiskupa ve prospěch příbuzného Jana z Jenštejna a o rok později zemřel.\n\nV 15. století Jankovští prodali statky v Čechách a usídlili se na Moravě. Jan Jankovský z Vlašimi byl v roce 1405 členem zemského soudu a za své služby obdržel v roce 1416 od krále Václava zámek Úsov. Jiří Úsovský v letech 1516–1520 působil jako podkomoří markrabství moravského. V roce 1615 byli povýšeni do panského stavu bratři Fridrich a Volf Zikmund Jankovský z Vlašimi z bítovské větve a bratři Adam a Jiřík Jankovský z Vlašimi z linie rešické. Volfa Zikmunda zvolili za stavovského povstání dodatečně členem direktorské vlády. Než se stačil zodpovědět císaři Ferdinandovi II. z účasti na povstání, roku 1622 zemřel. Jeho bratr Fridrich bojoval na císařově straně, k bítovskému panství poté koupil i Jemnici.\n\nFridrichův syn Hynek se stal císařským radou Ferdinanda III. Císařský komorník Maxmilián Arnošt II. z Vlašimi (1665–1736) se od dob studií ve Vídni přátelil s Josefem I., později se stal tajným dvorním radou. Oženil se s vdovou po Adamovi hraběti Zrinském, Marií Kateřinou, rozenou hraběnkou z Lamberka (1664–1717). Díky tomuto sňatku získal obrovskou knihovnu rodu Zrinských, kterou přestěhoval na Bítov. Své dcery provdal za členy rodů Daunů a Kouniců. Snažil se pro sebe a svůj rod získat titul říšského hraběte, nashromáždil mnoho důkazů ze starých listin a jiných dokumentů. Jestli tato snaha vedla k cíli, je sporné, některá novější literatura uvádí stav říšských hrabat, avšak v archivu České dvorské kanceláře se žádné důkazy o tomto nenacházejí. Tento titul lze najít již před svatbou s hraběnkou Zrinskou, mohl jej používat jako manžel hraběnky. Po smrti Josefa I. ztratil vyhlídky na povýšení a vrátil se na rodnou půdu. Zemřel bez mužského dědice, čímž bítovská větev vymřela po meči.\n\nFrantišek Antonín Jankovský z Vlašimi (1690–1752) pocházel z rešické linie rodu a soudně usiloval o získání Bítova pro svoji větev a děti svého bratra Jana Antonína (1692–9. června 1740). Povedlo se mu to v roce 1752, po několika měsících však zemřel a děti obou bratrů osiřely. Roku 1755 udělila císařovna Marie Terezie bítovské panství rakouským příbuzným bítovské větve, rodu Daunů.\n\nSyn Jana Antonína, Jan Václav Jankovský z Vlašimi (1729–1775), působil jako vojenský vůdce během sedmileté války. Po jeho smrti jeho synové Jan Jankovský a Karel Jankovský von Mayenhorst byli pokračovateli rodu v Čechách. Rodina se oženila s rodinami von Raule a Kralik von Meyrswalden. V 18. století se příslušníci rodu odstěhovali z Čech. John Jankovsky (1845–1944) pokračoval v rodové linii v Americe.\n\nVe většině starších literatury se uvádí, že rod vymřel koncem 18. století.\n\nPři povýšení do panského stavu dostali čtvercový erb s černou orlicí a znak pánů z Vlašimi se dvěma červenými supími hlavami.\n\nSpojili se s pány z Kunštátu, Zrinskými, Lamberky, Dauny, Šternberky a dalšími českými a moravskými rody.\n\n\n\n"}
{"id": "558333", "url": "https://cs.wikipedia.org/wiki?curid=558333", "title": "Draslíkový kanál", "text": "Draslíkový kanál\n\nDraslíkový kanál je iontový kanál umožňující kontrolovaný transport iontů draslíku přes membránu. Obvykle se jedná o kanály, které propouštějí draslík ven z buňky a v nejtypičtějším případě jsou umístěny na cytoplazmatických membránách nervových buněk. Zde se podílí na vzniku nervových vzruchů, podílejí se na obnově klidového potenciálu a regulaci vzniku akčních potenciálů.\n\nObecně však mohou draslíkové kanály spadat do několika kategorií: některé se otevírají vlivem změněné polarity membrány (napěťově řízené kanály), jiné reagují na zvýšenou koncentraci vápníku nebo zvýšení poměru ATP/ADP v buňce, další reagují až po navázání ligandu na receptor. Draslíkové kanály mají obvykle šest nebo dvě transmembránové domény.\n"}
{"id": "558335", "url": "https://cs.wikipedia.org/wiki?curid=558335", "title": "Okres Lwówek Śląski", "text": "Okres Lwówek Śląski\n\nOkres Lwówek Śląski (polsky \"Powiat lwówecki\") je okres v polském Dolnoslezském vojvodství. Rozlohu má 709,94 km² a v roce 2006 zde žilo 48 144 obyvatel. Sídlem správy okresu je město Lwówek Śląski.\n\nNa západě sousedí s okresem Lubań, na severu s okresem Bolesławiec, na severovýchodě s okresem Złotoryja a na východě s okresem Jelenia Góra. Na jihu sousedí s Českou republikou, Libereckým krajem.\n\nMěstsko-vesnické:\n\n"}
{"id": "558344", "url": "https://cs.wikipedia.org/wiki?curid=558344", "title": "Janovští z Janovic", "text": "Janovští z Janovic\n\nJanovští z Janovic a Klenové, staročesky \"Janowský z Janowicz a Klenowýho\" ( \"Janowsky von Janowitz und Klenau\") jsou stará česká rytířská, panská a později částečně též hraběcí rodina. Mají společné předky s nejmladší linií rodu, která přijala jméno Klenovský z Klenové (německy \"Klenowsky von Klenau\"), jejichž hrad Klenový se tyčí v blízkosti Janovic nad Úhlavou na Klatovsku.\n\nRoku 1289 pečetí listinu svým erbem Jan z Janovic. Po jeho smrti se dostává vodní hrad v Janovicích s příslušenstvím do rukou krále Jana Lucemburského. Dalším zde byl Jan z Janovic (1305–1360). Ovšem již roku 1290 je v Chotěšově zmiňován v zápisu \"Johannes de Janovich,\" který byl pravděpodobným zakladatelem janovického hradu. Jeho synové Racek a Něpr drželi hrad Pajrek (německy \"Bayereck\"), na Pajreku je před rokem 1250 zmiňován Jan z Janovic a později i jeho syn Bohuslav z Janovic. V 15. století se připomíná jiný Jan z Janovic, který střídavě stál na straně husitů i jejich odpůrců. Bojoval také s Oldřichem z Rožmberka. Janův příbuzný Racek z Janovic pocházel z větve pojmenované podle nedalekého hradu Rýzmberka (Racek Riesenberský z Janovic, jindy psáno Racek Ryžmberský z Janovic) a válčil s pasovským biskupem i králem Václavem IV., stál na katolické straně, vydal husitského kněze Nekvasu Bavorům, kteří jej umučili, za což Racka Ryžmberského z Janovic po bitvě u Vyšehradu husité ubili cepy.\n\nJedna z linií v 15. století zůstala v Janovicích (nad Úhlavou) a ve sporech tu pokračoval Heřman Janovský z Janovic, který po smrti svého bratra Jindřicha zůstal roku 1483 jediným pánem v Janovicích a Bystřici. Sloužil bavorskému knížeti Albrechtu IV. Moudrému, avšak nedostal od něj zaplaceno za službu, a proto proti němu následně válčil. Spor řešil i český královský dvůr. Poté Heřman a jeho syn Oldřich museli bojovat i proti české královské moci. Na jejich dopadení byla vypsána odměna 500 kop míšeňských grošů. Heřman střídavě žil ve své vlasti a v cizině (v Bavorsku a v Rakousku), sváry skončily až jeho smrtí okolo roku 1536.\n\nRod se rozdělil na několik větví, jedna z nich se odstěhovala do jižního Německa a dále do Francie a Belgie. Ve Francii přijali jméno „Besme“ (\"Yanowitz de Besme\"). Jan z Janovic jindy uváděno Karel z Janovic, zakotvil ve Francii, kde sloužil vévodovi Ludvíkovi Lotrinskému (Louis de Guise), na jehož popud roku 1572 smrtelně zranil jeho politického rivala, admirála Kašpara Colignyho. Potomci rodu žijí v Čechách, ve Württembersku, v Bádensku, Francii a Belgii, kde se od 19. století stále vyskytuje příjmení Besme. Další větev se odstěhovala do Slezska a byl jim pozměněn klenot (namísto šachovaného křídla, tři pera, červené, stříbrné a modré).\n\nDne 13. 11. 1772 byl povýšen do stavu českých svobodných pánů František Adam Janovský z Janovic na Otíně, Předslavi a Chuchli s právem oslovení \"vysoce urozený\" (vysokoblahorodý německy \"Hoch- und Wohlgeboren\"), kteréžto právo bylo udělováno nevládnoucím hrabatům a baronům z prastarých šlechtických rodů.\n\nVětev, která používala jméno Klenovský z Klenového a Janovic podle nedalekého hradu Klenového, vzdáleného asi 2 km od hradu janovického, byla dne 20. 8. 1623 povýšena do říšského stavu svobodných pánů (pro Jana z Klenového a Janovic na Žinkovech, zemského vice písaře království českého, a jeho potomky), následně byl této odnoži rodu Janovských potvrzen český panský stav (dne 25. 1. 1629) a sice Vilémovi z Klenového a Janovic, synovi výše zmíněného Jana z Klenového a Janovic. V Řezně byl poté dne 15. 10. 1630 povýšen rod do říšského hraběcího stavu (pro téhož Viléma z Klenového a Janovic, toho času již v roli císařského rady a komořího). Nakonec došlo ještě 26. 7. 1633 k potvrzení českého hraběcího stavu.\n\nCísař Leopold I. potvrzuje listinou z 1. října 1698 (Vídeň) na žádost hraběte Františka Hartmana Klenovského z Klenového a z Janovic privilegium krále Vladislava Jagellonského z 26. října 1514 (Budín), jímž byla ves Roupov povýšena na městečko. (ATS Červené Poříčí 12, Ověřený opis, papír, složka o 4 foliích 21,5 x 33,6 cm, něm., pečeť veřejného notáře Václava Maxmiliána Lochovského přitištěna pod papírovým krytem. Listina č. 199, z 30. října 1731 (Praha))\n\nPověst vypráví o Smilu Zdeborovi Janovském z Janovic, který se na své tvrzi zabýval alchymií a přišel na způsob pěstování zlata na poli. Vyséval olověná semena, zaléval je elixírem. Sklízel zlaté hlízy, rostliny plodící a připomínající brambory.\n\nRacek Janovský z Janovic vlastník pevného vodního hradu v Janovicích nad Úhlavou a pán blízkého pohraničního hradu Pajrek. Jako věrný stoupenec strany podobojí a krále Jiřího z Poděbrad na Klatovsku, byl již od roku 1459 králem pověřen správou Domažlic. Proslavil se vítězstvím nad bavorskými křižáky vedenými Albrechtem Nothaftem z Vernberka v bitvě u Nýrska 22. září 1467, které vybojoval společně s domažlickými a klatovskými měšťany.\n\nVáclav Janovský z Janovic, kanovník v Hradci Králové, doktor teologie při jezuitské koleji v Olomouci. 30. července 1752 světil kapli Sv. Jana Nepomuckého v Lázních Miletín. Jeho dílo “Quaestio de Praedestinatione, et Reprobatione. In Magna Aula Academica Almae Universitatis Olomucensis Collegii Societatis Jesu suprema Doctoratus Theologici Laurea inauguraretur” bylo vydáno v roce 1733 v Opavě tiskařem Janem Václavem Schindlerem.\n\nJan hrabě Klenovský z Klenové a Janovic (1758–1819) generál jezdectva. Narodil se v Praze (nebo v Benátkách nad Jizerou) 13. dubna 1758 jako potomek starobylého českého šlechtického rodu pánů z Klenové a Janovic. V 17 letech vstoupil do pěšího pluku č. 47 (IR47). Převelen byl k 5. švališérskému pluku, kde během války o bavorské dědictví dosáhl hodnosti rytmistra. Za války s Tureckem se stal majorem a s dragounským plukem č. 1, k němuž byl přeložen roku 1792, bojoval v rakouském Nizozemí a pod Wurmserovým velením na Horním Rýnu. V roce 1795 rozhodl Klenovskýho jezdecký útok bitvu u Handschuhheimu, za což Klenovský získal Řád Marie Terezie a byl povýšen na plukovníka 5. husarského pluku (jehož majitelem byl Wurmser). V počáteční fázi tažení ke Castiglione (červen 1796) zaútočil Klenovský jako velitel předvoje Quasdanovičovy kolony překvapivě na Brescii, což donutilo Bonaparta zrušit obléháni Mantovy. Klenovský se zde spojil s Wurmserem a v Mantově setrval i při jejím druhém francouzském obležení, které skončilo kapitulací pevnosti v únoru 1797.\n\nGenerálmajorem se Klenovský stal roku 1798. O rok později porazil MacDonalda u San Giovanni a dobyl Boloňu a Florencii. V roce 1800 byl přeložen do Německa pod Krayovo velení ve svých 42 letech se stal podmaršálkem a v prosinci přispěl k Augerauově porážce u Norimberku. Po skončení Druhé koaliční války se usadil v Praze. Během války 1805 působil jako velitel divize, byl však spolu s Mackem zajat při kapitulaci Ulmu. V roce 1809 zpočátku velel předvoji I. sboru, v bitvě u Wagramu pak převzal od Hillera VI. sbor. Přestože byl Jan hrabě Klenovský (z Klenové a Janovic) pověřen velením rakouského VI. sboru u Wagramu velmi pozdě, až těsně před bitvou samou, vedl jej neohroženě do boje proti francouzskému levému křídlu, za což byl oceněn komandérským kříže Řádu Marie Terezie. Když už jako generál jezdectva velel v roce 1813 IV. sboru, zmocnil se 14. října útokem Liebertwolkwitz a o dva dny později v bitvě u Lipska zajišťoval kraj spojeneckého pravého křídla. Během dalšího spojeneckého tažení zadržoval v Drážďanech síly maršála Saint Cyra. V roce 1814 se stal vojenským velitelem na Moravě. Oženil se v roce 1800 s vdovou (po zemřelém Somsich de Sárd) Josefínou, rozenou Tallyan von Wisseck (Talián z Víšku). Zemřel 6. října 1819 v Brně.\n\nPeter Maximilian Janowsky von Janowitz auf Peterswaldau (Pieszyce ve Slezsku), roku 1717 knížete Lobkowicze rada a vrchní regent všech knížecích komorních statků ve vévodství zaháňském. Byl mu polepšen erb respektive klenot z janovských složených orlích křidel červené barvy se stříbro modře šachovaným břevnem na tři pštrosí pera heraldicky zprava doleva modré, stříbrné a červené (srovnej lobkowiczká pštrosí pera v klenotu erbu), přikryvadla pravé modro stříbrné a levé červeno stříbrné.\n\nJanovští z Janovic spolu s Klenovskými z Klenové mají téměř totožný erb. Na červeném podkladu se nachází ve třech řadách a sedmi sloupcích stříbrně a modře šachované břevno. Podobný erb s Janovskými mají také Trauttenbergové, Fremdárové a Althannové a patrně všechny vycházely z erbu Babenbergů, kteří jej zdědili po Traungauerech. Šachování břevna Janovských patrně odpovídá routovému šachování bavorského erbu rodu von Bogen, jestliže výchozí šumavský hrad Pajrek se původně německy nazýval Bayereck. Klenovským z Janovic byl erb polepšen o stříbrné srdce v patě štítu a o zlaté inciály F M R (Ferdinand I., Maxmilián II., Rudolf II.) pod sebou mezi rozloženými orlími křídly, která jsou obě přepažena stejným stříbro modře šachovaným břevnem jako štít.\nErbovní heslo Kryštofa Janovskýho z Janovic bylo “Pán Bůh a čest můj klenot jest.”, německy “Gott und Ehre mein Kleinod wäre.”\nJanovice nad Úhlavou, Klenová, Nýrsko, Pajrek, Petrovice, Sohostov, Řesanice, Jindřichovice, Kotouň, Oselce, Starý Smolivec, Klikovka (u Prahy), Dlažov, Kadov, Pluhův Žďár, Mokrosuky, Tedražice, Kolinec, Mlázovy, Žinkovy, Benátky nad Jizerou, Rokytnice v Orlických horách.\n\nKostel v Řesanicích má čtyři oltáře, panelový hlavní s obrazem Všech svatých (prostor za oltářem přístupný dvěma vchody slouží jako sakristie), dva boční výklenkové, levý Panny Marie, pravý sv. Jana Evangelisty a při severní stěně ještě oltář Matky Boží Bolestné. První tři jsou rokokové a byly pořízeny patronem kostela Františkem Karlem Janovským z Janovic na Oselcích († 1766) a jeho manželkou Annou Antonií von Helversen († 1766), jak prozrazují jejich malované znaky na obou bočních oltářích.\n\nNad obcí Oselce se na zalesněném kopci nachází kaple sv. Markéty, tradiční poutní místo regionu, jež nechal zbudovat roku 1691 Jiří Vojtěch Janovský z Janovic se svojí chotí Markétou. Barokní kaple má tvar jednoduché osmiboké centrály. Markéta byla oblíbenou světicí baroka, zde má patrocinium pravděpodobně navíc vztah ke jménu manželky donátora. Za císaře Josefa II. byla uzavřena a chátrala. V roce 1856 ji nechal obnovit hrabě František Boos-Waldeck.\n\nBlíže města Klatov vládne údolí Úhlavy hrad a zámek Klenová, pod nímž městečko Janovice nad Úhlavou se rozkládá, rodná to dvě sídla hrabat Klenovských z Klenové a rytířů Janovských z Janovic, kteří šachovnici modrou a bílou na štítě červeném za erb měli aspoň již r. 1291, kdy na pečeti Jana z Janovic tento erb poprvé jsme spatřili. Po smrti Janově prodal král český Jan r. 1327 vodní hrad Janovský se clem v Nýrsku Petrovi z Rožmberka, ale již roku 1358 opět Janovští z Janovic seděli na Janovicích a spolu na Hradešicích u Nalžov, oba statky jako léna držíce. Klenovští z Klenové měli hrad Klenový vždy v držení zpupném a současně s Janem z Janovic připomíná se r. 1291 Bohuslav z Klenové. Přední mužové obou rodin proslavili se válečnými skutky svými: pan Přibík z Klenové na městu Stříbře proti přesile křižáků německých ve válkách husitských rekovsky se ubránil r. 1427 a jeden z posledních potomků jeho, hrabě Jan z Klenové a Janovic v bitvě u Lipska a Wagramu proti Napoleonovi se vyznamenal; Janovští z Janovic pak chovali ve vzácné památce předka svého Heřmana (1496–1524), jenž celé Bavorské zemi opověděl a na Janovicích hradě moci Bavorské šťastně odolal. Jak Janovští tak Klenovští přetrvali vladyky Chřínovské z Chřínova na Merklíně, kteří jednoho erbu a rodu s nimi byli, ale jen konce XVI. století se dočkali.\n\nPo roce 1410 se Dlažov stal majetkem pána na Klenové Přibíka z Klenového a Janovic a Němci museli za jeho vlády z Dlažova utéci. Roku 1426 stihla Dlažov strašlivá pohroma od německého vojska. Dlažov byl Němci vypálen a to proto, že byl v rukou husity Přibíka z Klenového a Janovic. Po husitských válkách se stal majitelem dvora v Dlažově Jan Štěpánovic.\nRoku 1561 byla část Dlažova prodána Oldřichu Janovskému z Janovic, který byl synem Smila Janovského z Janovic, vlastníka Soustova (Sohostova). Druhou část Dlažova držel Oldřichův bratr Vladislav Janovský z Janovic. Kromě toho jsou v Dlažově dva dvory, které vznikly až po husitských válkách.\n\nPříbuzní rodu Janovských z Janovic a Klenové jsou: Klenovští z Klenové, Švihovští z Rýzmberka, Černínové z Chudenic, Harantové z Polžic a Bezdružic, Běšinové z Běšin, Bořkové Dohalští z Dohalic, Benedové z Nečtin, Hájkové z Robčic, Pšovlčtí z Mukoděl, hrabata z Gorcey-Longuyon, Rýzmberští z Janovic, Trauttenbergové z Trauttenbergu, Lickové z Rýzmburku, Kyšperští z Vřesovic, Chřínovští z Chřínova, z Týnce, Váněčtí z Jemničky, Podmokelští z Prostiboře, Perglárové z Perglasu, Káničtí z Čachrova, Točníkové z Křimic, Chocomysští z Winterfelsu, z Wildenfelsu, Přechovští z Malevic, Příchovští z Příchovic, Rozhovští z Krucemburku, Hošťálkové z Javořice, Kocové z Dobrše, Vratislavové z Mitrovic, baroni z Unwerthu, Helwersenové z Helwersheimu, z Sternenfelsu, z Sachsenheimu, Slavatové z Chlumu a Košumberka, Ranové/Runnové z Winnendenu, z Arna/d'Arnauld (Anna, neteř vévody Guise, dcera kardinála Luis de Guise), z Florainville, z Karpfenu, Schillingové z Cannstadtu, z Halleweillu, z Landsee, z Laubenberka, z Štokavy (von Stockheim), z Flossburgu, z Popumhausu, Chanovští z Dlouhé Vsi, Mařanové Bohdanečtí z Hodkova, Pachtové z Rájova, z Puteani, Lipovští z Lipovic, Údrčtí z Údrče, Malovcové z Malovic, Malovcové z Chýnova, Deymové ze Stříteže, Cobové z Neudingu, Hubertové z Hubertsburgu, z Collard, d'Yves d'Ostiche, baroni z Wasmuth, z Auerbachu, z Gutštejna, z Roupova, Nebílovští z Drahobuze, z Neveklova, Obytečtí z Obytec, Chlumčanští z Přestavlk, Sedlečtí z Újezdce, Wiederspergerové z Wiederspergu, Belloutte de Watters, de Frédy, Waldhauserové z Trattenheimbu, de Le Gras, de Condé, de Baintz, de Nugent, Breuilové de Minette, Alvarezové de Toledo, Plánští z Žeberka, Cílové z Svojšic, Muchkové z Bukova, Ubelli von Siegburg, Morzinové, von Walmerode, von Benningsen, von Riesch, von Amira a další.\n\n"}
{"id": "558347", "url": "https://cs.wikipedia.org/wiki?curid=558347", "title": "Únos (rozcestník)", "text": "Únos (rozcestník)\n\nSlovo únos vyjadřuje v původním významu nezákonné zmocnění se osoby nebo osob zpravidla proti jejich vůli. Příkladem jsou únosy na Dawson's Field či únos Adolfa Eichmanna.\n\n\n\n"}
{"id": "558348", "url": "https://cs.wikipedia.org/wiki?curid=558348", "title": "Menthol", "text": "Menthol\n\nMenthol čili 2-isopropyl-5-methylcyklohexan-1-ol je bílá či průhledná a za pokojové teploty krystalická látka charakteristické vůně. Je součástí silice máty peprné a z chemického hlediska se řadí, podobně jako například kafr, pinen, citral, myrcen nebo geraniol mezi monoterpeny - jeho základem jsou 2 isoprenové jednotky. Jako většina terpenů má lipofilní charakter. Menthol má mírné lokálně anestetické účinky a snižuje podráždění jícnu. Je taktéž slabým agonistou κ-opioidového receptoru. Chladivý pocit při konzumaci, vdechnutí, či nanesení na pokožku způsobuje jeho schopnost chemicky spouštět teplotní receptory TRPM8. \n\n"}
{"id": "558350", "url": "https://cs.wikipedia.org/wiki?curid=558350", "title": "Jeníškové z Újezda", "text": "Jeníškové z Újezda\n\nJeníškové z Újezda byla česká vladycká rodina, v 17. století povýšili do panského stavu. Pocházeli z Újezda na Litoměřicku.\n\nKrálovský spráce pražského Ungeltu a erbovní měšťan Jan Jeníšek z Újezda zplodil syna Jana, jenž po svém příbuzném z matčiny strany koupil tvrz Svrčovec na Klatovsku a připojil k ní i ves Štěpánovice. Působil jako královský místokomorník. Jeho devět dcer a tři synové si rozdělili otcův majetek. Jeho syn Burian válčil v tureckých válkách. Burianůvy synové Jindřich a Jan tropili výtržností a stali se proslulými pro své násilnické sklony. Jan zranil bratry Buriana a Viléma. Jan Jeníšek († 1565) vešel ve známost jako znalec zemského práva, stal se mecenášem Mattioliho herbáře. Sepsal několik rukopisů o hospodaření, smlouvách atd.\n\nRada purkrabského úřadu Přibík od roku 1623 zastával funkci karlštejnského purkrabího, v roce 1640 se stal nejvyšším písařem království. Na začátku stavovského povstání odešel do Bavorska, po porážce stavů se vrátil do vlasti, kde sloužil císaři Ferdinandovi jako královský prokurátor, vyšetřující účastníky povstání. Díky konfiskacím levně zakoupil velký majetek, z Březnice vytvořil rodové panství. Skoupil i statky sourozenců, které po své smrti odkázal synovci Přibíkovi Františkovi, kterého díky intervenci strýce povýšili do panského stavu.\n\nPoslední člen rodu, Jan Josef, přežil syny i vnuka, před svou smrtí přenesl rodové statky Březnice, Hradiště, Vildštejn i rodinný erb na Viléma Albrechta Krakovského z Kolovrat. Přes Kolovraty přešel titul i znak na rod Pálffyů.\n\nV původním znaku je jednorožec v šikmo polceném černozlatém štítě. Při povýšení do panského stavu přibyl v klenotu místo mouřenína říšský orel.\n\nSpojili se s Hodějovskými, Haranty, Čachrovskými, Klenovskými, Valdštejny či Mitrovskými.\n\n"}
{"id": "558352", "url": "https://cs.wikipedia.org/wiki?curid=558352", "title": "XI. letecký sbor (Německo)", "text": "XI. letecký sbor (Německo)\n\nXI. letecký sbor (\"německy: XI Fliegerkorps\") byl německý armádní sbor za druhé světové války spadající pod Luftwaffe. Byl vytvořen pod velením generála letectva Kurta Studenta v prosinci roku 1940 z výcvikových a záložních výsadkových jednotek v Berlíně-Tempelhofu.\n\nPod velení sboru, které až do počátku roku 1943 sídlilo v Berlíně-Tempelhofu a následně se přesunulo do jihofrancouzského města Nimes, spadalo značné množství výsadkových a výcvikových jednotek Luftwaffe.\n\nK počátku března roku 1944 bylo rozhodnuto, že bude sbor rozšířen a přeměněn na 1. výsadkovou armádu pod velením právě generála Studenta.\n\n\n\n\n\n\n"}
{"id": "558356", "url": "https://cs.wikipedia.org/wiki?curid=558356", "title": "Erik Burman", "text": "Erik Burman\n\nHjalmar Erik Wilheim \"Jerka, Burre\" Burman (6. prosince 1897 – 31. března 1985) byl švédský reprezentační hokejový útočník.\n\nV roce 1920 a 1924 byl členem Švédské hokejové týmu, kde skončil na olympijských hrách stejně čtvrtý. Odehrál pět zápasů a vstřelil čtyři branky.\n\nV roce 1921 na mistrovství Evropy, Burman hrál za Švédsko v jednom zápase proti Československu. Vstřelil tři góly a pomohl vyhrát Švédsku nad Československem 6:4. Získali tím titul mistrů Evropy.\n\n"}
{"id": "558358", "url": "https://cs.wikipedia.org/wiki?curid=558358", "title": "Georg Johansson-Brandius", "text": "Georg Johansson-Brandius\n\nGeorg Johansson-Brandius (10. května 1898 – 20. dubna 1964) byl švédský reprezentační hokejový útočník.\n\nV roce 1920 byl členem Švédské hokejové týmu, který skončil čtvrtý na Letních olympijských hrách. Odehrál šest zápasů a vstřelil tři branky.\n\n"}
{"id": "558359", "url": "https://cs.wikipedia.org/wiki?curid=558359", "title": "Jenšíkové z Ježova", "text": "Jenšíkové z Ježova\n\nJenšíkové z Ježova jsou česká vladycká a později rytířská rodina. Přídomek odvozovala od vesnice Ježov (okres Pelhřimov) u Humpolce. Byli stejného původu jako Jenšíkové z Radvanova, se kterými se v 16. století rozdělili.\n\nV roce 1597 koupil Adam Jenšík z Ježova půdu v Rašovicích. Jenšíkové se účastnili stavovského povstání jako zemská hotovost, roku 1629 jim byl udělen tzv. pardon. Později drželi Křtěnovice, Malovice u Miličína, statky na Berounsku, dům v Mladé Vožici a rozvětvili se na několik linií. Sloužili na královských úřadech i v armádě.\n\nVilém Kryštof Jenšík z Ježova, pravnuk Adama Jenšíka z Ježova, si vzal Polyxenu Sádlovou z Vražného, držel rodinný statek Rašovice, dále pak Sedlečko a Svrabov. Zemřel v roce 1744 v čtyřiaosmdesáti letech.\n\nKoncem 18. století žilo deset nositelů rodového jména, současně je znám potomek Vojtěška Hošková (rozená Jenšíková), dcera Karla Jenšíka.\nDále žijí přímí potomci Karla Jenšíka dcera Jenšíková Jiřina žijící v Itálii, syn Jenšík William žijící v Česku, který má dva syny, staršího Williama a mladšího Ondřeje.Syn Ondřej má 2 děti - syna Patrika Jenšíka a dceru Viktorie Jenšíková .Karel Jenšík zemřel v Praze.\n\nV modrém štítu stál zlatý jelen ve skoku s nožem v krku. Kopii erbu vlastní Jiřina Jenšíková a Vojtěška Hošková.\nOriginál Erbu vlastní William Jenšík.\n\nSpojili se s Pecinovskými, Sobětickými ze Sobětic, Radeckými z Radče, Chlumčanskými z Přestavlk či Jeníky z Bratřic.\n\n"}
{"id": "558360", "url": "https://cs.wikipedia.org/wiki?curid=558360", "title": "Tobiášův vrch (rozhledna)", "text": "Tobiášův vrch (rozhledna)\n\nRozhledna Tobiášův vrch se nachází v nadmořské výšce 484 m severozápadně od stejnojmenné kóty, asi 4 km severovýchodně obce Jesenice, v katastrálním území obce Bukov u Hořoviček. Tobiášův vrch, kóta 507 m náleží Rakovnické pahorkatině.\n\nStožár byl vystavěn v letech 1997–1999, slavnostní otevření rozhledny proběhlo 1. července 1999. Jedná se o společný vysílač pro mobilní operátory O2 Czech Republic (vlastník sítě je společnost CETIN) a T-Mobile. Dále je zde instalován VKV vysílač rozhlasové stanice Radio Beat na frekvenci 105,7 MHz o výkonu 0,1 kW ERP. Bývalému provozovateli rozhledny, muzeu T. G. Masaryka v Rakovníku však se nedostávalo finančních prostředků a proto byla v roce 2007 rozhledna uzavřena. Ujal se jí však Klub přátel rozhleden a od 22. května 2010 byla rozhledna znovu zpřístupněna veřejnosti. Jde o kovový příhradový stožár o celkové výšce 48 metrů s jediným vyhlídkovým ochozem ve výšce 25 metrů, na který vede po vnitřním vřetenovém schodišti 137 schodů. Na ochozu jsou umístěny informační tabule k výhledu.\n\nNejlépe autem po silnici I/6 (E48), na tzv. Jesenické křižovatce odbočit na silnici I/27 směrem na Jesenici. Asi po 1,5 km lze zaparkovat u silnice a pokračovat cca 500 m pěšky po lesní cestě (modrá turistické značka). Nejbližší železniční stanice je Jesenice. Rozhledna je přístupná od 22. 5. – 25. 9. pouze v sobotu od 11–16 hodin, během prázdnin od 11–17 hodin.\n\nOd severozápadu Doupovské hory, za nimi vrch Fichtelberg v Německu, sousední Klínovec a Krušné hory, Schillerova rozhledna u Kryr, Milešovka a České středohoří, plošina Džbán, na jihovýchodě hrad Petrohrad.\n\n"}
{"id": "558362", "url": "https://cs.wikipedia.org/wiki?curid=558362", "title": "Sekaná", "text": "Sekaná\n\nSekaná pečeně, častěji pouze sekaná, je pokrm připravovaný z mletého masa. Lze pro něj použít jakýkoliv druh masa.\n\nSekaná byla známá v českých zemích již od středověku. Jednalo se však o luxusní jídlo, které se nemlelo, ale ručně nadrobno sekalo výhradně z kýty či svíčkové. Posun nastal až po vynálezu mlýnku na maso. Do sekané se mlely i méně hodnotné či levné druhy masa, bůček, ořezy z žeber apod.\n\nDomácí sekaná je výrobek, který se liší kraj od kraje a domácnost od domácnosti. Základem sekané je mleté maso, které může bývá zpravidla mixem různých druhů mas, např. vepřového, hovězího, králíčího atd. K tomu se přidává uzený bůček nebo slanina. Dalšími ingrediencemi bývá cibule, strouhanka, vajíčko, česnek, sůl, kmín, majoránka, pepř. V některých receptech se objevuje vegeta, oregano, petrželka, mléko, rohlík, houby, hořčice, tymián, pivo, sladká mletá paprika apod. Při domácích zabíjačkách se někdy sekaná zabalí do vepřové bránice. Bezlepková verze sekané neobsahuje mouku ani strouhanku, je obvykle vařená. Dalšími specialitami je sekaná, ve které jsou uprostřed vařená vejce nebo sekaná s vepřovou panenkou.\n\nPo zrušení potravinářských norem počátkem 90. let 20. století, kdy došlo k všeobecnému poklesu kvality masných výrobků, se tato praxe dotkla i kvality sekané. Výrobci kvůli snižení ceny či větším ziskům přidávají do sekané větší množství strouhanky, hmota bývá nastavena škrobem, sójou, vepřovými kůžemi, moukou, vodou a chemickými přípravky které vodu vážou, a dochucena éčky a obarvena barvivy. Součástí sekané bývá (někdy ve složení i na prvním místě) drůbeží separát.\n\nMleté maso se osolí, přidá se koření a suché pečivo namočené v mléce. Vše se důkladně promíchá a ze směsi se připraví jakýkoliv tvar. Poté se vytvarované maso dá péci do trouby. Jako přílohu lze zvolit např. hranolky, brambory nebo eventuálně jen pečivo. Tento pokrm lze koupit již připravený a eventuálně jen upéct.\n\nExistují i pokrmy nazývané „sekaná“, které maso neobsahují. Může jít např. o mrkvovou sekanou. Přidáním různého koření lze docílit velmi podobné chuti, jako má klasická masová sekaná.\n\n\n"}
{"id": "558363", "url": "https://cs.wikipedia.org/wiki?curid=558363", "title": "Jenštejnové", "text": "Jenštejnové\n\nPáni z Jenštejna jsou český panský rod, vzniklý odnoží Jankovských z Vlašimi.\n\nNa počátku 14. století žili rytíři z Vlašimi, kteří se v 15. století rozdělili do několika samostatných linií. Rod pánů z Jenštejna založil písař královské komory Pavel z Vlašimi (psán i z Vlašimě), bratr druhého pražského arcibiskupa Jana Očka z Vlašimi. Pavel zakoupil hrad Jenštejn severovýchodně od Prahy v roce 1368 a téhož roku se poprvé psal Pavel z Jenštejna. Koupený hrad záhy dostavěl.\n\nZmíněný Pavel měl syna Jana. Jan z Jenštejna (1350–1400) přes své mládí díky otcovu bohatství a vlivu získal četné církevní prebendy. Studoval v Praze, Bologni, Montpellieru a Paříži, kde měl možnost seznámit se s předními osobnostmi tehdejšího církevního i duchovního života. Jako majitel obročí podepisoval dlužní úpisy a žil rozverným životem. V pětadvaceti letech se stal míšeňským biskupem, roku 1378 pražským arcibiskupem. Od roku 1380 působil jako kancléř Václava IV. S mocí přišli i mocní nepřátelé, s církevními hodnostáři se navzájem uvrhal do klatby. Na krále vznesl žalobu u papeže, když ji ten nevyslyšel, vzdal se Jan roku 1396 arcibiskupského postu. Během následujícího roku se vydal na cestu do Říma, kde o tři roky později zemřel, s ním jako posledním příslušníkem rodu vyhasl i rod pánů z Jenštejna. \n\nHrad Jenštejn ztratil již roku 1390, tehdy se jej zmocnil Zikmund Huler.\n\nNěkteří z dalších majitelů hradů (vystřídalo se jich velice mnoho) užívali přídomek z Jenštejna. V letech 1583–1597 hrad již nebyl obýván a zchátral.\n\nJenštejnové mají s pány z Vlašimi společný i erb, na stříbrném podkladu se nacházejí dvě červené supí hlavy.\n\n"}
{"id": "558367", "url": "https://cs.wikipedia.org/wiki?curid=558367", "title": "Hansjacob Mattsson", "text": "Hansjacob Mattsson\n\nHansjacob „Knubben“ Mattsson (2. června 1890 - 1. prosince 1980) byl švédský reprezentační hokejový útočník.\n\nV roce 1920 byl členem Švédské hokejové týmu, který skončil čtvrtý na Letních olympijských hrách. Odehrál jeden zápas jako útočník.\n\n"}
{"id": "558369", "url": "https://cs.wikipedia.org/wiki?curid=558369", "title": "David Säfwenberg", "text": "David Säfwenberg\n\nCarl David Säfwenberg (1. října 1896 - 31. července 1957) byl švédský reprezentační hokejový útočník.\n\nV roce 1920 byl členem Švédské hokejové týmu, který skončil čtvrtý na Letních olympijských hrách. Odehrál jeden zápas a vstřelil jednu branku.\n\n"}
{"id": "558371", "url": "https://cs.wikipedia.org/wiki?curid=558371", "title": "Enterprise Architect", "text": "Enterprise Architect\n\nEnterprise Architect (EA) od společnosti Sparx Systems je kompletní CASE nástroj pro systémovou analýzu a návrh, který pokrývá celý životní cyklus vývoje systému, tzn. od zadání požadavků přes analýzu stavů, návrh modelů, testování a údržbu, vše s využitím diagramů v UML. EA poskytuje podporu pro týmový vývoj a pro jednotlivé role (analytik, tester, projektový manažer, kontrola kvality, vývojový tým).\n"}
{"id": "558377", "url": "https://cs.wikipedia.org/wiki?curid=558377", "title": "Pobeda (hora)", "text": "Pobeda (hora)\n\nPobeda (rusky Победа – vítězství) je nejvyšší hora pohoří Čerského, republiky Sacha i celé východní Sibiře. Podle sovětských topografických map vydaných roku 1989 je vysoká 3003 metrů, podle starších map z roku 1946 pak 3147 metrů. Vrchol hory je zaledněn, stéká z něj 7,5 km dlouhý ledovec V. A. Obručeva.\n\nVrcholu hory bylo poprvé dosaženo v roce 1966 skupinou V. M. Afanasjeva z Jakutsku severozápadním hřebenem.\n\n"}
{"id": "558380", "url": "https://cs.wikipedia.org/wiki?curid=558380", "title": "René Savoie", "text": "René Savoie\n\nRené Savoie (9. února 1896 – ?) byl švýcarský reprezentační hokejový brankář.\n\nV roce 1920 byl členem Švýcarského hokejové týmu, který skončil poslední, respektive na děleném pátém místě na Letních olympijských hrách. O čtyři roky později, byl na první zimní olympiádě členem týmu, který se spolu s belgickým týmem dělil o poslední sedmé místo.\n\n"}
{"id": "558385", "url": "https://cs.wikipedia.org/wiki?curid=558385", "title": "Marius Jaccard", "text": "Marius Jaccard\n\nMarius Jaccard (27. března 1898, Ženeva – 19. ledna 1978, Pully) byl švýcarský reprezentační hokejový obránce.\n\nV roce 1920 byl členem Švýcarského hokejové týmu, který skončil pátý na Letních olympijských hrách.\n\nO čtyři roky později, byl také členem švýcarského týmu v první zimní olympiádě. Skončili na děleném pátém místě.\n\n"}
{"id": "558386", "url": "https://cs.wikipedia.org/wiki?curid=558386", "title": "Seznam útvarů na Ganymedu", "text": "Seznam útvarů na Ganymedu\n\nŘetězce kráterů na Ganymedu jsou nazvány po bozích starověkého světa.\n\nJejich názvy pocházejí nejčastěji z názvů měst a míst nacházejících se ve starověkém Egyptě.\nNázvy byly přiděleny po význačných astronomech spojených s výzkumem Jupiteru a jeho měsíců.\n\n\n"}
{"id": "558387", "url": "https://cs.wikipedia.org/wiki?curid=558387", "title": "Louis Dufour", "text": "Louis Dufour\n\nLouis Dufour (26. července 1901 – 1960) byl švýcarský reprezentační hokejový záložník.\n\nV roce 1920 byl členem Švýcarského hokejové týmu, který skončil pátý na Letních olympijských hrách.\n\nO čtyři roky později, byl také členem švýcarského týmu v první zimní olympiádě. Skončili na děleném pátém místě.\n\nNa olympijských hrách v roce 1928 získal bronzovou medaili se švýcarským hokejovým týmem.\n\n"}
{"id": "558390", "url": "https://cs.wikipedia.org/wiki?curid=558390", "title": "Bruno Leuzinger", "text": "Bruno Leuzinger\n\nBruno Leuzinger (6. ledna 1886, Château-d'Œx – 23. prosince 1952) byl švýcarský reprezentační hokejový útočník.\n\nV roce 1920 byl členem Švýcarského hokejového týmu, který skončil pátý na Letních olympijských hrách.\nO čtyři roky později, byl také členem švýcarského týmu v první zimní olympiádě. Skončili na děleném pátém místě.\n\n"}
{"id": "558391", "url": "https://cs.wikipedia.org/wiki?curid=558391", "title": "Kašírování textilií", "text": "Kašírování textilií\n\nKašírování (z franc. cacher = zakrývat) je trvalé spojení několika vrstev stejných nebo rozdílných materiálů, kterým se má vytvořit na povrchu ochranná nebo dekorativní vrstva a zlepšit užitné vlastnosti.\n\nSpojení se provádí\n\nFunkce stroje při spojování dvou textilií s pomocí termoplastické fólie: Po zahřátí prochází obě fólie a termoplast\nkalandry (lisem), jejichž vzdálenost a tlak se nechá přesně nastavit a v následujícím chladicím oddílu se fixuje stav kašírovaného materiálu.\n\nJako pojidlo se na stroji dá použít také prášek nebo pavučinový nános.\n\nStroje se staví s pracovní šířkou do 3 metrů, celková tloušťka zboží může být až 150 mm, rychlost kašírování dosahuje maximálně 60m /min.\n\nZnámé jsou také stroje se zahříváním pojiva plamenem . Polyuretanová nebo polyethylenová pěna se na nich natavuje s pomocí plynového hořáku na procházející textilii po jedné nebo obou stranách.\nLisovací válce mohou být profilované tak, že se textilie kašíruje v pruzích nebo bodově.\n\nKašírovat se mohou tkaniny, pleteniny i netkané textilie pro technické a oděvní účely. \n\nPojmy kašírování, laminování a bonding se často mezi sebou zaměňují, protože se ze známých definicí nedá v každém případě odvodit v čem se rozlišují.\n\n"}
{"id": "558394", "url": "https://cs.wikipedia.org/wiki?curid=558394", "title": "Tuukka Rask", "text": "Tuukka Rask\n\nTuukka Rask (* 10. března 1987) je finský profesionální hokejový brankář momentálně hrající v NHL za tým Boston Bruins. Byl draftován jako 21. celkově v roce 2005 týmem Toronto Maple Leafs, kteří v červnu 2006 vyměnili práva na něj za Andrewa Raycrofta do Bruins. Při výluce NHL 2012/2013 chytal v českém extraligovém klubu HC Škoda Plzeň.\n\nRask svou kariéru začal v mládežnických týmech svého městského týmu SaPKo.\n\nPoté hrál 26 zápasů za Ilves ve finské juniorské lize. Připsal si úspěšnost zákroků 93,5% a v průměru inkasoval 1,86krát za zápas. Byl nejlépe umístěným evropským brankářem na draftu v roce 2005.\n\nSvou poslední sezonu v Evropě odehrál za první tým Ilves v nejvyšší finské lize, SM-Liize.\n\nToronto Maple Leafs jej draftovali jako 21. celkově na vstupním draftu v roce 2005. Ještě než stihl odehrát jediný zápas za Maple Leafs, byl vyměněn do Boston Bruins za Andrewa Raycrofta, bývalého vítěze Calder Trophy pro nejlepšího nováčka sezony, protože se vedení Leafs domnívalo, že je přebytečný a více věřilo jinému mladíkovi, Justinu Poggovi.\n\n5. května 2007 podepsal tříletý kontrakt s Bruins a sledoval boje farmy Providence Bruins v play-off nižší AHL. P-Bruins se ve druhém kole nedostali přes Manchester Monarchs, Rask trénoval s týmem jen krátce.\n\n5. listopadu 2007 byl poprvé povolán z Providence do prvního týmu Bruins a o dva týdny později si připsal svou první výhru a to na ledě jeho bývalého týmu, Toronto Maple Leafs.\n\nPřed začátkem sezony 2008-09 se nedostal do prvního týmu Bruins, i přesto, že v přípravných zápasech měl lepší úspěšnost zákroků než ostatní brankáři, Manny Fernandez, Tim Thomas a Kevin Regan.\n\n31. ledna 2009, v jeho jediném zápase sezony, si připsal svou první nulu v kariéře, když Marc Savard vstřelil jediný gól zápasu do sítě New York Rangers.\n\nKrátce po začátku sezony 2009/2010 byl určen jako dvojka za Timem Thomase. 5. listopadu 2009 podepsal nový dvouletý kontrakt s Bruins. V této sezoně se mu navíc podařilo získat pozici startovního brankáře a také byl v základní části jediným brankářem ligy s méně než dvěma obdrženými góly na zápas a lepší úspěšností zákroků než 93%. Za předvedené výkony dostal ocenění Roger Crozier Saving Grace Award, které se uděluje brankáři který má největší procento chycených střel a hrál minimálně v 25 utkáních základní části, ale nebyl nominovaný na cenu pro nejlepšího nováčka a ani na Vezina Trophy, pro nejlepšího brankáře ligy. V sezóně 2010/2011 se Thomas znovu vrátil do formy, což Raska odsunulo do úlohy dvojky. Na konci sezony slavil s Bruins titul v NHL a stal se tak teprve druhým finským brankářem, který získal Stanley Cup, před ním to dokázal v sezoně 2008/2009 Antti Niemi s Chicagem Blackhawks.\n\n28. června 2012 podepsal s Bruins jednoroční kontrakt na 3,5 miliónu dolarů.\n\n\n"}
{"id": "558398", "url": "https://cs.wikipedia.org/wiki?curid=558398", "title": "Seznam nejvyšších budov v Evropě", "text": "Seznam nejvyšších budov v Evropě\n\nTento seznam obsahuje sto nejvyšších dokončených budov v Evropě. Kritériem je stavební výška v metrech. Do seznamu jsou zahrnuty i mrakodrapy ve výstavbě, které již dosáhly konečné výšky. Aktualizováno k roku 2019.\n\n"}
{"id": "558402", "url": "https://cs.wikipedia.org/wiki?curid=558402", "title": "Izabela z Valois (1313)", "text": "Izabela z Valois (1313)\n\nIzabela z Valois, též Izabela Francouzská (1313 – 26. července 1383) byla vévodkyně bourbonská, dcera Karla z Valois, zakladatele dynastie Valois a Mahaut ze Châtillonu.\n\n25. ledna 1336 či 1337 se Izabela provdala za Petra z Bourbonu a měla s ním osm dětí. Petr pravděpodobně trpěl dědičným duševním onemocněním, které zdědil syn Ludvík, dcera Johana a také vnuk Karel.\n\nPět let po svatbě podědil Petr po otci titul bourbonského vévody. Neuměl však moc hospodařit, měl mnoho věřitelů. Byl však považován za zosobnění tradičního rytířství, během stoleté války bojoval roku 1341 pod velením normandského vévody Jana v bretaňské válce. Roku 1345 se zúčastnil tažení Jana Lucemburského na Litvu. Bojoval v bitvě u Kresčaku, roku 1355 byl zraněn a poté jmenován guvernérem v Gaskoňsku. Po jeho smrti v bitvě u Poitiers roku 1356 se Izabela již znovu neprovdala a strávila zbytek svého života u své dcery Johany v ústraní pařížského královského dvora. Svou dceru o pět let přežila, zemřela 26. července 1383 ve věku 70 let. Je pohřbena v klášteře minoritů v Paříži.\n\nRoku 1999 ji ve filmu \"Isabela, vévodkyně bourbonská\" ztvárnila Jiřina Bohdalová.\n"}
{"id": "558404", "url": "https://cs.wikipedia.org/wiki?curid=558404", "title": "Kateřina Opavská", "text": "Kateřina Opavská\n\nKateřina Opavská též Opavsko-Ratibořská († 1505) byla hlohovsko-zaháňská kněžna z rodu opavských Přemyslovců.\n\nNarodila se jako jedna ze dvou dcer (pěti dětí) opavského knížete Viléma Opavského a jeho ženy Salomeny z Častolovic.\n\nKateřina se roku 1462 provdala se za posledního piastovského zaháňského knížete Jana II. zvaného Šílený (1435–1504) a povila mu pět dcer, z nichž tři se provdaly za tři bratry z rodu minsterbersko-olešnických knížat:\n"}
{"id": "558405", "url": "https://cs.wikipedia.org/wiki?curid=558405", "title": "Kateřina z Courtenay", "text": "Kateřina z Courtenay\n\nKateřina z Courtenay ( \"Catherine de Courtenay\", 1274 – 11. října 1307 nebo 2. ledna 1308, Paříž) byla hraběnkou z Valois a titulárně konstantinopolskou císařovnou.\n\nKateřina byla jedinou dcerou Filipa z Courtenay a Beatrix, dcery sicilského krále Karla z Anjou. Svatba rodičů byla předběžně domluvena roku 1267 ve smlouvě z Viterba, jíž se zchudlý latinský císař Balduin II. Konstantinopolský vzdal práv na trůn ve prospěch Karla z Anjou. V dalších letech Balduin i jeho syn Filip žili z penze, kterou jim sicilský král zajistil a v říjnu 1273 se ve Foggii Filip z Courtenay oženil s Karlovou dcerou Beatrix.\n\nKateřina se narodila roku 1274 a rodiče žijící na sicilském dvoře brzy poté zemřeli. Roku 1285 zemřel i dědeček Karel a osiřelého děvčátka se ujala jeho ovdovělá žena Markéta Burgundská a odvedla jej na své hrabství Tonnere. Odtud se Kateřina dostala na pařížský dvůr a po několika plánovaných zasnoubeních se 6. února 1301 v Saint-Cloud provdala za ovdovělého králova bratra Karla z Valois. Zemřela již na počátku roku 1307 a byla pohřbena v pařížském klášteře jakobínů.\n"}
{"id": "558408", "url": "https://cs.wikipedia.org/wiki?curid=558408", "title": "Markéta z Anjou (1273–1299)", "text": "Markéta z Anjou (1273–1299)\n\nMarkéta z Anjou ( \"Marguerite d'Anjou\", 1273 – 31. prosince 1299) byla hraběnkou z Anjou a z Maine a první manželkou Karla z Valois, věčného uchazeče o evropské královské koruny.\n\nMarkéta byla dcerou neapolského krále Karla II. a Marie, dcery uherského krále Štěpána V. 16. srpna 1290 byla v Corbeil provdána za svého vrstevníka Karla z Valois, mladšího syna francouzského krále Filipa III. Do manželství přinesla věnem hrabství Maine a Anjou a během devítiletého manželství dala Karlovi šest dětí. Zemřela v zimě roku 1299 a byla pohřbena v Jakobínském klášteře v Paříži.\n"}
{"id": "558422", "url": "https://cs.wikipedia.org/wiki?curid=558422", "title": "Páni z Vrtby", "text": "Páni z Vrtby\n\nPáni z Vrtby či Vrtbové je český panský, posléze hraběcí rod, jenž odvozuje svůj původ od blahoslaveného Hroznaty (asi 1160 – 1217), zakladatele premonstrátského kláštera v Teplé, odtud pojmenování Hroznatovci.\n\nVrtbové, neboli Páni z Vrtby, byli českým panským a posléze hraběcím rodem. Rod přijal své jméno po hradu Vrtba (též Vrtbo, lidově Vrtva) u dnešní obce Horní Bělá na Plzeňsku. Ten byl založen Sazemou (Sezimou), jedním ze čtyř synů Sazemy z Krašovic, v letech 1313–1316. Tento první Sazema začal v roce 1316 užívat dovětku \"z Vrtby\", a stal se tak zakladatelem pánů z Vrtby, rodového jména děděného až do vymření rodu v roce 1830.\n\nPodle Antonína Profouse mohlo jméno vzniknout zesílením slova \"vrť\" (= houžev, tedy provaz upletený ze zkroucených vláken) na \"vrtba\". Z \"vrtby\" pak vzniká jméno \"Vrtba\". Vlivem přípony „-va“ pak vzniká zlidovělé „Vrtva“.\n\nRod přijal jméno podle hradu Vrtba u Horní Bělé v okrese Plzeň-sever, který v letech 1313–1316 postavil Hroznatův potomek Sezima (1313–1344). Rod byl dlouhou dobu tak bezvýznamný, že se o něm nedochovaly téměř žádné zprávy.\n\nRoku 1584 byl Vrtbům potvrzen panský stav. Ve 14 až 16. století získali řadu statků v západních a středních Čechách, mimo jiné Klenovice, Nekmíř, Červený Hrádek a Vrchotovy Janovice.\n\nNejvětší vzestup zažil rod Pánů z Vrtby v 17. a 18. století. Počátkem 17. století se rod rozdělil na větev jindřichovskou (vymřela roku 1724) a hraběcí. Zakladatelem hraběcí větve byl Sezima z Vrtby († 1648), který zůstal během povstání českých stavů v letech 1618–1620 věrný Habsburkům, což mu v roce 1624 vyneslo hraběcí titul. Tehdy dal zbudovat zámek v Nuslích. Od roku 1638 byl nejvyšším zemským sudím a od roku 1644 nejvyšším komořím. Z konfiskací, jež následovaly po Bitvě na Bílé hoře výhodně nakoupil četné statky, především na benešovsku a značně tak rozšířil rodový majetek.\n\nJeho synové založili dvě nové větve: otickou (vymřela 1807) a konopišťskou. Z této linie pocházel hrabě Jan Josef z Vrtby (1669–1734), jenž byl od roku 1705 apelačním prezidentem a od roku 1712 pak nejvyšším purkrabím. Byl to právě on, kdo dal ve svém paláci na Malé Straně vybudovat jednu z nejznámějších pražských zahrad. Roku 1694 založil Nuselský pivovar. V roce 1715 koupil panství Konopiště a roku 1723 obdržel pro sebe a svůj rod úřad dědičného pokladníka Království českého.\n\nPoslední potomek rodu František Josef z Vrtby (1759–1830) odkázal veškerý majetek Janu Karlu knížeti z Lobkovic.\n\nFrantišek Josef z Vrtby ze starší konopišťské větve (1759 – 27. srpna 1830, Křimice, pohřben ve Vejprnicích), byl rytířem toskánského řádu svatého Štěpána, c. k. tajný rada, nejvyšší zemský maršál a nejvyšší dědičný komoří Království českého. Jako spoluzakladatel Spolku na podporu umění hudebního v Čechách, ze kterého později v roce 1808 vznikla Pražská konzervatoř, ji podporoval až do své smrti. Jako neženatý a bezdětný odkázal c. k. komořímu a nejvyššímu vachmistru, knížeti Janu z Lobkovic (1799–1878) zámek Konopiště, Křimice, Týnec nad Sázavou, Nekmíř a Žinkovy.\n\nVe žlutém štítu měli tři černé jelení parohy. Stejný erb nosili i páni z Gutštejna.\n\nSpojili se s Kolovraty, Klenovskými z Klenové, pány ze Rzavého, z Říčan či z Kopidlna.\n\n\n"}
{"id": "558428", "url": "https://cs.wikipedia.org/wiki?curid=558428", "title": "Dělo (rozcestník)", "text": "Dělo (rozcestník)\n\nDělo může být:\n\n\n"}
{"id": "558435", "url": "https://cs.wikipedia.org/wiki?curid=558435", "title": "Legie Čechů a Slováků", "text": "Legie Čechů a Slováků\n\nLegie Čechů a Slováků (polsky \"Legion Czechów i Słowaków\"), též známý jako Československá legie či Česká a slovenská legie, byla československá vojenská jednotka, která se ustavila z dobrovolníků v Polsku po německé okupaci zbytku českých zemí v roce 1939 a navazovala na tradici Masarykových legionářů z první světové války. Účastnila se po boku polské armády bojů s německou a slovenskou armádou během invaze do Polska. Po porážce Polska většina vojáků Legie musela přejít na sovětské území a skončili v sovětské internaci, kde se stali zárodkem budoucího 1. československého armádního sboru, bojujícího později po boku Rudé armády na východní frontě. Malé části vojáků se podařilo ustupit do Rumunska.\n\nPo zániku druhé republiky a okupaci zbytku českých zemí Velkoněmeckou říší začali do Polska prchat českoslovenští občané s cílem účastnit se v zahraničí boje za obnovení Československa. Větší část těchto uprchlíků tvořili příslušníci bývalé československé armády. Tito uprchlíci se soustřeďovali okolo československého velvyslanectví ve Varšavě a československého konzulátu v Krakově, které nepřestaly fungovat ani po 15. březnu 1939.\n\n30. dubna 1939 byla v Krakově ustavena československá vojenská skupina, zpočátku pod velením nadporučíka letectva Jiřího Krále, zprvu držitele nejvyšší vojenské hodnosti, jejíž příslušníci byli přesunuti do barákového tábora v Małych Bronowicích. Polsko nemělo zájem na komplikování svého vztahu k Německu existencí nepřátelského vojenského uskupení na polském území a finanční prostředky obou zastupitelství obsazeného státu nedovolovaly materiální zabezpečení stále rostoucí vojenské skupiny. Její příslušníci proto začali být přesunováni do Francie. V květnu až srpnu 1939 z Polska odjelo celkem pět transportů s 1159 muži.\nV Polsku zůstalo přibližně 1000 mužů, ze kterých byla vytvořena na základě dekretu polského prezidenta Ignacy Moścického z 3. září 1939 (dva dny po zahájení německého útoku na Polsko) Legie Čechů a Slováků pod velením generála Lva Prchaly. Členové Legie byli rozděleni do dvou skupin. Jedna, v počtu necelých 700 osob pod velením Ludvíka Svobody, byla přesunuta do Leśne u Baranowicz, kde měla být vyzbrojena a vycvičena. Zbývající vojáci (skupina pro příjem dalších uprchlíků a letci) zůstali v Małych Bronowicích. Rychlý německý postup a zhroucení polské obrany však veškeré záměry s organizací Legie zmařily.\n\nLegie Čechů a Slováků se přes minimální vyzbrojení zapojila do bojů na polské straně při německém útoku na Polsko. Tohoto útoku se na německé straně zúčastnily i slovenské jednotky. Spolu se slovenskou polní armádou „Bernolák“ se do útoku na Polsko zapojila i 39. a 45. stíhací a 16. pozorovací letka slovenského válečného letectva. Slovenské stíhací letouny chránily německé střemhlavé bombardéry při osmi náletech na jižní Polsko. Jedním z těchto náletů byl i nálet 17. září ráno na Hluboczek Wielki u Tarnopolu, kde protileteckou obranu zajišťovala Legie Čechů a Slováků (ustupující skupina z Leśne) a kde padl i kulometčík V. Grünbaum, první padlý Legie za německé invaze do Polska.\n\nSkupina československých pilotů (93 osob) nebyla vybavena ozbrojenými letouny a nemohla se proto aktivně zapojit do bojů. Vytvořila dvě jednotky průzkumných pilotů, které vykonávaly průzkumné lety pro potřeby polských štábů.\n\nV důsledku postupu německých jednotek opustila skupina z Małych Bronowic své stanoviště a pokusila se spojit s hlavní skupinou z Leśne. Spojení se však nezdařilo a tato skupina nakonec ustoupila do Rumunska.\n\nSkupině z Leśne byla polskými úřady v důsledku německého postupu z Východního Pruska nařízena evakuace 11. září 1939. Skupina nebyla téměř vyzbrojena a musela proto ustupovat na jih. Polské velení oddalovalo její přesun do Rumunska tak dlouho, až se stal nemožným. Skupina proto ustoupila do zóny kontrolované Rudou armádou a dostala se do sovětské internace. V rámci této internace pobývaly legie mj. v Spaso-Jevfimijově klášteře v Suzdalu.\n\n\n"}
{"id": "558436", "url": "https://cs.wikipedia.org/wiki?curid=558436", "title": "Zákryt", "text": "Zákryt\n\nZákryt (\"okultace\") je astronomický jev, kdy jeden objekt je celý skryt za druhým objektem, nacházejícím se mezi zakrytým objektem a pozorovatelem. Pokud je úhlová velikost objektu, který se nachází mezi pozorovatelem a pozorovaným objektem, menší než úhlová velikost pozorovaného objektu, nastává pouze jeho přechod.\n\nČasto je zákryt jedinečnou příležitostí ke zjištění některých vlastností pozorovaných objektů. Zákryt hvězdy planetou umožňuje zjistit tloušťku planetární atmosféry a některé její vlastnosti, zákryt hvězdy asteroidem umožňuje zjistit jeho velikost, zákryty a změnami jasnosti se prozrazují zákrytové dvojhvězdy.\n\nZákrytů měsíců Jupitera s Jupiterem využil v roce 1676 Ole Rømer k určení rychlosti světla.\n"}
{"id": "558438", "url": "https://cs.wikipedia.org/wiki?curid=558438", "title": "Oman Air", "text": "Oman Air\n\nOman Air (: ) je národní letecká společnost Ománu, založená roku 1970, avšak svou činnost zahájila až v roce 1993. Sídlí v hlavním městě Maskat. Leteckou základnu má na letištích v Maskatu a Salále. Aerolinie provozuje jak vnitrostátní, tak i mezistátní linky a také charterové lety. Je členem Organizace arabských letových dopravců (: \"\"). Dne 1. března 2010 se stala první aerolinií na světě, která poskytuje služby mobilního telefonování, SMS a Wi-Fi internetu na vybraných linkách.\n\nOman Air může sledovat své kořeny až do roku 1970, kdy byla založena organizace Oman International Services (OIS). Společnost se stala poskytovatelem pozemního letadla na letišti Beit Al Falaj. V roce 1972 společnost OIS převedla své operace na nový terminál na mezinárodním letišti Seeb. Společnost v roce 1977 převzala divizi lehkých letadel společnosti Gulf Air a předtím založila divizi leteckého inženýrství ve stejném roce.\n\nSpolečnost Oman Air má dohody o sdílení kódů s těmito leteckými společnostmi:\n\n\n\n"}
{"id": "558439", "url": "https://cs.wikipedia.org/wiki?curid=558439", "title": "Kostel svaté Markéty (Brno)", "text": "Kostel svaté Markéty (Brno)\n\nKostel svaté Markéty (někdy též označovaný jako kostel svatého Marka) je římskokatolický kostel nacházející se na Starém náměstí v brněnské městské části Brno-jih, bývalé samostatné obci Přízřenice. Počátky kostela sahají do přelomu 19. a 20. století, je vystaven v novogotickém stylu. Je filiálním kostelem farnost Modřice.\n\nChrám je chráněn jako kulturní památka České republiky.\n\n"}
{"id": "558443", "url": "https://cs.wikipedia.org/wiki?curid=558443", "title": "Životní cyklus informačního systému", "text": "Životní cyklus informačního systému\n\nŽivotní cyklus projektu se skládá z jednotlivých etap, které si můžeme představit jako na sebe naskládané kamenné kostky, které takto složené tvoří např. most. Most v našem případě znamená náš cíl projektu, tedy správně fungující informační systém (IS), a jednotlivé kostky si představíme jako jednotlivé etapy stavby našeho mostu. Nejprve zjistíme, zda se vyplatí most vůbec postavit, tzn. zda přistoupit k jeho realizaci, tedy zjistíme, zda bude opravdu výhodnou investicí, zda jej lidé opravdu potřebují (v případě IS zachycujeme požadavky na systém tzn. jeho funkčnost, design, návaznost na jiné systémy, integraci s ostatními systémy, reakční dobu,…). V případě, že se stavba mostu (tvorba IS) opravdu vyplatí, nastává fáze analýzy, kdy se vytváří nákresy mostu, odhady nákladů a zdrojů (v případě IS jde o konceptuální model, který zachytí danou skutečnost v rámci modelu). \n\nV další části vytvoříme přesný nákres mostu (v případě IS vytvoříme implementační model systému, tedy konkrétního návrhu IS), nastává proces stavby mostu (vývoj dané aplikace), tedy samotný vývoj a dále následná implementace a zavedení (nainstalování a spuštění aplikace), kdy je most podroben zátěžovým zkouškám (provedení zátěžových testů na systém)a je spuštěn zkušební přechod (zkušební provoz aplikace). Poté je most uveden do běžného užívání, je v provozu a neustále udržován (udržování IS), jako např. drobné opravy, úklid (změny v IS) a v případě, že hrozí zhroucení, tj. když již ani úpravy a rekonstrukce nemají smysl či se finančně nevyplatí (IS je tak zastaralý\na nefunkční, že se nevyplatí opravy a nejlepší možností je vytvořit nový), nastává fáze stažení z užívání (zbourání mostu).\n\nJak jsme již uvedli na příkladu výše, životní cyklus vývoje IS se skládá z jednotlivých etap (můžeme říci, že i z jednotlivých fází). Jedná se o kompletně pokrytý cyklus vývoje IS od jeho počátků, kdy zvažujeme, zda IS vůbec vyvíjet, přes zachycení jeho požadavků, tvorbu konceptuálního a implementačního (designového) modelu, implementaci, zavedení, testování až po údržbu systému a jeho provoz, v některých případech i stažení systému z užívání.\n\nKaždý proces vývoje IS můžeme tedy popsat prostřednictvím životního cyklu. Obecně si zde definujeme jeho základní etapy, kterými jsou:\n\nPojem životního cyklu je velice rozšířený. I když jej chápeme správně jako jednotlivé po sobě jdoucí a na sebe navazující fáze tvorby IS, tedy jako posloupnost kroků, které je třeba vykonat pro dosažení úspěšného vývoje IS, přizpůsobujeme si jej podle svých požadavků a potřeb. To nám umožňuje dosáhnout vyšší efektivity a produktivity při vývoji a mimochodem to životnímu cyklu vůbec neubírá na jeho důležitosti a významu, neboť právě definování životního cyklu a jeho fází bylo základem a nutností pro možnost vzniku metodik. Metodiky pro řízení a vývoj IS využívají životní cyklus jako svůj základ a definované fáze umožňují podrobněji určit jednotlivé činnosti, na které jsou aplikovány přímo jednotlivé metody. Začátky a konce etap životního cyklu jsou základními klíčovými milníky, podle kterých se řídí vývoj jednotlivých metodik.\n\nJak již bylo řečeno, ne vždy jsou však fáze životní cyklu striktně definovány. Různí autoři chápou IS z odlišného hlediska, například produktového hlediska, z hlediska vývoje vlastního IS či podle používané metodiky. Uveďme si nyní několik příkladů.\n\n\"Kendall\" uvádí tyto fáze vývoje:\n\nPodle \"Polák\" \na má životní cyklus fáze:\n\nPodle \"Řepy\" vychází životní cyklus z dané metodiky a jako doporučení uvádí, že je dobré pro každou metodiku stanovit:\n\nTaké se zmiňuje o tom, že každá etapa se skládá z činností a zdůrazňuje, že pro každou činnost by měla existovat metodika, kterou je činnost popsána.\n\nMetodika by měla obsahovat:\n\nZ výše uvedeného tedy vyplývá, že životní cyklus může být chápán různě. Přesto existují národní a mezinárodní standardy, které popisují posloupnost kroků a přesné určení jaké metody, techniky, nástroje, dokumenty, řízení atd. použít při vývoji IS.\n\nV České republice byl v prosinci roku 2002 vydán Standard ISVS 005/02.1 pro náležitosti životního cyklu informačního systému, který vydal Úřad pro veřejné informační systémy v Praze. Standard se vztahuje na IS veřejné správy a na projekty akvizice, vývoje, provozu a údržby těchto systémů a věnuje se především dokumentaci a jednotlivým krokům, které musí být provedeny pří vývoji IS. Standard definuje základní postupy a náležitosti procesů životního cyklu informačního systému nebo jeho části s hlavními cíli:\n\nDále jsou standardem sledovány cíle:\n\nMezinárodní standardy pronikají také na území České republiky a jejich dodržování se stává jedinou z možností jak obstát na konkurenčním trhu. V této podkapitole se zaměříme na ty nejznámější.\n\nISO/IEC 12207 \n\nISO/IEC 12207 je mezinárodní standard určený pro softwarové procesy v rámci životního cyklu (Software Life Cycle Processes). Tento standard byl poprvé navržen v roce 1988 a publikován v roce 1995 a stanoven jako společný mezinárodního rámec pro vývoj, dodávky, podporu a údržbu softwaru. Standard se věnuje především třem zásadním procesům: procesům primárního životního cyklu, podpoře procesů životního cyklu a organizačním procesům životního cyklu.\n\nISO/IEC 15504 \n\nISO/IEC 15504 Software Process Improvement and Capability Determination, známý pod zkratkou SPICE, je mezinárodní rámec pro hodnocení procesů, který byl vyvinut Joint Technical Subcomittee v období mezi standardem ISO (International Organization for Standardization) a IEC (International Electrotechnical Comission). Byl odvozen ze standardu procesu životního cyklu ISO 12207 a modelů dospělosti (maturity models) jako je model CMM (o modelu CMM je pojednáno v kapitole 8.5.2.1), Bootstrap a Trillium. Standard obsahuje referenční model, který definuje dimenze procesů a dimenze \"způsobilosti\" (capability). Dimenze procesů jsou rozděleny do pěti kategorií procesů na dimenzi zákazník/dodavatel, inženýrství, podpora, řízení a organizace. Vyspělost procesů (capability of processes) je měřena pomocí atributů procesu a jsou definovány mezinárodním standardem devíti atributy jako je výkonnost procesů, řízení procesů, dále definice, rozmístění, měření, kontrola,\ninovace a optimalizace procesu. Každý z těchto atributů je hodnocen pětibodovým hodnocením od nedosaženo (not achieved) až po plně dosaženo (fully achieved). Standard poskytuje návod na to, jak provádět hodnocení procesů, obsahuje model pro toto hodnocení a doporučené nástroje používané pro hodnocení.\n\nŽivotní cyklus kompletně pokrývá celý vývoj IS, který se skládá z jednotlivých etap/fází, které na sebe navazují. Každý IS lze popsat pomocí životního cyklu, jehož základními etapami je zachycení požadavků na systém, tvorba konceptuálního a implementačního modelu, implementace, zavedení, testování, udržování systému a jeho provoz a v některých případech také i stažení systému z užívání. \n\nJednotliví vývojáři si životní cyklus přizpůsobují podle svých vlastních potřeb, tzn. ne vždy se shodují názvy etap a jejich rozdělení do dílčích činností a úkolů u všech projektů. To umožňuje každému přizpůsobit si životní cyklus podle svých potřeb, čímž dochází ke zvýšení efektivity a produktivity.\n\nPro snadnější pochopení životního cyklu existují národní a nadnárodní standardy. Zmínili jsme český standard ISVS 005/02 z roku 2002, který se vztahuje na IS veřejné správy a na projekty akvizice, vývoje, provozu a údržby těchto systémů, dále se věnuje především dokumentaci a jednotlivým krokům, které musí být provedeny pří vývoji IS. \n\nNejznámějšími mezinárodními standardy je Standard ISO/IEC 12207 a ISO/IEC 15504. ISO/IEC 12207 je Standard pro softwarové procesy v rámci životního cyklu (Software Life Cycle Processes) a je návodem, jak správně řídit projekt IS. Standard ISO/IEC 15504 (Software Process Improvement and Capability Determination) nám může pomoci při zlepšování procesů v rámci vývoje IS, které vedou k zvýšení efektivnosti a produktivity práce.\n"}
{"id": "558449", "url": "https://cs.wikipedia.org/wiki?curid=558449", "title": "Zorka Janů", "text": "Zorka Janů\n\nZorka Janů, vlastním jménem Zora Babková (9. července 1921 Štěchovice – 27. března 1946 Praha) byla česká divadelní a filmová herečka.\n\nNarodila se v rodině manželů Babkových jako mladší sestra Ludmily (Lída Babková-Baarová). Otec, Karel Babka, byl magistrátním úředníkem, později ředitelem. Matka Ludmila byla v domácnosti, milovala hudbu a zpívala příležitostně ve sboru Národního divadla.\n\nRodina bydlela od roku 1918 v Praze na Letné, v Ovenecké ulici, v roce 1938 se přestěhovala do vlastní vily, navržené architektem Ladislavem Žákem, kterou nechala Lída Baarová otci postavit v Praze na Hanspaulce.\n\nJiž jako dítě byla Zorka fotogenická a její tvář se objevila v reklamě na obalu dětského pudru. Absolvovala gymnázium a pokračovala ve studiu na Pražské konzervatoři.\n\nProšla několika divadelními společnostmi, např. Jičínského zájezdovou společností, kde hrála větší role ve hrách „Vějíř lady Windermeerové“ od O. Wilda a „Zmoudření dona Quijota“ od V. Dyka.\n\nZa války působila ve Vinohradském divadle (1942–1945) a vystupovala i na jeho dalších scénách (Komorní divadlo, Divadlo Na Poříčí). V Divadle Na Poříčí dostala svoji životní roli ve hře Olgy Barényiové „Herečka“ v režii Františka Salzera. Hra měla 57 repriz.\n\nNěkolikrát se objevila i ve filmu. Mezi její největší role patří Červená Klárka ve filmu Ohnivé léto z roku 1939, kde hraje též Zorčina sestra Lída.\n\nV roce 1940 se ve Zlíně na „Filmových žních“ seznámila s Františkem Kožíkem, který se stal její první velkou láskou. Následovali režisér Vinohradského divadla František Salzer, kvůli kterému se pokusila o první sebevraždu otravou prášky, dále filmový a divadelní kritik A. M. Brousil a herec Karel Höger.\n\nPro říšský film bylo za války její jméno uváděno jako Irene Jahn.\n\nV závěru roku 1940 se léčila v nervovém sanatoriu ve Vráži.\n\nPo válce trpěla v souvislosti s problémy své sestry, vyšetřované pro kolaboraci, a se smrtí své maminky, která zemřela v roce 1945 při policejním výslechu.\n\nKdyž jí bylo s odkazem na její sestru bráněno v další divadelní činnosti, ztratila smysl dalšího života a v březnu roku 1946 ukončila život skokem z okna rodinné vily v Praze na Hanspaulce.\n\nDen úmrtí se ve zdrojích liší – nápis na hrobě uvádí 24. března 1946, avšak úmrtní oznámení i publikované informace Lídy Baarové uvádějí datum 27. března 1946.\n\nJe pohřbena spolu s rodiči a sestrou Lídou Baarovou na hřbitově v Praze – Strašnicích.\n\n\n\nOtomar Korbelář\n\nSvatopluk Beneš\n\n\n\n"}
{"id": "558452", "url": "https://cs.wikipedia.org/wiki?curid=558452", "title": "Biologická psychologie", "text": "Biologická psychologie\n\nBiologická psychologie (také jako fyziologická psychologie, psychobiologie nebo behaviorální neurověda) je jednou ze základních disciplín psychologie a také jedním ze současných klíčových přístupů. Zabývá se rolí fyziologických faktorů při konstituování psychických jevů, fyziologickými determinantami psychiky. Řeší otázky jako \"Existují v mozku centra pro vnímání řeči a její produkci?\", \"Jaká je elektrická aktivita mozku v průběhu spánku a snění?\", Jaký je mechanismus působení drog na psychiku člověka?\" apod. Lokalizace specializovaných oblastí v mozkové kůře, lokalizace psychických funkcí ve vertikální nebo laterální struktuře mozku, objasnění vlivu hormonů a neurotransmiterů či účinku drog na psychiku člověka, výzkumy zákonitého fungování \"biologických hodin\" či identifikace REM a non-REM fází spánku pak patří k poznatkům fyziologické psychologie. Ve větším měřítku než v jiných psychologických disciplínách se využívají přístrojové metody.\n"}
{"id": "558457", "url": "https://cs.wikipedia.org/wiki?curid=558457", "title": "Bílek", "text": "Bílek\n\nVaječný bílek (\"albumen\") je jedna ze stavebních součástí vajec. Slouží jako ochranné prostředí, které zabraňuje poškození vajíčka, a vyživuje vajíčko.\n\nPředstavuje asi 2/3 z hmotnosti vejce; ve slepičím vejci o hmotnosti 58–60 g činí jeho objem kolem 30 ml. Obsahuje pouze 11 % sušiny, kterou tvoří z 92 % bílkoviny. Poměr mezi vodou a bílkovinami je asi 8 : 1, takže bílek lze pokládat za vodný roztok bílkovin. V bílku lze detekovat kolem 40 bílkovin. Neproteinová sušina (kolem 400 µg) je tvořena zhruba z poloviny sacharid a minerálními látkami. Bílek čerstvého slepičího vejce má pH 7,6 a po snesení se postupně zvyšuje na pH 9,4-9,6. Koagulace bílku nastává při 60 °C. Bod mrazu volného bílku je -0,45 °C.\n\nZákladní strukturální složení bílku tvoří bílkové vazy, chalázy, chalázová oblast, řídký a hustý bílek. Koloidní roztok bílkovin bílku ve vodě není homogenní. Ukládá se kolem žloutkové koule ve 4 vrstvách:\n\n\nBílkoviny bílku jsou plnohodnotné pro obsah esenciálních aminokyselin. Jejich stravitelnost u člověka je 96–98 %. Skladba a obsah nepostradatelných aminokyselin ve vaječném bílku je bohatší než v mase a mléce.\n\nMezi nejdůležitější bílkoviny vaječného bílku patří:\n\nKromě popsaných proteinů s enzymatickými vlastnostmi obsahuje vaječný bílek také glykozidázy, katalázy, peptidázy a esterázy. Ze sacharidů je přítomna pouze volná glukóza (0,4 %); ostatní, především manóza a galaktóza, jsou vázány jako glykoproteiny (0,5 %). Lipidů obsahuje vaječný bílek velmi málo (0,03 %).\n\n\n\n\n"}
{"id": "558458", "url": "https://cs.wikipedia.org/wiki?curid=558458", "title": "Vývojová psychologie", "text": "Vývojová psychologie\n\nVývojová psychologie je jednou ze základních disciplín psychologie. Zabývá se činiteli, zákonitostmi a průběhem psychického vývoje člověka od početí po smrt. Shromažďuje, popisuje, srovnává a třídí poznatky o duševním životě člověka od počátku až do konce jeho vývoje. Sleduje ustavičné proměny, vznikání a zanikání, které probíhají u člověka od počátku jeho života. Studium změn chování a prožívání v určitém časovém průběhu je nejobecnějším předmětem široce chápané vývojové psychologie. Proces vznikání, proměn a zanikání se nazývá geneze ( z řec.genesisi = vznik).\n\nVývoj jedince je zákonitý proces, který tvoří posloupnost na sebe navazujících fází, pořadí fází nelze měnit, ani některou z fází přeskočit. Tento vývoj je nezvratný, může být ale narušen nemocí, úrazem, šokem. Vývojový proces je celistvý, zahrnuje stránku tělesnou (somatickou) a duševní (psychickou). Vývoj lze charakterizovat jako postupnou proměnu od méně dokonalé úrovně k úrovni dokonalejší. Psychický vývoj nebývá zcela plynulý, střídají se období rychlejšího a pomalejšího vývoje. Proces vývoje je vždy individuálně specifický, je ovlivněn i prostředím a výchovou. Vývoj neprobíhá jen jako pokrok, ale mohou nastávat i fáze regrese. Pokud v některé z vývojových fází dojde k nesplnění nebo nedostatečnému splnění vývojového cíle tak, aby bylo možno plynule přejít do další fáze, z psychologického hlediska se může rozvinout porucha osobnosti nebo jiné více či méně závažné psychické poruchy.\n\nPodle časového měřítka je genezi možné chápat jako:\n\n• fylogeneze (z řeckého fylon -rod,národ,kmen), je vývoj celého lidského pokolení od jeho počátků až po dnešní stadium. Současná psychologie blíže specifikuje a fylogenezi chápe jako studium chování různých druhů živočichů na rozdílném stupni evoluční řady.\n\n• antropogeneze – vývoj duševna u lidí v různých historických etapách a civilizačních okruzích.\n\n• ontogeneze (z řeckého ontoz´= ten, který je, existuje) – stadium vývoje jednotlivce, tedy geneze individua. Vývoj a změny od početí až do smrti.\n\n• aktuální geneze- vývoj psychických procesů např při řešení problémů, v průběhu učení, osvojování speciálních dovedností a podobně.\n\nExistují různé teorie popisující vývoj člověka od narození až po smrt. Lze je rozdělit do dvou hlavních skupin, které popisují vývoj buď jako stadiální, nebo kontinuální. Kontinuální teorie uvažují stále stejnou strukturu psychických funkcí, které se liší pouze svojí mírou (například nárůst inteligence, krátkodobé a výrazné zvýšení emocionality v adolescenci a podobně). Naopak stadiální teorie rozdělují život člověka do různých, kvalitativně oddělených stádií. Tyto jednotlivé fáze se vyznačují vlastními specifickými zvláštnostmi, charakteristickými pro dané vývojové období života jedince. V ontogenezi lze rozlišit tři hlavní období: dětství, dospělost a stáří. Hlavním problémem členění duševního vývoje je najít vyhovující kritérium, ze kterého by se vycházelo. V historii vývojové psychologie byly zaznamenány pokusy rozličného členění (fyzický věk, tělesný vzrůst, produktivita člověka a pod).\n\nRozdělit lidský život na určité časové úseky se pokoušeli lidé od nepaměti. Hippokratés dělil lidský život na sedm období, každé po sedmi letech. Sedm životních fází použil i Jan Ámos Komenský ve svém díle Orbis pictus – 7 období: dítě (0-7let), pachole (7-14let), mládenec/děvče (14-21let), jinoch/panna (21-28let), muž/žena (28-35let), stařec/bába (35-42let), kmet/sešlá bába (nad 42let). Pražský psychiatr K. Amerling spojoval vždy 3 sedmiletí do jednoho cyklu a maximální lidský věk 84let dělil na 4 období — životní jaro, léto, podzim, zimu.\n\nZ hlediska anatomického a fyziologického se pokusil o periodizaci lidského života A. Haller. Toto rozdělení na základě anatomickém je ale jednostranné, popisuje jen vnější faktory — délku kostry, objem těla, váhové přírůstky atd. Dělil život do 9 fází:\n\nSnahou této koncepce je komplexní periodizace, která by zachytila nejen biologický, ale i psychický a sociální obraz vývoje člověka.\n\nJako příklad biopsychologické koncepce je dělení podle Václava Příhody\n\nDalší členění vypracoval Jean Piaget. Ve své koncepci se soustředil hlavně na to, jak se u dítěte vyvíjí logické myšlení, jak dítě chápe matematické, geometrické, fyzikální a jiné logické operace. V psychologii se tyto termíny určují smyslovým vnímáním, motorikou nebo souhrou činností.\n\nHlavní etapy vývoje podle Piageta:\n"}
{"id": "558459", "url": "https://cs.wikipedia.org/wiki?curid=558459", "title": "Savigliano", "text": "Savigliano\n\nSavigliano (piemontsky \"Savijan\") je italské město v oblasti Piemont, provincii Cuneo.\n\nVe městě je významná výroba železničních vozidel patřící koncernu Alstom.\n\n\n\n"}
{"id": "558461", "url": "https://cs.wikipedia.org/wiki?curid=558461", "title": "Tulagi", "text": "Tulagi\n\nTulagi, někdy též Tulaghi, je ostrov ležící v centrální části Šalomounova souostroví v jihozápadním Pacifiku. Administrativně náleží do Centrální provincie ostrovního státu Šalomounovy ostrovy. Až do roku 1942 bylo Tulagi hlavním správním centrem britského protektorátu Šalomounovy ostrovy. Za druhé světové války byl ostrov nejprve australskou, poté japonskou a nakonec americkou základnou.\n\nStejnojmenná osada na jihovýchodní části ostrova je hlavním městem Centrální provincie. V roce 1986 měla 1622 obyvatel. Počet obyvatel podle údajů z roku 1999 klesl na 1333.\n\nTulagi leží u jižního pobřeží západní části mnohem většího ostrova Nggela Sule/Florida, od kterého je oddělen asi 200 metrů širokou úžinou na severozápadě. Severovýchodně od Tulagi se v průlivu mezi Tulagi a Floridou nachází menší ostrov Makambo (též Macambo). Zátoka mezi severovýchodním pobřežím Tulagi a Floridou představuje přirozený krytý přístav. Jihozápadní pobřeží ostrova je omýváno vodami Průlivu se železným dnem.\n\nNejvyšší vrchol měří 347 stop (105,8 metrů) nad mořem a nachází se v severozápadní části ostrova. Hlavní osídlení se nachází v jihovýchodní části ostrova.\n\nTulagi a okolní ostrovy prozkoumal v letech 1568 až 1595 španělský mořeplavec Álvaro de Mendaña de Neira.\n\nV červnu 1893 vyhlásilo Spojené království Velké Británie a Irska protektorát nad Šalomounovými ostrovy. Amatérský biolog Charles Morris Woodford usiloval o získání statusu zastupujícího vládního komisaře pro šalomounský protektorát a za své hlavní sídlo si zvolil Tulagi. Dne 29. srpna 1896 se Woodford a místní náčelník Tambokoro dohodli na prodeji ostrova Tulagi Velké Británii za cenu 42 uncí zlata. Tulagi se tak stalo administrativním a obchodním centrem britského protektorátu.\n\nV listopadu 1939 přistál u Tulagi létající člun Short Empire, aby prozkoumal možnosti vybudování předsunuté základny. RAAF se nakonec rozhodla vybudovat základnu hydroplánů na ostrovech Gavutu a Tanambogo, asi 3,2 km východně od Tulagi. Dne 12. května 1941 zde přistála první Catalina 11. squadrony RAAF. Vedle 11. squadrony tu působila i 20. squadrona, přičemž obě používaly Cataliny ve verzi PBY-5. Ačkoliv samotná základna se nacházela na ostrovech Gavutu, Tanambogo a Goami, Australané ji označovali jako \"Tulagi Advanced Operating Base\" (Předsunutá operační základna Tulagi).\n\nObranu Tulagi a přilehlé operační základny měla na starosti část z 271 commandos australské 1. nezávislé roty (\"1st Independent Company\"), kteří byli rozmístění po ostrovech od Nové Guineje až po Nové Hebridy. Na jaře 1942 byli před postupujícími Japonci evakuování bílí civilisté (zpravidla plantážníci) a těsně před příchodem Japonců byla evakuována i operační základna a jednotky commandos. V 0:10 dne 3. května 1942 se na Tulagi vylodila kurská 3. \"kaigun tokubecu rikusentai\" (海軍特別陸戦隊 ~ Speciální námořní vyloďovací jednotka) císařského námořnictva. Samotné vylodění se nesetkalo s žádným odporem, ale ráno 4. května byla japonská invazní flotila napadena letouny z letadlové lodě USS \"Yorktown\".\n\nTulagi, Gavutu, Tanambogo a zátoka Halavo na Floridě se staly základnou pro hydroplány samostatné jednotky vyčleněné z \"Jokohama kókútai\" (航空隊 ~ letecký pluk/skupina), která odsud operovala s létajícími čluny typu 97 (H6K4 a 5/„Mavis“) a plovákovými stíhacími letouny typu 2 (A6M2-N/„Rufe“).\n\nRáno 7. srpna 1942 se na Tulagi, Gavutu a Tanambogo vylodila část 1. a 2. divize USMC. Jako první na ostrov vstoupil dvacetiletý odstřelovač Clarence Frederic Miller od 1. praporu 2. pluku 2. divize USMC. Miller se tak stal prvním americkým vojákem, který za druhé světové války vstoupil na nepřítelem držené území. Vojáci 3. \"kaigun tokubecu rikusentai\" kladli houževnatý odpor, ale následujícího dne byl ostrov prohlášen za bezpečný. Američané potom na Tulagi zřídili předsunutou základnu, jejíž přístav jim umožnil provizorní opravy lodí poškozených během bojů o Guadalcanal. Na Tulagi a ostrově Makambo byla zřízena základna torpédových člunů PT.\n\n"}
{"id": "558466", "url": "https://cs.wikipedia.org/wiki?curid=558466", "title": "Introjekce", "text": "Introjekce\n\nSlovo Introjekce má několik významů.\n"}
{"id": "558468", "url": "https://cs.wikipedia.org/wiki?curid=558468", "title": "Introjekce (psychologie)", "text": "Introjekce (psychologie)\n\nIntrojekce je v psychoanalýze přesun z vnějšku do nitra, přeměna zevní zkušenosti ve zkušenost vnitřní. Je jedním z internalizačních mechanismů (identifikace, introjekce a inkorporace). Podle Freuda má svůj vzor v přijímání potravy. \n\nIntrojekce může zmenšovat separační úzkost, je součástí truchlení a jedním z mechanismů, jež se uplatňují při rozvoji deprese (melancholie). Výsledná duševní struktura se nazývá introjekt nebo introjikovaný objekt či vnitřní objekt. Za primitivnější formu internalizace je považovaná orální inkorporace, za zralejší formu potom identifikace.\n\n"}
{"id": "558470", "url": "https://cs.wikipedia.org/wiki?curid=558470", "title": "Divišova čtvrť", "text": "Divišova čtvrť\n\nDivišova čtvrť, zvaná též Šanghaj, je osada v Brně, v městské části Brno-sever, na jihozápadě katastrálního území Lesná. Bývalá nouzová kolonie tvoří jednu z brněnských základních sídelních jednotek.\n\nDivišova čtvrť, původně náležející ke katastrálnímu území Královo Pole, vznikla po roce 1925 jako nouzová kolonie dělníků z nedaleké Královopolské strojírny v prudkém jižním svahu nad touto továrnou. Do roku 1946 se nazývala Divišova kolonie a dne 25. září 1946 získala svůj dnešní název.\n\nOsu kolonie vytvořila Divišova ulice, k níž tehdy sahal východní okraj lesa, který i dnes pokrývá údolí U Antoníčka. Na úkor části tohoto lesa vznikla západní část této kolonie. Domy měly původně pouze dočasný charakter a jejich majitelé se museli městu zavázat, že je na vlastní náklady bez náhrady zbourají, jestliže to bude město Brno požadovat. Roku 1929 měla osada již 154 domů. Do roku 1966 se jako Divišova čtvrť označovaly s výjimkou Trtílkovy ulice všechny zdejší tehdy existující ulice, následně 18. května 1966 získaly její jednotlivé ulice vlastní názvy: Divišova, Dřínová, Hlohová, Hvozdíková, Kalinová, Kosatcová, Liliová, Narcisová a Zvonková. Roku 1969 se osada stala součástí nově zřízeného katastrálního území Lesná, ale až do roku 1976 náležela vždy do stejného městského obvodu jako Královo Pole (1947–1949 obvod Brno IV., 1949–1954 obvod Brno VII., 1954–1976 obvod Brno V.). Od 1. srpna 1976 do 23. listopadu 1990 náležela s celou Lesnou k městskému obvodu Brno III. Od 24. listopadu 1990 je součástí městské části Brno-sever. Jedná se pravděpodobně o největší nouzovou kolonii na území Brna. Divišova čtvrť se dodnes zachovala téměř v původní podobě a řada zdejších domů je památkově chráněná. V roce 1999 zde vznikla i nová ulice – Čekanková.\n\nSoubor průčelí množství domů v Divišově čtvrti je chráněn jako kulturní památka.\n"}
{"id": "558471", "url": "https://cs.wikipedia.org/wiki?curid=558471", "title": "Zóna nejbližšího vývoje", "text": "Zóna nejbližšího vývoje\n\nZóna nejbližšího vývoje je období, které těsně předchází nové vývojové etapě, kdy lidský organismus bývá vnímavější, citlivější, pohotovější zareagovat na podněty zvenčí, takže se dá nástup změn urychlit. Termín zavedl Lev Semjonovič Vygotskij.\n\n"}
{"id": "558475", "url": "https://cs.wikipedia.org/wiki?curid=558475", "title": "Velká Klajdovka", "text": "Velká Klajdovka\n\nVelká Klajdovka je přírodní památka ev. č. 1127 na k. ú. Maloměřice a Židenice v Brně, okres Brno-město. Správa AOPK Brno. Nachází se na jihovýchodním svahu kóty Hády. Důvodem ochrany jsou stepní a lesostepní svahy s bohatým výskytem zvláště chráněných druhů rostlin a živočichů.\n\nÚzemí s názvem Velká Klajdovka je součástí jižního svahu kopce Hády, který byl již od 19. století jednou z nejvýznamnějších lokalit zájmu a vědeckého studia teplomilné fauny a flóry. Na rozloze asi 10,5 ha jsou tu zastoupena rozmanitá společenstva teplomilných doubrav, křovin a suchých lesních lemů, které svým druhovým složením doplňují úžasnou rozmanitost živé přírody na celých Hádech. Chráněné území bylo úředně vyhlášeno v roce 1987.\n\nPodloží tvoří v horní části devonský vápenec, zejména biodetritové hádsko-říčské vápence líšeňského souvrství, v dolní části je to biotitický granodiorit brněnského masívu typu Královo Pole. Půdy reprezentuje rendzina typická a litická, částečně kambizem typická.\n\nGeologicky je Velká Klajdovka rozdělena na západní část, ležící na vápencovém podloží, a část východní, situovanou na kyselých horninách brněnského masívu. Hranice výše zmíněných geologických vrstev však není v terénu jednoznačně patrná - i ve východní části místy vystupují na povrch vápencové bloky, zatímco západní část byla zčásti upravena mocnými navážkami z lomových skrývek.\n\nJeště v první polovině minulého století byla téměř celá plocha chráněného území travnatou planinou. Je proto až k neuvěření, jak rychle i tak suchý a výslunný jižní svah zarostl hradbou křovin a stromů, takže nelesní vegetace byla vytlačena jen na menší loučky uvnitř přírodní památky. Přesto se tu v hojné míře dodnes zachovala hodnotná teplomilná vegetace, o kterou stojí za to pečovat. Roste zde například kozinec vičencovitý, oman mečolistý, vítod větší, smldník jelení, vičenec písečný, mateřídouška panonská, třemdava bílá, radyk prutnatý, lnice kručinkolistá, hvězdnice chlumní, dub pýřitý, hrachor širolistý, černohlávek velkokvětý, třešeň křovitá či plamének přímý.\n\nVelkým bohatstvím teplomilných druhů překypuje i zdejší fauna. V posledních letech se tu opět pravidelně objevuje užovka hladká a ještěrka zelená, o které se dříve předpokládalo, že na Hádech již vyhynula. V jílovitých sedimentech v centrální části území má několik nor i jezevčí rodinka.\n\nZ dřevin jsou zastoupeny dub pýřitý, dub zimní, habr obecný, javor babyka, lípa malolistá, jeřáb břek, trnovník akát, mezi keři je hojný dřín jarní, dále je to líska obecná, svída krvavá, slivoň trnitá, brslen bradavičnatý, hloh obecný a jednosemenný, růže šípková a bedrníkolistá. Rostlinstvo zastupuje bělozářka větvitá, kamejka modronachová, vstavač nachový, okrotice bílá, kakost krvavý, třemdava bílá, chrpa chlumní, hvězdnice chlumní, čilimník řezenský, oman mečolistý, vítod větší a mnoho dalších.\nVelká Klajdovka je významnou entomologickou lokalitou. Velmi vzácný je pavouk zápřednice karmínová, z pavouků je dále zastoupen běžník bylinný a běžník drnový, snovačka \"Euryopis saukea\" či skákavka protáhlá, mezi rovnokřídlími saranče modrokřídlá, škvor dvouskvrnný, z křísů je to např. cikáda trnková, ze síťokřídlých zlatoočka \"Hypochrysa elegans\" a mravkolev ostruhatý. Četné zastoupení mají motýli - vřetenuška pozdní, zelenáček chrpový, nesytka bodalková, modrásek kozincový a ušlechtilý, žlutokřídlec hnědavý, okáč ovsový a řada dalších. K pozoruhodným broukům patří hnojník \"Euheptaulacus porcellus\", též chrobák ozbrojený. Slepýš křehký, ještěrka obecná, užovka hladká zastupují plazy, krutihlav obecný, žluva hajní, lejsek šedý, ťuhýk obecný či vzácný strakapoud jižní pak ptáky.\n\n"}
{"id": "558483", "url": "https://cs.wikipedia.org/wiki?curid=558483", "title": "Sibiřská Wikipedie", "text": "Sibiřská Wikipedie\n\nSibiřská wikipedie byla wikipedie vytvořená Jaroslavem Zolotarjovem v sibiřském jazyce. Po zjištění, že jde o podvod a sibiřská odnož ruštiny neexistuje, bylo rozhodnuto ukončit tuto jazykovou verzi. Projekt byl uzavřen dne 19. září roku 2007.\n\nPrvní článek vznikl 1. července roku 2006. 5 000 článků dosáhla 3. října téhož roku. Dne 7. ledna 2007 měla 6 990 článků, díky čemuž byla na 66. místě mezi všemi jazykovými verzemi wikipedie. Většina hesel však nebyla příliš rozsáhlá.\n"}
{"id": "558494", "url": "https://cs.wikipedia.org/wiki?curid=558494", "title": "Kulturní identita", "text": "Kulturní identita\n\nKulturní identita je charakterizována jako vědecky poznaný a vymezený prostor hodnot a znaků, dochovaných v autentické podobě výtvorů a relací mezi nimi, jež danou pospolitost postihují z hlediska osobitosti projevů, jedinečnosti a nezastupitelnosti hodnot i vztahů v jejím rámci a již bere daná pospolitost za svou jako výraz své osobité kultury a společenského povědomí. \n\nKaždý územní celek (lokální, regionální, státní – národní) s konkrétními podmínkami přírodního prostředí a bohatství, práce a způsobu života lidí v kontinuitě vývoje, fixovaného vědomím příslušnosti jedince k pospolitosti, má svou kulturní identitu jako soubor osobitých znaků a projevů, jimiž se odlišuje od jiných pospolitostí s jinou identitou. Udržení vlastní identity proti světovému trendu postupného stírání specifických znaků vlivem unifikace všech projevů zajišťuje vědomí sounáležitosti jako součásti občanského vybavení, integruje jedince do pospolitosti a reprezentuje ji vůči okolnímu světu. Zánik identity by ohrozil danou skupinu, protože by znamenal zničení vazeb na minulost jako kolektivní paměť národa. Navíc ztráta kterékoli kulturní identity by byla ochuzením všelidské kultury, obrovského souboru všech hodnot lidstvem vytvořených, představujících i faktor dalšího rozvoje.\n\nMuzeum patří k institucím, které mají identitu svého vymezeného prostoru: jeho úkolem je poznávat a znakově určovat; dokumentovat výběrem autentik do sbírek jako složky kulturního dědictví i reprezentace; uplatňovat pro formování vědomí občanů ve smyslu humanisticky pojatého vlastenectví a evropanství. V prvním případě jde o aspekt vědy, v druhém o aspekt kultury a ve třetím o aspekt výchovy.\n\n"}
{"id": "558495", "url": "https://cs.wikipedia.org/wiki?curid=558495", "title": "Retrívři", "text": "Retrívři\n\nRetrívr (retriever) je sekce plemen psů dle Mezinárodní kynologické federace (FCI). Tato sekce se řadí pod skupiny slídiči, retrívři a vodní psi. Mezi nejznámější zástupce této sekce patří zlatý a labradorský retrívr.\n\nRetrieveři jsou psi nejčastěji využívaní v myslivosti. V dnešní době jsou však čím dál tím častěji chovaní jako rodinní psi a jsou využívaní při kynologických sportech. Velmi často jsou také využíváni jako psi pro handicapované (vodící, asistenční psi) či psi terapeutičtí. V neposlední řadě je můžeme vidět v rolích psích záchranářů či jako součást policejních složek.\n\nRetrívři, tedy přinašeči, slouží k přinesení ulovené zvěře. Zdržují se tedy v blízkosti lovce a teprve na jeho povel vyráží do akce.\nJako vynikající plavci jsou nejčastěji využíváni k vodním pracím, ale v případě potřeby jsou také slušnými dohledávači.\n\nDohledávka je také jednou z disciplín zkoušek OVVR (Ověření vrozených vlastností retrívrů), které jsou společně s výstavami podmínkou k uchovnění jedince.\n\nPůvodně toto plemeno bylo využíváno rybáři k vytahování sítí z vody. K pobytu ve vodě je ostatně srst i tělo velmi dobře uzpůsobeno.\n\nVšichni retrívři jsou psi přátelští, milí, kontaktní a inteligentní. Díky jejich chytrosti není výcvik nijak náročný, rychle chápou a minimálně zapomínají. Právě kvůli těmto vlastnostem bývají využíváni jako asistenční či canisterapeutičtí psi.\n\nV posledních deseti letech nechybí zlatý a labradorský retrívr v tabulkách nejoblíbenějších plemen ve všech zemích světa. Pro svou lásku ke všemu živému jsou dokonalými rodinnými psy a opatrovníky dětí. Chesapeake bay retrívr a Nova Scotia duck tolling retrívr bývají také dobrými hlídači. Všichni se pak mohou stát aktivními společníky sportovně založených rodin.\n\n"}
{"id": "558496", "url": "https://cs.wikipedia.org/wiki?curid=558496", "title": "Tereza Kastilská", "text": "Tereza Kastilská\n\nTereza Kastilská, (\"portugalsky Teresa de Leão\", 1080 – 11. listopadu 1130) byla portugalskou hraběnkou, regentkou a matkou prvního portugalského krále.\n\nTereza se narodila jako levoboček kastilského a leónského krále Alfonse VI., který ač mnohokrát ženatý, se dočkal pouze jediného syna Sancha. Alfons vlastnil rozsáhlá území a ta byla rozdělena na kraje spravované jednotlivými hrabaty. Ustavičné válečné napětí s muslimy vyžadovalo stálou vládu a nové osídlence. Král tedy přijímal \"Gaskoňce, Bretonce, Angličany, Němce, Burguňďany, Normany, Tolosánce, Provensálce, Lombarďany\" a své dvě dcery provdal za burgundské šlechtice. Jednou z nevěst byla právě Tereza, která se roku 1093 stala manželkou Jindřicha Burgundského z vedlejší větve Kapetovců. Jindřichovi byla tchánem roku 1095 svěřena vláda v oblasti mezi Dourem a Minhem zvaná \"Portucale\".\n\nJindřich se po svatbě vydal na křížovou výpravu a po návratu ze Svaté země se společně s rodinou usídlil v Guimarãesu, Braze a Coimbře. Stejně jako švagr Raimund usiloval o získání větší samostatnosti a uzavřel s ním tajnou dohodu, v níž se pravilo, že po tchánově smrti se bez ohledu na následníka trůnu Sancha zmocní území koruny. Jindřich by tak získal okolí Toleda a třetinu královského pokladu. Dohoda zanikla, když zemřel roku 1107 Raimund a poté v bitvě u Uclésu i Sancho. Alfons VI., s nímž Jindřich stále udržoval dobré vztahy, zemřel roku 1109 a vládu v Leónu a Kastílii převzala Raimundova vdova Urracca, Terezina nevlastní sestra. Urraca se provdala za Alfonse Aragonského a Jindřich chtěl nevraživosti mezi manžely využít k posílení svého vlastního postavení a rozšíření své domény. Snažil se získat burgundské vojáky, spřádal politické pletichy a uprostřed této snahy jej v listopadu 1112 zastihla smrt.\n\nRegentkou jediného syna Alfonse se stala Tereza a pokračovala v Jindřichově politice. Snažila se nadále zasévat jablko sváru mezi Urraku a Alfonse, podle potřeby jim projevovala náležitou pokoru, podporovala proti koruně odbojnou galicijskou šlechtu a přitom se seznámila s vojákem Fernandem Peresem de Travou. Roku 1121 z něj učinila hraběte a člena svého dvora. Milenci svěřila také Coimbru a Porto, společně s ní se podílel na vládě.\n\nPo smrti Urracy roku 1126 vyžadoval nový král Alfons VII. po vládcích \"Portucale\" obvyklý lenní slib. Tereza však místo slibu začala sbírat vojsko. Alfons VII. reagoval obléháním Guimarãesu, které skončilo smírem. Mezitím se Terezin syn Alfons snažil získat stále upíraný vliv na státní záležitosti a podařilo se mu naklonit na svou stranu většinu portugalské šlechty. Roku 1128 dvorská válka vedla k bitvě na São Mamede, kde se synovi podařilo zvítězit nad matkou a jejím milencem. Oba byli vyhoštěni.\n\nTereza zemřela již o dva roky později v exilu v Galicii. Společně s Jindřichem Burgundským je pohřbena v katedrále Panny Marie v Braze.\n\n"}
{"id": "558497", "url": "https://cs.wikipedia.org/wiki?curid=558497", "title": "Claude Félix Abel Niépce de Saint-Victor", "text": "Claude Félix Abel Niépce de Saint-Victor\n\nClaude Félix Abel Niépce de Saint-Victor (26. července 1805 Saint-Cyr, Saône-et-Loire - 7. dubna 1870) byl francouzský průkopník a vynálezce v oboru fotografie.\n\nArmádní poručík a bratranec Nicéphora Niépceho nejprve v roce 1847 experimentoval se skleněnými negativy, na které nanášel vaječný bílek. Tato metoda byla později použita bratry Langenheimovými na obrázcích z lucerny. Ve své laboratoři poblíž Paříže Niépce de Saint-Victor pracoval na fixaci přírodních fotografických barev, a stejně tak zdokonaloval heliografický proces pro fotomechanický tisk svého bratrance. Jeho metoda fotomechanického tisku, tzv. heliogravury, byla zveřejněna v roce 1856 v Traité pratique de gravure héliographique. V padesátých letech 19. století často také publikoval v \"La Lumière\".\n\nNiepce de Saint-Victor se společně s Alexandrem Becquerelem pokoušel o první barevnou fotografii, ale nedokázali ji ještě trvale a spolehlivě ustálit. To se poprvé povedlo Gabrieli Lippmannovi v roce 1891.\n\n\n\n"}
{"id": "558498", "url": "https://cs.wikipedia.org/wiki?curid=558498", "title": "Mistrovství světa v házené mužů 1995", "text": "Mistrovství světa v házené mužů 1995\n\n14. mistrovství světa v házené proběhlo ve dnech 8. – 21. května na Islandu.\n\nMistrovství se zúčastnilo poprvé 24 mužstev, rozdělených do čtyř šestičlenných skupin. První čtyři týmy postoupily do play off, kde se hrálo o medaile, mužstva na pátém a šestém místě z turnaje vypadla. Mistrem světa se stal tým Francie.\n\n Švýcarsko – Tunisko 17:15 (15:10)\n\n7. května 1995 (15:00) – Reykjavík\n\n7. května 1995 (17:00) – Reykjavík\n\n7. května 1995 (20:00) – Reykjavík\n\n9. května 1995 (15:00) – Reykjavík\n\n9. května 1995 (17:00) – Reykjavík\n\n9. května 1995 (20:00) – Reykjavík\n\n10. května 1995 (15:00) – Reykjavík\n\n10. května 1995 (17:00) – Reykjavík\n\n10. května 1995 (20:00) – Reykjavík\n\n12. května 1995 (15:00) – Reykjavík\n\n12. května 1995 (17:00) – Reykjavík\n\n12. května 1995 (20:00) – Reykjavík\n\n13. května 1995 (16:00) – Reykjavík\n\n14. května 1995 (13:00) – Reykjavík\n\n14. května 1995 (13:00) – Kópavogur\n\n Rusko – Kuba 21:17 (10:9)\n\n8. května 1995 (15:00) – Hafnarfjörður\n\n8. května 1995 (17:00) – Hafnarfjörður\n\n8. května 1995 (20:00) – Hafnarfjörður\n\n9. května 1995 (15:00) – Hafnarfjörður\n\n9. května 1995 (17:00) – Hafnarfjörður\n\n9. května 1995 (20:00) – Hafnarfjörður\n\n11. května 1995 (15:00) – Hafnarfjörður\n\n11. května 1995 (17:00) – Hafnarfjörður\n\n11. května 1995 (20:00) – Hafnarfjörður\n\n12. května 1995 (15:00) – Hafnarfjörður\n\n12. května 1995 (17:00) – Hafnarfjörður\n\n12. května 1995 (20:00) – Hafnarfjörður\n\n14. května 1995 (15:00) – Hafnarfjörður\n\n14. května 1995 (17:00) – Hafnarfjörður\n\n14. května 1995 (19:00) – Hafnarfjörður\n\n Francie – Japonsko 33:20 (17:6)\n\n8. května 1995 (15:00) – Kópavogur\n\n8. května 1995 (17:00) – Kópavogur\n\n8. května 1995 (20:00) – Kópavogur\n\n10. května 1995 (15:00) – Kópavogur\n\n10. května 1995 (17:00) – Kópavogur\n\n10. května 1995 (20:00) – Kópavogur\n\n11. května 1995 (15:00) – Kópavogur\n\n11. května 1995 (17:00) – Kópavogur\n\n11. května 1995 (20:00) – Kópavogur\n\n13. května 1995 (14:00) – Reykjavík\n\n13. května 1995 (16:00) – Kópavogur\n\n13. května 1995 (14:00) – Kópavogur\n\n14. května 1995 (15:00) – Kópavogur\n\n14. května 1995 (17:00) – Kópavogur\n\n14. května 1995 (20:00) – Kópavogur\n\n Španělsko – Kuvajt 24:21 (9:9)\n\n8. května 1995 (15:00) – Akureyri\n\n8. května 1995 (17:00) – Akureyri\n\n8. května 1995 (20:00) – Akureyri\n\n9. května 1995 (15:00) – Akureyri\n\n9. května 1995 (17:00) – Akureyri\n\n9. května 1995 (20:00) – Akureyri\n\n11. května 1995 (15:00) – Akureyri\n\n11. května 1995 (17:00) – Akureyri\n\n11. května 1995 (20:00) – Akureyri\n\n12. května 1995 (15:00) – Akureyri\n\n12. května 1995 (17:00) – Akureyri\n\n12. května 1995 (20:00) – Akureyri\n\n14. května 1995 (15:00) – Akureyri\n\n14. května 1995 (17:00) – Akureyri\n\n14. května 1995 (20:00) – Akureyri\n Chorvatsko – Tunisko 29:28 7mh (18:18, 25:25)\n\n16. května 1995 (15:00) – Kópavogur\n\n16. května 1995 (15:00) – Reykjavík\n\n16. května 1995 (17:00) – Reykjavík\n\n16. května 1995 (17:00) – Akureyri\n\n16. května 1995 (17:00) – Kópavogur\n\n16. května 1995 (20:00) – Reykjavík\n\n16. května 1995 (20:00) – Kópavogur\n\n16. května 1995 (20:00) – Akureyri\n\n Francie – Švýcarsko 28:18 (15:7)\n\n17. května 1995 (15:00) – Reykjavík\n\n17. května 1995 (17:15) – Reykjavík\n\n17. května 1995 (17:15) – Hafnarfjörður\n\n17. května 1995 (20:00) – Akureyri\n\n Francie – Německo 22:20 (11:8)\n\n19. května 1995 (18:00) – Reykjavík\n\n19. května 1995 (20:00) – Reykjavík\n\n Francie – Chorvatsko 23:19 (11:6)\n\n21. května 1995 (15:00) – Reykjavík\n\n Švédsko – Německo 26:20 (11:9) \n\n21. května 1995 (12:30) – Reykjavík\n\n Egypt – Česko 25:21 (10:7)\n\n19. května 1995 (13:00) – Reykjavík\n\n19. května 1995 (15:00) – Reykjavík\n\n Rusko – Egypt 31:28pp (24:24, 13:13)\n\n20. května 1995 (15:00) – Reykjavík\n\n Švýcarsko – Česko 23:21 (10:9)\n\n20. května 1995 (17:00) – Reykjavík\n\n Španělsko – Kuba 32:29 (16:18)\n\n17. května 1995 (15:00) – Hafnarfjörður\n\n17. května 1995 (17:15) – Akureyri\n\n17. května 1995 (20:00) – Reykjavík\n\n17. května 1995 (20:00) – Hafnarfjörður\n\n Bělorusko – Španělsko 35:34pp (30:30, 13:15)\n\n19. května 1995 (13:00) – Hafnarfjörður\n\n19. května 1995 (15:00) – Hafnarfjörður\n\n Bělorusko – Rumunsko 35:32 (16:17)\n\n20. května 1995 (17:00) – Hafnarfjörður\n\n Španělsko – Jižní Korea 27:22 (17:12) \n\n20. května 1995 (15:00) – Hafnarfjörður\n\n"}
{"id": "558501", "url": "https://cs.wikipedia.org/wiki?curid=558501", "title": "Pistolník (člověk)", "text": "Pistolník (člověk)\n\nPistolník je označení muže z divokého západu, který si získal pověst, že je nebezpečný s pistolí. Označení vzniklo ve 20. století a používá se v literatuře a filmu.\n\nAmatérský etymolog Barry Popik vystopoval, že termín „pistolník“ (anglicky „gun slinger“ či „gunslinger“) pochází z westernového filmu \"Drag Harlan\" z roku 1920. Slovo brzy přijali další autoři westernů, například Zane Grey, a stalo se běžně používaným.\n\nTermín se často používal pro muže, kteří se nechávali najímat na zabíjení nebo působili na rančích v územních bojích, za což dostávali „žold“. Jiní, jako Billy the Kid, byli notoričtí bandité, další zase muži zákona, jako třeba Pat Garrett a Wyatt Earp. Pistolník může být bandita, lupič či vrah, který využívá divočiny v pohraničí, kde se skrývá a podniká pravidelné útoky na vznešenou společnost. Pistolník mohl být také státní agent, archetypálně osamělý mstitel, častěji však šerif, jehož úkolem bylo čelit zločinci a předvést ho spravedlnosti, anebo častěji ji osobně vykonat. Označení se často chybně používá v historických popisech mužů zabitých při přestřelkách. Například oběti v Přestřelce u O. K. Corralu, Billy Clanton, Frank McLaury a Tom McLaury byli označováni jako „pistolníci“, přestože byli jen kovbojové a rančeři – přestřelka byla jejich první a jediná.\n\n"}
{"id": "558508", "url": "https://cs.wikipedia.org/wiki?curid=558508", "title": "Reginald Dacík", "text": "Reginald Dacík\n\nVincenc Dacík, řeholním jménem Reginald Maria (21. ledna 1907, Uherský Brod – 21. dubna 1988, Moravec) byl český dominikán a katolický teolog, pronásledovaný komunistickým režimem.\n\nV letech 1933–1940 působil jako profesor dogmatiky na filosofickém a teologickém učilišti řádu dominikánů v Olomouci.\nV roce 1946 se stal převorem v dominikánském konventu u sv. Jiljí v Praze. Za inscenovaný „pokus o ilegální přechod hranic“ byl v letech 1950–60 vězněn (původně odsouzen na 19 let), po propuštění pracoval v Uherském Brodě jako dělník ve Frutě (do roku 1965); V letech 1965–1974 působil v duchovní správě na Velehradě. Byl činný jako učitel teologie i jako redaktor dominikánského nakladatelství Krystal. Je spoluautorem českého překladu „Summy teologické Tomáše Akvinského“.\n\n\n\n"}
{"id": "558515", "url": "https://cs.wikipedia.org/wiki?curid=558515", "title": "Steve Austria", "text": "Steve Austria\n\nStephen „Steve“ Austria (* 12. října 1958) je republikánský poslanec Sněmovny reprezentantů Spojených států amerických z Ohia, ze sedmého okrsku, který se rozkládá mezi Columbusem a Springfieldem.\n\nNarodil se v Cincinnati a vyrostl v Xenii jako nejstarší z devíti dětí. Středoškolské studium ukončil v roce 1977 na Carroll High School. Je v pořadí druhou osobou s filipínským původem v historii Sněmovny reprezentantů, je ženatý a má tři syny.\n"}
{"id": "558516", "url": "https://cs.wikipedia.org/wiki?curid=558516", "title": "Ekonomika Vatikánu", "text": "Ekonomika Vatikánu\n\nEkonomika Vatikánu je značně unikátní. Vatikán nemá žádné přirozené zdroje surovin, ornou půdu, pastviny a ani přirozené zdroje pitné vody. Vše potřebné se dováží a prakticky zde neexistuje zemědělství ani průmysl. \n\nVýznamnou částí příjmů je však turistický ruch a také dary věřících z celého světa (tzv. Svatopetrský haléř). Nemalé jsou i výnosy z odškodnění za připojení papežského státu k Itálii z roku 1929, které bylo uloženo do akcií. Dále Vatikán čerpá finance z vydávání a prodeje poštovních známek, mincí, knih, suvenýrů a katolických novin. \n\nOficiální měnou je od roku 1999 euro, přičemž Vatikán má právo v omezeném množství razit vlastní verzi euromincí. Před rokem 1999 byla oficiální měnou vatikánská lira.\n\nVatikán má vlastní banku - \"Istituto per le Opere di Religione\" (Ústav pro náboženské dílo), která sídlí v Římě.\n\nProstřednictvím vatikánského nádraží je městský stát napojen na italskou železniční síť.\n\n"}
{"id": "558518", "url": "https://cs.wikipedia.org/wiki?curid=558518", "title": "Svatopetrský haléř", "text": "Svatopetrský haléř\n\nSvatopetrský haléř nebo také Petrův haléř je označení pro finanční dary, věnované katolické církvi a Vatikánu. \n\nKoncem 8. století začali obyvatelé Anglie posílat papeži každoroční příspěvek a tento zvyk se postupně rozšířil do celé Evropy.\nTradici formálně stvrdil Pius IX. v roce 1871 encyklikou \"Saepe Venerabilis\". \n\nPetrův haléř se ve farnostech po celém světě vybírá v neděli kolem svátku Stolce sv. Petra (22. února). O využítí vybrané částky rozhoduje svatý otec.\n\n"}
{"id": "558520", "url": "https://cs.wikipedia.org/wiki?curid=558520", "title": "Korsická garda", "text": "Korsická garda\n\nKorsická garda vznikla roku 1603 jako osobní ochranka papeže Klementa VIII. Její členové však byli velmi nedisciplinovaní a roku 1664 hrubě napadli stráže francouzského velvyslance, který urážel papeže. Tento incident, kdy bylo několik lidí zabito, vedl ke zrušení gardy.\n"}
{"id": "558521", "url": "https://cs.wikipedia.org/wiki?curid=558521", "title": "Papežští zuávové", "text": "Papežští zuávové\n\nPapežští zuávové tvořili od roku 1860 papežské vojsko. \n\nZuávové byli původně členy speciálních jednotek, pocházejících z francouzských severoafrických kolonií. V první polovině 19. století zde bylo nutno potlačit povstání domorodých obyvatel a k tomu účelu vznikly malé jednotky, oblečené do uniforem podle orientální módy. Podobné jednotky pak vznikaly i v mimofrancouzských armádách, mezi jinými též v Papežském státě. \n\nČleny papežské jednotky byli mladí svobodní katolíci z celého světa. Jejich uniformy byly podobné jako francouzské - v orientálním stylu, šedé s červeným zdobením. Původní fez nahradila vojenská čapka képi. \n\nRoku 1870 bránili Řím a papeže proti italským vojskům usilujícím o sjednocení Itálie. Po dobytí Říma v tomto roce byla jednotka začleněna do francouzského vojska a ve stejném roce, po dobytí Paříže pruskými vojáky zrušena. \n"}
{"id": "558522", "url": "https://cs.wikipedia.org/wiki?curid=558522", "title": "Palatinská garda", "text": "Palatinská garda\n\nPalatinská garda () byla společně s Švýcarskou, Jízdní gardou a Corpo della Gendarmeria jednou ze čtyř papežských gard.\n\nPalatini byli členové pěší vojenské jednotky, založené roku 1850 papežem Piem IX.. Účastnili se bitev, bránili papežský stát, ale fungovali i jako strážní. Palatini byli dobrovolníci a nebyli za své služby placeni (dostávali jen příspěvky na údržbu a opravy uniforem). Rozpuštěni byli v roce 1970.\n"}
{"id": "558523", "url": "https://cs.wikipedia.org/wiki?curid=558523", "title": "Jízdní garda", "text": "Jízdní garda\n\nJízdní garda tvořila papežskou ochranku od 11. května 1801. Byla vytvořena podle španělského vzoru. Členové byli dobrovolníci, nedostávali za svou službu plat a museli si sami pořídit uniformu i zbraně. Garda byla zrušena roku 1970.\n"}
{"id": "558524", "url": "https://cs.wikipedia.org/wiki?curid=558524", "title": "Erik Möller", "text": "Erik Möller\n\nErik Möller je německý novinář na volné noze, softwarový vývojář a bývalý náměstek ředitele nadace Wikimedia sídlící v kalifornském San Franciscu. Spravoval také svou webhostingovou službu myoo.de.\n\nV projektech Wikimedia Foundation včetně Wikipedie se angažuje od roku 2001 a to jak v roli editora, tak v rolích vývojáře MediaWiki. Také byl jedním z hlavních tvůrců Wikizpráv a podílel se na vývoji Wikimedia Commons, jejichž vznik v roce 2004 navrhl.\n\nZástupcem ředitele nadace Wikimedia byl jmenován s účinností od ledna 2008. Stal se také jejím zástupcem v radě Encyklopedie života. Prostřednictvím tohoto členství pomohl přesvědčit filantropický fond Alfred P. Sloan Foundation k daru 3 milionů dolarů pro Wikimedii, k danému datu nejvyšší částce od jednoho přispěvatele.\n\nV srpnu 2014 byl na měsíc zablokován na německé Wikipedii kvůli prosazení nového prohlížeče médií přes jednoznačný nesouhlas tamější komunity. Využil k tomu tzv. superprotekci, která dávala pracovníkům nadace vyšší práva, než měli místní volení administrátoři.\n\nNadaci Wikimedia opustil 30. dubna 2015.\n"}
{"id": "558526", "url": "https://cs.wikipedia.org/wiki?curid=558526", "title": "Corpo della Gendarmeria", "text": "Corpo della Gendarmeria\n\nCorpo della Gendarmeria dello Stato della Città del Vaticano (zkráceně Corpo della Gendarmeria) zastává ve Vatikánu funkci policie. Četníci zajišťují bezpečnost papeže, veřejný pořádek a dodržování zákonů, provádějí kriminální vyšetřování a také kontrolují dopravu.\n\nJednotku založil 14. června 1816 Pius VII., ale byla rozpuštěna v roce 1970 Pavlem VI. stejně jako ostatní vojenské složky státu. V letech 1970 – 1991 pořádek zajišťoval Bezpečnostní úřad (Ufficio centrale di vigilanza), přejmenovaný roku 1991 na Bezpečnostní sbor Vatikánského městského státu (Corpo di Vigilanza dello Stato della Città del Vaticano).\nTen začal v roce 2002 používat původní název Corpo della Gendarmeria.\n\nSbor má v současnosti (2005) 130 členů. Plní sice podobné úkoly jako četníci před rokem 1970, ale na rozdíl od nich jsou zahrnuti pod civilní, nikoliv vojenské složky státu. Rekrutují se z Italů ve věku 20 – 25 let, kteří absolvovali nejméně dva roky výcviku u italské policie.\n\nDo roku 1970 nosili četníci uniformy původem z 19. století, s kožešinovými čepicemi. V současnosti oblékají moderní tmavě modré policejní uniformy. Historické uniformy užívají jen výjimečně při slavnostních příležitostech.\n\n"}
{"id": "558528", "url": "https://cs.wikipedia.org/wiki?curid=558528", "title": "Sarah McLachlan", "text": "Sarah McLachlan\n\nSarah Ann McLachlan (* 28. ledna 1968) je kanadská zpěvačka a skladatelka. Narodila se v lednu 1968 a adoptována byla v Halifaxu v Novém Skotsku v Kanadě.\n\nJako dítě chodila na hodiny zpěvu, klasického piána a kytary. Po ukončení střední školy a dalšího studia se přestěhovala do Vancouveru kde podepsala nahrávací smlouvu s nezávislým hudebním nakladatelstvím Nettwerk. V roce 1997 se provdala za bubeníka ze své kapely, se kterým má dceru Ann Sushil Soodovou, která se narodila 6. dubna 2002. Druhá dcera Taja Summer Soodová se narodila 22. června 2007. V září 2008 oznámila rozchod s manželem Ashwinem Soodem.\n\nZískala celkem osm Juno Awards (kanadské hudební ocenění) a tři ceny Grammy. V roce 1999 obdržela významné kanadské státní vyznamenání Order of Canada a v roce 2001 provinční vyznamenání Order of British Columbia.\n\n12. února 2010 zazpívala svoji píseň \"One Dream\" při zahajovacím ceremoniálu Zimních olympijských her 2010 ve Vancouveru.\n\n\n"}
{"id": "558537", "url": "https://cs.wikipedia.org/wiki?curid=558537", "title": "Intercontinental Rally Challenge 2009", "text": "Intercontinental Rally Challenge 2009\n\nIntercontinental Rally Challenge 2009 je název šampionátu v sezoně 2009. Šampionát je konkurenčním pro mistrovství světa v rallye. Vítězem se stal Kris Meeke s vozem Peugeot 207 S2000.\n\n\n\n\n\n\n\n\n\n\n\n\n"}
{"id": "558538", "url": "https://cs.wikipedia.org/wiki?curid=558538", "title": "Manhwa", "text": "Manhwa\n\nManhwa (hangul 만화) je termín, který v Koreji označuje jakékoliv komiksy a kreslené vtipy, mimo Koreu se používá především pro specifický druh komiksů, vytvářený převážně v Jižní Koreji. Ve své mainstreamové podobně je blízký japonskému stylu manga, od kterého se ale kresebným stylem v některých detailech odlišují, v západním světě je s ním někdy spojován; nedosahuje sice takové popularity jako japonská manga, ale má své příznivce. \n\nOči postav jsou často zvýrazněny (ale málokdy neúměrně zvětšeny), proporce postav a tváří ale jinak zůstávají normální. Oproti manze manhwa méně využívá stínování a více tzv. screentone. Manhwa komiksy se na rozdíl od manga čtou zleva doprava. Mnoho manhwa komiksů bylo adaptováno do animovaných filmů, které zpravidla zachovávají jeho specifický kresebný styl, několik z nich vyšlo i česky.\n"}
{"id": "558539", "url": "https://cs.wikipedia.org/wiki?curid=558539", "title": "Dennis Wideman", "text": "Dennis Wideman\n\nDennis Earl Wideman (narozen 20. března 1983) je profesionální hokejový obránce momentálně hrající za Calgary Flames v kanadsko-americké NHL.\n\nByl draftován z London Knights, hrajících juniorskou OHL v osmém kole draftu 2002, jako 241. celkově týmem Buffalo Sabres. Sezonu 2005/06 začal v AHL s Peoria Rivermen a nakonec ho do svého prvního týmu povolali St. Louis Blues, za které 9. listopadu 2005 odehrál svůj debut v NHL, na ledě Columbus Blue Jackets.\n\nV další sezoně hrál za Blues celkem 55 zápasů než byl vyměněn do Boston Bruins za Brada Boyese. V sezoně nasbíral celkem 25 bodů.\n\n31. prosince 2007 vstřelil gól číslo 1 800 v historii týmu Boston Bruins. Bylo to na domácím ledě, když v přesilovce na začátku druhé třetiny překonal brankáře Kariho Lehtonena a Bruins porazili Atlanta Thrashers 5:2. V sezoně si připsal 36 bodů.\n\nNejlepší výkon své kariéry zaznamenal v sezoně 2008/09, když si ve statistice plus/minus připsal 32 kladných bodů a Bruins tak pomohl k vítězství Východní konference. V sezoně si připsal 13 gólů a 37 asistencí, což byl také nejlepší výkon kariéry.\n\n22. června 2010 byl vyměněn s volbou v prvním kole draftu NHL do Floridy Panthers za Grega Campbella a Nathana Hortona.\n\nSezónu 2010/11 začal v novém týmu kde odehrál 61 zápasů ve kterých získal 33 bodů kde se stal druhým nejlepším hráčem a nejlepším obráncem týmu v kanadském bodování. 28. února 2011 byl vyměněn do týmu Washington Capitals za Jakea Hauswirtha který působil na druhé farmě ECHL v týmu South Carolina Stingrays a třetí kolo draftu 2011.\n\n\n"}
{"id": "558540", "url": "https://cs.wikipedia.org/wiki?curid=558540", "title": "Dumlichův důl", "text": "Dumlichův důl\n\nDumlichův důl je údolí v Krkonoších.\n\nDůl se nalézá ve východním úbočí Žalého asi 3,5 kilometru severně od centra Vrchlabí. Z hlediska geomorfologického členění se řadí do celku Krkonoše, podcelku Krkonošské rozsochy a okrsku Žalský hřbet. Orientován je přibližně západo-východním směrem, přičemž dolní zakončení se nachází v prostoru vrchlabské místní části Dolní Herlíkovice v blízkosti dolní stanice lanové dráhy Herlíkovice - Žalý.\n\nOsu dolu tvoří tok Šindelové strouhy (německy \"Dumlichgraben\"), který zároveň tvoří hranici Krkonošského národního parku a jeho ochranného pásma. Až na prostor v dolním zakončení je důl souvisle zalesněn, a to převážně smrkovou hospodářskou monokulturou. Dno směrem k východu velmi prudce klesá. Jedinou komunikací po něm vedoucí je z plochých kamenů skládaný chodník sledovaný žlutě značenou turistickou trasou 7262 Benecko - Hořejší Herlíkovice.\nV roce 1889 byl z Dumlichova dolu do Vrchlabí zřízen 5,1 km dlouhý gravitační vodovod. Voda z pramenů o celkové vydatnosti 54 000 l/h je svedena do budovy \"vodního zámku\" a odtud do úpravny v Dolních Herlíkovicích. Cestou slouží k výrobě elektrické energie, když roztáčí Peltonovu turbínu o výkonu 15 kW. Přebytečná voda je odváděna Šindelovou strouhou, která se v dolním zakončení dolu zprava vlévá do Labe. Vodárenské stavby jsou jedinými budovami, které se v centrální části dolu nacházejí.\n"}
{"id": "558548", "url": "https://cs.wikipedia.org/wiki?curid=558548", "title": "Mistrovství Evropy v orientačním běhu 2010", "text": "Mistrovství Evropy v orientačním běhu 2010\n\nOsmé Mistrovství Evropy v orientačním běhu proběhlo v Bulharsku s centrem v Primorsku, pobřežním městě v Burgaské oblasti. Mistrovství Evropy v orientačním běhu se konalo 28. května až 6. června 2010. Hlavním pořadatelem byla Bulharská federace orientačního běhu. Šampionátu se zúčastnilo 244 závodníků z 31 evropských zemí. Bojovalo se o čtyři sady medailí v kategorii mužů a kategorii žen. V roce 2010 byly tři individuální závody součástí světového poháru pro tento rok. Nejlépe se dařilo švýcarským orientačním běžcům, kteří získali celkem jedenáct medailí, z toho pět zlatých, tři stříbrné a tři bronzové. Z českých reprezentantů byla nejúspěšnější Dana Brožková, která vybojovala historicky první individuální medaili pro svou zemi. Nejúspěšnějším běžcem šampionátu se stala Švýcarka Simone Niggli-Luderová se ziskem čtyř medailí.\n\nProgram mistrovství Evropy byl zveřejněn v souladu s Pravidly IOF v Bulletinu číslo čtyři:\n\nMistrovství Evropy v orientačním běhu (již 8. v historii) se uskutečnilo v Bulharsku od 28. května do 6. června 2010. Centrem bylo město Primorsko. Pořádání mistrovství Evropy bylo Bulharskému svazu orientačního běhu přiděleno na jednání Kongresu IOF. Šampionátu se zúčastnili závodníci ze 31 zemí Evropy (244 závodníků a 61 členů oficiálního doprovodu). Celý šampionát se konal v souladu s platnými Pravidly orientačního běhu IOF. Jednotlivé závody se konaly v rozličných terénech, závod ve sprintu proběhl v městské zástavbě, závod middle a long pak v mírně kopcovitém terénu s mnoha vegetačními detaily. O 8. mistrovských titulů se podělily tři země. Tiskové a mediální centrum bylo zřízeno v hotelu Les Magnolias a oficiálním mediálním partnerem byla bulharská televize BTV. Z každého závodu byly přenášeny online informace na internet v podobě časů z radiokontrol a cíle, a audio streamingu. Diváci v arénách neplatili vstupné, není tedy možné exaktně určit počet diváků. V Primorsku byly denní teploty mezi 16 až 28 stupni a v noci mezi 12 a 17 stupni Celsia. Ubytování pro účastníky bylo zajištěno v okolí přímořských středisek a letovisek, nedaleko města Primorsko.\n\nNominační závody české reprezentace se konaly 9. – 11. dubna 2010 v Třebíči (sprint), Maletíně (long) a Úsobrnu (middle) za účasti A i B týmů.\n\nNominováni byli:\n\nŽeny: Dana Brožková 1981 (SC Jičín), Radka Brožková 1984 (SC Jičín), Martina Dočkalová 1983 (Lokomotiva Pardubice), Eva Juřeníková 1978 (Domnarvets GoIF), Vendula Klechová 1981 (Halden SK), Šárka Svobodná 1988 (Kotlářka Praha), Monika Topinková 1980 (OK 99 Hradec Králové). Necestující náhradnicí je Kamila Gregorová 1981 (SK Chotěboř).\n\nMuži: Tomáš Dlabaja 1983 (Žabovřesky Brno), Adam Chromý 1988 (Žabovřesky Brno), Štěpán Kodeda 1988 (SC Jičín), Jan Mrázek 1981 (Sparta Praha), Jan Procházka 1984 (Praga Praha), Michal Smola 1981 (SKOB Zlín), Jan Šedivý 1984 (Praga Praha). Necestujícím náhradníkem je Zdeněk Rajnošek 1985 (Žabovřesky Brno).\n\nV dopoledních hodinách dne 30. května 2010 v bulharském městě Primorsko proběhly kvalifikační závody ve sprintu. Běžely se tři kvalifikační závody mužů a tři závody žen, kdy do finálového závodu postoupilo 51 závodníků a 51 závodnic, což bylo nejlepších 17 mužů a 17 žen z jednotlivých kvalifikačních závodů. Kvalifikace se běžela v ulicích města Primorsko, v místním parku a na pobřežních písečných dunách. V ženské kategorii své rozběhy vyhrály: Simone Niggli-Luderová (Švýcarsko), Helena Janssonová (Švédsko) a Lena Eliassonová (Švédsko). V mužské kategorii své rozběhy vyhráli: Aleksandr Starov (Ukrajina), Vesa Taanila (Finsko) a Olav Lundanes (Norsko). Kvalifikace se zúčastnilo 11 českých reprezentantů a do finále jich postoupilo devět.\n\nV odpoledním finále si pro titul mistryně Evropy doběhla švédská závodnice Helena Janssonová s dvacetisekundovým náskokem před Švýcarkou a mnohonásobnou mistryní světa Simone Niggli-Luderovou. Na třetím místě se umístila mladá závodnice z Dánska – Maja Almová, která za nimi zaostala více jak minutu. V mužské kategorii dominovali Švýcaři, šestice závodníků se umístila do 8. místa. Mistrem Evropy se tak stal Švýcar Fabian Hertner před krajanem Danielem Hubmannem a obhájcem titulu Švédem Emilem Wingstedtem.\n\nOficiální výsledky: Muži a Ženy\n\nDne 1. června 2010 se konala kvalifikace na finálový závod v middlu. Tyto kvalifikační závody se běžely, jako předchozí den, v bulharské obci Jasna Poljana. Terén závodů byl mírně kopcovitý v rozmezí 30–140 metrů nad mořem a převládal listnatý les s duby a habry. Běžely se tři kvalifikační závody mužů a tři závody žen, kdy do finálového závodu postoupilo 51 závodníků a 51 závodnic, což bylo nejlepších 17 mužů a 17 žen z jednotlivých kvalifikačních závodů. V ženské kategorii své rozběhy vyhrály: Natalia Vinogradovová (Rusko), Simone Niggli-Luderová (Švýcarsko) a Minna Kauppiová (Finsko). V mužské kategorii své rozběhy vyhráli: Baptiste Rollier (Švýcarsko), Valentin Novikov (Rusko) a Alexey Bortnik (Rusko). Kvalifikace se zúčastnilo 12 českých reprezentantů a do finále jich postoupilo deset.\n\nFinálový závod v middlu se konal dne 3. června 2010. Tento závod se běžel s doběhovou arénou ve vesnici Pismenovo. Překvapením závodu byla porážka šestinásobného mistra světa na této trati Francouze Thierry Gueorgioua, který se nedostal ani do konečné první desítky. Vítězem se stal ruský závodník Valentin Novikov, který vyhrál o více než minutu před dvojicí Švýcarů Matthiasem Merzem a Danielem Hubmannem. Z českých reprezentantů se nejlépe umístil Adam Chromý, který dokončil finálový závod na 34. místě. V ženské kategorii si pro pátý titul doběhla švýcarská závodnice Simone Niggli-Luderová s dvouminutovým náskokem před mladou dánskou závodnicí Signe Søesovou a pro bronzovou medaili si doběhla Švédka Lena Eliassonová, která zaostala za vítězkou o 2 minuty a 12 sekund. Z českých závodnic nejlépe skončily Dana Brožková na 7. místě a Šárka Svobodná na 11. místě.\n\nOficiální výsledky: Muži a Ženy\n\nDne 30. května 2010 se konala kvalifikace na klasické trati. Dějištěm závodů byla malá bulharská obec Jasna Poljana. Závody se běžely ve středně těžkém až velmi kopcovitém terénu v rozpětí 30 – 180 metrů nadmořské výšky. Běžely se tři kvalifikační závody mužů a tři závody žen, kdy do finálového závodu postoupilo 51 závodníků a 51 závodnic, což bylo nejlepších 17 mužů a 17 žen z jednotlivých kvalifikačních závodů. V ženské kategorii své rozběhy vyhrály: Julia Novikovová (Rusko), Helena Janssonová (Švédsko) a Simone Niggli-Luderová (Švýcarsko). V mužské kategorii své rozběhy vyhráli: Valentin Novikov (Rusko), Peter Öberg (Švédsko) a Thierry Gueorgiou (Francie). Kvalifikace se zúčastnilo 12 českých reprezentantů a do finále jich postoupilo deset.\n\nFinálový závod v longu se konal dne 4. června 2010. Tento závěrečný závod mistrovství Evropy se běžel s doběhovou arénou ve vesnici Pismenovo. V ženské kategorii si pro čtvrté zlato na klasické trati (longu) doběhla Švýcarka Simone Niggli-Luderová. Druhou pozici vybojovala česká reprezentantka Dana Brožková, když zaostala za vítězkou minutu a dvacet dva sekund. Pro Českou republiku to je historicky první medaile v individuálním závodě na Mistrovství Evropy. Jako třetí skončila s obrovským odstupem Švédka Helena Janssonová.\nV závodě mužů zvítězil způsobem start cíl Švýcar Daniel Hubmann s velkým náskokem tři a půlminuty před překvapením závodu, mladým Francouzem Philippe Adamskim. Pro bronzovou medaili si doběhl opět švýcarský reprezentant Fabian Hertner a dovršil tak švýcarskou nadvládu nad světovou špičkou jedenáctou medailí z tohoto šampionátu. Z českých závodníků se nejlépe umístil Jan Šedivý na 12. místě s více než desetiminutovou ztrátou.\n\nOficiální výsledky: Muži a Ženy\n\nŠtafetové závody na Mistrovství Evropy se konaly dne 2. června 2010 s cílovou arénou v bulharské obci Jasna Poljana. Běželo se v mírně kopcovitém terénu v nadmořské výšce od 30 do 110 m n. m. Les byl převážně listnatý s poměrně dobrou průběžností. Závodů se zúčastnilo 27 ženských štafet z 18 zemí a 40 mužských štafet z 28 zemí.\n\nV kategorii žen si zlatou medaili odnesla štafeta Švédska, neboť v závěrečné fázi závodu Švédka Helena Janssonová předsprintovala druhou v pořadí Finku Minnu Kauppiovou o 12 sekund. Třetí byla po doběhu štafeta Švýcarska, již s 58sekundovou ztrátou. Štafeta České republiky dokončila závod na čtvrté pozici.\n\nV závodě mužů zlatou medaili vybojovala štafeta Švýcarska i bez zraněného Daniela Hubmanna. Na druhé pozici zaostala o 36 sekund štafeta Francie, za kterou finišoval mnohonásobný mistr světa Thierry Gueorgiou a třetí s odstupem skončila štafeta Norska za kterou závod dokončoval Olav Lundanes. Štafeta České republiky dokončila závod na páté pozici.\n\nOficiální výsledky: Muži a Ženy\n\nMedaili na Mistrovství Evropy získali závodníci z osmi různých národů. Běžci ze Švýcarska vybojovali pro svou zemi nejvíce medailí a to rovných jedenáct z dvaceti-šesti možných. Nejúspěšnější ženou se stala Simone Niggli-Luderová se čtyřmi cennými kovy. V kategorii mužů byl nejúspěšnější Fabian Hertner se dvěma zlaty a jednou bronzovou medailí. Na druhém místě se umístilo Švédsko se ziskem dvou zlatých medailí a třetí skončilo Rusko s jednou zlatou. Z velkých favoritů se pro zranění kolene Mistrovství Evropy nezúčastnila obhájkyně dvou titulů norská reprezentantka Anne Margrethe Hauskenová a švédský reprezentant Martin Johansson.\n\nÚplná medailová tabulka:\n"}
{"id": "558549", "url": "https://cs.wikipedia.org/wiki?curid=558549", "title": "Války za nezávislost Itálie", "text": "Války za nezávislost Itálie\n\nVálky za nezávislost Itálie mohou být:\n\n\n"}
{"id": "558553", "url": "https://cs.wikipedia.org/wiki?curid=558553", "title": "Rovinka (Krkonoše)", "text": "Rovinka (Krkonoše)\n\nRovinka (též Na Rovince) je horské sedlo a významné rozcestí v Krkonoších.\n\nZ geomorfologického hlediska patří Rovinka do celku Krkonoš, podcelku Krkonošské rozsochy a okrsku Žalský hřbet. Nachází se mezi vrcholy Šeřín (na severu) a Jánský vrch (na jihu) asi 7,5 km severně od Vrchlabí a asi 5,5 km jihozápadně od Špindlerova Mlýna. Nadmořská výška 846,6 metrů uváděná např. na turistických mapách KČT je výškou v místě rozcestí. Bod sedla se nachází od něj několik desítek metrů západně a přesahuje 850 m n. m. Rovinka leží na území Krkonošského národního parku.\n\nSkrz sedlo vedou vzájemně se křížící neveřejné zpevněné komunikace Benecko - Špindlerův Mlýn a Janova Hora - Žalý a ústí zde i další méně kvalitní, ale turisticky významné cesty. Rovinkou prochází červeně značená Bucharova cesta Horní Mísečky - Žalý, zeleně značená trasa 4371 Benecko - Špindlerův Mlýn a žlutě značená trasa 7307 Rokytnice nad Jizerou - Přední Labská.\n\nProstor sedla je zalesněn. Protéká jím v nedaleko v severním svahu Jánského vrchu pramenící Vojákův potok, podle jiných map Sachrův ručej, který je levým přítokem Labe. U rozcestí se nachází provozovaná turistická chata a přístřešek. Ve směru od vrcholu Jánského vrchu je přes sedlo veden podpovrchový plynovod, pokračující podél komunikace na Špindlerův Mlýn.\n\nZvláštností místopisného názvu \"Rovinka\" je, že je nesklonný, ačkoliv je odvozen od českého slova \"rovina\". Proto nejste na \"Rovince\" nýbrž na \"Rovinka\" a nejdete na \"Rovinku\", ale pohybujete se směrem na \"Rovinka\".\n"}
{"id": "558556", "url": "https://cs.wikipedia.org/wiki?curid=558556", "title": "Sekvence", "text": "Sekvence\n\nSekvence může být:\n\n\n"}
{"id": "558559", "url": "https://cs.wikipedia.org/wiki?curid=558559", "title": "Mrchožrouti (film)", "text": "Mrchožrouti (film)\n\nMrchožrouti (originální název Les Morfalous) je francouzské válečné filmové drama z roku 1984. Jean-Paul Belmondo v něm ztvárnil hlavní roli seržanta cizinecké legie Pierra Augagneura.\n\nDěj se odehrává za druhé světové války v Tunisku. Oddíl cizinecké legie má za úkol zachránit z banky malého tuniského města zlato před postupujími německými vojsky. Většina členů oddílu padne v boji s Němci. Část z přeživších legionářů vedená seržantem Pierrem Augagneursem (Jean-Paul Belmondo) se rozhodně získat zlato z banky pro sebe za pomoci François Laroche-Fréon, manželky ředitele banky (Marie Laforêt).\n\n"}
{"id": "558565", "url": "https://cs.wikipedia.org/wiki?curid=558565", "title": "Puškohled", "text": "Puškohled\n\nPuškohled je v oblasti zbraňové techniky optické zařízení, které se upevňuje ke zbrani před nebo namísto klasických mířidel a usnadňuje zamíření na delší vzdálenosti, jelikož přibližuje/zvětšuje cíl. Vlastně jde o upravený dalekohled se záměrnou osnovou. Puškohledy se používají především na odstřelovačských a loveckých puškách.\n\nZařízení, (držák nebo držáky s objímkou), kterým je puškohled připevněn ke zbrani se nazývá montáž. Jestliže montáž umožňuje zamíření bez užití puškohledu průhledem na mířidla, (na mušku), pak jde o tzv. montáž s podhledem. V běžné řeči se často pro puškohled používá také označení optika.\n\n"}
{"id": "558567", "url": "https://cs.wikipedia.org/wiki?curid=558567", "title": "Šeřín", "text": "Šeřín\n\nŠeřín (německy \"Finsterstein\") je vrchol v České republice ležící v Krkonoších.\n\nŠeřín je třetím ze šesti vrcholů severojižně orientovaného Žalského hřbetu. Na severu sousedí s Černou skálou a na jihu jej sedlo Rovinka odděluje od Jánského vrchu. Výběžek severozápadně od hlavního vrcholu nese název Janova hora.\nVrch se nachází na území Krkonošského národního parku asi 4,5 km jihozápadně od Špindlerova Mlýna.\n\nŠeřín se společně s celým Žalským hřbetem nachází na rozvodí Labe a Jizery. Potoky stékající z východního svahu jsou přímo levými přítoky Labe, potoky ze západního svahu se vlévají do Jizerky, která je levým přítokem Jizery.\n\nSvahy Šeřína jsou z větší části zalesněny. Luční enklávy se nacházejí v okolí horských osad. Jedná se o Janovu Horu na západním, Zákoutí na jihozápadním, Čistá Voda na jihovýchodním a Třídomí na severovýchodním svahu.\n\nPřes vrchol Šeřína vede v jihoseverním směru červeně značená Bucharova cesta spojující Jilemnici a pramen Labe. Cestu včetně schodů na vrcholové skalisko vybudovala skupina 10 – 12 dělníků během července 1890. Otevření cesty pro veřejnost proběhlo v roce 1893. Místo v poslední zatáčce před vrcholem na trase z Rovinky se nazývá \"Bergrovo zátiší\" podle lesního adjunkta, který nedaleko na tehdy holém svahu zahynul pod lavinou. Cesta je vhodná pouze pro pěší, kapacitnější trasy jsou vedeny úbočím hory. Úbočí jsou obsluhovány lesními cestami a účelovými komunikacemi různé kvality.\n\nNachází se zde i větší množství malých lyžařských vleků a ve východním úbočí i krátká nákladní lanová dráha sloužící k zásobování chaty \"Bumbálka\". Při nepovolené přepravě osob zde v listopadu 2013 došlo k přetržení tažného lana, zřícení přepravní plošiny a k usmrcení jednoho z cestujících.\n\nNa vrcholu Šeřína se nachází mohutný fylitový skalní útvar. Na jeho temeni je zřízeno vyhlídkové místo, ke kterému bylo v červenci 1893 vybudováno schodiště. Tabulka z roku 1875 připomíná mapování panství Harrachů, po pozdější z roku 1924 věnované Aloisu Rašínovi se dochovaly jen stopy.\n"}
{"id": "558579", "url": "https://cs.wikipedia.org/wiki?curid=558579", "title": "Zrádné srdce", "text": "Zrádné srdce\n\nZrádné srdce nebo též Žalobné srdce (anglicky \"The Tell-Tale Heart\") je hororová povídka amerického spisovatele Edgara Allana Poea. Poprvé byla publikována roku 1843 v Baltimore. Povídka obsahuje detailně propracované psychologické charaktery hlavních postav.\n\nVypravěč příběhu, neznámý mladík slouží starému muži a nenávidí jej pro malichernost - starcovo oko. Mladý muž má pocit, že jej neustále sleduje a s rozvíjející se paranoiou sílí nutkání starce zabít.\n\nHlavním hrdinou je neznámý mladík, sluha svého pána, se kterým žije v polorozpadlém domě v tmavé londýnské ulici. Jeho pán je stařec, jenž se vyhýbá lidské společnosti, snad ze strachu, snad z lakomství. Mladík jej ukrutně nenávidí. Ne však kvůli jeho zlovůli, ne kvůli jeho zášti, ne kvůli jeho skutkům, nýbrž kvůli jeho oku podobnému oku supa. Toto oko mladíka neustále popouzí a vede jej k záchvatům zuřivosti. Touží starce zabít. Vždy v noci vchází do starcovy ložnice, stařec má však oko zavřené. Jedné noci mladík našlapuje neopatrně a zavadí zakrytou lucernou, jež nevyluzovala ani paprsek čirého světla, o zárubně starcovy ložnice. Stařec se probudí a ze strachu zakřičí: „\"Kdo je to?\"“ Mladík však vyčkává a po celou dobu, kdy je stařec vzhůru, nepohne jediným svalem, nevydechne velké sousto vzduchu, aby se neprozradil. Poté stařec znovu ulehne a mladík vklouzne do ložnice. Posvítí starci do tváře. Jeho oko je otevřené. Mladík starce zabije a převalí na něj pohovku, stařec přesto stačí vykřiknout. Dílo je dokonáno. Mladík slyší hřmot z vedlejšího bytu – je to zřejmě soused, který zaslechl výkřik ze starcova hrdla.\n\nMladík zatluče tělo hluboko do podlahy a přikryje parkety kobercem. Náhle se ozve ťukot na dveře domu. Mladík otvírá a uvidí policejní strážníky. Strážníci vejdou s oznámením, že soused slyšel z mladíkova bytu výkřik. Mladík souhlasí, vždyť to byl výkřik z jeho plic, z jeho srdce, zdál se mu totiž sen, který ihned začíná vyprávět. Policisté ani v nejmenším netuší, co se stalo, a nemají podezření, mladík jim však nevěří. Je upocený a chová se zvláštně, jeho mysl a svědomí pukají. Nemůže vydržet svou vinu, začne jim tedy povídat obsah snu, totožný s vraždou, kterou před chvílí vykonal. Jakmile se však dostane k pasáži, kdy zabíjí starce, uslyší ve své mysli tlukot srdce. Je to však výplod jeho váhání, tím pádem strážníci nic podobného neslyší. On v domnění, že jej chtějí obelstít, se stává nerudným a neklidným. Když tlukot srdce sílí, nemůže již zkrotit své nervy, vrhne se ke koberci, vytrhá ze země parkety a zakřičí: „\"Zde, zde tluče to jeho ohavné srdce!\"“\nDílo je stavěno do ich formy a je velmi důkladně a detailně zpracováno. Autor se snaží navodit pocit zoufalství a úzkosti. Proti nadpřirozenu staví raději složitou lidskou myšlenku pocitu viny.\n\nČesky vyšla povídka v následujících sbírkách nebo antologiích:\n\nPod názvem Zrádné srdce:\n\nPod názvem Žalobné srdce:\n\n"}
{"id": "558580", "url": "https://cs.wikipedia.org/wiki?curid=558580", "title": "Galaktický rok", "text": "Galaktický rok\n\nGalaktický rok je doba, kterou potřebuje Slunce k jednomu oběhu kolem středu naší Galaxie. Délka této doby se odhaduje na 225 až 250 milionů pozemských let. \n\nV tomto seznamu je 1 galaktický rok roven 225 milionů let.\n"}
{"id": "558584", "url": "https://cs.wikipedia.org/wiki?curid=558584", "title": "Kirkenes", "text": "Kirkenes\n\nKirkenes (severosámsky Girkonjárga, finsky Kirkkoniemi) je administrativní středisko okresu Sør Varanger v kraji Finnmark v severním Norsku. Město mělo v roce 2013 celkem 3498 obyvatel; s okolními obcemi Hesseng a Bjørnevatn má pak celá aglomerace 7209 obyvatel. Výběžek země mezi ústím řeky Pasviken (\"Pasvikelven\") a Langfjordem se dříve nazýval Piselvnes. Po tom, co zde ale byl postaven roku 1862 nový kostel, dostalo celé místo název Kirkenes.\n\nV Kirkenes sídlí tzv. Barentsův sekretariát \"(Barentssekretariatet)\". Byl založen na podzim roku 1993 – půl roku po podpisu tzv. Kirkeneské deklarace (\"Kirkeneserklæringen\"), tedy smlouvy o spolupráci mezi Norskem a Ruskem při využívání Barentsova moře. Hlavním úkolem Barentsova sekretariátu je tuto spolupráci trvale rozvíjet, z norské strany financuje společné projekty přímo ministerstvo zahraničních věcí (\"Utenriksdepartementet\").\n\nKirkenes získalo status města teprve roce 1998 a je v Norsku známým místem zejména proto, že zde končí transevropská mezinárodní silnice E6 a více než dva tisíce kilometrů dlouhá pobřežní lodní trasa Hurtigruta. K zajímavostem rovněž patří to, že názvy ulic v centru města jsou uváděny kromě latinky i v azbuce, protože 10 % obyvatelstva celé aglomerace tvoří již několik století i Rusové.\n\nPo mnoho let byla hlavním hospodářským odvětvím v celé oblasti těžba surovin (\"železná ruda\", plus \"ropa\" a \"zemní plyn\" v pobřežním šelfu Barentsova moře). Ještě v nedávné době zaměstnávala zde společnost AS Sydvaranger až 1500 pracovníků. Po určitém útlumu těžby zhruba v roce 1996 se stala hlavním odvětvím místního hospodářství turistika. Díky australským investorům vznikla však z původní společnosti Sydvaranger nová firma Northern Iron Limited, která začátkem roku 2009 zahájila rekonstrukci těžních zařízení železné rudy a v průběhu roku 2010 chce její těžbu opět podstatně rozšířit – s využitím soukromé železniční trati Kirkenes – Bjørnevatnbanen pro dopravu k nejbližšímu přístavu.\n\nBěhem druhé světové války byla městská aglomerace Kirkenes mnohokráte bombardována Spojenci. Náletů bylo celkem 320, což z Kirkenes učinilo druhé nejčastěji bombardované místo na celém světě (po ostrově Malta). Město bylo osvobozeno sovětskou Rudou armádou dne 25. října 1944; svobodu tak získalo jako vůbec první město v Norsku.\n\nUprostřed města se nacházejí dva velké pomníky druhé světové války (\"Russemonumentet\" a \"Krigsmødremonumentet\"). Nedaleko od nich lze navštívit protiletecký jeskynní kryt Andersgrotta, který byl za války největším krytem pro civilní obyvatelstvo a je v současné době zpřístupněn pro veřejnost.\n\nKaždý poslední čtvrtek v měsíci se ve městě pořádá \"\"ruský trh\"\". Turisticky zajímavým místem je rovněž kopec Prestefjell (\"Kněžská hora\") na sever od centra, odkud je dobře vidět na celé město i velký fjord Varangerfjord.\n\nNárodní park Øvre Pasvik nasjonalpark v lesnatém údolí řeky Pasvik na jih od Kirkenes směrem k ruským hranicím je domovem největší kolonie hnědých medvědů v Norsku. Z 96 metrů vysokého kopce uvnitř parku je dobrý výhled nejen do údolí Pasvikdalen, ale i na ruské pohraniční město Nikel. Rybáři by určitě měli vědět, že asi 45 km cesty západním směrem od Kirkenes leží městečko Neiden se sedmou nejlepší lososovou řeku v celém Norsku. Pro lov v lososových řekách je však potřeba si opatřit zvláštní rybářský lístek, v ostatních vodách po celém Norsku lze rybařit volně bez povolení. V Neidenu se také každou poslední srpnovou neděli pořádá u ruské ortodoxní kaple sv. Jiří mše pod širým nebem.\n\nV Kirkenes lze více než kde jinde pozorovat obrovský rozdíl mezi jednotlivými ročními obdobími. V zimě lze často pozorovat polární záři, jezdit na sněžných skútrech, se psím nebo sobím spřežením nebo lovit ryby otvory v ledu. V létě jsou zde vynikající možnosti pro pěší túry (kromě některých pásem blízko ruských hranic), sběr lesních plodů a dokonce i koupání v přírodních vodách na mnoha udržovaných plážích.\n"}
{"id": "558585", "url": "https://cs.wikipedia.org/wiki?curid=558585", "title": "Jack Cameron", "text": "Jack Cameron\n\nJack Cameron (3. prosince 1902 – 29. prosince 1981) byl kanadský reprezentační hokejový brankář.\n\nS reprezentací Kanady získal jen jednu zlatou olympijskou medaili (1924).\n\n\n"}
{"id": "558586", "url": "https://cs.wikipedia.org/wiki?curid=558586", "title": "Rok (rozcestník)", "text": "Rok (rozcestník)\n\nRok může být:\n\n\n\n\n\n\n"}
{"id": "558588", "url": "https://cs.wikipedia.org/wiki?curid=558588", "title": "Muž a jeho pes", "text": "Muž a jeho pes\n\nMuž a jeho pes (originální název Un homme et son chien) je francouzské filmové drama z roku 2008. V hlavní roli Jean-Paul Belmondo v roli starce Charlese.\n\nStarý muž Charles (Jean-Paul Belmondo) musí opustit podnájem u Jeanne, své bývalé lásky, která se opět vdává. Charles se octne na ulici, pouze se svým psem. Oporou je mu pouze Leila, uklízečka z Jeannina domu. Charles se postupně propadá do beznaděje a je rozhodnut ukončit život sebevraždou.\n"}
{"id": "558589", "url": "https://cs.wikipedia.org/wiki?curid=558589", "title": "Dominikánské náměstí (Brno)", "text": "Dominikánské náměstí (Brno)\n\nDominikánské náměstí, dříve Rybí trh, je náměstí v Brně nacházející se jihozápadně od náměstí Svobody. Náměstí má zhruba obdélníkový půdorys, výrazně se svažuje od západu k východu.\n\nJeho výraznou dominantou je kostel svatého Michaela archanděla na jižní straně náměstí. Další významnou budovou je Nová radnice, jejíž objekty zabírají prakticky celou západní stranu náměstí. Fasády domů na severní straně jsou ve stylu funkcionalismu a zahrnují palác Jalta.\n\nNa severovýchodním nároží Dominikánského náměstí s ulicemi Zámečnická a Veselá se do roku 1908 nacházela Královská kaple. V roce 2010 byl veřejnosti zpřístupněn sklep domu mincmistrů, jako součást postupně zpřístupňovaného Brněnského podzemí, k vidění krom jiných věcí je i naživo prováděná ražba Brněnského groše a pozůstatky zbořené královské kaple.\n\nNáměstí sloužilo do roku 2018 především k parkování vozidel. Od dubna do listopadu 2018 však proběhla jeho rekonstrukce, při které bylo plánováno zrušení všech (asi 70) parkovacích míst. V souvislosti s rekonstrukcí se uvažovalo rovněž o přesunu sousoší císaře Josefa II., které stálo do roku 1919 na Moravském náměstí a následně bylo po částech umístěno v zahradě černovické psychiatrické nemocnice a v lužáneckém parku. Současně s rekonstrukcí náměstí byla zamýšlena také rekonstrukce paláce Jalta. V průběhu prací na samotném náměstí byly v červenci 2018 mimo jiné objeveny pozůstatky někdejší tramvajové tratě včetně kolejí, zrušené v roce 1942 a později částečně překryté chodníkem.\n\n"}
{"id": "558592", "url": "https://cs.wikipedia.org/wiki?curid=558592", "title": "Zadní Hraniční vrch", "text": "Zadní Hraniční vrch\n\nZadní Hraniční vrch (německy \"Grenzberg\", polsky \"Graniczny Wierch\") je vrchol v České republice ležící v pohoří Orlické hory, v podcelku Mladkovská vrchovina, okrsku Pastvinská vrchovina. Některými zdroji je vrch zařazován do \"Bystřických hor\".\n\nZadní Hraniční vrch se nachází na státní hranici mezi Českou republikou a Polskem severovýchodně od obce Mladkov asi 8,5 kilometru západně od města Králíky a asi 3 kilometry východně od nejvyššího vrcholu Mladkovské vrchoviny Adamu. Je součástí rozsochy vybíhající z hlavního hřebenu vrchoviny východním směrem. V jejím rámci ho od západně ležícího Předního Hraničního vrchu odděluje jen mělké sedlo, východním směrem pak hřeben klesá přes Dvorský vrch do Kladské kotliny. Severní a jižní svah vykazují větší převýšení.\n\nVrch se nachází na hlavním evropském rozvodí Severního a Baltského moře. Jižní a západní svahy odvodňují levé přítoky Tiché Orlice, severní svah levé přítoky Kladské Nisy.\n\nJižní český svah vrchu je zalesněn, na severním se nacházejí nevelká pole. Hranice lesa přibližně odpovídá průběhu státní hranice.\n\nPřes vrchol prochází po pěšině vedená zeleně značená polská turistická trasa kopírující průběh státní hranice. Lesní masív na jižní straně vrchu je obsluhován asfaltovou komunikací přicházející od Mladkova.\n\n"}
{"id": "558596", "url": "https://cs.wikipedia.org/wiki?curid=558596", "title": "Otakar Štorch-Marien", "text": "Otakar Štorch-Marien\n\nOtakar Štorch-Marien (16. září 1897, Vodňany – 12. března 1974, Praha) byl český nakladatel, spisovatel, básník a publicista. Provozoval nakladatelství \"Aventinum\" v letech 1919–1931 a 1945–1949. V rámci nakladatelství fungovala v letech 1927–1930 rovněž galerie výtvarného umění \"Aventinská mansarda\".\n\nNarodil se v rodině lékárníka. Se Štorchovými rodiči se přátelil Julius Zeyer, který údajně asistoval i při jeho křtu, skutečnými kmotry byli podle matriky Leopold Štorch a Karel Wolf.\n\nZaložení nakladatelství plánoval spolu se svým přítelem Jaromírem Funkem, v té době studentem medicíny. Jaromír Funke ale nedostal souhlas od svého otce, a proto Štorch vydal první titul v roce 1919 sám. Byla to divadelní hra Josefa Marii \"Dolfa\" (1919). Aby zabránil záměně se jmény knihkupců a nakladatelů Alexandra Storcha a Rudolfa Storcha, připojoval nadále ke svému příjmení Marien. Název nakladatelství Aventinum byl zvolen podle jména renesančního tiskaře Jiřího Melantricha z Aventina. V témže roce se seznámil s bratry Čapky, které získal pro své nakladatelství spolu s jejich příbuzenstvem a přáteli (Helena Čapková, Edmond Konrád, František Langer, Olga Scheinpflugová).\n\nZásadní mírou se podílel na ustavení klubu moderních nakladatelů Kmen (1926 – 1949) a byl autorem jeho programového prohlášení.\n\nV březnu 1927 se nakladatelství přestěhovalo do Zedwitzovského paláce, čp. 53/II v Purkyňově ulici 4, na Novém Městě, kde byla výstavní síň, galerie a prodejna Aventinská mansarda. Nakladatelství vydávalo vlastní časopisy Musaion (1920-1921, 1929-1931), Studio (1927-1931), Nové směry (1927-1932) a Rozpravy Aventina (1925-1934).\n\nV roce 1931 se nakladatelství dostalo do finančních potíží, které byly částečně způsobeny hospodářskou krizí a částečně nevhodným hospodařením podniku. Tato situace skončila v roce 1934 úpadkem nakladatelství.\n\n\nAnglosaská literární díla, ve spolupráci s Karlem Čapkem a Otakarem Vočadlem.\n\n\"Collection Tcheque Aventinum\" byla edice francouzských překladů české literatury v pařížském nakladatelství Bernard Grasset. Vyšla zde díla:\n\nV roce 1921 působil krátce jako filmový referent Lidových novin. V rámci svého nakladatelství vydával časopisy:\n\nPo přestěhování nakladatelství do Purkyňovy ulice byla v jeho prostorách otevřena galerie Aventinská mansarda, ve které proběhla řada klíčových výstav českého výtvarného umění (Jan Zrzavý, Toyen a Jindřich Štyrský, Bohumil Kubišta, Adolf Hoffmeister, František Muzika, Josef Šíma, \"Moderní česká fotografie\" a další).\n\nOtakar Štorch-Marien po úpadku Aventina pracoval jako redaktor v různých nakladatelstvích (Julius Albert, Edvard Beaufort, Leopold Mazač, Nakladatelské družstvo Máje). Během války v letech 1939-1945 byl redaktorem nakladatelství Melantrich v Praze.\n\nV roce 1945 obnovil nakladatelství \"Aventinum\". V roce 1949 bylo ale zrušeno a přiřazeno k Ústředí lidové a umělecké výroby (ÚLUV). Pracoval pak jako vedoucí knihkupectví Českého fondu výtvarných umění na Národní třídě v budově Platýzu.\n\nZemřel v roce 1974 a je pohřben v Kolíně.\n\n\n\n\n\n\n\n"}
{"id": "558597", "url": "https://cs.wikipedia.org/wiki?curid=558597", "title": "Žiogupis", "text": "Žiogupis\n\nŽiogupis je potok na západě Litvy (Klaipėdský kraj), v Žemaitsku, v okresech Klajpeda, Kretinga a Palanga, levý přítok řeky Rąžė. Pramení 3 km na západ od městysu Kretingalė, na západ od nádraží, teče zpočátku směrem severozápadním, poté se obloukem stáčí do směru severního, u Gibišėliů se stáčí ostře na západ, v obci Girkaliai opět na sever, severozápad, podtéká pod dálnicí A13, za kterou meandruje a na katastrální území Palangy vtéká od jihu. Na jihovýchodním okraji Palangy se vlévá do řeky Rąžė jako její levý přítok, 2,9 km od jejího ústí do Baltského moře.\nŽiogupis má jen nevýznamné přítoky, z nichž Šakšinis - pravý (s několika vlastními přítoky) se do Žiogupisu vlévá nedaleko jeho soutoku s Rąžė na jihozápadním okraji Palangy.\n"}
{"id": "558602", "url": "https://cs.wikipedia.org/wiki?curid=558602", "title": "Genetická zahrada", "text": "Genetická zahrada\n\nGenetická zahrada je česká freewarová akční hra. Autorem hry je Petr Kuba známý pod přezdívkou Jasemburak. Hra byla vytvořena v programu Game Maker pro letní vývojářskou soutěž Velkého Chytráka. Dabing ke hře vytvořilo nezávislé studio Perla Group.\n\nHlavní postavou je Alex Born, voják chemické jednotky. Je vyslán do objektu Genetická zahrada, aby zde nalezl nezvěstného Alberta Deyla. Jeho výzbrojí je pouze zbraň na genosérum. V budově se setkává s geneticky zmutovanými brouky, kteří naučili žrát geneticky modifikované rostliny. Pokud nějakou rostliny pozřou, stanou se nebezpečnými a lze je zabít pouze genosérem té barvy, kterou zrovna daný brouk má.\n\nMinimální konfigurace: CPU 1 GHz, 512 MB RAM\n\n\n"}
{"id": "558603", "url": "https://cs.wikipedia.org/wiki?curid=558603", "title": "Nedoceratops", "text": "Nedoceratops\n\nNedoceratops (syn. Diceratops) byl rod ceratopsidních býložravých dinosaurů. Žil na samotném konci druhohor, v období svrchní křídy na území dnešní Severní Ameriky. Je znám pouze z jediného dochovaného úlomku lebky objevené ve Wyomingu a popsané v roce 1905 jako \"Diceratops\". Po mnoho let byl nález zařazen do známějšího a hojnějšího rodu \"Triceratops\", ale podle posledních výzkumů jde možná o rod samostatný. Proto A. S. Ukrajinskij v roce 2007 změnil jméno z původního \"Diceratops\" na \"Nedoceratops\".\n\n"}
{"id": "558607", "url": "https://cs.wikipedia.org/wiki?curid=558607", "title": "Scound", "text": "Scound\n\nScound je česká metalcore kapela z Třince. Mladí Třinečané, kteří jako jedni z mála v republice úspěšně naskočili na dnes profanovanou metalcorovou vlnu. Již v únoru 2007 vydali reprezentativní počin „No Second Chances“, který je z dnešní pozice brán spíš jako pre-debut s dobrým zvukem a délkou regulérního alba, ačkoliv již tehdy si kapela leccos odzkoušela a s klipem ke skladbě „The Demons“, který byl odvysílán v televizním pořadu Madhouse na hudební stanici Óčko, načala promo kampaň, v níž pokračuje i následníkem, jenž vychází pod křídly českého labelu Crystal Productions, a který míří ke všem milovníkům moderního metalu a hardcoru. \n\n\nO prázdninách roku 2006 se uskutečnil první koncert a na podzim kapela míří do studia GM v Jablůnkově a pod taktovkou Martina Roženka ( klávesy - ADOR DORATH) natáčí první album No second chances.\n\n\n\n\n\n\n\n\n\n\n\n"}
{"id": "558608", "url": "https://cs.wikipedia.org/wiki?curid=558608", "title": "Mariánské náměstí", "text": "Mariánské náměstí\n\nMariánské náměstí může být:\n\n"}
{"id": "558609", "url": "https://cs.wikipedia.org/wiki?curid=558609", "title": "Polygon (značka jízdních kol)", "text": "Polygon (značka jízdních kol)\n\nPolygon je indonéská značka jízdních kol.\n\nFirma byla založena v roce 1989. Její výrobní závod o rozloze 30 000 m² se nachází v přímořském městě Surabaya. Asi 60 % produkce vyváží pod svojí značkou nebo jako zakázkovou OEM výrobu pro jiné značky (SCOTT, KONA, Genesiss, v ČR Intersport).\n\nHlavními exportními trhy jsou podle časopisu SAZ bike Německo, Portugalsko, Malajsie, Singapur. Na trhu jihovýchodní Asie má Polygon tržním podíl asi 50 %. Roční výroba a prodej, činí asi 450 tisíc kol. Polygon se angažuje i ve sportu, tým \"Polygon sweet ride\" se pravidelně zúčastňuje závodů Mezinárodní cyklistické federace.\nPolygon podporuje vzdělání systémem stipendií, sponzoruje školy a učiliště. Každoročně pořádá designérskou soutěž pro mladé designéry s hlavní cenou 5000 USD. V sociální oblasti se Polygon účastní na projektech OSN jako je například \"United Nations Global Compact\" a podporuje komunity propagující zdravý životní styl, jako je \"BIKE TO WORK\".\n"}
{"id": "558613", "url": "https://cs.wikipedia.org/wiki?curid=558613", "title": "Boris Zala", "text": "Boris Zala\n\nBoris Zala (* 9. prosince 1954, Zlaté Moravce) je slovenský politik, poslanec Národní rady Slovenské republiky.\n\nV roce 1979 absolvoval Filozofickou fakultu Univerzity Komenského v Bratislavě. V roce 1981 získal titul PhDr., v roce 1995 CSc. a v roce 2001 se stal docentem. Jeho dědečkem byl Tido J. Gašpar, vedoucího Úřadu propagandy Slovenského státu, po válce odsouzený na 30 let vězení.\n\nV roce 1981 působil ve Slovenském rozhlase jako redaktor, od roku 1982 pracoval z důvodu politického pronásledování v dělnických zaměstnáních. Z politických důvodů byl dvakrát propuštěn ze zaměstnání. Od roku 1984 pracoval ve Výzkumném ústavu sociálního rozvoje a práce jako vědecký pracovník.\n\nPo Sametové revoluci pracoval od roku 1990 jako vedoucí sekretariátu předsedy Slovenské národní rady a jako odborný asistent na Filozofické fakulty Univerzity Karlovy. Od roku 2000 je vedoucím Katedry politologie a evropských studií na Univerzitě Konštantína Filozofa v Nitře.\n\nV politice začal působit již těsně po Sametové revoluci, a to v Sociálnodemokratické straně Slovenska. V letech 1990 až 1992 působil jako její předseda. V roce 1990 byl zvolen poslancem Slovenské národní rady, členem jejího předsednictva a předsedou výboru pro bezpečnost.\n\nPo roku 1993 se v STV podílel na přípravě a vysílání pořadů „Na koreň veci“.\n\nOd roku 2000 je členem předsednictva strany SMER (od 1. ledna 2005 působící pod názvem SMER - sociálna demokracia). V roce 2002 byl zvolen za SMER do funkce poslance NR SR. Je členem Zahraničního výboru NR SR a Mimořádného kontrolního výboru NR SR pro kontrolu činnosti Slovenské informační služby.\n\n"}
{"id": "558614", "url": "https://cs.wikipedia.org/wiki?curid=558614", "title": "Psychopatologie", "text": "Psychopatologie\n\nPsychopatologie je jednou ze základních disciplín psychologie zabývající se duševními poruchami, psychickou tísní a abnormálním či maladaptivním chováním. Termín se nejčastěji používá v psychiatrii, v níž se patologie vztahuje k symptomům a průběhu nemoci.\n\nZabývá se otázkami normality a abnormality lidské psychiky. Otázky typu \"Jaké je pojetí normy v odlišných kulturách?\", \"Pro kterou psychickou poruchu jsou typické bludy?\", \"Co se podílí na vzniku úzkostných pocitů?\" nebo \"Jaké příznaky jsou typické pro schizofrenii?\" a vymezení různých pojetí normy, vysvětlování příčin vzniku příznaků a jejich shlukování do typických syndromů a klasifikace symptomů i syndromů představují oblast zájmu této disciplíny.\n\nAbnormální psychologie je podobným termínem užívaným častěji v ne-medicínské oblasti psychologie. Psychopatologie by neměla být zaměňována s psychopatií, teoretickým subtypem poruchy osobnosti.\n\n\n"}
{"id": "558619", "url": "https://cs.wikipedia.org/wiki?curid=558619", "title": "Mariánské náměstí (Praha)", "text": "Mariánské náměstí (Praha)\n\nMariánské náměstí je prostranství s významnými veřejnými budovami, které se nachází v centru Prahy v městské části Praha 1 na Starém Městě.\n\nSoučasný název, který nese náměstí od 19. století, je odvozen od zaniklého kostela Panny Marie Na Louži. Původně stávala v těchto místech osada Na Louži, podle níž se pak jmenovalo i náměstí. Vedle toho bylo náměstí nazýváno také \"Ryneček u Matky Boží na Louži\", \"Plac Matky Boží\" nebo \"Mariánský plácek\". V letech 1952–1990 neslo název náměstí \"Primátora dr. V. Vacka\" podle komunistického politika Václava Vacka (1877–1960).\n\nOd 20. století náměstí slouží především jako parkoviště. V roce 2019 byl radními hlavní města Prahy a Prahou 1 odsouhlasen návrh na vypracování studie prostřednictvím Institutu plánování a rozvoje hl. m. Prahy, jejímž výsledkem by měl být nový návrh náměstí. Ten počítá především s obytnou funkcí celé plochy a se značným omezením automobilové dopravy. Studie by měla být zhotovena studiem Xtopic do konce roku 2019. K realizaci dojde dle magistrátu do roku 2024. Již během roku 2019 bylo na náměstí rozmístěno několik židlí a stolků, které jsou od začátku hojně využívány. Od září 2019 náměstí funguje v režimu pěší zóny, bez zaparkovaných aut, se stromy a s mobiliářem.\n\n\n\nV roce 2008, v době protestů Za Prahu kulturní, probíhaly na Mariánském náměstí demonstrace proti pražskému magistrátu, zejména proti Milanu Richterovi a kulturní politice ODS; umělecká skupina Pode Bal tehdy přelepila cedule s názvem náměstí na \"Mafiánské náměstí\".\n\n"}
{"id": "558621", "url": "https://cs.wikipedia.org/wiki?curid=558621", "title": "Rozšířená realita", "text": "Rozšířená realita\n\nRozšířená realita (zkratkou AR) (angl. augmented reality) je označení používané pro reálný obraz světa doplněný počítačem vytvořenými objekty. Jinak řečeno jde o zobrazení reality (např. budovy nasnímané fotoaparátem v mobilním telefonu) a následné přidání digitálních prvků (třeba informací o daném objektu).\n\nKamera, která je připojená k počítači či kamera v mobilním telefonu, snímá obraz reality. Speciální aplikace detekuje snímanou scénu, eventuálně (zejména v případě mobilního telefonu) umístění a orientaci kamery v prostoru. Na základě této detekce umístí (renderuje) do obrazu projektovaném na displej počítače či telefonu doplňující informace (text, 2D či 3D objekty - i animované, obrázky, filmové klipy či zvuky) anebo může vyvolat naprogramovanou akci. Vše se navíc děje v reálném čase!\n\nV případě kamery připojené k počítači se nejčastěji využívá tzv. marker, což je speciální obrázek, na který je aplikace \"naučená\". Aplikace se pak snaží marker ve scéně rozpoznat a určit jeho polohu a orientaci v prostoru snímané scény. Na základě těchto informací pak dokáže doplnit např. 3D model do zobrazené scény správně umístěný a orientovaný. Aplikace se též může \"naučit\" detekovat např. gesta provedená markerem, gesta provedená rukou a dokonce se experimentuje s rozpoznáváním obličeje.\nTato gesta mohou pak sloužit ke spuštění naprogramované akce a tedy k jakémusi ovládání aplikace.\n\nÚspěšnost správného rozpoznání markeru závisí na kvalitě a rozlišení kamery, dále na správném osvětlení scény a zejména markeru, ale také na vlastním vzhledu markeru. Velice často se proto jedná o jednoduché černobílé piktogramy (symboly, QR kódy, apod.).\n\nKromě funkcionality uvedené v kapitole \"Na počítači\", lze v případě snímání kamerou chytrého telefonu využít jeho dalších funkcí. Nejčastěji se jedná o využití GPS, digitálního kompasu a připojení k internetu. Aplikace pak \"ví\", kde se uživatel s telefonem nachází a na co se přes kameru telefonu dívá. Na základě toho pak doplní do obrazu další informace, které jsou umístěné v databázi dostupné přes internet (nejčastěji přes Wikipedii).\n\nExistuje několik možností jak AR ke koncovému uživateli dostat\n\nAR je předváděna jako součást prezentace. Prezentátor má na svém počítači nainstalovanou AR aplikaci, nebo může být AR aplikace přímo součástí PowerPointové prezentace jako samostatný snímek. Prezentátor pak sám AR ovládá pomocí markerů, gest apod. Výhodou je pak, že se dá využít nejširších možností AR. Navíc je vše zpravidla prezentované na velkém projekčním plátně\n\nNa veřejném místě je nainstalovaný počítač s připojenou kamerou a jedním či více displeji. Jsou zde k dispozici markery, které mohou být pro jednodušší manipulaci nalepeny na pevných podložkách. AR Aplikace je nainstalovaná přímo na počítači. Výhodou je, že je veškerá technika i software pod kontrolou provozovatele. Nevýhodou je, že se AR dostane k omezenému množství koncových uživatelů.\n\nK počítači musí být připojena kamera. Uživatel si musí spustit či nainstalovat a spustit AR aplikaci. Aplikaci si může stáhnout z internetu nebo ji obdržet např. na CD. Marker může být vytištěný jako součást inzerce, katalogu nebo na obalu výrobku. Nebo může být k dispozici na internetu nejčastěji ve formátu PDF. AR aplikace by měla být jednodušší s intuitivním ovládáním nebo opatřena návodem. Výhodou je potenciálně velké množství koncových uživatelů. Nevýhodou může být technické vybavení (méně kvalitní web kamera) a podmínky vytvořené na straně uživatele (špatné osvětlení, nekvalitní marker), které způsobují špatnou detekci markeru a tím zhoršenou funkcionalitu AR)\n\nK počítači musí být připojena kamera a počítač musí být připojen k internetu. AR je součástí webové stránky ve formátu Flash. Marker může být vytištěný jako součást inzerce, katalogu nebo na obalu výrobku. Nebo může být k dispozici na internetu nejčastěji ve formátu PDF. AR aplikace by měla být jednodušší s intuitivním ovládáním nebo opatřena návodem. Výhodou je potenciálně velké množství koncových uživatelů. Nevýhodou může být technické vybavení (méně kvalitní webkamera) a podmínky vytvořené na straně uživatele (špatné osvětlení, nekvalitní marker), které způsobují špatnou detekci markeru a tím zhoršenou funkcionalitu AR).\n\nPro některé aplikace je třeba, aby byl chytrý telefon vybaven funkcemi GPS a digitálním kompasem. Uživatel si pak musí do telefonu stáhnout a nainstalovat AR aplikaci. Výhodou je možnost využití AR aplikací, které využívají informací o poloze telefonu. Nevýhodou je poměrně velká spotřeba baterie (zároveň zapnutá kamera, displej, GPS, popř. WiFi)\n\nVzhledem k tomu, že se jedná zatím o relativně mladou a dynamicky vyvíjející se technologii, tak se očekává, že množství nejrozmanitějších aplikací bude stále větší a větší.\n\nTištěné učebnice mohou být doplněny markery, které promění statickou publikaci v zábavnou interaktivní pomůcku. Heslo J. A. Komenského \"Škola hrou\" tak dostává další nový rozměr.\n\nAR se dá využít jako přímá součást reklamní kampaně, kdy je marker otisknut v časopise jako součást inzerce. V roce 2010 v České republice realizoval takovouto kampaň např. výrobce automobilů (RR hra) a výrobce fotoaparátů (vyobrazení 3D modelu).\n\nRR markery se mohou objevit na obalech produktů, v tištěných katalozích. RR kiosky mohou být nainstalované na prodejnách, v předváděcích místnostech, na výstavách a veletrzích. Díky 3D animaci se takto dá prezentovat nejen vzhled produktu, ale třeba i ukázka řezem produktu a jeho funkcionalita. V reálném prostředí lze prezentovat i například rendrované 3D CAD modely.\n\nRR se dá využít i zde - na markeru ve své ruce si můžete prohlížet 3D modely telefonů ze všech stran. RR aplikace může být i mnohem sofistikovanější. RR marker z e-shopu na oblečení si nalepíte na hruď, postavíte se před svoji web kameru a už si můžete zkoušet trička. Pomocí gest pak střídáte jedno tričko za druhým. To které si vyberete pak můžete gestem vložit do košíku anebo se v něm \"vyfotit\" a obrázek rovnou publikovat na Facebooku...\n\nMarker může klidně posloužit jako ovladač pro počítačovou RR hru - namíříte ho na kameru a máte volant nebo letecký knipl na ovládání auta či letadla. Marker nalepený na čelo vám přičaruje zvířecí hlavu. Více markerů se promění ve 3D pexeso. Na dlani se vám bude pást 3D model dinosaura...\n\nS chytrým telefonem lze pomocí RR zpestřit geocachingové hry anebo si zahrát jednodušší RPG střílečku ve skutečném prostředí.\n\nbudou stále přibývat. Některé jsou ve fázi vývoje a dnes mohou vypadat jako sci-fi.\n\nAlespoň jedna za všechny: Uživatel má na hlavě připevněnou kameru a projektor a na očích počítačové brýle namísto displeje. Ukazováčky a palce na obou rukou má přelepené barevnou lepicí páskou. RR aplikace v připojeném tabletu nedetekuje klasický marker, ale právě ony barevné prsty a jejich gesta. Když vytvoří z prstů okénko, tak si scénu vyfotografuje a uloží na tablet. Pak přejde k bílé stěně, zapne projektor a nafocené obrázky si prohlíží na stěně. Pomocí barevných prstů fotkami virtuálně listuje, otáčí a zvětšuje přímo na stěně, podobně jako to jde na dotykové obrazovce tabletu...\n\nJaká přidaná hodnota pro zákazníky a firmy to může být? Kromě hůře měřitelných faktorů, jakými jsou posílení image značky, silný potenciál šeptandy, odlišení se od konkurence, jsou zde i účinky silnější. Projekt může přímo přivádět značkám nové zákazníky, šetřit náklady za transport a výstavní plochu u rozměrných či těžkých nákladů. RR umožňuje získat dodatečné informace, provést virtuální prohlídky produktů či staveb. Pro technologické firmy je RR ideální nástroj, jak složité procesy názorně vizualizovat vskutku na dlani. Pokud prozatím e-shopům chyběl nástroj, který by lépe zákazníkům představil nabízené produkty, nyní je tu. Vynikající příležitost využití augmented reality je vložení markerů do tištěných katalogů. Listujete katalogem před kamerou a získáváte 3. rozměr – přičemž máte i další, tištěné informace stále po ruce.\n\nVelmi zajímavé je využití RR pro méně technologickou a více sociální komunikaci. Je klidně možné, že ta bude lidi nakonec bavit ze všeho nejvíce. Jste například na nádraží, namíříte váš telefon na pokladnu a ve vzduchu visí RR vzkaz od jiného cestujícího – „odpoledne zde prodává lístky nejlepší kost z celého Masarykova nádraží“. Nad záchodky zase třeba něco jiného: „Konečně vytřeno“. Obchody mohou informovat o slevách nebo speciálních akcích. Virtuální realita to ještě není, ale sci-fi už ano.\n\n\n"}
{"id": "558628", "url": "https://cs.wikipedia.org/wiki?curid=558628", "title": "IGoogle", "text": "IGoogle\n\niGoogle (dříve Google Personalized Homepage a Google IG) byla služba společnosti Google, která umožňovala uživateli přizpůsobit si AJAXovou domovskou stránku nebo personalizovaný webový portál. Google spustil službu původně v květnu 2005. Tato verze umožňovala přidat na stránku webový zdroj a Gadgety Google.\n\n30. dubna 2007 přejmenoval Google službu „Google Personalized Homepage“ na „iGoogle“. Od 17. října 2007 zpřístupnil Google lokalizované verze ve 42 jazycích na více než 70 doménách.\n\n1. listopadu 2013 byla služba zrušena. Mobilní verze byla ukončena již 31. července 2012.\n\n"}
{"id": "558630", "url": "https://cs.wikipedia.org/wiki?curid=558630", "title": "Písmena latinky", "text": "Písmena latinky\n\nKvůli své rozšířenosti obsahuje latinka mnoho písmen, která byla postupně přidávána pro potřeby zápisu jazyků, které postupně latinku zaváděly. S tím, jak se jazyky vyvíjejí, naopak písmena zastarávají a přestávají se používat.\n\nA, B, C, D, E, F, H, I, K, L, M, N, O, P, Q, R, S, T, V, X\n\nPůvodní latinská písmena měla pouze svoji majuskulní verzi.\n\nV současné době se pro zápis latinkou používají následující písmena bez diakritiky:\n\nMajuskule: A, B, C, D, E, F, G, H, I, J, K, L, M, N, O, P, Q, R, S, T, U, V, W, X, Y, Z, Æ, Ə, Ɛ, Ǝ, Ɣ, Ɩ, Ŋ, Œ, Ɔ, Ʋ, Ʊ, Þ, Ʒ, Ȣ, Ʌ, Ꞵ, Ʃ\n\nMinuskule: a, b, c, d, e, f, g, h, i, j, k, l, m, n, o, p, q, r, s, t, u, v, w, x, y, z, æ, ə, ɛ, ǝ, ɣ, ɩ, ŋ, œ, ɔ, ß, ʋ, ʊ, þ, ʒ, ȣ, ʌ, ꞵ, ʃ\n\n\n\n|valign=\"top\"|pchin-jin\n|valign=\"top\"|volapük\n\nPísmena, která se v současné době již nepoužívají:\n\nMajuskule:\nƢ, Kʻ, Ȝ, Ƿ\n\nMinuskule:\nƣ, ĸ, ȝ, ƿ, ſ\n\nǶ, ƕ – používané v transkripci gótštiny\n\nSpřežka je skupina více písmen zachycující jedinou hlásku.\n\naa, ae, ai, ao, au, aw, ay, bh, ch, c̱h, ck, cö, cs, cu, cz, dd, dh, dj, dl, dx, dz, dž, ea, ee, ei, eu, ew, ey, ff, fh, gb, gh, għ, gi, gj, gn, gp, gs, gt, gy, hs, hu, ie, ij, jö, kh, kp, ku, lh, lj, ll, ḷḷ, ly, mb, mh, mp, nd, ng, nh, nj, nk, ns, nt, ny, nz, oa, oe, oi, oo, ou, ow, oy, ph, qu, rd, rh, rl, rn, rq, rr, rt, sh, ss, sv, sy, sz, th, tj, tr, ts, tx, ty, tz, ue, ui, vk, vn, wh, xh, xö, yh, yk, zh, zs, zv\n\ndzs, gdl, gss, ngb, ngh, ngk, ngm, nkp, nth, nyk, rnd, sch, tdl, tse, vdl\n\ntsch\n\nabhai, amhai, obhai, odhai, oghai; adhai, aghai; oidhi, oighi; omhai; eabha, eamha; eadha; eidhi, eighi; tzsch\n\neidhea, eighea; eabhai, eamhai; eadhai; oidhea, oighea,\n\nɐ, ɑ, ɒ, ɓ, ɔ, ɕ, ɖ, ɗ, ɘ, ə, ɚ, ɛ, ɜ, ɝ, ɞ, ɟ, ɠ, ɡ, ɢ, ɣ, ɤ, ɥ, ɦ, ɧ, ɨ, ɩ, ɪ, ɫ, ɬ, ɭ, ɮ, ɯ, ɰ, ɱ, ɲ, ɳ, ɴ, ɵ, ɶ, ɷ, ɸ, ɹ, ɺ, ɻ, ɼ, ɽ, ɾ, ɿ, ʀ, ʁ, ʂ, ʃ, ʄ, ʅ, ʆ, ʇ, ʈ, ʉ, ʊ, ʋ, ʌ, ʍ, ʎ, ʏ, ʐ, ʑ, ʒ, ʓ, ʔ, ʕ, ʖ, ʗ, ʘ, ʙ, ʚ, ʛ, ʜ, ʝ, ʞ, ʟ, ʠ, ʡ, ʢ, ʣ, ʤ, ʥ, ʦ, ʧ, ʨ, ʩ, ʪ, ʫ, ʬ, ʭ, ʮ, ʯ; ǀ, ǃ, ǂ, ǁ\n\n"}
{"id": "558636", "url": "https://cs.wikipedia.org/wiki?curid=558636", "title": "Bobby Hull", "text": "Bobby Hull\n\nRobert Marvin \"Bobby\" Hull (* 3. ledna 1939, Pointe Anne, Kanada) je bývalý kanadský hokejista.\n\nJe považován za jednoho z nejlepších hokejistů všech dob. V juniorských soutěžích hrával za klub Galt Black Hawks. Za 23 let působení v NHL a WHA hrál za Chicago Blackhawks, Winnipeg Jets a Hartford Whalers. V roce 1983 byl zvolen do Síně slávy, dále je držitelem nejvyššího kanadského vyznamenání Order of Canada. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy. Jeho syn Brett Hull byl také vynikající hokejista.\n\n\n\n"}
{"id": "558637", "url": "https://cs.wikipedia.org/wiki?curid=558637", "title": "Ganglion", "text": "Ganglion\n\nGanglion či ganglium (množ. č. ganglia) je nervová uzlina tvořená shlukem nervových buněk (neuronů). Ganglia se nevyskytují u živočichů s difuzní nervovou soustavou (např. někteří žahavci), ale většina ostatních živočichů zauzliny tvoří. \n\nGanglia tak u většiny živočichů vytváří centrální nervovou soustavu, a to nejčastěji v hlavové části těla (tzv. mozková ganglia). Z této hlavové zauzliny často vystupují různé nervové provazce, na nichž mohou vznikat další druhotné zauzliny (ganglia), jako je například nadjícnový ganglion kroužkovců). Co však živočišný kmen, to jiné uspořádání nervových zauzlin – existuje velká rozmanitost.\n\nCo se týče lidského těla, za ganglia se obvykle považují svazky nervových buněk v periferní nervové soustavě. Vyskytují se často buď ve stěnách orgánů (např. v trávicí soustavě), případně také samostatně ve vlastním vazivovém pouzdru.\n\n"}
{"id": "558643", "url": "https://cs.wikipedia.org/wiki?curid=558643", "title": "Lom u Radimi", "text": "Lom u Radimi\n\nLom u Radimi je přírodní památka ev. č. 308, která se nachází na katastru obce Radim v okrese Kolín. Chráněné území je ve správě Krajského úřadu Středočeského kraje.\n\nBývalý lom se nachází na levém břehu bývalé soutěsky říčky Výrovky mezi železniční tratí Pečky - Kouřim a jižním okrajem zástavby obce Chotutice. Od Peček je lokalita vzdálena zhruba 2 km, od okresního města Kolína přibližně 14 km. Z geologického hlediska širší okolí přírodní památky Lom u Radimi představuje kolínská oblast české křídy, která bývá označována jako příbojová. Tato oblast je tvořena především uloženinami mořského cenomanu a spodního turonu.\n\nChráněné území je tvořeno stěnovým lomem. Výška téměř kolmé lomové stěny se směrem k západu postupně zvyšuje, v nejvyšším místě dosahuje 22 metrů.\n\nPředmětem ochrany je ukázka příbojové facie svrchní křídy v ortorulách kutnohorského krystalinika. Jedná se o významné paleontologické naleziště. Ve dvou prohlubeninách, způsobených mořskou erozí, byly nalezeny zkameněliny mořských hub, mechovek, ramenonožců a mlžů. \n\nJe zde odkryto též pět pegmatitových žil o síle 5 až 25 cm, vedle kterých se na dvou puklinách nacházejí povlaky krystalů křemene a křišťálu. Na žíle nejblíže k železniční zastávce \"Chotutice\" se vyskytuje vzácný hvězdový křemen zeleného zbarvení. Celkem se na lokalitě a v jejím nejbližším okolí vyskytují dvě desítky různých minerálů – od almandinu přes galenit, chalcedon, kalcit, křemen a kyanit až po pyrit, titanit a turmalín.\n\nTěžební činnost v lomu byla zahájena v roce 1932, kámen byl používán jako štěrk při stavbě silnic a železnice a také jinde ve stavebnictví. Těžba v lomu byla ukončena v roce 1958.\n\n"}
{"id": "558644", "url": "https://cs.wikipedia.org/wiki?curid=558644", "title": "Vrchy", "text": "Vrchy\n\nObec Vrchy (dříve Valtéřovice, německy \"Waltersdorf\") se nachází v okrese Nový Jičín v Moravskoslezském kraji. Žije zde obyvatel. Obcí probíhá silnice I/57 a protéká Vršský potok, který zde také pramení.\n\nZástavba obce jakož i téměř celý její katastr leží na Moravě, ale parcela číslo 1373 u Vršského potoka původně náležela ke katastrálnímu území Děrné a leží tudíž ve Slezsku.\n\nPrvní písemná zmínka o obci pochází z roku 1437. Ves byla situována na staré obchodní cestě z údolí Bečvy na sever k Baltu a charakterem zástavby odpovídala typu lesní lánové vsi.\n\n\n\n"}
{"id": "558645", "url": "https://cs.wikipedia.org/wiki?curid=558645", "title": "Žížaly", "text": "Žížaly\n\nŽížaly jsou největší máloštětinatci a jsou, společně s pijavicemi, nejznámějšími kroužkovci. Klasické systémy je umístily do řádu Opisthopora, podle kladistického přístupu jsou řazeny do podřádu Lumbricina (řád Haplotaxida).\n\nJe známo přes 5500 druhů žížal. Jsou rozšířené na celém světě s výjimkou polárních a pouštních oblastí. Nejmenší druhy jsou velké jeden až dva centimetry, největší dosahuje délky i přes tři metry. Zajímavostí je, že žížala svítivá jako jediná vylučuje sliz, který na vzduchu světélkuje.\n\nV mírných zeměpisných šířkách jsou nejhojnější druhy z čeledi žížalovití (Lumbricinae); v Česku je hojná žížala obecná a žížala hnojní.\n\nPři prudkém nebo dlouho trvajícím dešti žížaly vylézají na povrch půdy, aby se neudusily ve vodě zatékající do chodeb v půdě (dýchají celým povrchem těla).\n\nŽížaly mají značný význam pro ekosystém. Svojí činností vytvářejí v půdě malé kanálky, které provzdušňují půdu. Žížaly vstřebají za 24 hodin tolik potravy, kolik samy váží. Ve střevu žížal žije obrovské množství mikroorganismů, takže jejich výměšky mají daleko větší mikrobiální aktivitu než polykaná zemina. Tak vzniká humus vázaný na jíl – tedy právě to, co tvoří strukturní úrodnou půdu. Výzkumu významu žížal při tvorbě humusu se dlouhodobě věnoval Charles Darwin. Dospěl k překvapivě vysokému číslu 2,5 kg metamorfovaného humusu na m² ročně.\n\nČasto se také využívají v rybářství jako nástraha či návnada při rybolovu.\n\nČeským nejdelším druhem je hlubinná žížala \"Allolobophora hrabei\" dorůstající až půl metru. Tento středoevropský druh žije ve sprašových půdách teplých oblastí, např. na Pálavě.\n\nZ jiných kontinentů jsou známy delší druhy. Australská žížala \"Megascolides australis\" dorůstá běžně metrové délky, dokáže se však při lezení roztáhnout na délku přes 3 m. Pravděpodobně nejdelší doloženou je africká žížala \"Microchaetus rappi\". Běžně dorůstá délky necelých 1,5 m; v 30. letech 20. století byl však v Transvaalu nalezen jedinec dlouhý 6,7 m s hmotností přes 1,5 kg.\n\n\n\n"}
{"id": "558647", "url": "https://cs.wikipedia.org/wiki?curid=558647", "title": "Stradonice (okres Kladno)", "text": "Stradonice (okres Kladno)\n\nObec Stradonice se nachází v okrese Kladno, kraj Středočeský, v údolí Zlonického potoka na jihu Dolnooharské tabule, zhruba 7,5 km severozápadně od Slaného a 17 km ssz. od Kladna. Žije zde obyvatel.\n\nPrvní písemná zmínka o obci pochází z roku 1318.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Stradonice \"(549 obyvatel)\" byly v roce 1932 evidovány tyto živnosti a obchody: cihelna, 4 hostince, kolář, 2 kováři, 2 krejčí, mlýn, 2 obuvníci, 20 rolníků, 2 řezníci, 4 obchody se smíšeným zbožím, spořitelní a záložní spolek pro Stradonice, 2 trafiky.\n\n\n\n\n"}
{"id": "558648", "url": "https://cs.wikipedia.org/wiki?curid=558648", "title": "Granulace", "text": "Granulace\n\nSlovo granulace má několik významů.\n"}
{"id": "558650", "url": "https://cs.wikipedia.org/wiki?curid=558650", "title": "Oboroh (hudební skupina)", "text": "Oboroh (hudební skupina)\n\nOboroh je křesťanská folkrocková kapela. Vznikla ze starší undegroundové bezejmenné skupiny, jejíž repertoár tvořily folk-rocková zhudebnění biblických žalmů v českém ekumenickém překladu. Pod názvem Oboroh poprvé uskutečnila koncert 31. ledna 1989 klubu Rabštejn v Kostelci nad Orlicí. První žalm zhudebnil Stanislav Klecandr v roce 1985. Název skupiny vznikl dle slova oboroh, označujícího primitivní přístřeší na kůlech.\n\nKapelníkem je Stanislav (Slávek) Klecandr. Ve skupině také od začátku působí bubeník, zpěvák a v současnosti klávesista Roman Dostál. Sestavu doplňují další hudebníci, kteří se ale častěji mění, významnou roli (s menší přestávkou na začátku 90. let) ve skupině hrál také kapelníkův bratr Václav Klecandr. \n\nPrvní dvě alba kapely obsahovala pouze žalmy v doslovném biblickém znění, ke kterým Stanislav Klecandr složil melodii. Třetím albem (\"Kámen\") se již Oboroh dostal k interpretaci Klecandrových vlastních písní (i když album obsahuje také tři žalmy, dvě písně Svatopluka Karáska a dvě staré křesťanské písně z 16. – tu složil Jan Amos Komenský – a 17. století apod.), které tvoří i kostru dalších dvou alb (\"Marah\" a \"Nocí mořem\").\n\n\n\nBývalí členové:\n\n"}
{"id": "558653", "url": "https://cs.wikipedia.org/wiki?curid=558653", "title": "Kaple svatého Blažeje (Tmaň)", "text": "Kaple svatého Blažeje (Tmaň)\n\nKaple svatého Blažeje je výklenková kaple na vrcholu Koukolovy hory v okrese Beroun.\n\nOd roku 1832 stojí na vrcholu Koukolovy hory výklenková polokruhovitá kaple svatého Blažeje. Postavit ji nechal někdejší rektor Univerzity Karlovy doktor Antonín Karel Mudroch, tehdejší vlastník tmaňského panství.\nJako stavebního materiálu byly použity pálené červené cihly a lámaný kámen. Výklenek stavby byl situován ke Tmani.\n\nV knize Antonína Podlahy \"Posvátná místa království Českého\", vydané v roce 1907, v části věnované Vikariátu Berounskému se dočteme o kapli sv. Blažeje na Koukolově hoře:\n\n„Ve výklenku na omítce bývala namalována obrovská postava žehnajícího sv. biskupa Blažeje. Z obrazu toho zbyly jen nejasné obrysy roucha, žehnající pravice a levice s berlou. Do omítky vyryta početná jména návštěvníků. Kaplička vystavena jest z cihel a lámaného kamene. Výklenkem obrácena jest směrem k Tmani. Z výšiny, na níž kaplička stojí, otevírá se na všechny strany rozkošná vyhlídka.“\n\nZa necelých 70 let zanechal čas (a povětrnostní podmínky) na stavbě citelné stopy svého působení, takže počátkem 20. století vypadala značně ošuměle. Ve třicátých letech došlo k částečné rekonstrukci, která kapličce prodloužila život o dalších zhruba 50 let. Od 80. let zbyl ze střechy pouhý nosný oblouk a drolící se cihlové zdivo začalo ohrožovat návštěvníky do té míry, že v 90. letech vznikla myšlenka na úplné zboření. \nK tomu nedošlo, neboť zastupitelstvo obce Tmaň získalo zříceninu do svého vlastnictví a rozhodlo se ji nejen zakonzervovat, nýbrž obnovit do původního stavu. Úkol to byl chvályhodný, finančně však přesahoval možnosti obecního rozpočtu. Subjektů bylo postupně osloveno více, žádost o dotaci nakonec vyslyšelo ministerstvo pro místní rozvoj a poskytlo částku ve výši 400 000 Kč. Projekt a rekonstrukce však vyžadovaly celý milion. Zbývající částku tedy nakonec uhradila obec Tmaň.\n\nJak vyplývá z pamětní tabulky, umístěné vedle výklenku, stavbu zrealizovala firma Fortel, s.r.o. a obraz je dílem p. Kostílka.\n\n13. března 2010, v rámci programu XV. ročníku turistického srazu „Loučení se zimou“ bylo dílo slavnostně předáno nejširší turistické veřejnosti, neboť vrchol Koukolovy hory je oblíbeným výletním místem pro turisty ze širokého okolí.\n\nProtože se jedná o církevní stavbu, byla kaplička vysvěcena P. Zbigniewem Ponichterou ze zdické a žebrácké římskokatolické farnosti, pod kterou náleží i obec Tmaň.\n"}
{"id": "558655", "url": "https://cs.wikipedia.org/wiki?curid=558655", "title": "Jezeřany-Maršovice", "text": "Jezeřany-Maršovice\n\nObec Jezeřany-Maršovice () se nachází v okrese Znojmo v Jihomoravském kraji. Žije zde obyvatel. Obec je tvořena dvěma srostlými vesnicemi, které byly sloučeny v roce 1960 v jednu obec. Původní Jezeřany tvoří jihovýchodní část obce, Maršovice jsou severozápadní částí. Evidenčně se obec nečlení na části, člení se však na dvě katastrální území a shodně dvě základní sídelní jednotky Jezeřany a Maršovice.\n\nPrvní písemná zmínka o obci pochází z roku 1306.\n\n\n\n"}
{"id": "558662", "url": "https://cs.wikipedia.org/wiki?curid=558662", "title": "Konvertibilní dluhopis", "text": "Konvertibilní dluhopis\n\nKonvertibilní dluhopis se od klasického korporátního dluhopisu odlišuje tím, že investor spolu s výplatou kupónu získává také právo směnit dluhopis za akcie dané společnosti v předem stanoveném poměru. To je možné díky zabudované opci (long call opce), jejíž cena má pak vliv na výši kupónu, který je tak zpravidla nižší než v případě korporátních dluhopisů. Pro konzervativní investory, kteří stále chtějí mít možnost dosažení zajímavého zhodnocení v případě růstu akcií společnosti je však tento dluhopis velmi atraktivní variantou.\n\nKonvertibilní dluhopis má vždy určené datum splatnosti. Do tohoto data vyplácí investorovi každoročně kupón v předem stanovené výši z nominálu. Pokud je nominální hodnota jednoho dluhopisu 100 000 EUR a úrok 5 % p.a., vyplácí dluhopis každý rok až do splatnosti kupón 5 000 EUR. Pokud investor nevyužije svého práva na směnu dluhopisu za akcie společnosti, je tento dluhopis ke dni splatnosti splacen za svoji nominální hodnotu.\n\nŘekněme, že akcie společnosti, jež konvertibilní dluhopis emitovala, stojí nyní na trhu 5 EUR a konverzní kurz je stanoven na 8 EUR. Zbylé parametry dluhopisu si propůjčíme z předchozího příkladu. V době splatnosti dluhopisu má investor na výběr ze dvou možností, výplaty nominálu 100 000 EUR, nebo směny dluhopisu za akcie ve stejné hodnotě, tedy 12 500 akcií při směnném kurzu 8 EUR. Pokud se bude akcie v den splatnosti obchodovat za méně než 8 EUR, investor konverze nevyužije a bude mu vyplacena celá nominální hodnota dluhopisu.\nV případě, že by se akcie společnosti obchodovala v den splatnosti přesně na úrovni konverzního kurzu, má investor na výběr z obou možností, neboť obě možnosti jsou pro něho stejně výhodné.\nPokud by však kurz akcie vzrostl do splatnosti na hodnotu 16 EUR, investor využije možnosti směnit dluhopis za akcie v ceně 8 EUR za kus a na trhu tyto akcie následně prodá za dvojnásobnou hodnotu. Takový investor pak v době splatnosti realizuje okamžitý zisk ve výši 100 %.\n\nRating dluhopisu udává, jak velké je riziko, že společnost nebude schopna daný závazek z dluhopisu splatit. Pro vyjádření ratingu dluhopisu se nejčastěji využívá písmen A, B, C a D. Pro každé písmeno pak existuje zpravidla několik stupňů, jejichž označení se může lišit dle ratingové agentury, která ocenění vydala.\nV případě agentury S&P je označení následující: Emitenti s nejlepším ratingem nesou označení AAA, následuje AA+, AA, AA-, A+, A, A-, BBB+, BBB a tak dále. Emitent s nejhorším ratingem pak nese označení D, toto písmeno není nijak odstupňováno, neboť značí jednoduše bankrot společnosti.\n\nKe každému dluhopisu, který je veřejně obchodován na burze cenných papíru, je emitentem dluhopisu vydáván prospekt, který detailně popisuje jednotlivé parametry emitovaného dluhopisu, jako je například jeho nominální hodnota, výše kupónu či konverzní kurz. Každá emise dluhopisu může mít stanovené rozdílné parametry nejen co se výše nominální hodnoty týče.\nObčas se může stát, že konvertibilní dluhopis je směnitelný za akcie jiné společnosti, než která dluhopis emitovala, nebo že investor při splatnosti nemá na výběr a dluhopis za akcie v předem daném kurzu směnit musí. Tento prospekt je v případě zahraniční společnosti navíc často veden v cizím jazyce, což může pro některé investory znamenat značnou překážku.\n\nKonvertibilní dluhopisy se obchodují téměř na každé burze cenných papírů a je možné je nakoupit prostřednictvím obchodníka s cennými papíry. Častou nevýhodou přímého nákupu konvertibilních dluhopisů je však především pro drobné investory vysoká nominální hodnota jednoho dluhopisu. Minimální částka pro nákup jednoho dluhopisu může být i několik desítek tisíc EUR. Výhodnější proto může být investice do některého z podílových fondů, zaměřených na investice do konvertibilních dluhopisů, případně ještě lépe využít k nákupu ETF či investiční certifikáty. Hlavní výhodou těchto nástrojů je, že investují do celého portfolia konvertibilních dluhopisů. Takové portfolio by při vysokých cenách jednotlivých dluhopisů drobný investor sám jen těžko vytvořil.\n\n"}
{"id": "558664", "url": "https://cs.wikipedia.org/wiki?curid=558664", "title": "Simpsonovi", "text": "Simpsonovi\n\nSimpsonovi (v anglickém originále The Simpsons) jsou americký animovaný seriál vytvořený Mattem Groeningem v produkci Jamese L. Brookse, Ala Jeana a Sama Simona pro televizní síť Fox. Seriál satiricky pojednává o životě americké střední třídy představované rodinkou Simpsonů, zahrnující Homera, Marge, Barta, Lízu, Maggie, dědu Simpsona, psa Spasitele a kočku Sněhulku. Odehrává se ve fiktivním městě kdesi ve Spojených státech, Springfieldu. Paroduje americkou kulturu, společnost, televizi a mnoho aspektů lidského života obecně. Groening pojmenoval animovanou rodinku po členech své vlastní rodiny, přičemž Bart (anagram angl. brat – spratek) měl představovat samotného Matta. \"Simpsonovi\" jsou nejdéle vysílaným animovaným seriálem v historii americké televize, seriál má aktuálně odvysílaných dílů ve řadách.\n\nPoprvé se \"Simpsonovi\" na televizních obrazovkách objevili 19. dubna roku 1987, ale jen jako dvouminutový skeč v \"The Tracey Ullman Show\". Kresby skečů byly neumělé a během tří řad jich vzniklo 48. Poté si Simpsonovi vysloužili plnohodnotný samostatný seriál o délce 20–22 minut, jehož první díl se vysílal 17. prosince 1989. Simpsonovi se stali prvním seriálem televize Fox, který obsadil místo v první třicítce nejsledovanějších amerických pořadů a to už svou první řadou. Ve Spojených státech se seriál vysílá v hlavním vysílacím čase.\n\nZákladní koncept Simpsonových vymyslel jejich tvůrce Matt Groening během patnácti minut, kdy seděl v čekárně u producenta Jamese L. Brookse, kterému měl dát námět na animovaný seriál. Groening původně uvažoval, aby byl seriál podle jeho komiksových stripů \"Life in Hell\", pak ho napadl námět na Simpsonovi, jako na nefunkční rodinu.\n\nPři volbě jmen hlavních postav seriálu se nechal Matt Groening výrazně inspirovat svou vlastní rodinou:\n\n\nZákladní rodinu Simpsonových tvoří rodiče Homer Simpson a Marge Simpsonová, děti Bart, Líza a Maggie, pes Spasitel a kočka Sněhulka II., která však nešťastně zemřela v díle Já, robot (15. řada). Líza si našla novou kočku Sněhulku III., která se jí nešťastně utopila v akváriu, i čtvrtá Lízina kočka Coltrane zemřela, tentokrát vyskočila z otevřeného okna, až pátá kočka, kterou Líza pojmenovala opět Sněhulka II. – ta jí zůstala. Další příbuzenstvo jsou sestry Marge Patty a Selma Bouvierovy, Homerův otec Abe Simpson, Homerova matka Mona Simpsonová, která je na útěku před zákonem a později v 19. řadě zemře, jeho nevlastní bratr Herbert Powell a nevlastní sestra Abie, poprvé spatřena v dílu Obtěžoval jsem anglickou královnu (angl. \"The Regina Monologues\"), až po postavy, které se nikdy neobjevily, pouze se o nich mluvilo. Mezi takové patří Homerův bratranec Frank, z kterého se později stala Františka, pak se dal k nějaké okultní sektě, kde mu říkají „Matka Shabooboo“.\n\nMísta, ve kterých se seriál odehrává jsou různorodá, nejčastěji se děj odehrává ve fiktivním městě Springfield, bydlišti většiny hlavních postav. A jak říká sám Matt Groening: \"I když pocházím ze Springfieldu v Illinois, název Springfield jsem zvolil proto, že je to jedno z nejčastějších jmen měst a osad v USA\".\n\nV roce 2006 se objevily zprávy, že Matt Groening souhlasí s celovečerní verzí seriálu. Film \"Simpsonovi ve filmu\" uvedený 27. července roku 2007, má charakter dílu „protaženého“ do délky filmu.\n\nPříběh filmu se točí kolem Homera, který zaviní největší katastrofu okolí Springfieldu. Celý film je tvořen pomocí 2D technologie, na rozdíl od mnoha 3D animovaných filmů (ale i ve filmu je několik 3D scén, evidentně renderovaných pomocí počítače). Většina kopií filmu má v ČR český dabing, stejný jako dabing seriálu.\n\nZa pozornost stojí i fakt, že česky dabovaná verze filmu unikla na peer-to-peer sítě dříve než verze anglická.\n\nV Česku měli \"Simpsonovi\" premiéru 8. ledna 1993 na ČT1. Ta premiérově uváděla \"Simpsonovy\" následujících 17 let. V posledních letech, kdy ještě seriál vysílala, však velmi často měnila vysílací časy i kanál – \"Simpsonovi\" se stěhovali z brzkých odpoledních do večerních hodin a opačně, a také z ČT1 na ČT2. Česká televize skončila s premiérovým vysíláním \"Simpsonových\" v první polovině roku 2010, kdy dokončila premiéru 20. řady a reprízovala 19. a 20. řadu, na které v té době ještě vlastnila vysílací práva.\n\nKoncem roku 2009 na seriál zakoupila vysílací práva FTV Prima a od 1. ledna 2010 začala nepřetržitě reprízovat všechny řady na kanálu Prima Cool. FTV Prima také již v prvních měsících roku 2010 začala s vlastní výrobou dabingu pro nejnovější 21. řadu, na kterou měla zakoupená vysílací práva. Každým dalším rokem se pak na kanálu Prima Cool vždy na jaře započne s vysíláním další nové navazující, v době v USA ještě ne kompletně odvysílané řadě. Tímto se tak Česko řadí mezi vůbec první země na světě, kde jsou Simpsonovi odvysíláni ve své vlastní jazykové mutaci. Od 20. října 2015 vysílá FTV Prima prvních 20 řad (až do dílu Hysterka Líza – poslední díl ve standardním formátu) v širokoúhlé HD kvalitě.\n\nRežisérem českého znění \"Simpsonových\" je Zdeněk Štěpán. Za dabingovou režii Simpsonů získal v letech 2000 a 2013 cenu Františka Filipovského. Slovenský dabing \"Simpsonových\" neexistuje, neboť televizní stanice na Slovensku užívají českou jazykovou verzi.\n\nSimpsonovi v průběhu své televizní existence získali řadu ocenění. Tak například Bart Simpson byl časopisem Time vedle Franka Sinatry či Stevena Spielberga umístěn do žebříčku padesáti nejvlivnějších osobností v zábavním průmyslu (byl jedinou fiktivní postavou). Simpsonovi mají také svou vlastní hvězdu na hollywoodském chodníku slávy a také překonali dosavadní rekord seriálu Flintstoneovi v počtu dílů.\n\nPokud se zpomaleně krokují jednotlivé snímky animace, je možno nalézt nečekané vtípky od tvůrců Simpsonových. Obvykle jde o nápisy, tváře postav známých osobností, které se mihnou v pozadí, děj v pozadí je v rozporu s logikou příběhu a podobně. Za zmínku stojí i fakt, že čeští dabéři občas nestihnou přeložit některé nápisy v pozadí či na cedulích (např. protože probíhá dialog mezi zásadními postavami nebo není dostatečně zřetelný kontext), které jsou mnohdy velmi vtipné až sarkastické. Z mnohých dílů jsou patrné i osobní názory autorů na svět, politiku Spojených států, globální problémy atd.\n\nD'oh! je oblíbená a jedna z nejčastěji používaných hlášek Homera Simpsona. V českém dabingovém překladu, hlavně z prvních řad seriálu, bývává tato fráze většinou překládána jako „Sakra!“, „Kruci!“, „Kurňa!\", „Ne!“, „Au!“, „Ou!“, apod.\n\nSimpsonovi jako jedna z mála značek pronikli také do světa známé stavebnice LEGO a fanoušci si tak mohou známou rodinku pořídit i s jejich domem. Ve 25. řadě se objevuje díl Život v kostce, ve které se prolíná klasická \"groeningovská\" animace s Lego animací.\n\nV těchto dílech rozdělených na 3 nezávislé příběhy se objevují parodie na nejrůznější horory (\"Noční můra v Elm Street\", \"Osvícení\", \"Stmívání\" apod.), obvykle zemře několik postav a objevují se i nové postavy (např. mimozemšťané Kang a Kodos). Díly obvykle nemají s celkovým dějem nic společného (kvůli poměrně časté smrti hlavních postav). Ke speciálním čarodějnickým dílům většinou autoři přidávají také \"hrůzyplné titulky\" doplněné humorným českým dabingem např. \"V českém znění hrůzu naháněli\", \"bezhlavě účinkovali\". Když se na konci speciálního čarodějnického dílu objeví logo Gracie Film, tak se ozve výkřik či jiný halloweenský zvuk.\n\nV úvodní znělce většiny dílů píše Bart na tabuli větu, kterou dostal za trest. Text věty je téměř pokaždé jiný (např.: „Už nikdy nebudu použ. zkr.“) až na malé výjimky, kdy se scéna s tabulí opakuje pouze asi ve 3 dílech (např. Písek není příchuť do sendviče [Sandwich → Sand = písek], Nejsem drzý...).\n\nVětšina dílů obsahuje i drobný vtípek, kdy rodina usedá na gauč před televizi a během této činnosti se jí přihodí drobný problém. Tato scénka bývá pro každý díl jiná, jsou však i případy, kdy se opakuje vtípek z dříve vysílaného dílu. (Např. gauč je pryč.) Zprvu nepříliš dlouhé a nápadité scény se v pozdějších řadách změnily do podoby delších krátkých dílů, které umožňují tvůrcům seriálu kompenzovat problémy s délkou každého dílu (je-li díl krátký, zvolí se delší gaučový gag).\n\nOd poloviny 20. řady je tu novinka: ve znělce se objeví billboard s vtipným textem. Ten byl doplněn v rámci inovace úvodu seriálu, který začal být díky neustálým inovacím animace již příliš odlišný od hlavního pořadu.\n\n\n\n"}
{"id": "558674", "url": "https://cs.wikipedia.org/wiki?curid=558674", "title": "Forenzní psychologie", "text": "Forenzní psychologie\n\nForenzní psychologie je jednou z aplikovaných disciplín psychologie. Uplatňuje se např. v soudní praxi, formou vypracovávání znaleckých posudků pro zjišťování psychických charakteristik obviněných, jejich zvláštností, perspektiv, příčetnosti v době konání trestné činnosti, posuzování důvěryhodnosti svědků apod. Podobně policejní psychologie pomáhá např. při sestavování pravděpodobného profilu pachatele.\n"}
{"id": "558679", "url": "https://cs.wikipedia.org/wiki?curid=558679", "title": "Ljulka AL-7", "text": "Ljulka AL-7\n\nAL-7 byl proudový motor vyvinutý konstrukční kanceláří Ljulka. Výroba probíhala mezi lety 1954 a 1970.\n\nZpočátku měl být montován do bombardérů Il-54. Verze AL-7F s přídavným spalováním byla představena roku 1953. Nakonec motor našel uplatnění např. v letounech Su-7 'Fitter', Su-9 'Fishpot' a Tu-128P 'Fiddler'.\n\n\n\n\n"}
{"id": "558681", "url": "https://cs.wikipedia.org/wiki?curid=558681", "title": "Poradenská psychologie", "text": "Poradenská psychologie\n\nPoradenská psychologie je jednou z aplikovaných disciplín psychologie. Za cíl má poskytování konzultací např. v oblasti školního, výchovného, profesionálního, předmanželského a manželského poradenství. Rozdílný přístup ve srovnání s klinickou psychologií či psychoterapií spočívá právě v konzultační povaze práce s klienty, ačkoli např. využívání psychodiagnostických metod rovněž není vyloučeno.\n"}
{"id": "558682", "url": "https://cs.wikipedia.org/wiki?curid=558682", "title": "Arakanský stát", "text": "Arakanský stát\n\nArakanský stát, nověji zvaný Rakhinský stát, se rozkládá v jihozápadní části Barmy. Domorodý název se vyslovuje rakhinsky \"rakhai prene\" [ɹəkʰàiɴ pɹènè] a barmsky \"jakhai pjine\" [jəkʰàiɴ pjìnɛ̀] (psáno ရခိုင်ပြည်နယ်). Jedná se o pobřežní stát, jehož západní hranici představuje Indický oceán. Rakhinský stát sousedí z východu a jihu s barmskými oblastmi Makwei (Magway), Irávadí (Ayeyarwardy) a Pegu (Bago) a na severovýchodě s Čjinským státem. Severní hranici Rakhinského státu tvoří státní hranice s Bangladéšem, která zčásti opisuje tok řeky Náf. Oblast Rakhinského státu se až do roku 1974 nazývala Arakan.\n\nStarověké město Dhanjávadí či Dhanjávatí (Dhanyawadi) leží západně od horského hřebene mezi řekami Kaladan a Le-mro. Jeho hradby byly z cihel, a tvoří nepravidelný kruh o obvodu asi 9,6 km, uzavírající plochu cca 4.42 km čtverečních. Za hradbami jsou dosud patrny zbytky širokého příkopu, nyní zaneseného usazeninami a pokrytého rýžovými poli. Pozůstatky zděného opevnění lze vidět podél kopcovitého hřebene, který poskytuje ochranu na západě. Uvnitř města je dalšími hradbami a příkopem obehnaný palác, který má rozlohu 0,26 km čtverečních. Z leteckých snímků lze rozeznat zavlažovací kanály a nádrže.\n\nMrauk-U, poslední nezávislé arakanské království založil Mong Só Mon v roce 1430. Stalo se významným sídlem buddhismu a tato doba se považuje za zlatý věk Rakhinu-Arakanu. Mrauk U bylo kosmopolitní město chráněné 30 km dlouhým opevněním a složitou sítí příkopů a kanálů. V centru města byl královský palác tyčící se vysoko nad okolím. Vodní cesty tvořené kanály se proslavily svou podobností Benátkám. Mrauk U poskytlo mnoho významných archeologických nalezů.\n\nPatří mezi ně kamenné nápisy, Buddhovy otisky nohou a velká pagoda, která, odmyslíme-li později dobudovaný vršek, by svou konstrukcí připomínala guptovský styl starověké Indie.\n\nArakanu vládlo celkem 243 králů po dobu 5108 let. Nejstarší dochovaný artefakt, kamenná socha břichatého mnicha s nápisem \"Saččakaparibádžaka Džina\" v písmu bráhmí pochází prvního století našeho letopočtu.\n\nStarověké skalní nápis v písmu nágarí objevil Dr. Forchhammer.\nZnámý je kopec Sálagiri, kde podle tradice kázal sám Buddha. Někde na východní straně tohoto kopce byla roku 1923 nalezena kamenná socha (nyní umístěná v muzeu Mrauk U) s rukama v pozici zvané dhammačakra mudra, která vyjadřuje kázání buddhistické nauky. Pět reliéfních desek z červeného pískovce bylo nalezeno jižně od kopce Sálagiri v roce 1986. Tyto desky zobrazují Buddhu s rukama v pozicích bhúmisparša-mudra, karuná-mudra, dhammačakra-mudra, a maháparinibbana-mudra představují život Buddhy. Tyto sochy poskytují starověký doklad přítomnosti buddhismu v Rakhine.\n\nZakladatel města Vésáli, král Dvan Čandra nechal roku 327 n.l. vztyčit sochu Buddhy, pod níž nechal vytesat citaci v jazyce páli:\nyé dhammá hétuppabhavá Tathágató áha tésám ča jó niródhó évamvádí mahásamanó\n\nVrcholnou událostí v historii Rakhine byl buddhistický koncil konaný roku 638 ve Vésáli pod patronátem krále Dhammavizaji jako společný projekt Arakanu a Srí Lanky. Zúčastnilo se jej údajně tisíc mnichů ze Srí Lanky a tisíc mnichů z Arakanského království (Rakhine) a za tím účelem bylo vystavěno mnoho pagod a klášterů. Po Vesali následovalo město Pjinsa založené Lemro dynastií v roce 818; zde král Mim-Yin-Phru roku 847 svolal druhý buddhistický koncil na území Rakhine. Zúčastnilo se jej 800 mnichů a dle dobové kroniky zde byla Tripitaka (kánon třech sbírek buddhistických písem) vyryta na zlaté desky.\n\nArakanské kroniky tvrdí, že v Mrauk-U stálo více než šest milionů svatyní a pagod. Příkladem tehdejšího vyspělého buddhistického umění je pagoda v Čitthaungu (Chitthaung) a kolosální chrám v Dukekantheinu. Cenným dědictvím z období Mrauk-U jsou zlaté a stříbrné mince. Mince však v Arakanu začali razit již králové z Vesali kolem pátého století. Na mincích je jméno krále a jeho rok korunovace; mince před rokem 1638 měly nápisy na jedné straně v arakanštině a na druhé straně v indickém písmu nágarí a persko-arabském písmu. Zařazení zahraničních nápisů sloužilo snadnému přijetí v sousedních zemích a u arabských obchodníků. Dosud bylo nalezeno třiadvacet typů stříbrných mincí a tři typy zlatých mincí. Všichni králové razili mince. Dalšími památkami jsou městské hradby, brány, kláštery, tvrze, pevností a příkopy. Nepřekvapí, že Mrauk-U bývá přezdíván \"Kraj pagod\" a Evropané ho nazývali \"Zlatým městem\".\n\nZemě byla napadena několikrát, Mongoly, Mony, Barmánci, Portugalci a nakonec Barmou v roce 1784, kdy vojska pod vedením korunního prince, syna krále Bodawpayi z Dynastie Konbaung Arakan anektovala. Náboženské relikvie z Arakanského království byly odvezeny do střední Barmy, kde zůstaly dodnes - zejména slavná socha známá jako Buddha Mahámuni. Obyvatelé Arakanu se však opakovaně bouřili proti nadvládě Barmského království. Roku 1826, po První Anglo-Barmské válce bylo území Arakanu postoupeno Velké Británii v rámci Yandabské smlouvy. Novým hlavním městem Arakanu bylo tehdy učiněno Sittwe (Akyab). V roce 1852 byl Arakan administrativně sloučen s britským koloniálním územím Dolní Barma.\n\nRakhine byl centrem několika povstání namířených proti Britské nadvládě, a to zejména pod vedením mnichů U Ottamy a U Seinda.\nBěhem Druhé světové války, dostal Arakan autonomii v rámci japonské okupace Barmy, a byla mu dokonce povolena jeho vlastní armáda známá jako Arakan Defense Force. Ta se však na začátku roku 1945 obrátila proti Japonsku a přidala se ke Spojencům.\n\nV roce 1948 se Rakhine stala divize v rámci Unie Barmě. V roce 1974 vláda Ne Wina udělila Rakhinu podle nové ústavy status \"státu\", ale toto gesto bylo do značné míry vnímáno jako nesmyslné, protože barmská vojenská junta držela veškerou moc i v Rakhine.\nV nezávislé Barmě žijí Rakhinové (Arakánové) převážně ve Státě Rakhin, některých částech krajů Irávadí (Ayeyarwady) a Rangún (Yangon). Další Arakanové žijí v jižní části Bangladéše a severovýchodní Indii.\n\nRakhinský stát má přibližně tři miliony obyvatel, z nichž většinu tvoří Rakhinové (vlastním jméněm Rakhai). Rakhinové představují v Rakhinském státě dominantní etnickou skupinu (Rakhinové jsou také jednou z osmi „národních etnických ras“). Rakhinové jsou převážně buddhisté a hovoří jazykem blízce příbuzným barmštině (v němž je původní \"r\" dosud vyslovováno, na rozdíl od barmštiny, kde se změnilo na \"j\" - odtud rozdíl ve výslovnosti etnonyma a názvu státu). Mimo Rakhiny obývá Rakhinský stát také řada menších etnik, jako například Mro, Daignet, Kamein, Thet a také Čjinové a Rohingyové. Tato nepříliš početná etnika vyznávají různá náboženství a hovoří odlišnými, navzájem si různě příbuznými či vzdálenými jazyky a dialekty. Všechny tyto etnické skupiny, vyjma Rohingyů, jsou juntou řazeny mezi 135 oficiálních etnických skupin Barmy.\n"}
{"id": "558683", "url": "https://cs.wikipedia.org/wiki?curid=558683", "title": "Ústav pro výzkum motorových vozidel", "text": "Ústav pro výzkum motorových vozidel\n\nÚstav pro výzkum motorových vozidel (zkráceně ÚVMV) byl vědeckotechnický institut v bývalém Československu, který měl za úkol spolupracovat s automobilkami a jinými strojírenskými podniky a poskytovat jim odbornou a vývojovou základnu pro ty výzkumné a vývojové práce, které by jeden podnik sám nezvládl, a rovněž řešení úkolů technického rozvoje zadaných nadřízenými orgány. Organizačně patřil ÚVMV pod generální ředitelství \"Československých automobilových závodů\" (ČAZ), kam patřili i všichni českoslovenští výrobci automobilů a jejich příslušenství.\n\nV 70. až 80. letech 20. století byl ÚVMV vedoucím výzkumným institutem ve strojírenském a motoristickém oboru v Československu, co do četnosti a kvality strojařských i ekonomických výpočtů a analýz byl špičkou v rámci zemí RVHP a zaměstnával řádově stovky konstruktérů, programátorů, mechaniků a dalších nezbytných profesí po celém Československu. Dostupný údaj hovoří o cca 2000 pracovnících na konci 80. let minulého století.\n\nJiž v době meziválečného Československa přední odborníci z automobilového průmyslu, sdružení v zájmové organizaci \"Spolek inženýrů automobilového průmyslu\" (SJA) od roku 1920, připravovali vznik ústředního národního vědeckotechnického institutu pro výzkum a zkoušení motorových vozidel v RČS. S jeho založením se však stále otálelo a výzkum i vývoj si proto stále prováděly jednotlivé automobilky samostatně. Prvním faktickým krokem k jeho vzniku se tak stal až 28. říjen 1945, kdy byly na základě Košického vládního programu dekretem prezidenta republiky dr. Edvarda Beneše znárodněny všechny velké podniky včetně rozhodujících strojírenských koncernů Škoda, Ringhoffer-Tatra, ČKD či Královopolská, ale i menších podniků typu Jawa apod. Z rozhodnutí dosluhující exilové vlády tak byly násilně zpřetrhány dosud přirozeně fungující vertikály koncernových podniků a došlo k umělému horizontálnímu spojení podniků podle příbuznosti výrobních oborů. Výroba automobilů a motocyklů tehdy začala organizačně spadat pod Ministerstvo průmyslu a věcně pod národní podnik Československé závody kovodělné a strojírenské (ČZKS). Nepřirozenost nového podniku s politickým vedením a objemným úředním aparátem na jedné straně, a technická i výrobní roztříštěnost dosud si konkurujících podniků včetně soupeřivosti jejich konstruktérů na druhé straně, znamenaly stále větší nevyjasněnost koncepcí a nejasnou budoucnost celého oboru. Na podzim 1945 pak Ministerstvo průmyslu vyhlásilo soutěž na ideální osobní automobil pro poválečné Československo, čímž byly zavrženy jakékoliv možnosti pokračovat v soudobých konstrukcích s výjimkou povolené (!) výroby typů Škoda 1101, Tatra 87 a stokusové ověřovací série Jawa Minor. Ostatní dosud vyráběné typy bylo povoleno dokončit jen do úplného výběhu (např. Tatra 57, Škoda Rapid), o rok později bylo povoleno obnovit výrobu typu Škoda Superb a v náhradních prostorách za zcela vybombardovanou vysočanskou automobilku Praga vzniklo pár set kusů Praga Lady.\n\nV září 1946 do Československa přicestoval zmocněnec vlády USA pro automobilový průmysl Dr. Alex Taub, ve kterém československá i americká vláda spatřovaly naději pro koncepční řešení zmíněných (de facto však uměle vyvolaných) problémů oboru. Souběžně s tím byl v říjnu 1946 přijat vládní \"Dvouletý hospodářský plán\", který v rámci obnovy hospodářství v letech 1947–48 už napevno zaváděl centrální řízení podniků z resortu Ministerstva průmyslu. Zejména nedostatečná výkonnost dodavatelů příslušenství (mnohé podniky dosud neobnovily výrobu po spojeneckém bombardování z jara 1945 a na italské a německé dodavatele platilo embargo) vedly k tomu, že mohly být pokrývány pouze aktuální a přitom nezbytné potřeby národního hospodářství. Státní vedení resortu proto rozdělilo výrobní program mezi jednotlivé továrny podle jejich aktuálních schopností:\n\nSouběžně s tím Dr. Taub zpracovával dokument s názvem \"Československý projekt\", kterým hodlal řešit veškerý československý automobilový průmysl i s přesahem do jiných oborů – tedy od motocyklů a osobních i nákladních automobilů, přes autobusy a trolejbusy (a částečně i tramvaje) až po traktory. Tento smělý plán však příliš nereflektoval dosavadní konstrukce vozidel Škoda, Praga, Tatra ani Jawa, a snažil se zavádět zcela nové konstrukce prakticky ignorující předválečný i utajený válečný vývoj v jednotlivých továrnách, přesto však byl částečně proveden už výše uvedeným ministerským rozhodnutím. V přímé návaznosti na probíhající práci dr. Tauba byly v letech 1946–48 zorganizovány tři půlroční stáže předních československých odborníků z oboru automobilového i železničního průmyslu do USA, kde sbírali podněty k efektivní obnově poválečné produkce v jejich zaměstnavatelských továrnách v Československu. Souhrnnou zprávu z jedné takové cesty podal Prof. Ing. Jan Petránek z Fakulty strojní ČVUT pod názvem \"Zkoušení a výzkum automobilů v USA\" (29 stran), se závěrem: \"„Vybudování výzkumné základny, v mezinárodní spolupráci a s podporou státu, je nutností.“\"\n\nV souvislosti s převratem v roce 1948 byly sice Taubovy koncepce zavrženy a on sám při svém odletu z Československa dne 30. června 1948 čelil tlaku bezpečnostních orgánů, centralizace průmyslu však na vznik společného vývojového institutu tlačila přirozeně a nakonec byla tedy v roce 1950 jmenována přípravná skupina pro založení vytyčeného ústavu. Z jejích členů měli nakonec rozhodující vliv pozdější ředitel Ústavu Dr. Ing. Bohumír Mimra a také Ing. Josef Zenker, který jako hlavní inženýr AZKG prosadil delimitaci prostor pro budoucí sídlo ústavu v Praze-Libni, kde předtím sídlila konstrukční kancelář a zkušebny osobních vozů Praga. Tím bylo pro vznikající ústav zajištěno i prvotní diagnostické a laboratorní vybavení. Na postupném zakládání jednotlivých specializovaných skupin ústavu se pak podíleli zejména Karel Jabornický, Ing. Vladimír Jahn, Ing. Karel Koldovský a Ing. Vladimír Korbel.\n\nZ původně resortní organizace Ministerstva všeobecného strojírenství se po sloučení s Výzkumným ústavem příslušenství motorových vozidel stala samostatná hospodářská jednotka s těmito předměty činnosti:\n\nHlavním posláním ÚVMV tak byl základní a aplikovaný výzkum a zkušebnictví v oboru motorových vozidel – řešení výzkumných úkolů v oboru motorových vozidel probíhalo především podle plánu vědecko-výzkumných prací, schváleného a financovaného generálním ředitelstvím ČAZ. Podle požadavků jednotlivých výrobních podniků potom ústav zajišťoval účinnou pomoc na projektech a při vývoji vozidel a jejich prvků a předkládal návrhy na odstranění nedostatků.\n\nÚVMV tedy připravoval podklady pro výzkum se zaměřením na studium hlavních směrů rozvoje techniky oboru ve světě, navrhoval řešení pro náš automobilový průmysl a zajišťoval podklady pro účely sestavení dlouhodobého plánu rozvoje oboru a pro vypracování výhledových koncepcí (unifikovaných řad) typů vozidel a jejich částí. Prováděl také technicko-ekonomické rozbory výhledových konstrukčních koncepcí vozidel a jejich částí, v této souvislosti vypracovával také pokrokové měřící metody a vyvíjel nová speciální měřící zařízení pro zkoušky motorových vozidel, podílel se na zkouškách vývojových prototypů po stránce funkční, ekonomické a životnostní.\n\nV rámci ÚVMV byla zřízena autorizovaná zkušebna pro celý obor vozidel ČSSR. Jejím cílem byla nejužší spolupráce s výrobními podniky a to již od projektových prací, přes zkoušky prototypů a ověřovacích sérií až po namátkové zkoušky sériových výrobků, současně s návrhy na opatření k dosažení stanovených technických parametrů a nejvyšší kvality. Zkušebna taktéž prováděla hodnocení jízdních vlastností dodaných vzorků zahraničních vozidel pro porovnání s našimi domácími výrobky.\n\nÚVMV měl jako jediný výzkumný ústav v socialistických zemích autorizaci generálního tajemníka OSN pro provádění všech zkoušek EHK (Evropská hospodářská komise), které se týkaly pasivní i aktivní bezpečnosti, jakož i ochrany osob a životního prostředí. Ústav prováděl tyto zkoušky s udělováním homologačních osvědčení nejen pro československá vozidla, ale i pro vozidla vyráběná v NDR, PLR, FLRJ. Taková osvědčení byla nezbytným předpokladem pro export do západních zemí a provádění takových zkoušek bylo významným devizovým zdrojem i úsporou.\n\nÚstav zajišťoval patentoprávní průzkum a průmyslovou právní ochranu a současně také centrální normalizační činnost v oboru motorových vozidel, s návazností na normalizační vývoj mezinárodní. Proto také pomáhal a účastnil se vědecko-technické spolupráce s jinými státy, především se zeměmi RVHP jako vedoucí pracoviště ČAZ pro tuto spolupráci, která souvisela s pracemi v rámci 7. sekce RVHP pro strojírenství.\nÚVMV vytvářel zázemí a experimentální základnu pro vědeckou práci řadě nových vědeckých pracovníků v široké oblasti vědeckých disciplín. Ti, kteří z nich obhájili své projekty na vysokých školách akreditovaných pro příslušné vědní obory, byli postupně: Oldřich Machalický (vstřikovací čerpadla), Pavel Kubín (měřící technika), Zdeněk Koutný (stabilita jízdních souprav při brzdění), Edmund Hünnigen (nestacionární proudění v potrubí u motorů), Čestmír Šalamoun (ozubené převody), Milan Apetaur (dynamika jízdy automobilů), Jiří Burian (měřící technika), Štefan Kotoč (tepelný oběh a přeplňování motorů). Miroslav Hanke (tenzometrie a matematická statistika ve zkušebnictví), Pavel Urban (teorie a rušení hluku a elektromagnetických vln vozidel), Ivo Schwaller (chlazení, klimatizace), Miloš Suchý (ozubené převody), Antonín Hau (hydrodynamické měniče, automatické převodovky), Miroslav Fabián (odpružení a tlumení náprav), Jiří Šubrt (podvozky), František Opička (simulace jízdy vozidla), Petr Khun (optika světlometů), Jiří Kubricht (protiblokovací brzdové systémy ABS), Kamil Bébr (dynamika vačkových mechanizmů), František Havlín (nestacionární proudění v potrubí u motorů), Jiří Hofhanzl (převodová ústrojí), Jan Humlhans (servomechanika), Miloslav Hromíř (pevnost a pružnost), František Hrubec (zkušebnictví), Václav Tajzich (ozubené převody), František Žalud (spolehlivost a životnost) a ze zahraničních Oleg K. Šachbazov (brzdové zpomalovače).\n\nVědečtí pracovníci ÚVMV úzce spolupracovali s odbornými katedrami vysokých škol a Akademie věd a se všemi výrobními podniky oboru, a to také v mezinárodním měřítku. Vypracovali a vydali stovky výzkumných zpráv, programů a publikací v renomovaných časopisech, včetně mnoha přihlášek vynálezů. Výsledky jejich práce nalezly uplatnění a přímé aplikace nejen v automobilovém strojírenství, ale i v jiných průmyslových a vědních oborech.\n\nÚVMV tak postupně vytvořil skupinu vlastních školitelů vědeckých aspirantů pro všechny tyto obory a disciplíny. Další vědečtí pracovníci byli do ústavu přijati z jiných míst. Ústav mohl takto poskytovat znalecké posudky a oponentury československým podnikům, institucím a vysokým školám pro jejich projekty, vývojové a habilitační práce. V nezbytných případech delegoval své odborné kádry a specialisty závodům a nadřízeným orgánům dlouhodobě i natrvalo – například na post vedoucího odboru dlouhodobého rozvoje trustu GŘ ČAZ Josefa Zenkera, do téhož trustu podle dalších odborných profesí Josefa Kárníka, Zdeňka Kopala, Stanislava Pelikána a Jiřího Opatrného, pro AZNP celý kolektiv vedený Petrem Hrdličkou, pro závod Praga Karla Koldovského, pro Sekretariát RVHP v Moskvě a pro konzultace v severní Koreji Štefana Kotoče, pak v obchodních zájmech státu v zemích blízkého východu a Afriky Jana Jerieho, Milana Popilku, Jiřího Herynka a další.\n\nAž na období, kdy v Československu ještě počítače neexistovaly, bylo náplní vědeckých prací a aspirantur převážně zdokonalování teorií a vytváření matematických modelů, algoritmů a programů pro výpočty, simulování a vyhodnocování reálných procesů. Vědečtí pracovníci většinou i sami programovali své úlohy pro samočinné počítače – zpočátku pro vlastní počítače analogové (MEDA 1, MEDA 2), později již výhradně pro počítače číslicové. Využívali při tom všech dostupných počítačů v Praze, nevyjímaje prvních historických (SAPO, ZUSE, Ural, Minsk, IBM). Souběžně s instalací vlastních počítačů využíval ústav profesionální programátory a operátory z vlastních řad i z externích zdrojů (META, Výzkumný ústav pro stavbu strojů, Kancelářské stroje, Mototechna).\n\nÚVMV vyvíjelo pro automobily prakticky vše, často i proti vůli výrobců – typickým příkladem je modernizace osobního automobilu Škoda 105/120, kdy model \"M\" z roku 1983 akceptoval prakticky všechny modernizační zásahy ÚVMV a naopak vlastní pokus automobilky o modernizaci modelem \"Maxi\" neuspěl. ÚVMV byl v určitých směrech pokročilejší než sám výrobce a vládlo v něm svobodnější tvůrčí prostředí.\n\nÚVMV prováděl mimo jiné výpočty a projektování převodovek a dílčích ozubených soukolí prakticky na vše, co se v ČSSR vyrábělo a svými silami dokázal vyrábět i menší série některých strojních celků. Jedním z prvních úkolů byla úprava hlučných převodů zadní nápravy pro Tatru 603 nebo Škodu Octavia, dále ústav vyvinul rozvodovku pro Škodu 1203, přiměl kopřivnickou Tatru k vývoji zcela nové převodovky a motoru pro model Tatra 815. Intenzivní spolupráci s ústavem měl i výrobce nákladních automobilů LIAZ (díky tomu ten patřil v ČSSR k těm modernějším podnikům).\nObdobně tomu počítal a projektoval ústav vačky a rozvodové mechanizmy pro široký okruh jejich výrobců a opravárenství včetně ČKD, ZŤS Martin, ČSAO a pro výrobce vstřikovacích čerpadel Motorpal. Ústav zhotovoval pro tyto partnery ve vlastních dílnách i souřadnicově broušené vzorové vačky, matiční vačky kopírovacích brusek, ale v kooperaci též například 16dílnou sadu vačkových hřídelů pro motor nového vozu Tatra 613, jimiž byl vyřešen nadměrný hluk ventilového rozvodu. Ústav vyřešil v r. 1985 také problém nedostatečného výkonu motorů a neúnosného pracovního prostředí v hlubinných ostravských uhelných dolech a to vývojem spalování výkonnějšího vznětového motoru pro důlní lokomotivu BL 100 (ZŤS Martin). Motor splnil mimořádně náročné důlní normy na emise škodlivin a přispěl k odstranění nedostatku uhlí ve státě z domácí těžby.\n\nPracovníci ÚVMV byli z velké části zapálení odborníci a jako takoví mohli častěji jezdit na studijní cesty k zahraničním podnikům, počínaje sovětským a maďarským automobilovými výzkumnými ústavy NAMI a Autókut, přes maďarskou Rábu a švýcarský Oerlikon až po americké General Motors, kongresy FISITA a autosalony, čímž získávali pro náš průmysl cenné know-how a smlouvy o spolupráci.\n\nÚVMV disponoval již od r. 1966 vlastní dobově moderní výpočetní technikou – zpočátku to byl sovětský počítač Minsk-22 (zprvu programován bez operačního systému [OS] v binárním strojovém kódu, později autokód MAT a od roku 1967 OS FEL System s jazykem Fortran) a analogový počítač vlastní československé konstrukce MEDA. V 70. letech se po značném úsilí podařilo dovézt embargované americké 16bitové minipočítače Hewlett-Packard pro zpracování signálů z měřicích magnetofonů a Digital Equipment se sítí vzdálených terminálů ve vývojových odděleních všech automobilek. Obdoba současných počítačových sítí tedy v Československu fungovala již v polovině 80. let a spojovala pět pracovišť ÚVMV s dalšími sedmi podniky v republice. V závěru své existence (1989) bylo vybavení rozšířeno o počítač SM 52/12 (slovenskou kopii výkonného 32bitového počítače ) a doplňováno o první modely PC. Díky tomu bylo možné provádět v ÚVMV velké množství strojařských i ekonomických výpočtů. V tomto ohledu byl ÚVMV na špičce v rámci zemí RVHP a velmi solidně byl vnímán i v kapitalistických zemích.\nÚVMV tedy vlastními silami metodicky, algoritmicky a programově vyvinul systémy několika stovek matematických modelů a počítačových programů pro různé strojařské, ale okrajově i ekonomické. Za zmínku stojí systém programů pro statistické zpracování údajů získaných z měřících magnetofonů (časových řad) využívaných pro analýzy kmitavých vlastností konstrukcí, jejich únosnosti, namáhání, hluku, vibrací a životnosti (\"SADKO - Systém analogově-digitálního konvertoru\"). Díky tomu se mohly zavést tzv. urychlené životnostní zkoušky vozidel a agregátů. Tím pak mohl být i osobní automobil Škoda Favorit vyvinut a připraven do sériové výroby za pouhého dva a půl roku, mnohem dříve než by to trvalo i výrobcům v západních zemích. Unikátní systém SADKO byl využíván i v jiných oblastech průmyslu.\n\nV ÚVMV byly vytvořeny matematické modely a programové systémy také pro kompletní řešení hnacího ústrojí automobilu, pro výpočty hydrodynamických měničů automatických převodovek, pro řešení mechaniky (kinematiky, statiky a dynamiky) různých prostorových mechanizmů automobilu, zvláště pak řízení, zavěšení kol a náprav, kloubových hřídelů a taktéž univerzální matematický model tepelného oběhu spalovacích motorů, podle něhož byl v moskevském institutu NAMI vypracován společný program zemí RVHP, simulující práci pístového spalovacího motoru. ÚVMV tak již koncem 70. let dovedl počítačem měřit, vyhodnocovat a simulovat chování od samostatných konstrukcí až po celý automobil v podmínkách odpovídajících reálnému provoznímu prostředí, což se jako převratná novinka uplatnila v ČR až mnohem později. Tyto progresivní postupy a výpočtové schopnosti ÚVMV však byly dlouho nedoceněnou činností, což vedlo k zaostávání řady strojírenských výrobků za zahraniční konkurencí. Kolektiv analytiků a programátorů ústavu se zabýval i programováním ekonomických úloh pro účtárny a operativní plánování výroby v podnicích (Ing. F. Pik, Ing. J. Motyčka aj.)\n\nNapříklad v roce 1975 byl ústav řešitelem následujících státních úkolů:\nÚVMV se pro svoji progresivitu stal v roce 1972 prvním a nadlouho jediným institutem v rámci zemí RVHP, kdo obdržel notifikaci na homologace vozidel dle požadavků EHK OSN – značka \"'E8\". Díky tomu se českoslovenští výrobci mohli rychleji dostávat k technickým předpisům a požadavkům pro vývoz „na Západ“ za cenné devizy.\n\n\nProstorová omezení a roztříštěná dislokace řady většinou nevyhovujících pracovišť byly výrazným limitujícím faktorem v průběhu celé existence ÚVMV.\n\n\nProf. Dr. Ing. Milan Apetaur, DrSc. \"(nar. 1929)\": v letech 1954 – 1958 se zabýval odpružením náprav a jízdní stabilitou automobilů, do roku 1973 pracoval jako člen a později i jako vedoucí konstruktér v pražské konstrukci Tatry například na vývoji automobilů Tatra 613, Tatra 815 a dalších typů. Jako profesor a později vedoucí katedry automobilů působil v letech 1980 – 1994 na Strojní fakultě ČVUT. Je členem společnosti IAVSD (International Association for Vehicle System Dynamics). 1995 – 1999 technický ředitele ROSS Roudnice (krátce též Škoda LIAZ), člen komise pro SZZ FS ČVUT K 221, 1995 – 2002 čestný místopředseda IAVSD. od 2000 přednáší na UJEP FVTM. FISITA: dlouholetý delegát české automobilové společnosti, organizátor a prezident Kongresu FISITA 1996 v Praze. Roku 2010 byl oceněn FISITA Gold Medal of Honour.\n\nIng. Andrej Barčák \"(nar. 1946)\" – absolvent ČVUT, kariéru započal v ÚVMV jako technik, později se angažoval v zahraničním obchodu – podporoval vývoz československých výrobků a zpět přivážel vysoké nároky na zkvalitnění výroby.\n\nProf. Ing. Ferdinand Budinský, DrSc. \"(1905 – 1956)\": přední český odborník v oboru pevnosti a pružnosti a externí konzultant ÚVMV od jeho vzniku až do své předčasné smrti.\n\nIng. Jiří Burian, CSc.: vedoucí skupiny vývoje elektronické měřící techniky pro výzkum.\n\nIng. Jiří Člupek \"(1925 – 2006)\": strojařinu začal v roce 1943, kdy byl totálně nasazen do ČKD Praha jako konstruktér pásových vozidel. ČVUT absolvoval v roce 1947.\n\nDr. Ing. Miroslav Hanke, DrSc. \"(nar. 1930)\": nastoupil do ÚVMV hned po absolvování ČVUT v roce 1953.\n\nIng. Antonín Hau, CSc. \"(1932 - 2011)\": Specialista na hydrodynamické převody a automatické převodovky. Vedoucí oboru převodů a také náměstek pro výzkum.\n\nIng. Petr Hrdlička, CSc. \"(nar. 1934)\": přední český specialista v oblasti ozubených převodů, zvláště hypoidních. V letech 1976 – 1983 byl vedoucím útvaru technického rozvoje, poté odešel i se svým kolektivem do AZNP jako šéfkonstruktér projektu Škoda 781. Po roce 1989 vykonával konstruktérské a manažerské funkce u několika zahraničních i domácích firem.\n\nKarel Jabornický \"(1927 – 1996)\": spoluzakladatel ÚVMV, v Pragovce byl předtím zástupcem vedoucího konstrukce. Na přelomu 70. a 80. let vypracoval komplexní modernizaci tehdejšího automobilu Škoda 120 LS do podoby modelu M (širší rozchod náprav, hřebenové řízení, sériový motor 130, jednoduchá pětistupňová převodovka a unikátní úhlová kyvadlová zadní náprava, vestavěná bez zásahu do původního skeletu karosérie). Konstrukce byla promítnuta do sériové výroby v AZNP.\n\nIng. Vladimír Jahn \"(1907 – 1966)\": spoluzakladatel ÚVMV. Absolvoval Technikum Mittweide, poté nastoupil do konstrukční kanceláře Pragy. Po celý život obdivoval kvalitu amerických automobilů, zkušenosti se snažil zúročit u Pragy a u Škody.\n\nIng. Stanislav Jahoda: vedoucí skupiny výzkumu a konstrukce zážehových motorů.\nIng. Jiří Kaštovský \"(nar. 1939)\": absolvent Fakulty elektrotechnické ČVUT (1964) se v ÚVMV stal vedoucím technické péče a provozu výpočetního střediska a vedl jej až do jeho likvidace v roce 1991.\n\nIng. Vladimír Keppert \"(1920 – 2005)\": dlouhodobý ředitel ÚVMV a víceméně legendární osobnost Ústavu. Roku 1947 absolvoval ČVUT, poté pracoval na Ministerstvu spotřebního průmyslu a souběžně studoval konzervatoř. V letech 1958 – 1982 byl ředitelem celého ÚVMV a dařilo se mu Ústav nejen chránit před přílišným vlivem politické normalizace, ale dokonce ho rozšiřovat a zdokonalovat: obhájil a prosadil pořízení kvalitních zkušebních a výpočetních zařízení, za jeho působení získal ÚVMV i homologaci EHK, prosadil vysílání odborných pracovníků na zahraniční stáže atd. Zájmově, ale na profesionální úrovni od r. 1981 se věnoval i výrobě smyčcových hudebních nástrojů, po odchodu do důchodu se vyučil houslařem. Byl nejdéle fungujícím ředitelem v automobilním průmyslu (24 let), přežil významné politické otřesy a dokázal v maximálně možné míře ochránit ÚVMV a především jednotlivé pracovníky od jejich důsledků.\n\nIng. Petr Khun \"(1942 – 1999)\": absolvoval Moskevský polytechnický institut (1965), poté nastoupil do Tesly Holešovice do výzkumu osvětlovací techniky. V ÚVMV pracoval v letech 1968 – 1991 jako odborník na výpočetní techniku a systémové programování, včetně simulačních metod osvětlení, přičemž o desetiletí předběhl dobu svojí originální metodou projekce – už v roce 1978!\nIng. Karel Koldovský \"(nar. 1925)\": spoluzakladatel ÚVMV, odborník na ozubené převody. ČVUT absolvoval roku 1951, načež nastoupil do automobilky Praga a podílel se na konstrukci náprav Pragy V3S. V letech 1956 – 1965 byl vedoucím skupiny výzkumu převodů ÚVMV, pak se vrátil do Pragy a tam jako hlavní konstruktér založil tradici výroby automatických převodovek (zejména pro autobusy) i manuálních převodovek pro Avii, Zetor a stavební stroje. Roku 1970 byl zbaven postu vedoucího a věnoval se konstrukci ventilů.\n\nIng. Vladimír Korbel \"(1901 – 1979)\": v automobilce Praga byl hlavním konstruktérem projektu Praga V3S. Spoluzakladatel ÚVMV, pracoval zde v letech 1952 – 1961 jako vedoucí skupiny pro využití tenzometrie. Po odchodu do důchodu se vrátil do Pragy, jako konstruktér-výpočtář převodovek.\n\nIng. Štefan Kotoč, CSc. \"(nar. 1931)\": v roce 1956 absolvoval Fakultu spalovacích motorů na prestižní moskevské technické univerzitě MAMI a po návratu do Československa nastoupil do ÚVMV. V roce 1965 stál u zrodu oborového výpočetního střediska ÚVMV s počítačem Minsk 22 a stal se jeho vedoucím. Jeho dílem jsou teorie a programy pro výpočty a výrobu vaček pro rozvodové a vstřikovací mechanismy a pro obráběcí stroje (spolupráce s programátorem Josefem Johnem, prom. mat.), výpočty kanálů a těles obecného tvaru s vrstvovou metodou zhmotňování (ideový předchůdce Rapid prototyping - spolupráce s ČVUT) či spalování důlního motoru lokomotivy BL100. V letech 1974 až 1980 byl poradcem Sekretariátu RVHP pro strojírenství, poté se vrátil do ÚVMV a pokračoval jako vedoucí oboru výzkumu vznětových motorů.\n\nIng. Zdeněk Koutný, CSc. \"(nar. 1923)\": do ÚVMV nastoupil ihned po absolvování ČVUT v roce 1954. Od roku 1963 byl vedoucím oboru podvozků a karosérií, od roku 1984 vedoucí oboru homologací EHK OSN.\n\nIng. Ladislav Kröbl, CSc. (nar. 1936): do ÚVMV nastoupil v roce 1979 do oboru Prognóz a koncepcí  k  řešení státního úkolu pohonných jednotek 30-350 kW. V letech 1985–2006 vedl obor  (divizi) motorů. Pod jeho vedením byla realizována rekonstrukce zkušeben motorů (uzavřený vodní okruh, odvod výfukových plynů, instalace dynamické brzdy do 400 kW, nová generace emisních zařízení) včetně úpravy vzhledu. K velkým projektům patřil vývoj komunálního vozidla a modernizace vozidla ROSS (pro TATRU), byla zavedena emisní měření naftových motorů pro vozidla N2, N3, M2, M3 v dynamických režimech a probíhala spolupráce s ČVUT v rámci výzkumného centra Josefa Božka.\n\nIng. Bohumír Kurz \"(1934 – 2018)\": absolvoval Charkovskou automobilní školu (1959) a téhož roku nastoupil do ÚVMV, kde pracoval až do roku 1992. Výborný programátor matematických modelů (převodovka s hydrodynamickým měničem, SADKO pro zpracování dat ze zkušeben), řešitel termodynamiky spalovacích turbín, tvůrce koncepcí rozvoje výpočetního střediska ÚVMV a vedoucí skupiny programátorů.\n\nIng. Zdeněk Kurz \"(nar.1936)\": konstruktér malého vznětového motoru ÚVMV pro osobní automobil, vedoucí zakázkové konstrukce pro podniky. Autor přednášky o trendu vývoje malých vznětových motorů na prestižní konferenci asociace EAEC ve Štrasburku.\n\nIng. Rudolf Kužel \"(1947 - 2017)\": ekonom, absolvoval VŠE (1975), do ÚVMV nastoupil už v roce 1968. Měl na starosti přípravu výstavby polygonu a koordinaci některých státních úkolů. ÚVMV opustil roku 1983 spolu s Ing. Hrdličkou a Ing. Nepomuckým, kdy byli převeleni do AZNP kvůli přípravě projektu Škoda 781. Poté pracoval v PAL Kbely a na ústředí trustu Československých automobilových závodů, po revoluci si ho vyhlédl německý Fahrzeugexport, později se stal ředitelem dovozu Audi a následně pracoval ve firmě Daimler Bohemia, poté Mercedes Benz ČR.\n\nIng. Julius Mackerle \"(1909 – 1988)\": původně pracovník Škody Plzeň, kde pracoval v konstrukci vznětových motorů, později přešel do Tatry Kopřivnice, kde se stal hlavním inženýrem. Po II. světové válce nastavil koncepci vzduchem chlazených motorů Tatra V8 a zkonstruoval motor T603. Do ÚVMV přešel koncem 50. let, tvořil nekonvenční mechanismy pohonu vozidel a byl neúnavným propagátorem vzduchem chlazených motorů i v době, kdy již bylo jasné, že tyto motory nemají v osobních automobilech plnohodnotné uplatnění.\n\nIng. Oldřich Machalický, CSc. \"(1928 – 2004)\": vystudoval Fakultu strojního inženýrství ČVUT (1952), poté nastoupil do Pragy na zkušebnu vznětových motorů a v roce 1953 do obdobné zkušebny ÚVMV, kde se věnoval obzvláště problematice vstřikovacích čerpadel. V letech 1960 – 1965 byl ředitelem Výzkumného ústavu příslušenství motorových vozidel, po jeho sloučení s ÚVMV se stal náměstkem ředitele pro výzkum a v letech 1969 – 1989 byl vedoucím oboru zážehových motorů. Vybudoval moderní zkušebnu emisí výfukových plynů, jež měla certifikaci podle předpisů EHS již za hlubokého socialismu – jako jedna z prvních v zemích východního bloku.\n\nDr. Ing. Bohumír Mimra \"(1896 – 1958)\": zakladatel a první ředitel ÚVMV. Roku 1924 absolvoval ČVUT a nastoupil do Tatry Kopřivnice. V letech 1925 – 1927 absolvoval stáž v automobilce Ford v USA, pak až do roku 1936 byl opět v Tatře. Roku 1937 nastoupil do funkce vedoucího pokusného oddělení ČKD Praha, automobilního oddělení Praga. Od roku 1950 byl vedoucím přípravné skupiny státního výzkumného automobilního institutu v rámci Pragy. V roce 1952 založil Ústav pro výzkum motorových vozidel. Mimo jiné v něm zaváděl vícesmyčkové oscilografové snímání a zaznamenávání veličin a dějů na zkušebnách motorů – v době, kdy ještě neexistovaly počítače. Odborně byly zkušebny budovány podle vzoru USA (Mimra byl členem v úvodu zmíněné delegace), ale již tenkrát na ekonomicky i technicky dostupné úrovni. Po odchodu do důchodu přednášel na ČVUT obor Laboratorní zkoušení motorů.\n\nIng. Jan Nepomucký \"(nar. 1941)\": absolvent VŠST Liberec (1965), v ÚVMV byl od roku 1975 a stal se vedoucím útvaru inovací osobních automobilů, v roce 1983 přešel spolu s Ing. Hrdličkou a Ing. Kuželem do AZNP kvůli přípravě projektu Škoda 781, kde měl na starosti vývoj podvozku a motorů 781.136. Po fúzi AZNP a VW se stal vedoucím vývoje podvozků (od modelu Favorit/Felicia po Roomster).\n\nIng. Břetislav Novotný \"(1892 – 1965)\" – v době meziválečného Československa byl konstruktérem letecké a automobilové továrny Aero, v ÚVMV vedl skupinu dvoudobých motorů.\n\nIng. František Opička, CSc. \"(nar. 1937)\": absolvoval Fakultu strojního inženýrství ČVUT (1965) a poté nastoupil do ÚVMV, kde až do roku 1991 byl postupně systémovým programátorem, vedoucím provozu a vedoucím výpočetního střediska. Podílel se na vývoji FEL-Systému. Je autorem řady původních matematických modelů, výpočetních metod a programů v oblasti simulace jízdy vozidel, mechaniky vozidel a jejich mechanismů, vyhodnocování/analýzy dat a predikce životnosti.\n\nDoc. Ing. Miloš Suchý, CSc. \"(1932 – 2011)\": Význačný teoretik v oboru ozubení, zvláště pak čelního a šroubového evolventního soukolí. Původně pracovník Pragy, později v ÚVMV.\n\nIng. Štěpán Šmela \"(1912 – 1995)\": konstruktér prototypu bezventilového dvoudobého vznětového motoru ÚVMV s přeplňováním. První náměstek pro výzkum v ÚVMV.\n\nIng. Vladimír Tyl \"(???? – ????)\": druhý ředitel ústavu (1955 – 1958), zapsal se do historie jako vedoucí týmu který v neuvěřitelně krátké době vytvořil velmi úspěšný vojenský terénní automobil Praga V3S (inspirovaný americkým terénním automobilem GMC CCKW 352/353, s motorem poloviny Tatra 111). Odborným vedoucím (hlavním konstruktérem projektu) byl ing. Korbel.\n\nIng. Josef Zenker \"(1906 – 1978)\": spoluzakladatel ÚVMV. V roce 1939 nastoupil v koncernu ČKD do oddělení SPE (speciálních vojenských strojů, pásových a kolových vozidel) vedeného Ing. Alexejem Surinem. V roce 1945 byl jmenován hlavním inženýrem nově vzniklého n.p. Auto Praga – AZKG a měl vedoucí podíl na obnově poválečné výroby v nových prostorách, získaných pro Pragu v sousedícím areálu Aero náhradou za vybombardované původní objekty Praga. Angažoval se v konstrukci a přípravě výroby vojenského třínápravového speciálu Praga V3S (kterou obhájil před vojenskými komisaři Čepičkova Ministerstva národní obrany) i jeho následné civilní verze Praga S5T, pro které vedl přípravu dispozičně vhodné a disponibilní výrobně-montážní linky. Později působil i jako první náměstek ředitele ve \"Sdružení podniků příslušenství motorových vozidel\" a jako vedoucí odboru dlouhodobého rozvoje na ČAZ. Coby osvědčený stratég a organizátor byl v ÚVMV pověřen i dlouhodobou strategií ústavu a koncepcí s pravidly postupného nabírání absolventů technických vysokých škol a odborníků z praxe. Je nositelem \"Státního vyznamenání za zásluhy o výstavbu\" a dvojnásobným nositelem stříbrného odznaku \"Nejlepší pracovník ministerstva všeobecného strojírenství\".\n\nDr. Ing. František Žalud \"(1919 – 1993)\": odborník na vznětové motory, spolehlivost a životnost konstrukcí. Roku 1941 absolvoval University of Strathclyde, Glasgow a po II. světové válce se vrátil do Československa, kde v letech 1946 – 1952 pracoval v ČKD Praha na výzkumu strojů. V letech 1959 až 1964 byl náměstkem ředitele pro výzkum, v letech 1964 až 1980 vedoucí oboru vznětových motorů. Člen mezinárodní federace automobilového inženýrství FISITA.\n\nV ÚVMV zakotvily ke sklonku tvůrčího života také další historické osobnosti (nejen českého) motorismu a strojírenství, například:\n\nVýraznými postavami ústavu však byly i některé skromné, ale přesto nezbytné osobnosti ústavu jako Soňa Horecká (literatura obzvláště zahraniční, dokumentace), Miloslava Majárová (kooperace a zásobování ústavu všemožnými materiály pro prototypovou výrobu), Antonín Bém (kvalitní horizontální frézař) a mnoho jiných lidí, obzvláště z řad zkušebních techniků a mechaniků.\n\nPo roce 1989 se rozpadem systému plánovaného hospodářství ve státě nejprve rozpadl trust ČAZ a jednotlivé podniky se organizačně víceméně osamostatnily. Díky otevření hranic se mohly začít samy vybavovat potřebnou technikou, kterou do té doby neměly, a posílily vlastní vývoj na úkor spolupráce s ÚVMV, jehož význam na českém logicky začal v té době klesat.\n\nÚVMV v průběhu let 1992–1995 prošel kuponovou privatizací a následně vzniklá UVMV Consulting a.s. vložila svoje obchodní aktivity a hlavní objekt do joint-venture s TÜV Bayern (později TÜV Sueddeutschland). Německý investor vstoupil kapitálově, což umožnilo postavit novou zkušebnu pasivní bezpečnosti poblíž Škoda Auto a sestěhovat všechny laboratoře do Lihovarské ulice. Postupně byly obnovovány spolupráce s tradičními obchodními partnery a Ústav se zapojil i do řešení zakázek německého partnera. Portfolio ÚVMV muselo být přizpůsobeno tržním podmínkám, což znamenalo i rušení některých tradičních odborností, ale na druhé straně se podstatně rozvíjely jiné obory (pasivní bezpečnost, počítačové simulace, atd.). Po určitých personálních změnách (1997-8) v Mnichově a hlavně kolem roku 2000 začal sílit tlak německého vedení na utlumení veškerých výzkumně-vývojových aktivit a naopak zdůraznění schvalovacích a inspekčních činností. To, spolu s útlumem zkušeben, vedlo k postupné orientaci na administrativní činnosti. Tento trend započal prodejem dalších zkušeben po roce 2002, několikanásobným přejmenováním společnosti a skončil prodejem zkušebny pasivní bezpečnosti, včetně převodu s ní spojených odborníků.\n\nZbyla tedy organizace TÜV SÜD, která s původním Ústavem již neměla mnoho společného a podle slov svého tehdejšího generálního ředitele Olega Spružiny \"„... nový název také jednoznačně vymezuje zaměření našich služeb a mimo jiné definitivně potvrzuje fakt, že jsme se již odpoutali od činnosti původního výzkumného ústavu a nadále se hodláme věnovat především schvalování, zkušebnictví a engineeringu v oblasti automobilového průmyslu.“\"\n\n\n"}
{"id": "558686", "url": "https://cs.wikipedia.org/wiki?curid=558686", "title": "Holly (Červený trpaslík)", "text": "Holly (Červený trpaslík)\n\nHolly je postava ze sitcomu \"Červený trpaslík\", ztvárnili jej Norman Lovett a Hattie Hayridgeová.\n\nJedná se o centrální počítač kosmické lodi \"Červený trpaslík\", jeho původní IQ bylo 6000, ale během tří milionů let se smrsklo na pouhých 60. V epizodě „Bílá díra“ se její (jelikož už proběhla změna pohlaví) IQ zvýšilo na 12 368 a životnost se stáhla na necelých 5 minut. Mezi jeho/její záliby patří např. mlácení hlavou o monitor. Když si Holly měnil pohlaví, byla mu vzorem Hilly, počítač z alternativní reality, do kterého byl kdysi bláznivě zamilován.\n\nMezi jeden z jeho geniálních výtvorů patří zdecimování hudby, vynalezl totiž dva nové tóny I a J a z oktávy udělal decimu. Nové znění v italštině je (alespoň podle Hollyho): \"DO-RE-MI-FA-SO-LA-VOU-BOU-SI-DO\" a obráceně \"DO-SI-BOU-VOU-LA-SO-FA-MI-RE-DO\". Oznámil to Listerovi a Rimmerovi jen tak mezi řečí v dílu „Kryton“. Myslel si, že zdecimováním stupnice způsobí převrat v hudbě. Nástroje se prý zvětší aby obsáhly i ty jeho dva nové tóny, následují příklady důsledků: (seznam není kompletní obsahuje jen ty důsledky, které Holly sám vyjmenoval)\n\n"}
{"id": "558688", "url": "https://cs.wikipedia.org/wiki?curid=558688", "title": "Depandance", "text": "Depandance\n\nDepandance jsou vedlejší budovy, které přísluší k většímu ubytovacímu celku, např. hotelu nebo léčebnému domu. Oddělený objekt v blízkosti 500 m. Není zde recepce, jídlo se podává v omezeném rozsahu (např. jen snídaně). Zabývá se tím zákon č. 159/1999 Sb. o cestovním ruchu (novela zák. č. 214/2006 Sb.). \n\nHotel Depandance – označení pro ubytovací zařízení. Depandance je vedlejší budova ubytovacího zařízení bez vlastní recepce, organizačně související s hlavním ubytovacím zařízením, které pro dependance zajišťuje plný rozsah služeb, odpovídající příslušné kategorii a třídě a není vzdáleno více než 500m. Depandance může být zařazena do jiné hvězdičkové kategorie než hlavní budova, nesmí mít ale vyšší třídu než hlavní budova.\n"}
{"id": "558690", "url": "https://cs.wikipedia.org/wiki?curid=558690", "title": "Administrativní dělení Ománu", "text": "Administrativní dělení Ománu\n\nOmán se administrativně dělí na jedenáct guvernorátů. Tyto guvernoráty se dále dělí na vilájety, kterých je celkem 61.\n\nSeznam všech provincií v Sultanátu Omán, označovaných jako \"vilájety\".\n\n\n\n\n\n\n\n\n\n\n\n\n\n"}
{"id": "558695", "url": "https://cs.wikipedia.org/wiki?curid=558695", "title": "Gertrude Steinová", "text": "Gertrude Steinová\n\nGertrude Steinová (3. února 1874 – 27. července 1946) byla americko-francouzská židovská spisovatelka, básnířka, dramatička, libretistka a překladatelka. Proslula také svým společenským salonem.\n\nGertrude Steinová se narodila v Allegheny (dnešní Pittsburgh) v Pennsylvanii jako nejmladší, páté dítě do dobře situované měšťanské rodiny původem bavorských Židů (přistěhovaných z Německa roku 1841). Od dětství byla vychována jako biligvní v němčině i angličtině. S rodiči brzy cestovala po Evropě, například do Vídně, pobývala v Passy u Paříže a vyrůstala v Kalifornii. Po smrti obou rodičů ji vychovával nejstarší bratr Michael Stein.\n\nV letech 1893-1896 studovala biologii a filozofii na Radcliffe College, což byla tehdy ženská větev Harvardu. Na radu filozofa Williama Jamese, který jí řekl, že pro studium psychologie je potřebná znalost medicíny, se roku 1897 zapsala ke studiu psychologie a medicíny na Lékařskou fakultu Johns Hopkins University v Baltimore, která nedlouho předtím začala přijímat ženy. Ve třetím roce studia odmítla svoji mateřskou roli a medicínský pohled na ženské tělo. K těmto problémům se přidalo také její povědomí o vlastní homosexualitě. Opustila školu po té, co roku 1903 vyvolala skandál rukopisem svého prvního románu \"Q. E. D.\" (Quod erat demonstrandum – Co je nutné doložit), který byl vydán tiskem až po její smrti roku 1950.\n\nV roce 1903 odjela do Paříže za svým bratrem Leem, významným výtvarným kritikem. Strávila tam většinu svého života, psala a překládala z angličtiny i němčiny. Kromě spisovatelských aktivit byla sběratelkou avantgardních děl výtvarného umění a provozovala také společenský salón ve svém domě číslo 27, v ulici Rue de Fleurus. Navštěvovali jej mnozí umělci první třetiny 20. století, pravidelnými návštěvníky byli například výtvarníci Pablo Picasso, Georges Braque, Juan Gris, Paul Cézanne, Riba-Rovira, Henri Matisse, po první světové válce také spisovatelé jako Ernest Hemingway, Sherwood Anderson nebo Francis Scott Fitzgerald.\n\nV roce 1909 se seznámila se svou budoucí přítelkyní Alicí B. Toklasovou, se kterou od roku 1912 žila v nezávislém lesbickém vztahu. Alice Toklasová ve vztahu působila jako feminní element, zároveň i jako sekretářka a publikum. Mezi lety 1912 a 1925 se Steinová věnovala spíše kratším básním. Navzájem si psaly milostné až erotické verše, které byly zveřejněny až po jejich smrti. Tematizovaly v nich lesbickou sexualitu.\n\nSteinová v průběhu obou světových válek projevila svůj humanismus a statečný občanský postoj. Za první světové války Steinová pracovala jako dobrovolnice ve francouzských nemocnicích. Během druhé světové války odjela Steinová s Toklasovou na venkov do Bilignenu, v roce 1944 se vrátily do Paříže. Zde se Steinová připojila k americkým vojákům a cestovala s nimi do Německa.\n\nZemřela v roce 1946 na rakovinu jako známá osobnost. Její význam vzrostl ve druhé vlně ženského hnutí, kdy byla v rámci poststrukturalistické kritiky doceněna její role inovátorky anglického jazyka.\n\nJejí strýc je americký fotograf David Bachrach, zakladatel společnosti Bachrach Studios, což je síť nejstarších nepřetržitě provozovaných fotografických studií na světě.\n\nVěnovala se próze, poezii, dramatu i libretům. Patřila – stejně jako Virginia Woolfová – k první generaci spisovatelek klasické literární moderny. Proslavila se zejména svým experimentálním přístupem k literatuře a umění obecně. Kontroverznost jejích děl spočívala jak v obsahu, tak v jejich formální podobě.\n\nLiterární a umělecko-kritická tvorba Steinové byly velice vážené. Její příležitostné kritické poznámky dokázaly pomoci získat či ztratit uměleckou reputaci.\n\nV autorčině tvorbě můžeme objevit silný vliv kubismu, např. v básnické sbírce \"Něžné knoflíky\" (\"Tender Buttons\", 1914). Steinová kladla důraz na zvukovou a rytmickou stránku a také na zachycení určitého okamžiku vědomí, ve svých pracích se vždy snažila o rozboření zažitých představ o podobě a stavbě věty. „Próza Gertrudy Steinové je zacházením s řečí, jako Cézannův obraz je zacházením s barvami a tvary. Text je pro ni útvarem budovaným stejně svéstojně z materiálu řeči jako Cézannův či Picassův obraz z materiálů vizuálních,“ napsal o autorčině tvorbě Jindřich Chalupecký.\n\nDalšími charakteristikami jejího díla jsou mnohost významů a absence interpunkce. Její literární styl je hravý, založený na opakování a vtipu. Příkladem může být slovní hříčka z básně \"Sacred Emily\" (1913): „Rose is a rose is a rose is a rose.“ Respekt si získala rovněž svým mecenášstvím a schopností adekvátně glosovat nejrůznější situace; její glosy a poznámky jsou velice citované a známé.\n\nProtože její knihy vycházely v malých nákladech a její styl nepodléhal mainstreamovému vkusu, její práce se těžko dostávaly k širšímu publiku. Nejznámější publikací je \"Životopis Alice B. Toklasové\" (\"The Autobiography of Alice B. Toklas\", 1933), autorčin vlastní životopis pojmenovaný po její dlouholeté životní partnerce. Toto dílo se vyznačuje sdílnějším a srozumitelnějším jazykem. Možná i díky tomu se stalo bestsellerem a proslavilo dosud ryze avantgardní Gertrudu Steinovou i mezi širokou veřejností.\n\nV češtině vyšel pouze zlomek autorčina díla, a to zmíněný \"Životopis Alice B. Toklasové\" (1968), \"Hodná Anna\", \"Tři životy\" (obojí 1960), \"Něžné knoflíky\" (2002) a reprezentativní výbor textů v překladu Jiřího Měsíce \"Mluvit a naslouchat\" (2019).\n\nExperimentální používání jazyka a forem ve svých dílech označovala Gertrude Steinová za odmítnutí patriarchální literární tradice. Jak shrnuje Hana Ulmanová: „Slova chápala jako zcela samostatné jednotky a jejím cílem bylo zachytit zkušenost, která by nebyla zprostředkovaná kulturními koncepty a pojmy. Po celý život psala milostné lesbické básně, které právě proto, že vyjadřovaly společensky nepřijatelné city, pracovaly se složitými soukromými symboly, jejichž význam není ani dnes zjevný a musí se pečlivě dekódovat.“ (Ulmanová 2002)\n\nGertrude Steinová měla velice komplikovaný vztah k feminismu – nebyla jeho jasnou představitelkou, ale v některých jejích dílech se objevují názory, které mají k feminismu blízko. Steinová odmítla konvenční představy o ženství ve svém vlastním životě, nicméně často obhajovala tradiční role pro ostatní ženy. Hana Ulmanová tvrdí, že „místo Gertrude Steinové v kontextu světového písemnictví a ženského hnutí je více než půl století po její smrti nezpochybnitelné - vyzdvihuje se úmysl bourat konvence a současné feministky si cení jejího radikálního individualismu (i v bouřlivých 20. letech byla totiž třeskutou výjimkou).“\n\nKromě knih proslula Steinová svou soukromou galerií moderního umění, nashromážděnou zejména v letech 1904–1913. Sestavila ji spolu s bratrem Leem. Měla raná díla umělců, jako byli např. Pablo Picasso, Paul Cézanne, George Braque, Henri Matisse, Félix Valotton, Paul Gauguin či fotograf Carl van Vechten. Galerie ovlivnila vznik a atmosféru salónu a celého společenského i sociálního okruhu Steinové.\n\n\n\n"}
{"id": "558698", "url": "https://cs.wikipedia.org/wiki?curid=558698", "title": "Fox News", "text": "Fox News\n\nFox News Channel (zkráceně FNC, často nazývaný jen Fox News či prostě Fox) je televizní kanál (kabelový i satelitní) vlastněný Fox Entertainment Group, filiálkou News Corporation. V dubnu 2009 byla stanice dostupná 102 miliónům domácností ve Spojených státech amerických (a samozřejmě i mnoha mezinárodním divákům) a vysílala zejména ze studií v New Yorku. Kromě televizního vysílání poskytuje Fox News i internetové zpravodajství a rádiové vysílání (Fox News Radio).\n\nSlogany stanice byly \"we report, you decide\" (\"my přinášíme zprávy, vy rozhodněte\") či \"fair and balanced\" (\"férová a vyvážená\"), který používala do června 2017. Fox News sama sebe popisuje jako zpravodajskou televizní síť. Kritici, poukazují na dlouhodobou preferenci konzervativního světonázoru ve vysílání stanice, její preferenci pro politiku Republikánské strany a stírání hranice mezi objektivním a komentovaným (tedy názorově zaujatým) zpravodajstvím. Podle nezávislých výzkumů objektivity v médiích patří Fox News do kategorie „neobjektivních až extrémně neobjektivních médií“, zaujatých a systematicky stranících jedné straně na úkor zpravodajské etiky. Kanál Fox News sehrává roli při prezidentských, senátních a lokálních volbách. Od roku 2018 se konferenciéři tohoto kanálu (v příkrém porušení novinářské etikety) začali osobně angažovat v kampaních republikánské strany a programy této sítě překročily hranice pouhého přinášení zpráv a staly se de facto součástí stranické kampaně.\n\nPrůměrný věk jejích diváků je 68 let, u některých pořadů ale i 72 let. Většinoví diváci jsou muži bílé rasy a křesťanské víry.\n\nStanice byla založena mediálním magnátem Rupertem Murdochem a jejím výkonným ředitelem v době založení byl Roger Ailes, který ji vedl do 21. 7. 2016, kdy „byl odejit“ z vedení stanice poté, co na veřejnost unikly obvinění desítek žen o tom, že je Ailes sexuálně obtěžoval, zneužíval svého postavení k vydírání za sexuální služby.\n\nVysílání začalo po kabelu 7. října 1996 17 miliónům předplatitelů. Během devadesátých let stanice získávala na významu a dnes je v Spojených státech amerických podle Nielsenova hodnocení televizním kanálem s největším množstvím pravidelných diváků (následují kanály CNN a MSNBC).\nSobotní program má následující bloky (s těmito moderátory): Bulls & Bears (Dagen McDowell), Cavuto on Business (Neil Cavuto), Forbes on Fox (David Asman), Cashin' In (Eric Bolling), The Journal Editorial Report (Paul Gigot), Fox Report (Julie Banderas), Watters' World (Jesse Watters), Justice with Judge Jeanine (Jeanine Pirro), The Greg Gutfeld Show (Greg Gutfeld).\n\nNedělní programy mají podobné bloky jako sobotní, s těmito ryze nedělními bloky: Media Buzz (Howard Kurtz), Fox News Sunday (Chris Wallace), Sunday Morning Futures With Maria Bartiromo (Maria Bartiromo).\n\nDavid Asman, Bret Baier, Julie Banderas, Maria Bartiromo, Bob Beckel, Eric Bolling, Shannon Bream, Tucker Carlson, Neil Cavuto, Steve Doocy, Ainsley Earhardt, Harris Faulkner, Melissa Francis, Kimberly Guilfoyle, Greg Gutfeld, Sean Hannity, Pete Hegseth, Bill Hemmer, Abby Huntsman, Gregg Jarrett, Lisa Kennedy Montgomery, Brian Kilmeade, Howard Kurtz, Jenna Lee, Martha MacCallum, Meghan McCain, Clayton Morris, Arthel Neville, Dana Perino, Jeanine Pirro, Julie Roginsky, Jon Scott, Shepard Smith, Chris Wallace, Juan Williams.\n\nMezi další tváře stanice (stejně jako u ostatních celonárodních komerčních stanic) patří korespondenti a experti různých oborů, z toho např. vojenští činitelé nebo funkcionáři Pentagonu.\n\nMezi výrazné tváře stanice z minulosti patří např. Glenn Beck (2009–2011). Do roku 2017 to také byli Megyn Kellyová, Greta Van Susterenová, ale ty odešly, a Bill O'Reilly, který byl vyhozen v souvislosti se sexuálním obtěžováním uvnitř této společnosti a odlivem inzerentů.\n\nZaujetí Fox News pro konzervativní a republikánské smýšlení bylo prvních pár let po jeho zařazení mezi mainstreamová média kvitováno jako protiváha k do té doby převládajícímu spíše liberálnímu úhlu pohledu. Postupem času ale přišla kritika této stanice a to nejenom z pozic liberálů a demokratů. Je všeobecně považována za stanici blízkou politickým konzervativcům a republikánům.\n\nNejostřejší kritika Fox news tvrdí, že televize pouze vytváří dojem zpravodajství, zatímco nemá se seriózní žurnalistikou nic společného, a pomocí kterého jsou události jím prezentované (s výjimkou několika 'politicky neutrálních') upraveny a podány tak, aby podvědomě zmátly a zmanipulovaly diváka ve prospěch agend, které Fox News razí (obecně má jít o favorizování politické pravice a Republikánů s kritikou až očerňováním levice a Demokratů, v pořadech jednotlivých osobností Fox News pak o různá dodatečná úsilí).\n\nV roce 2007 insider z Fox News vynesl na veřejnost tzv. Fox News memos – interní denní oběžníky a e-maily pro reportéry a jednotlivé pracovníky zpravodajství od zástupce šéfa oddělení, Johna Moodyho. Ten v nich typicky uvádí, které zprávy zveličit a které zmarginalizovat nebo jim nevěnovat pozornost (tedy „o čem“ točit reportáže) a v některých případech také „jak“ je natočit (sestříhat, doprovodit komentářem) s konkrétními případy, jak má která kauza vyznít. Bývalí zaměstnanci Fox News a whistlebloweři existenci oběžníků potvrzují a dodávají, že soustavná zaujatost přesně směřovaná v něčí prospěch/neprospěch v této televizi funguje na denní bázi, je záměrná a nelze ji přehlížet jako věc náhody.\n\nPři prezidentských volbách v roce 2008 byla konzervativními republikány kritizována, že záměrně neinformuje o kampani Rona Paula, ignoruje jeho osobu a preferuje ostatní republikánské kandidáty.\n\nV souvislosti s atentátem na členku Kongresu Giffordsovou tato televize nepravdivě spojila pravicovou bělošskou skupinu American Renaissance s osobou atentátníka Jareda Lee Loughnera.\n\nFox News byla opakovaně usvědčena z manipulace obrazů, zvuku a videa, které použila ve svých programech (například ve zprávě o protestu s malou návštěvností – kterou (podle kritiků) chtěla záměrně zveličit – použila záběry jiné demonstrace s mnohem více účastníky; ukázala „zpitvořené“ fotografie dvou žurnalistů, které ve svém programu kritizovala; záměrně a rutinně vystříhává nejostřejší kritiku vůči republikánským politiků, které se – podle kritiků této stanice – snaží favorizovat, a další). V prosinci 2014 baltimorská pobočka FOX 45 záměrně sestříhala (obrazově i zvukově) zprávu o washingtonské demonstraci „Justice For All“ tak, že falsifikovala zvukovou stopu a kompletně překroutila její význam. Kolem 12. až 17. ledna 2015 kanál Fox News zmiňoval a přinášel zprávy a rozhovory s „experty“ o údajných ryze muslimských zapovězených zónách („no go zones“) v Paříži, Birminghamu a Detroitu, kam údajně nemají přístup ne-muslimové ani policie. Později se stanice omluvila za svá nepravdivá tvrzení, ale starosta Paříže se vyslovil, že zváží žalobu.\n\nPodle několika průzkumů, např. WorldPublicOpinion.org z roku 2010 se Fox News v konkurenci amerických mainstreamových zpravodajských stanic umístila na nejhorším místě v informovanosti svých diváků o základních tématech z domova i ze zahraničí (nejlépe dopadlo veřejnoprávní vysílání PBS).\n\nMezi novější průzkumy veřejného mínění o Fox News patří studie skupin Global Strategy Group a GBA Strategies zveřejněná v březnu 2019, ptající se zhruba tisícovky Američanů z různých koutů země na vybrané otázky (danová reforma USA, jednotlivá rozhodnutí administrativy Donalda Trumpa, globální oteplování, …) a u respondentů rozlišovala afiliaci k demokratům vs republikánům a to, zda jsou či nejsou diváci Fox News. Data studie dochází k závěru, že to, zdali je respondent divákem Fox News, má mnohem větší vliv na ovlivnění jeho názoru ve prospěch „názoru“ stanice (nebo jejích komentátorů), než příslušnost k jedné z dvou hlavních politických stran v USA (demokraté versus republikáni) resp. identifikace coby konzervativní versus progresívní. Některé z otázek, které se znatelně lišily od zbytku americké populace, patřily:\nKromě deklarace stavu nouze pro stavbu zdi (34 procentních bodů), podporu daňového zákona republikánů (27) a historických zásluh Trumpovy administrativy (29) je příklad dalšího velkého rozdílu mezi republikánskými diváky a nediváky Fox News v domněnce, že zpravodajské služby a FBI se snaží sabotovat Donalda Trumpa a to 30 procentních bodů.\n\nDo července 2016 fungovala uvnitř stanice, ve 14. patře newyorské centrály News Corp, sekce interně nazývaná \"The Black Room\" (černá místnost). Byla tajným provozem a o její existenci vypověděla až v roce 2016 jedna z bývalých zaměstnankyň stanice a zprávu přinesly \"New York Magazine\". Účelem černé místnosti bylo sledování cílových zájmových osob, uvnitř i vně společnosti, včetně „hledání špíny“ na tyto osoby s potenciálem využití získaných informací ve vysílání včetně vedení PR kampaní proti nim. Černou místnost založil Roger Ailes kolem roku 2011 a vedl ji Peter Johnson Jr. Ailes a na ni věnoval část rozpočtu stanice, včetně najímání politických operativců a soukromých detektivů na své soupeře, rivaly, nepřátele i názorové oponenty (příp. jejich rodinné příslušníky).\n\nRoku 2016 Fox News zažil katarzi velkého množství incidentů sexuálního obtěžování, sexuálního napadení a případů vydírání za sex u žen pracujících ve Fox News muži na významných pozicích v této korporaci. Jednalo se o případy z minulosti, které až v tomto období hromadně vyplouvaly na povrch. Kromě Billa O'Reillyho nebo bývalého viceprezidenta Francisca Cortese se jednalo především o šéfa stanice, Rogera Ailese. O jeho sexuálním obtěžování a vydírání nakonec vypovědělo několik desítek žen, včetně tří výrazných moderátorek stanice, Grety van Susteren, Gretchen Carlson a Megyn Kelly, což byly soudní případy, za které stanice zaplatila desítky milionů dolarů a které nakonec způsobily, že Ailes byl odejit z pozice generálního ředitele. Podle zdrojů ze stanice nešlo o ojedinělé případy, ale o systémovou kulturu – problém, které v je prostředí Fox News stále přítomen. Během prvního čtvrtletí roku 2017 neustávaly případy výpovědí žen, které ve Fox News pracovaly v různých pozicích, o sexuálním obtěžování ze strany mužů ve vyšších pozicích, včetně explicitního či implicitního vydírání. Sexuální obtěžování žen mělo být běžným jevem v prostředí této stanice. Paralelně s tím od stanice odcházeli inzerenti, kteří stahovali propagaci svých výrobků a služeb na této stanici resp. kolem jejich specifických programů. V dubnu 2017, po pěti případech žen, které o těchto praktikách vypověděly moderátorovi The O'Reilly Factor, a 13 milionů dolarů, které stanice věnovala na urovnání stávajících či budoucích soudních litigací, a cca 56 inzerentech, kteří zrušili své reklamy, nové vedení propustilo Billa O'Reillyho.\n\n\n\n"}
{"id": "558709", "url": "https://cs.wikipedia.org/wiki?curid=558709", "title": "Klinická psychologie", "text": "Klinická psychologie\n\nKlinická psychologie je jednou z aplikovaných disciplín psychologie. Aplikuje poznatky o normálním či patologickém fungování lidské psychiky, využívá psychodiagnostické postupy k určování typu a příčin poruchy, případně psychoterapeutické postupy ke zlepšení stavu pacienta nebo klienta. Za součást klinické psychologie jsou považovány i další obory, jako je \"zdravotnická psychologie\" (zabývá se psychickými kontexty procesu onemocnění a jeho léčby) a její podobory jako \"psychoonkologie\" (specializovaná na kontext onkologických onemocnění), částečně i \"neuropsychologie\", \"psychosomatický přístup\" (nachází vazby mezi fungováním psychiky a somatickým, tělesným onemocněním) apod.\n"}
{"id": "558717", "url": "https://cs.wikipedia.org/wiki?curid=558717", "title": "Polydeuces (měsíc)", "text": "Polydeuces (měsíc)\n\nPolydeuces (někdy také Saturn XXXIV) je jeden z nejmenších měsíců planety Saturn. Objeven byl 24. října 2004 vědeckým týmem Cassini Imaging Science Team na snímku pořízeném sondou Cassini. Název Polydeuces, po jednom z dvojčat dcery krále Thestia Lédy, Polydeukéovi, získal v 21. ledna 2005.\n\nPolydeuces patří mezi tzv. koorbitální měsíce, protože obíhá po stejné dráze jako měsíc Dione a malý měsíc Helene. Nachází se v Lagrangeově bodě L měsíce Dione.\n"}
{"id": "558721", "url": "https://cs.wikipedia.org/wiki?curid=558721", "title": "Sympatický dareba", "text": "Sympatický dareba\n\nSympatický dareba (originální název Tendre voyou) je francouzské filmová komedie z roku 1966. V hlavní roli Jean-Paul Belmondo v roli drobného příživníka a žvanila Tonyho Maréchala.\n\nTony Maréchal je nemajetný příživník, který je díky své výřečnosti přitažlivý pro množství žen, které pak využívá. Když se seznámí s Muriel (Mylène Demongeot) a jejím přítelem Bibim Dumonceauxem (Philippe Noiret), podaří se mu proniknout do vyšší společnosti, kde jeho podvody nabírají na síle. Seznámí se s baronkou Minnou (Nadja Tiller) a doprovází ji na její jachtě na Tahiti. Zde se sám stane obětí podvodníka, který předstírá, že na jednom z tichomořských ostrůvků objevil naleziště manganové rudy.\n\n"}
{"id": "558725", "url": "https://cs.wikipedia.org/wiki?curid=558725", "title": "Devět svatých", "text": "Devět svatých\n\nDevět svatých je označení devíti misionářů, kteří šířili v 6. století v Aksúmské říši křesťanství. Jako svatí jsou uznáváni nejen etiopskou církví, ale i církví katolickou. Mezi devět svatých patří:\n"}
{"id": "558729", "url": "https://cs.wikipedia.org/wiki?curid=558729", "title": "Best Buy", "text": "Best Buy\n\nBest Buy je maloobchodní prodejce spotřební elektroniky. Ve Spojených státech amerických a Kanadě má tržní podíl zhruba 19 %, ale funguje také ve Spojených státech mexických a Číně.\n\nÚstředí společnosti je v Richfieldu v Minnesotě.\n\n"}
{"id": "558730", "url": "https://cs.wikipedia.org/wiki?curid=558730", "title": "Amharsko", "text": "Amharsko\n\nAmharsko (amharsky \"አማራ\"), plným názvem Amharský stát, je jedním ze svazových států Etiopie. Jeho hlavním městem je Bahir Dar. Většinu jeho obyvatelstva 91,4 % tvoří Amharové. Z náboženství převládá etiopské pravoslaví 82,5 % a dále islám 17,2 % a další náboženství.\n\nNa území Amharska se nachází největší etiopské jezero Tana i nejvyšší hora Etiopie, Ras Dašen. V roce 2007 žilo v Amharsku 17 214 056 obyvatel.\n"}
{"id": "558734", "url": "https://cs.wikipedia.org/wiki?curid=558734", "title": "Tigraj", "text": "Tigraj\n\nTigraj (amharsky \"ትግራይ ክልል\"), plným názvem Tigrajský stát, je jedním ze svazových států Etiopie (\"kililoch\"). Jeho hlavním městem je Mekele a většinu jeho obyvatel tvoří Tigrajci. Nejrozšířenějším náboženstvím je křesťanství ortodoxní etiopské církve (95 %).\n\nNa území Tigraje se nachází město Aksúm, bývalé centrum Aksúmské říše. Na západě Tigraj sousedí se severním Súdánem a na severu hraničí s Eritreou. V rámci Etiopie sousedí na východě s Afarskem a na jihu s Amharskem.\n\nV roce 2007 žilo v Tigraji 4 314 456 obyvatel.\n"}
{"id": "558737", "url": "https://cs.wikipedia.org/wiki?curid=558737", "title": "Erzulie", "text": "Erzulie\n\nV Haitském Vodou nebo Voodoo je Erzulie (někdy hláskováno Ezili) rodina loa, nebo duchů.\n\n\"Erzulie Freda Dahomey\" je Rada aspekt Erzulie. Je to duch lásky, krásy, drahokamů, tance, luxusu a květin. Soudí se že pod její zvláštní ochranou jsou gayové. Nosí tři snubní prsteny, každý pro jednoho manžela, jimiž jsou: Damballa, Agwe a Ogoun.Jejím symbolem je srdce, její barvy jsou růžová, modrá, bílá a zlatá, a její oblíbené obětiny zahrnují šperky, parfémy, sladké koláče a likéry. Je koketní a má ráda krásu a nadhéru, Erzulie Freda představuje ženskost a soucit, má však i temnější stránku, ta je vnímána jako žárlivá a rozmazlená, v některých Voodoo kruzích je považována za línou. Když posedává služebníka, flirtuje se všemi muži, a bere všechny ženy jako rivalky. V Křesťanské ikonografii je často identifikována s Mater Dolorosa. Je považována za neschopnou nikdy dosáhnout nejvroucnějších přání svého srdce. Z tohoto důvodu vždy opouští službu v slzách.\n\nVe svém Petro aspektu jako \"Erzulie Dantor\" je obvykle vypodobňována jako zjizvená a baculatá černá žena, držící dítě ochranářsky v jedné ruce a nůž v druhé. Je to bojovnice a především divoká ochránkyně žen a dětí. Její barvy jsou červená, zlatá a námořní modř, její symboly jsou propíchnuté srdce, nože a její oblíbené obětiny zahrnují černá prasata, smažené vepřové a rum. Bývá často identifikována s lesbickými ženami. Věří se že běžné zobrazení Erzulie Dantor má svůj původ v kopiích ikony Černé Madonny Czestochowské, přinesené na Haiti polskými vojáky bojujícími na obou stranách Haitské Revoluce od roku 1802 dále.\n\n\nErzulie (Freda) je postava v broadwayském muzikálu \"Once On This Island\", kde vystupuje jako překrásná bohyně lásky.\n\n"}
{"id": "558740", "url": "https://cs.wikipedia.org/wiki?curid=558740", "title": "Expedice tisíce", "text": "Expedice tisíce\n\nExpedice tisíce () bylo vojenské tažení vedené revolucionářem Giuseppem Garibaldim v roce 1860. Dobrovolnické vojsko porazilo Království obojí Sicílie vedené Bourbony, které bylo anektováno Sardinským královstvím, což byl důležitý krok ke sjednocení Itálie.\n"}
{"id": "558741", "url": "https://cs.wikipedia.org/wiki?curid=558741", "title": "Hebridy (rozcestník)", "text": "Hebridy (rozcestník)\n\nHebridy mohou být:\n\nDvě souostroví ležící na severu Skotska:\n\n\n\n"}
{"id": "558742", "url": "https://cs.wikipedia.org/wiki?curid=558742", "title": "Jihoafrická fotbalová reprezentace", "text": "Jihoafrická fotbalová reprezentace\n\nJihoafrická fotbalová reprezentace, neboli Bafana Bafana, je národní tým Jižní Afriky a je řízen jihoafrickým fotbalovým svazem . Na světovou scénu se fotbalisté JAR vrátili v roce 1992, po mnoha letech, kdy byli vyloučeni z FIFA kvůli politice apartheidu. Země hostila 19. MS ve fotbale v červnu 2010 poté, co hostila i konfederační pohár v roce 2009. Jihoafrická republika byla první africkou zemí, která hostila Mistrovství světa ve fotbale.\nSeznam zápasů jihoafrické fotbalové reprezentace na MS\n"}
{"id": "558746", "url": "https://cs.wikipedia.org/wiki?curid=558746", "title": "Georgij Tumanov", "text": "Georgij Tumanov\n\nGeorgij Nikolajevič Tumanov (rusky \"Георгий Николаевич Туманов\", 29. července 1880, Groznyj, Ruské impérium – asi 25. října nebo 3. listopadu 1917) byl ruský plukovník a aktivní účastník únorové revoluce.\n\nGeorgij Tumanov se vzdělával v kadetském tělese v Tbilisi. Do služby vstoupil roku 1898. V roce 1901 ukončil Tumanov docházku do Konstantinovské dělostřelecké školy. Do roku 1904 se vypracoval na poručíka.\n\nV roce 1909 ukončil Tumanov vzdělání na Nikolajevské akademii. V té době byl již kapitánem a získal řád sv. Stanislava. Stal se také členem Preobraženského pluku a na začátku první světové války se stal plukovníkem.\n\nKdyž vypukla únorová revoluce, stal se Tumanov jejím aktivním členem. Na začátku revoluce byl zvolen do vojenské komise v Dumě. V dubnu se stal asistentem ministra války a pozdějšího ministerského předsedy Alexandra Kerenského.\n\nProslýchalo se, že Tumanov věděl o blížícím se bolševickém převratu, neměl však odvahu ho však oznámit nadřízeným. Když provedli bolševici dne 25. října 1917 převrat, byl Tumanov spolu s Georgijem Polkovnikovem a Jakovem Bagratunim na zasedání generálního štábu. Ještě před příchodem bolševiků z něho Tumanov uprchl. \n\nOd té doby byl nezvěstný. Byl nalezen až 3. listopadu v řece Mojce. Měl zkrvavenou hlavu po úderech bajonetem, jedno oko měl vyražené, přeražený nos, probodlý krk a zlomené žebro. Bolševici se později přiznali, že ho zatkli a když se jim zdál být přebytečným, zabili ho.\n"}
{"id": "558751", "url": "https://cs.wikipedia.org/wiki?curid=558751", "title": "Seznam představitelů Súdánu", "text": "Seznam představitelů Súdánu\n\nToto je seznam představitelů Súdánu. \n\nDynastie Muhammada Alího\nOficiální titul panovníka byl: \"z milosti boží, sultán Egypta a Súdánu\"\nOficiální titul panovníka byl: \"z milosti boží, král Egypta a Súdánu, vládce Núbie, Darfúru a Kordofánu\"\n\n1.1.1956-17.11.1958 - Abdel Fattah Muhammad al-Magrabi, Muhammad Ahmad Yasin, Ahmad Muhammad Salih, Muhammad Othman ad-Dardiri, Siricio Iro Wani – Rada svrchovanosti\n\n18.11.1958-31.10.1964 – Ibrahim Abboud – předseda Nejvyšší rady; voj.\n\n31.10.1964-16.11.1964 – Ibrahim Abboud – prezident; voj. \n\n16.11.1964-3.12.1964 – Sirr al-Chatim al-Chalífa – úřadující prezident; UNF\n\n3.12.196-10.6.1965 – Abdel Halim Muhammad, Tijani al-Mahi, Mubarak Shaddad, Ibrahim Yusuf Sulayman (do 31.5.1965), Luigi Adwok Bong Gicomeho (od prosince 1964) – Výbor svrchovanosti (týdenní střídání předsedy)\n\n10.6.1965-8.7.1965 – Ismail al-Azhari, Abdullah al-Fadil al-Mahdi, Luigi Adwok Bong Gicomeho, Abdel Halim Muhammad Khidr Hamad – Výbor svrchovanosti (týdenní střídání předsedy)\n\n8.7.1965-25.5.1969 – Ismail al-Azhari – předseda Rady svrchovanosti; NUP\n\n25.5.1969-19.7.1971 – Džafar Nimeiry – předseda Rady revolučního velení; voj./SSU\n\n19.7.1971-22.7.1971 – Babiker al-Nur Osman – předseda Revoluční rady; voj.\n\n22.7.1971-12.10.1971 – Džafar Nimeiry – předseda Rady revolučního velení; voj./SSU\n\n12.10.1971-6.4.1985 – Džafar Nimeiry – prezident; voj./SSU\n\n6.4.1985-9.4.1985 – Abdel Rahman Swar al-Dahab – vrchní velitel; voj.\n\n9.4.1985-6.5.1986 – Abdel Rahman Swar al-Dahab – předseda Přechodné vojenské rady; voj.\n\n6.5.1986-30.6.1989 – Ahmed al-Mirghani – předseda Nejvyšší rady; DUP \n\n30.6.1989-16.10.1993 – Umar Hasan Ahmad al-Bašír – předseda Rady revolučního velení národní spásy; voj.\n\nOd 16.10.1993 – 2019 Umar Hasan Ahmad al-Bašír – prezident; voj./SNC\n2019 - Abdel Fattah Abdelrahmane al-Burhan\nMohamed Hamdan Dogolo – prezident; voj./SNC.\n\n"}
{"id": "558752", "url": "https://cs.wikipedia.org/wiki?curid=558752", "title": "Mathieu", "text": "Mathieu\n\nSlovo Mathieu může znamenat:\n\n\n\n"}
{"id": "558758", "url": "https://cs.wikipedia.org/wiki?curid=558758", "title": "Habartice (Krupka)", "text": "Habartice (Krupka)\n\nHabartice () jsou zaniklou obcí, která stála ve stejnojmenném katastrálním území o výměře 12,76 km² asi 4,5 kilometru severně od Krupky v okrese Teplice na severu Čech. \n\nPrvní písemná zmínka o obci pochází z roku 1363. Od roku 1347 je majitelem obce připomínán jistý Anselm z Habartic. Roku 1376 poté ves přechází pod Koldice z nedaleké Krupky. Roku 1590 získali obec pro své chlumecké panství Kölblové. \n\nObyvatelé této rozlehlé a úhledné obce zprvu pracovali jako lesníci a horníci v nedalekých rudných dolech v Telnici a Krupce. Po útlumu těžby se poté živili převážně jako řemeslníci a hospodáři a ženy se zabývaly pletením slaměných klobouků a výrobou stávkového zboží.\n\nBěhem bitvy u Chlumce se zde asi hodinu zdržel i císař Napoleon Bonaparte předtím, než odjel sledovat průběh bitvy k nakléřovskému kostelíku. Na místní faře pak dlouhá léta příchozím ukazovali stůl u kterého císař seděl a iniciály na dveřích „N. B.“, které zde vyryl jeho pobočník.\n\nPodle sčítání lidu z roku 1843 zde v žilo ve 203 domech 1226 obyvatel. Počet obyvatel poté mírně klesl a podle záznamů z roku 1900 zde žilo už jen 954 Němců a 4 Češi. V roce 1913 zde byla provedena nákladná oprava obecné školy. Roku 1921 postaven obecní dům a rok poté zavedeno veřejné elektrické osvětlení. V roce 1923 místní odhalili pomník obětem první světové války. K rozvoji obce v dalších letech pomohla i výstavba silnice na Krásný les a do Německa.\n\nPo odsunu německého obyvatelstva zůstala vesnice z velké části neobydlená. Přistěhovalo se sem sice několik českých rodin, i tak ale rozlehlá a převážně neobydlená obec postupně pustla. V 50. letech bylo rozhodnuto o násilném vystěhování místních obyvatel a celá vesnice byla následně spolu s okolními obcemi zbořena československou armádou. Z celé vsi zůstala stát jen jediná patrová budova (sídlo celní správy) nacházející se za kostelem na návrší směrem na Komáří vížku.\n\nV současnosti se zde nachází jen několik chalup a v lesíku v místech, kde kdysi stával kostel, opuštěný hřbitov. Budova celní správy po odchodu celníků postupně chátrala a celý rozlehlý objekt je v současnosti již bez střechy.\n\nMísto je turisticky hojně vyhledávané. Vede zde Krušnohorská magistrála, která slouží běžkařům i cyklistům. Území obce se nachází v přírodním parku Východní Krušné hory s množstvím chráněných živočichů a rostlin.\n\n\n\n"}
{"id": "558764", "url": "https://cs.wikipedia.org/wiki?curid=558764", "title": "Anthe (měsíc)", "text": "Anthe (měsíc)\n\nAnthe (nebo Saturn XLIX) je malý přirozený měsíc planety Saturn. Jeho oběžná dráha leží mezi oběžnými drahami měsíců Mimas a Enceladus. Objeven byl 30. května 2007 vědeckou skupinou Cassini Imaging Science Team, po svém objevení dostal dočasný název S/2007 S 4. Měsíc je nazván po jedné ze sedmi dcer Alkyneuda, Anthe (v překladu z z řečtiny toto jméno znamená \"květinový\").\n\nPohyb měsíce Anthe je viditelně ovlivňován dráhovou rezonancí mnohem většího měsíce Mimas. Důsledkem jsou výchylky délky hlavní poloosy jeho oběžné dráhy přibližně o 20 km v průběhu 2 let. Malá vzdálenost od oběžných drah měsíců Pallene a Methone může naznačovat jejich příbuznost k jedné skupině.\n\n"}
{"id": "558765", "url": "https://cs.wikipedia.org/wiki?curid=558765", "title": "Dětský domov Dagmar", "text": "Dětský domov Dagmar\n\nDětský domov Dagmar je příspěvková organizace zajišťující náhradní výchovnou péči nezletilým osobám na základě rozhodnutí soudu o ústavní výchově nebo ochranné výchově. Organizace sídlí v Brně-Žabovřeskách, v architektonicky významné budově sloužící od počátku témuž účelu.\n\nDětský domov vznikl z popudu brněnského básníka, novináře a spisovatele Rudolfa Těsnohlídka, autora \"Lišky Bystroušky\". Ten inicioval v roce 1924 tradici Vánočních stromů republiky a s nimi souvisejících dobrovolných příspěvků sociálně slabým. První strom zasvítil 14. prosince 1924 v Brně na náměstí Svobody. \n\nPro Těsnohlídka vánoční strom symbolizoval i událost z prosince 1919, kdy spolu s přáteli nalezl v lese u Bílovic pod smrkem odložené dítě, malou Liduška Kosourovou. Tato událost podnítila jeho zájem o opuštěné děti. Tradicí Vánočních stromů se Těsnohlídek inspiroval v dánské Kodani. Též proto byl dětský domov zbudovaný z dobročinných výnosů pojmenován podle laskavé dánské královny Dagmar, dcery Přemysla Otakara I. \n\nProvoz domova byl spuštěn 8. prosince 1929. Těsnohlídek se jeho otevření nedožil.\n\nJde o funkcionalistickou budovu od architekta Bohuslava Fuchse, který projekt vytvořil v rámci dobročinnosti bez nároku na honorář. 8. prosince 1928 byl položen základní kámen. Budova později doznala různých stavebních úprav. Poslední velká rekonstrukce byla provedena v roce 2006.\n\nDětský domov zajišťuje nezletilým osobám ve věku od 3 do 18 let, případně zletilé osobě do 19 let, na základě rozhodnutí soudu o ústavní výchově nebo ochranné výchově nebo o předběžném opatření náhradní výchovnou péči. V zájmu jeho zdravého vývoje, řádné výchovy a vzdělávání, předchází dětský domov vzniku a rozvoji negativních projevů chování dítěte nebo narušení jeho zdravého vývoje. Snaží se zmírňovat nebo odstraňovat příčiny nebo důsledky již vzniklých poruch chování a přispívá ke zdravému osobnostnímu vývoji. Dětský domov Může poskytovat plné přímé zaopatření zletilé nezaopatřené osobě po ukončení výkonu ústavní výchovy a ochranné výchovy. \n\n"}
{"id": "558769", "url": "https://cs.wikipedia.org/wiki?curid=558769", "title": "Ernst Wilhelm Wolf", "text": "Ernst Wilhelm Wolf\n\nErnst Wilhelm Wolf (25. února 1735, Großenbehringen – 1. prosince 1792, Výmar), německý koncertní mistr, skladatel a hudební teoretik.\n\nErnst Wilhelm Wolf se narodil v Großenbehringen v Durynsku. Hudební talent Ernsta Wilhelma se projevil velmi brzy, již v devíti letech byl zručným cembalistou, který velmi dobře zvládal basso continuo. Také jeho starší bratr Friedrich byl hudebním skladatelem a varhaníkem, žákem kapelníka Gottfrieda Heinricha Stölzela.\n\nErnst Wilhelm Wolf navštěvoval gymnázia v Eisenachu a v Gotě. V roce 1755 odešel studovat na universitu v Jeně. Zde se převážně zabýval hudbou a protože již v Gotě pracoval jako regenschori, mohl své zkušenosti uplatnit při vedení jenského \"Collegium musicum\". Zároveň tím získal příležitost uvést také vlastní skladby. Po třech letech působení v Jeně odešel v roce 1758 do Lipska a poté do Naumburgu, kde byl učitelem hudby v rodině von Ponickau.\n\nPozději Ernst Wilhelm Wolf přesídlil do Výmaru, kde již zůstal až do své smrti. Zde byl nejdříve zaměstnán jako učitel hudby v knížecí rodině Braunschweig-Wolfenbüttel, pak se stal (1761) dvorním koncertním mistrem, varhanikem (1763) a nakonec kapelníkem knížecího orchestru. V roce 1770 se Ernst Wolf oženil s Marií Carolinou Bendovou, dcerou slavného českého houslisty Františka Bendy. Marie Carolina byla zpěvačkou a cembalistkou. Manželé spolu uspořádali úspěšné koncertní turné k berlínskému dvoru a Fridrich II. Veliký mu nabídnul místo uvolněné po odchodu Carla Philippa Emanuela Bacha, ale Wolf patrně na manželčino naléhání nabídku odmítnul. Na závěr života přestával být Ernst Wilhelm Wolf aktivním a často upadal do duševních krizí. Po přetrpěné mozkové mrtvici se jeho zdraví stále zhoršovalo a na konci roku 1792 ve Výmaru zemřel.\n\nErnst Wilhelm Wolf složil\n\n\n"}
{"id": "558771", "url": "https://cs.wikipedia.org/wiki?curid=558771", "title": "USS Enterprise (CVN-65)", "text": "USS Enterprise (CVN-65)\n\nUSS \"Enterprise\" (CVN-65) je letadlová loď Námořnictva Spojených států, která působila ve službě mezi lety 1961 a 2017. Jednalo se o první postavenou letadlovou loď s jaderným pohonem a celkově druhou válečnou loď s tímto pohonem vůbec (o několik měsíců dříve byl dokončen křižník USS \"Long Beach\"). Byla osmou americkou válečnou lodí nesoucí jméno \"Enterprise\" a nejdelší a nejtěžší válečnou lodí světa; později ji překonaly letadlové lodě třídy \"Nimitz\". Posledním domovským přístavem \"Enterprise\" byla základna Naval Station Norfolk ve Virginii.\n\nZ aktivní služby byla odstavena 1. prosince 2012, v té době byla nejstarší americkou letadlovou lodí. Po odstranění veškerého jaderného paliva byla dne 3. února 2017 formálně vyřazena. Ve službě ji nahradila loď USS \"Gerald R. Ford\".\n\nPosádku tvořilo 3350 námořníků a 2480 členů leteckého personálu. Velitelský ostrov měl zprvu značně futuristický tvar, při modernizaci lodi v letech 1979–1982 byl přestavěn po vzoru třídy \"Kitty Hawk\".\n\nCelková délka lodi podle oficiálního registru námořních plavidel amerického námořnictva je 331,6 m, jiné zdroje uvádí i délku 342,3 m.\n\nÚhlovou letovou palubu spojovaly s hangárem čtyři výtahy. Letouny startují pomocí čtyř parních katapultů typu C-13. Pro operace letounů vezla 8500 tun paliva, což je ekvivalent 12 dní plného provozu. \"Enterprise\" mohla nést až 90 letounů a vrtulníků, obvykle jich však bylo okolo 60.\n\n\"Enterprise\" původně nenesla žádnou obrannou výzbroj. Teprve v roce 1967 byla na ní instalována tři osminásobná odpalovací zařízení střel RIM-7 Sea Sparrow. Počátkem sedmdesátých let loď nesla dva systémy Sea Sparrow, tři systémy blízké obrany Phalanx CIWS a čtyři vypouštěče klamných cílů SRBOC. V poslední konfiguraci byl jeden Phalanx odstraněn a naopak byly přidány dvě 21násobná odpalovací zařízení systému RIM-116 RAM.\n\nPohon tvořilo osm tlakovodních jaderných reaktorů typu Westinghouse A2W a čtyři turbíny Westinghouse. Lodní šrouby byly rovněž čtyři. Díky jadernému pohonu měla \"Enterprise\" neomezený akční rádius. K výměně jaderného paliva došlo čtyřikrát: v letech 1964–1965, 1970, 1979–1980 a 1994.\n\nPráce na projektu \"Enterprise\" začaly v první polovině 50. let. Stavba lodi byla objednána 15. listopadu 1957 u loděnice Newport News Shipbuilding Co. v Newport News ve státě Virginie. Původně byla plánována stavba šesti lodí, příliš vysoké náklady ale vedly k tomu, že zůstala jedinou jednotkou své třídy. Sériově byla stavěna teprve následující třída \"Nimitz\".\n\nKýl lodi byl založen 4. února 1958, trup byl spuštěn na vodu dne 24. září 1960 a 25. listopadu 1961 \"Enterprise\" vstoupila do služby. Prvním velitelem lodi se stal kapitán Vincent P. DePoix.\n\nPostavena byla jako útočná letadlová loď s označením CVAN-65, později byla překlasifikována na víceúčelovou letadlovou loď CVN-65.\n\nK první operační plavbě \"Enterprise\" vyplula pod velením Vincenta P. DePoixe dne 12. ledna 1962. Následně se ve Středomoří připojila k americké 6. flotile. V době kubánské krize v říjnu roku 1962 se loď podílela na blokádě Kuby. V roce 1964 vytvořily \"Enterprise\" a dva křižníky s jaderným pohonem, USS \"Long Beach\" a USS \"Bainbridge\", první námořní eskadru tvořenou čistě plavidly s jaderným pohonem. Svaz pojmenovaný \"Task Force One\" následně provedl operaci Sea Orbit – obeplutí planety bez doplnění paliva či zásob.\n\n\"Enterprise\" byla poté nasazena ve vietnamské válce. Její letouny například bombardovaly Severní Vietnam a později loď též pomáhala s evakuací lidí ze Saigonu po porážce Vietnamské republiky. Evakuace byla součástí operace Frequent Wind.\n\nRáno 14. ledna 1969 došlo na palubě lodi k vážné nehodě. Výbuch rakety MK-32 Zuni podvěšené na zaparkovaném letounu F-4 Phantom způsobil požár, který se sice podařilo poměrně rychle lokalizovat, vyžádal si však ztrátu 27 mrtvých a 314 raněných. Oheň též zničil 15 palubních letounů.\n\nRovněž v následujících dekádách se \"Enterprise\" účastnila řady misí, například při konfliktu v Bosně, ochraně bezletových zón nad jižním Irákem (operaci Southern Watch) či během války v Iráku.\n\nPři stavbě \"Enterprise\" byla její životnost plánována na 20 let, měla tedy být vyřazena v roce 1981. Díky průběžným modernizacím však zůstala v aktivní službě 51 let, slavnostně odstavena byla 1. prosince 2012. V této době byla nejdéle sloužící americkou letadlovou lodí. Deaktivace lodi probíhala od roku 2013 v loděnici Newport News Shipbuilding. Po odstranění veškerého jaderného paliva byla dne 3. února 2017 oficiálně vyřazena z výzbroje. Nahradila ji loď USS \"Gerald R. Ford\", která se stala první jednotkou zcela nové stejnojmenné třídy letadlových lodí. V dubnu 2018 byla ohlášeno ukončení deaktivačního procesu \"Enterprise\". Loď zůstane odstavena a bude čekat na rozhodnutí o likvidaci. Kus oceli z \"Enterprise\" (CVN-65) byl na jaře 2018 roztaven a využit pro stavbu kýlu další letadlové lodě tohoto jména, \"Enterprise\" (CVN-80).\n\n\n"}
{"id": "558776", "url": "https://cs.wikipedia.org/wiki?curid=558776", "title": "Krab říční", "text": "Krab říční\n\nKrab říční (\"Eriocheir sinensis\") čili krab čínský, dříve krab vlnoklepetý (podle plsťovitého pokryvu jeho klepet), je krab z čeledi Varunidae, který pochází z východní Asie, ale jako invazní druh se rozšířil i do Evropy a Severní Ameriky.\n\nPro tohoto kraba je typická katadromní migrace. Krab říční se rozmnožuje v moři v brakické vodě nedaleko ústí řeky. Prochází několika larválními stadii (prezoea, zoea, megalopa). Ve věku dvou let se mladí krabi vydávají proti proudu řeky (typicky v Jang-c’-ťiang) a postupně během tří let dospívají. Posléze se vrátí po proudu do moře a po dalším kole rozmnožování umírají.\n\nKrunýř (karapax) má čtvercový tvar a dosahuje rozměrů 5–10 cm. Typickým znakem je plstnatý pokryv na klepetech, zejména u samečků. Má žlutou, hnědou nebo vzácně i fialovou barvu. Po dosažení velikosti 2 cm se dají samci a samice rozlišit podle tvaru zadečku, který je u samic širší a zaokrouhlený.\n\nV Evropě se krab říční vyskytuje od začátku 20. století (první nález – řeka Aller, 1912). Rychle se rozšířil nejprve po Severním moři, ale v dalších letech i v úmoří Černého a Kaspického moře. Mimo to se od 90. let vyskytují i na pobřeží USA: nejprve v sanfranciské zátoce (Tichý oceán), v posledních letech i v zátoce Chesapeake v Atlantském oceánu a v řece Delaware. Vyskytuje se samozřejmě i v České republice – nejprve již v 30. letech 20. století, pak přišel v 50. letech útlum, načež v 90. letech populace opět začala sílit. Vyskytuje se v povodí Labe, Ohře a Vltavy. Nálezy z jižní Moravy jsou poměrně záhadné a není jasné, jak se na naše území krabi dostali až tam – zřejmě však přes lodní transport.\n\n"}
{"id": "558779", "url": "https://cs.wikipedia.org/wiki?curid=558779", "title": "Miloslav Balun", "text": "Miloslav Balun\n\nMUDr. Miloslav Balun, (14. prosince 1920, Tešice u Hodonína - 25. prosince 1994, Vídeň) byl československým reprezentantem v krasobruslení.\n\nVynikal ve dvou sportech - volejbalu a krasobruslení. Ve volejbalu byl členem národního akademického družstva. Byl trenérem družstva žen Královo pole Brno, kde se v roce 1946 seznámil se svojí budoucí manželkou Soňou. Společně vytvořili v roce 1948 sportovní pár v krasobruselní. V letech 1950-1955 byli šestkrát po sobě mistry republiky a podařilo se jim získat také bronzovou medaili na mistrovství Evropy 1954 v Bolzanu. Kariéru ukončili v roce 1955 z důvodu narození dcery.\n\nTrenérské práci se začal věnoval již v průběhu své sportovní kariéry. Od roku 1953 trénoval úspěšnou skupinu armádních krasobruslařů, ke které patřil i on se svou ženou. Dva roky trénoval v Moskvě nadějné sovětské krasobruslaře (Alexej Mišin, Stanislav Žuk, Tamara Moskvinová, Taťjana Tarasovová). 1967 na základě smlouvy s Pragosportem se přestěhoval do Rakouska, kde trénoval linecký ASKÖ.\n\nNarodil se na Moravě v Tešicích u Hodonína. Za války v rámci zabrání Sudet byl nucen se s rodiči vystěhovat, nemohl ani studovat, protože byly zavřeny české vysoké školy. Vystudoval po válce, stal se doktorem medicíny. Lékařské práci se věnoval paralelně i s trenérskou prací. Pracoval na orthopedii Nemocnice na Karlově náměstí. Po přestěhování do Rakouska získal i tam místo lékaře. Po okupaci ČSSR vojsky Varšavské smlouvy v roce 1968 se manželé Balunovi rozhodli neuposlechnout příkaz k návratu do vlasti a zůstali v Rakousku. Svůj pobyt se marně snažili legalizovat. V nepřítomnosti byli československými úřady odsouzeni na 1,5 roku nepodmíněně.\n\n"}
{"id": "558785", "url": "https://cs.wikipedia.org/wiki?curid=558785", "title": "Ernie Collett (lední hokejista)", "text": "Ernie Collett (lední hokejista)\n\nErnie Collett (3. března 1895, York County, Ontario – 21. prosince 1951) byl kanadský reprezentační hokejový brankář.\n\nS reprezentací Kanady získal jen jednu zlatou olympijskou medaili (1924).\n\n\n"}
{"id": "558786", "url": "https://cs.wikipedia.org/wiki?curid=558786", "title": "Rohingyové", "text": "Rohingyové\n\nRohingyové nebo také Rohingové jsou příslušníci indo-árijské muslimské etnické skupiny obývající severní část Arakanského státu ležícího v Myanmaru. Tato etnická skupina se vyznačuje odlišným dialektem a kulturou. Rohingyové hovoří bengálským dialektem, blízkým tomu, který se používá v oblasti Čattagrám v Bangladéši, smíšeným navíc se slovy z urdštiny, hindštiny, arabských jazyků ale i barmštiny.\n\nK roku 2013 žilo v Myanmaru okolo 735 000 Rohingyů. Obývají převážně předměstí měst Arakanského státu, kde tvoří 80–98 % populace. Jednotlivé zdroje se v bližších údajích rozcházejí. Některé uvádějí, že etnická skupina Rohingya čítá kolem 1,4 milionu příslušníků – tedy téměř polovinu celé populace Arakanského státu. Údaje se různí jednak proto, že v Myanmaru již řadu let nebylo provedeno komplexní sčítání lidu a také proto, že až statisíce Rohingyů uprchly do Bangladéše, Thajska a Malajsie.\n\nV Arakanském státě jsou také další, početně výrazně menší muslimské komunity, které se označují spíše za „arakanské muslimy“. Slovo Rohingya se tak vztahuje pouze na muslimskou populaci severní části Arakanského státu. Nejsevernější část Arakanského státu se skládá ze tři správních oblastí \"Maungdaw\", \"Buthidaung\" a \"Rathedaung\". Počet obyvatel těchto správních oblastí je odhadován na 800 000, z nichž Rohingyové tvoří převážnou většinu. Typická rodina Rohingyů má 4 až 5 přeživších dětí, ale objevují se i počty 28 dětí. Podle Davida Price z Harvard University mají Rohingyové o 37 % více dětí mezi věkem 0 a 9 let než je myanmarský celostátní průměr.\n\nPůvod etnika souvisí s historickým vývojem Barmy a migrací indického obyvatelstva. Muslimové se na území Arakanu usidlovali od 16. století našeho letopočtu, i když počet muslimských osadníků před obdobím britské nadvlády odhadnout přesně nelze. Po první anglo-barmské válce v roce 1826 Britové Arakan anektovali a migrace z Bengálska podpořili v rámci práce pro zemědělské pracovníky. Okolo roku 1869 muslimská populace představovala 5% populace Arakanu, ačkoli odhady z dřívějších let dávaly vyšší čísla. Následující britská sčítání lidu letech v 1872 a 1911 zaznamenala nárůst muslimské populace z 58 255 na 178 647 lidí v Akjabském okrese (dnes město Sittwe). Během druhé světové války vypukly mezi Brity vyzbrojenými rekruty z řad Rohingyů v rámci jednotek \"V-Force\" a buddhistickými Arakanci vnitrostátní násilnosti a region se ještě více polarizoval. Podle tajemníka britského guvernéra jednotky V-Force místo, aby bojovaly proti japonským okupantům, tak začaly ničit buddhistické chrámy, pagody, domy a na severu Arakanu spáchaly řadu zvěrstev.\n\nSamotní Rohingyové a někteří z učenců stále tvrdí, že jsou původem z arakanského státu, zatímco jiní historici tvrdí, že se do Barmy přišli z Bengálska především během období britské nadvlády. a v menší míře po barmském vyhlášení nezávislosti v roce 1948 a po bangladéšské osvobozenecké válce v roce 1971. Myanmarská vláda neuznává etnikum Rohingya jako původní etnickou skupinu a odmítá Rohingyům udělit státní občanství Myanmaru. V důsledku toho je většina Rohingyů bez jakékoliv státní příslušnosti. Rohingyové jsou někdy popisováni jako \"ve světě mezi nejméně žádaní\" a jako “jedna ze světově nejvíce pronásledovaných menšin\". Řada Rohingyů proto z Myanmaru uprchla do okolních zemí.\n\nV roce 2012 došlo v Arakanském státě k sérii konfliktů mezi muslimskými Rohingyi, kteří jsou většinou v severní části státu a etnickými Rakhinci (Arakanci), kteří jsou většinou na jihu. Před nepokoji eskalovaly obavy kolující mezi buddhistickými Rakhinci, že by se mohli ve svém rodném státě brzy stát menšinou. Nepokoje se nakonec dostavily po týdnech sektářských sporů, včetně znásilnění a vraždy arakanské buddhistické ženy Rohingy a zabítí deseti myanmarských muslimů ze strany Arakanců.\n\nK 28. červnu 2012 bylo oficiálně zaznamenáno 80 obětí na životech a odhadem 90 000 bylo vysídleno a našlo útočiště v dočasných táborech. Podle údajů Lékařů bez hranic jen za první měsíc vyostřených nepokojů mezi srpnem a zářím 2017 zemřelo 6 700 Rohingyů.\n\nDesetitisíce Rohingyů uprchly do sousedního Bangladéše, který jim odmítl udělit azyl, avšak většinu z nich na místě nechal, přestože byly zdokumentovány i ojedinělé případy násilné deportace zpět do Myanmaru. Centrální bangladéšská vláda Šajch Hasíny Vadžídové odmítla k nastalé situaci přijmout nějaké stanovisko. Prezident Myanmaru Thein Sein k nastalé situaci prohlásil, že Rohingyové musejí být deportováni do muslimských zemí a dále situaci neřešil. To vyvolalo kritiku ochránců lidských práv, kterým se nelíbí, že Thein Sein odmítl řešit akutní případ násilností v jeho státě a za možné řešení do budoucna označil potrestání obětí.\n\nPodle zprávy vyšetřovatele OSN z roku 2018 došlo v Myanmaru ke genocidě Rohingyů, ke které přispěla i vláda Aun Schan Su Ťij. Ze země uteklo před násilnostmi více než 700 000 Rohingyů.\n\n\n"}
{"id": "558791", "url": "https://cs.wikipedia.org/wiki?curid=558791", "title": "Dunc Munro", "text": "Dunc Munro\n\nDuncan Brown Munro (19. ledna 1901 – 3. ledna 1958) byl kanadský reprezentační hokejový obránce.\n\nS reprezentací Kanady získal jen jednu zlatou olympijskou medaili (1924).\n\n\n\n"}
{"id": "558794", "url": "https://cs.wikipedia.org/wiki?curid=558794", "title": "Jeremy Sumpter", "text": "Jeremy Sumpter\n\nJeremy Sumpter, celým jménem Jeremy Robert Myron Sumpter (* 5. února 1989 Monterey, Kalifornie, Spojené státy americké) je americký herec.\n\nSvoji hereckou kariéru začal budovat již v deseti letech. Dosud byl nejznámější jako mladý Adam Meiks v režijním debutu Billa Paxtona Lovec démonů. Za herecký výkon v tomto nezávislém thrilleru byl nominován na cenu Saturn. Získal ocenění Young Artist Award v kategorii nejlepší herecký výkon v televizním filmu nebo seriálu za roli v dramatu Dannyho Glovera \"Pouhý sen\". Své surfařské dovednosti uplatnil ve filmu \"Válka surfařů\". Zahrál si také epizodní role v televizních seriálech \"Pohotovost\" a \"Raising Dad\". Také hrál hlavní roli ve filmu Petr Pan. Také hrál v seriálu \"Kriminálka Miami\".\n\n"}
{"id": "558796", "url": "https://cs.wikipedia.org/wiki?curid=558796", "title": "William Ramsay (lední hokejista)", "text": "William Ramsay (lední hokejista)\n\nWilliam Beattie Ramsay (12. prosince 1895 – 30. září 1952) byl kanadský reprezentační hokejový obránce.\n\nS reprezentací Kanady získal jen jednu zlatou olympijskou medaili (1924).\n\n\n"}
{"id": "558798", "url": "https://cs.wikipedia.org/wiki?curid=558798", "title": "Formule 3", "text": "Formule 3\n\nFormule 3 (zkráceně F3) jsou série automobilových závodů pro monoposty na okruhu.\n\nMistři těchto sérií získávají superlicenci od mezinárodní automobilové federace (FIA).\n"}
{"id": "558801", "url": "https://cs.wikipedia.org/wiki?curid=558801", "title": "Pallene (měsíc)", "text": "Pallene (měsíc)\n\nPallene (nebo Saturn XXXIII) je malý přirozený měsíc planety Saturn. Jeho oběžná dráha leží mezi oběžnými drahami měsíců Mimas a Enceladus. Objeven byl 1. června 2004 vědeckou skupinou Cassini Imaging Science Team, po svém objevení dostal dočasný název S/2004 S 2. Měsíc je nazván po jedné ze sedmi dcer Alkyneuda, Pallene.\n\nPohyb měsíce Anthe je ovlivňován pohybem mnohem většího měsíce Mimase. Důsledkem jsou odchylky v délce hlavní a vedlejší poloosy tohoto měsíce. Malá vzdálenost od oběžných drah měsíců Anthe a Methone může naznačovat jejich příbuznost k jedné skupině nazývané Alkyonides.\n\nV roce 2006 byl objeven skupinou Cassini Imaging Science Team prachový prstenec kolem Saturnu, který se nacházel na oběžné dráze měsíce Pallene. Tento prstenec byl nazván Pallene Ring. Jeho zdrojem jsou částice z povrchu Pallene uvolněné dopady meteoritů.\n\n"}
{"id": "558803", "url": "https://cs.wikipedia.org/wiki?curid=558803", "title": "Harry Watson (1898)", "text": "Harry Watson (1898)\n\nHarold Ellis \"Moose\" Watson (14. července 1898 – 11. září 1957) byl kanadský reprezentační hokejový útočník. Od roku 1962 je členem hokejové síně slávy.\n\nS reprezentací Kanady získal jen jednu zlatou olympijskou medaili (1924).\n\n\n"}
{"id": "558804", "url": "https://cs.wikipedia.org/wiki?curid=558804", "title": "Arcidiecéze Dubuque", "text": "Arcidiecéze Dubuque\n\nArcidiecéze Dubuque (latinsky \"Archidioecesis Dubuquensis\", anglicky \"Archdiocese of Dubuque\") je římskokatolická diecéze rozkládající se severovýchodě amerického státu Iowa. Založena byla v roce 1837 a společně s metropolitní arcidiecézí Dubuque a diecézemi Davenport, Des Moines a Sioux City tvoří Církevní provincii Dubuque. Arcibiskupství i katedrála sv. Rafaela se nacházejí ve městě Dubuque, současným arcibiskupem je od roku 2013 Michael Owen Jackels.\n\nDiecéze o rozloze 45 056 km² je rozdělena do 187 farností, které spravuje 205 diecézních a 33 řádových kněží a 75 trvalých jáhnů. Mezi 944 000 obyvateli je 216 000 (23 %) registrovaných katolíků.\n\nDiecéze Dubuque byla založena papežem Řehořem XIV. 15. července 1837, na arcidiecézi ji 15. června 1893 povýšil Lev XIII. Jejím prvním biskupem byl Mathias Loras.\n\nJde o metropolitní arcidiecézi, jíž jsou podřízeny tyto sufragánní diecéze na území státu Iowa:\n\n\n"}
{"id": "558809", "url": "https://cs.wikipedia.org/wiki?curid=558809", "title": "Abnormální psychologie", "text": "Abnormální psychologie\n\nAbnormální psychologie je interpretační a vědecké studium abnormálních jevů a chování sloužící k tomu, aby se zjistilo jejich fungování. Definice toho, co představuje \"abnormální\" se měnilo během let v mnoha kulturách společně s její populací. Často je spojována s duševní poruchou. Abnormální psychologie bývá popisovaná jako oblast psychologie, která studuje lidi neschopné k účinné adaptaci v různých podmínkách.\n"}
{"id": "558819", "url": "https://cs.wikipedia.org/wiki?curid=558819", "title": "Diecéze Davenport", "text": "Diecéze Davenport\n\nDiecéze Davenport (lat. \"Dioecesis Davenportensis\", anglicky \"Diocese of Davenport\") je římskokatolická diecéze rozkládající se na jihovýchodě státu Iowa. Založena byla v roce 1881 a společně s metropolitní arcidiecézí Dubuque a diecézemi Des Moines a Sioux City tvoří Církevní provincii Dubuque. Biskupství i katedrála Nejsvětějšího srdce se nacházejí ve městě Davenport, současným biskupem je od roku 2006 Martin John Amos.\n\nDiecéze o rozloze 29 632 km² je rozdělena do 84 farností, které spravuje 109 diecézních a 2 řádových kněží a 44 trvalých jáhnů. Mezi 748 894 obyvateli je 104 419 (14 %) registrovaných katolíků.\n\nDiecéze Davenport byla založena papežem Lvem XIII. 14. června 1881. Jejím prvním biskupem byl John McMullen.\n\n\n"}
{"id": "558830", "url": "https://cs.wikipedia.org/wiki?curid=558830", "title": "Slitiny hliníku", "text": "Slitiny hliníku\n\nSlitiny hliníku se využívají proto, že čistý hliník má poměrně malou pevnost. Nejvýznamnějšími prvky, které se vyskytují ve slitinách s hliníkem, jsou měď, hořčík, mangan, křemík a zinek. Měď, která může být do 12% obsahu, zvyšuje tvrdost i pevnost, nepříznivě ovlivňuje tvárnost a odolnost proti korozi. Hořčík, do maximálního obsahu 11%, zajišťuje vytvrditelnost a zlepšuje odolnost proti korozi a pevnost. Mangan, obvykle do 2% obsahu, zvyšuje tvárnost, pevnost, houževnatost a odolnost proti korozi. Křemík, až do 25% obsahu (u slévárenských slitin) či 1% (u tvárných), zvyšuje odolnost proti korozi a pevnost. Zinek (max. 6-8%)zvyšuje pevnost za cenu nižší odolnosti proti korozi. Železo zvyšuje slévatelnost a pevnost, snižuje tvárnost a odolnost proti korozi a to až do 1,5% obsahu. Nikl zvyšuje teplotní odolnost, pevnost, houževnatost i odolnost proti korozi, jeho koncentrace ve slitinách je 2% obsahu.\n\nTyto slitiny jsou známější pod obchodním názvem dural, duralminum či superdural. Slitina se dá vytvrzovat ohřevem na teplotu tání, následném ochlazení do vody a samovolném vytvrzení (stárnutí) při normální teplotě. Jedná se o nejpoužívanější slitiny ke tváření, využívané v automobilovém a leteckém průmyslu na součásti, které pracují za běžných teplot. Jedná se o lehkou slitinu s velkou pevností ale malou odolností proti korozi. Ta se zvyšuje povlakováním.\n\nOproti duralu obsahují ještě přísady niklu, hořčíku, železa případně křemíku a titanu. Má vyšší odolnost proti teplotám a používá se u součástí s pracovní teplotou do 300 °C, například ve spalovacích motorech.\n\nTyto slitiny obsahují 5-8% zinku a kolem 2% hořčíku. Mohou obsahovat také měď, chrom či titan. Jedná se o nejpevnější slitiny hliníku s pevností v tahu až 600 MPa.\n\nSlitiny s hořčíkem mají zvýšenou odolnost proti korozi a proto se využívají ke stavbě lodních konstrukcí a v chemickém a potravinářském průmyslu. Tyto slitiny používají obchodní označení \"hydronalium\", pokud obsahují i křemík, používá se označení \"pantal\".\n\nTyto slitiny obsahují jen málo manganu (do 1,5%) a nejsou vytvrditelné. Používají se tam, kde je potřeba vyšší pevnost a odolnost proti korozi, než má čistý hliník.\n\nTyto slitiny, nazývané také jako siluminy, se používají pouze ve slévárenství. Maximální rozpustnost křemíku v hliníku je 1,65%. Mají velmi dobrou odolnost proti korozi. Pevnostní vlastnosti se zlepšují takzvaným očkováním.\n"}
{"id": "558838", "url": "https://cs.wikipedia.org/wiki?curid=558838", "title": "Diecéze Sioux City", "text": "Diecéze Sioux City\n\nDiecéze Sioux City (Latina \"Dioecesis Siopolitana\", Angličtina \"Diocese of Sioux City \") je římskokatolická diecéze rozkládající se na severozápadu státu Iowa v USA. Založena byla v roce 1902 a společně s metropolitní arcidiecézí Dubuque a diecézemi Davenport a Des Moines tvoří Církevní provincii Dubuque. Biskupství i katedrála Zjevení Páně se nacházejí ve městě Sioux City, současným biskupem je od roku 2008 Ralph Walker Nickless.\n\nDiecéze o rozloze 37 587 km² je rozdělena do 83 farností, které spravuje 147 diecézních a 3 řádových kněží a 36 trvalých jáhnů. Mezi 468 549 obyvateli je 94 186 (20 %) registrovaných katolíků.\n\nDiecéze Sioux City byla založena papežem Lev XIII. 15. leden 1902. Jejím prvním biskupem byl Philip J. Garrigan.\n\n\n"}
{"id": "558849", "url": "https://cs.wikipedia.org/wiki?curid=558849", "title": "Diecéze Des Moines", "text": "Diecéze Des Moines\n\nDiecéze Des Moines (Latina \"Dioecesis Desmoinensis\", Angličtina \"Diocese of Des Moines\") je římskokatolická diecéze rozkládající se jihozápadní Iowa. Založena byla v roce 1911 a společně s metropolitní arcidiecézí Dubuque a diecézemi Davenport, a Sioux City tvoří Církevní provincii Dubuque. Biskupství i katedrála sv Ambrož se nacházejí ve městě Des Moines, současným biskupem je od roku 2008 Richard Pates.\n\nDiecéze o rozloze 32 223 km² je rozdělena do 82 farností, které spravuje 205 diecézních a 33 řádových kněží a 58 trvalých jáhnů. Mezi 742 190 obyvateli je 91 347 (12 %) registrovaných katolíků.\n\nDiecéze Des Moiines byla založena papežem Pius X. 12. srpen 1911. Jejím prvním biskupem byl Austin Dowling.\n\nSeznam biskupů od založení v roce 1911 až po dnešek:\n\n\n"}
{"id": "558850", "url": "https://cs.wikipedia.org/wiki?curid=558850", "title": "Triazin", "text": "Triazin\n\nTriazin je společné označení pro tři izomery organické sloučeniny, jejíž sumární vzorec je CHN.\n\nStruktura triazinu je heterocyklický kruh, analogický šestičlennému benzenovému kruhu, kde jsou však tři atomy uhlíku nahrazeny atomy dusíku. Tři izomery se vzájemně liší pozicemi dusíkových atomů, označují se 1,2,3-triazin, 1,2,4-triazin a 1,3,5-triazin. Mezi další aromatické heterocyklické dusíkaté sloučeniny patří pyridiny s jedním atomem dusíku v kruhu, diaziny se dvěma atomy a tetraziny se čtyřmi atomy dusíku. Triaziny jsou slabší zásady než pyridin.\n\nNejznámějším derivátem 1,3,5-triazinu je melamin se třemi aminovými substituenty používaný při výrobě pryskyřic. Dalším triazinem široce používaným v pryskyřicích je benzoguanamin. Triazinové sloučeniny se často používají jako základ různých herbicidů, například kyanurát-chloridu (2,4,6-trichlor-1,3,5-triazinu). Triaziny substituované chlorem se používají i jako reaktivní barviva. Tyto sloučeniny reagují prostřednictvím debilní skupiny s hydroxylovou skupinou přítomnou v celulózových vláknech v nukleofilní substituci, ostatní triazinové pozice obsahují chromofory. Směsi triazinů s vodou se používají také pro odstraňování sulfanu ze zemního plynu.\n\nSérie derivátů 1,2,4-triazinu známé jako BTP jsou považovány za možná extraktancia pro použití pro pokročilé opětovné přepracování použitého jaderného paliva. BTP jsou molekuly obsahující pyridinový kruh vázaný na dvě 1,2,4-triazin-3-ylové skupiny.\n\n\n"}
{"id": "558855", "url": "https://cs.wikipedia.org/wiki?curid=558855", "title": "LinuxEXPRES", "text": "LinuxEXPRES\n\nLinuxEXPRES byl český časopis vydávaný do roku 2007, dnes je to internetový portál se zaměřením na open source a Linux. Vydavatelem je dnes vydavatelství CCB, do roku 2013 byla vydavatelem firma QCM.\n\nLinuxExpres vycházel jako měsíčník v tištěné podobě od prosince 2004 do července 2007. Celkem vyšlo 33 čísel. Původním vydavatelem byla společnost QCM s.r.o, v roce 2009\nsprávu obsahu převzal Liberix . Od dubna 2013 je vydavatelem společnost CCB spol. s r.o.vNa pozici šéfredaktora působil nejprve Lukáš Zapletal a později Vlastimil Ott, od 12. ledna 2011 pak Miroslav Hrončok. V průběhu roku 2013 se stal šéfredaktorem opět Vlastimil Ott, k 1. září 2013 ho nahradil Lukáš Jelínek.\n\nLinuxEXPRES byl jediným původním českým časopisem zaměřeným na open source. V roce 2007 bylo z ekonomických důvodů rozhodnuto nepokračovat ve vydávání tištěného časopisu a publikovat pouze prostřednictvím portálu LinuxEXPRES.cz.\n\nV roce 2009 redakce LinuxEXPRESu iniciovala založení OpenMagazínu.\n\n"}
{"id": "558857", "url": "https://cs.wikipedia.org/wiki?curid=558857", "title": "Premier League 2009/10", "text": "Premier League 2009/10\n\nPremier League 2009/10 se účastnilo 20 týmů a anglický titul získal klub Chelsea FC.\n\nArsenal FC, Aston Villa FC, Birmingham City FC, Blackburn Rovers FC, Bolton Wanderers FC, Bolton Wanderers FC, Burnley FC, Chelsea FC, Everton FC, Fulham FC, Hull City AFC, Liverpool FC, Manchester City FC, Manchester United FC, Portsmouth FC, Stoke City FC, Sunderland AFC, Tottenham Hotspur FC, West Ham United FC, Wigan Athletic FC, Wolverhampton Wanderers FC\n\n"}
{"id": "558859", "url": "https://cs.wikipedia.org/wiki?curid=558859", "title": "Guerrilla Girls", "text": "Guerrilla Girls\n\nGuerrilla Girls je organizace sdružující umělkyně, které se objevují na veřejnosti v gorilích maskách. Jako pseudonymy používají jména mrtvých umělkyň. Svou činností (pořádání akcí, vytváření plakátů, knih, prospektů) se snaží poukázat na sexismus a rasismus v politice, umění, filmu a kultuře jako takové. Při svých akcích využívají humor pro vyprovokování společenských diskuzí. Samy se deklarují jako feministické protějšky většinou mužských hrdinů, kteří konají dobro – Batmana či Robina Hooda. Nošení gorilích masek pak slouží k tomu, aby se pozornost soustředila spíše na probíraní témata, než na identitu umělkyň. Zároveň tajemství, obklopující Guerrilla Girls, přitahuje pozornost médií.\n\nOrganizace vznikla v roce 1985 při výstavě u Muzea moderního umění v New Yorku, která nesla název Mezinárodní přehlídka malby a skulptury. Podnětem k vytvoření tohoto spolku byl nízký počet prezentovaných umělkyň – ze 169 umělců bylo žen pouze 13. Výrok kurátora výstavy, Kynestona McShinea, že: „…umělec, který nebyl na výstavu vybrán, by měl přehodnotit svou profesi…,“ odstartoval činnost Guerrilla Girls. Organizace byla založena dvěma hlavními představitelkami, které se poté obklopily dalšími umělkyněmi. Dodnes není znám přesný počet členů, ale uvádí se, že jich je kolem 100. V roce 1993 začal vycházet čtvrtletník „Hot Flashes.“ V roce 1995 publikovaly svou první knihu „Confessions of Guerrilla Girls.“\n\nHlavní náplní tvorby Guerrilla Girls jsou plakáty, billboardy a bannery. Plakátů vytvořila tato organizace od roku 1985 více než 100. Hlavní náplní plakátů i ostatních produktů je satira, upozorňující na nevyrovnané postavení žen, ale i lidí jiné, než bílé barvy pleti. Kromě těchto produktů organizují členky happeningy, vytvářejí webové stránky či se podílejí na přípravě výstav. Jejich první knižní publikace, Confessions of Guerrilla Girls, shrnovala myšlenky této organizace a na necelých sto stranách přináší čtenářům originální pohled na feminismus, na diskriminaci žen a plakátovou válku proti ní.\n\nPřestože se zájmy organizace Guerrilla Girls v mnohém schodují se zájmy feministického hnutí, nelze je chápat jako propojená sdružení. Samy zakladatelky Guerrilla girls tvrdí, že chtěly slovo „feminismus“ přivést opět do módy, s využitím nových taktik a strategií 1. Chtěly ukázat, že feminismus nemusí být nudný, ale naopak může být velice zábavný. Rovněž nikdy neomezovaly svou tvorbu a činnost pouze na ženy, a podle vlastních slov rády přijmou do svých řad i muže, pokud někdy najdou někoho, kdo by se z tohoto členství nesnažil něco sobecky vytěžit. Prozatím však zůstává organizace Guerrilla girls čistě ženskou záležitostí, což příliš nepřispívá jejich snaze přiblížit své myšlenky i mužům.\n\nOrganizace svou činností vzbudila ve společnosti řadu otázek. Svou satirickou válkou proti kritikům, kteří opomíjeli umělkyně, vyprovokovali řadu uznávaných novinářů k napsání článků o novém ženském umění a zásluha za zaměření pozornosti na zanedbávané umělkyně je dávána právě Guerrilla Girls. Členky organizace Guerrilla girls jsou například rovněž zmiňovány jako ideové vůdkyně boje proti opomíjení umělkyň v galeriích a muzeích, který nakonec vedl k akcím, kdy byly v galeriích vystavovány pouze díla umělkyň.\n\n\n"}
{"id": "558884", "url": "https://cs.wikipedia.org/wiki?curid=558884", "title": "Oxidy síry", "text": "Oxidy síry\n\nOxidy síry jsou:\n\n"}
{"id": "558888", "url": "https://cs.wikipedia.org/wiki?curid=558888", "title": "Kolonie Nový dům", "text": "Kolonie Nový dům\n\nKolonie Nový dům je obytný komplex 16 funkcionalistických rodinných domů zbudovaných v roce 1928 jako projekt ukázkového moderního bydlení v rámci Výstavy soudobé kultury v Brně (na území dnešní městské části Brno-Žabovřesky).\n\nOd roku 1925 přecházela většina brněnských architektů k funkcionalismu, který se naplno prosadil při budování brněnského výstaviště a na jubilejní Výstavě soudobé kultury v Československu (u příležitosti 10. výročí vzniku Československé republiky) roku 1928. Její součástí byla také kolonie Nový dům, která se stala první výstavou moderního bydlení v Československu.\n\nS podnětem uspořádat výstavu moderního bydlení přišli stavitelé František Uherka a Čeněk Ruller (firma Uherka & Ruller). Pozemek nedaleko výstaviště na úpatí Wilsonova lesa (vymezený dnešními ulicemi Bráfova, Drnovická, Šmejkalova a Petřvaldská) městští architekti Bohuslav Fuchs a Jaroslav Grunt rozparcelovali a přizvali další autory k vytvoření projektů obytných domů s malometrážními i klasickými byty. Celkem vzniklo 16 domů, většinou s úspornými dispozicemi řadových domů, se železobetonovými konstrukcemi a výplňovým zdivem z tvárnic. Většina bytů byla vybavena typovým vestavěným nábytkem Jana Vaňka a jeho Bytové společnosti Standart.\n\nInspirací pro Nový dům byla moderní bytová kolonie Weissenhof ve Stuttgartu (tamní expozici moderního bydlení organizoval Ludwig Mies van der Rohe). Výstava byla tehdy významným experimentem, byl vydán katalog expozice obsahující i řadu teoretických textů. Na brněnský příklad pak v roce 1932 navázala pražská Osada Baba.\n\nSoučástí kolonie Nový dům jsou budovy s dnešními čísly orientačními: Bráfova 109 a 111, Drnovická 2–10, Petřvaldská 2–10 a Šmejkalova 144–148:\n\n\nV rámci výstavy byl přímo na výstavišti postaven také jeden nájemní vzorový dům (autor: Josef Havlíček), pavilon pražské uměleckoprůmyslové školy s prodejnou a výstavní síní v přízemí a bytem v horních dvou podlažích (autor: Pavel Janák) a dům správce výstaviště (autor: Oldřich Starý).\n\nV současnosti jsou některé domy památkově chráněny (Fuchsův, Gruntův a Starého). Řada domů je však přestavěná či zanedbaná.\n\n\n\n"}
{"id": "558889", "url": "https://cs.wikipedia.org/wiki?curid=558889", "title": "Shapirův řez", "text": "Shapirův řez\n\nShapirův řez je název pro způsob pozměňování a padělání bankovek.\n\nSystém spočívá v rozřezání několika kusů bankovek a jejich opětovném slepení, při kterém padělatel vždy vynechá proužek bankovky. Takto vznikne nová bankovka sestavená ze zbylých proužků. Nově „vzniklá“ bankovka však není platná, protože je sestavená z rozdílných bankovek. Pochybná platnost je i u bankovek, ve kterých chybí prostřední část. Většinou jsou obě části bankovky posuzovány zvlášť. A případná náhrada odpovídá velikosti útržku bankovky.\n"}
{"id": "558891", "url": "https://cs.wikipedia.org/wiki?curid=558891", "title": "Duchovní správce", "text": "Duchovní správce\n\nDuchovní správce farnosti je kněz, jemuž byla ordinářem (diecézním biskupem) svěřena duchovní správa dotyčné farnosti.\n\nMůže jím být:\n\nDříve bylo běžné, že v případě uvolnění úřadu duchovního správce byl ustanoven dočasný administrátor (\"administrator intercalaris\", doslovně mezitímní správce) na dobu do ustanovení faráře (jímž pak mohl být ustanoven dotyčný administrátor nebo jiný kněz), tj. zpravidla jen na dobu několika měsíců. V současnosti je velká část duchovních správců jen administrátorem, nikoliv farářem své farnosti.\n"}
{"id": "558896", "url": "https://cs.wikipedia.org/wiki?curid=558896", "title": "Beatrix Sicilská", "text": "Beatrix Sicilská\n\nBeatrix Sicilská (1255/60 - 1275) byla dcerou sicilského krále Karla z Anjou a manželkou Filipa z Courtenay, titulárního císaře konstantinopolského.\n\nBeatrix se narodila z prvního manželství Karla z Anjou a Beatrix, dcery provensálského hraběte Ramona Berenguera V. Svatba s Filipem byla předběžně domluvena roku 1267 ve smlouvě z Viterba, jíž se zchudlý latinský císař Balduin II. Konstantinopolský vzdal práv na trůn ve prospěch Beatričina otce Karla z Anjou. V dalších letech Balduin i jeho syn Filip žili z penze, kterou jim sicilský král zajistil a 15. října 1273 se konala ve Foggii svatba. Pokud by manželství zůstalo bezdětné, stal by se dědicem Filipa jeho tchán. Jediná dcera Kateřina se narodila roku 1274 a Beatrix zemřela již rok poté. Filip se znovu neoženil.\n\n"}
{"id": "558901", "url": "https://cs.wikipedia.org/wiki?curid=558901", "title": "Administrátor (církev)", "text": "Administrátor (církev)\n\nAdministrátor (správce) je v církvi kněz, který byl dočasně pověřen vedením farnosti nebo diecéze. Specifickým pojmem je apoštolský administrátor, který trvale vede apoštolskou administraturu.\n\nAdministrátor, popř. administrátor excurrendo je duchovním správcem farnosti v době, kdy v ní není ustanoven farář.\n\n\"Když je farnost uprázdněna, nebo když farář nemůže pro zajetí, vypovězení, vyhnanství, neschopnost, nemoc či jiný důvod zastávat službu pastýře farnosti, nechť biskup co nejdříve určí administrátora farnosti, totiž kněze, který by faráře zastupoval podle předpisu kánonu 540 (kánon 539 CIC). Administrátor farnosti je vázán stejnými povinnostmi a má stejná práva jako farář, leč by diecézní biskup stanovil něco jiného (kánon 540 § 1 CIC).\"\n\nV situaci nedostatku kněží je někdy správa farnosti rozdělena na oblast duchovní správy, která je vždy svěřena knězi (administrátor in spiritualibus, vesměs jde o administrátora excurrendo), a oblast péče o materiální záležitosti, které může spravovat i jáhen nebo laik (administrátor in materialibus).\n\nAdministrátorem je ustanoven farář, který je obvykle místně nejblíž (například v rámci sousedních sborů). Takový sbor je pak veden jako tzv. administrovaný, de iure neobsazený.\n\nV Českobratrské církvi evangelické upravuje tyto záležitosti Řád o správě církve. Ten stanoví, že správa neobsazených sborů je v působnosti seniora příslušného seniorátu. Ten může na základě jednání se staršovstvem příslušného sboru a se seniorátním výborem ustanovit administrátora.\n\nAdministrátor diecéze spravuje dotyčnou diecézi v době, kdy v ní není ustanoven sídelní biskup.\n\n\"Při uprázdnění biskupského stolce se řízení diecéze přenáší až po ustanovení administrátora diecéze na pomocného biskupa a je-li jich více, na nejstaršího povýšením na biskupa, není-li pomocný biskup, pak na sbor konzultorů, nenařídil-li Svatý stolec něco jiného; kdo takto převezme řízení diecéze, ať bez odkladu svolá příslušný sbor, aby zvolili administrátora diecéze (kánon 519 CIC). V době osmi dnů od přijetí zprávy o uprázdněném biskupském stolci musí sbor konsultorů zvolit administrátora diecéze, který by prozatím řídil diecézi bez újmy kánonu 502 (kánon 521 § 1 CIC).\"\n\nJako apoštolský administrátor se označuje prelát (může to být kněz nebo biskup), který stojí v čele apoštolské administratury nebo který v mimořádné situaci stojí v čele diecéze. Jeho postavení je obdobné postavení sídelního biskupa.\n\nV případě klášterů se lze setkat s opatem-administrátorem, či převorem-administrátorem. Jde o prozatímní představené klášterů v době, kdy není ustanoven řádný představený, tedy opat či převor. Důvodem ustanovení administrátora může být nízký počet řeholníků příslušejících ke klášteru, nebo např. obnova řeholního života v klášteře po delší odmlce, s níž je spojené určité provizorium.\n\n"}
{"id": "558902", "url": "https://cs.wikipedia.org/wiki?curid=558902", "title": "Kostel svatého Václava (Toronto)", "text": "Kostel svatého Václava (Toronto)\n\nKostel svatého Václava, v anglickém překladu nazývaný Saint Wenceslaus Church, se nachází v kanadském Torontu. Tento český krajanský kostel se nachází na západní straně od centra města. Vznikl v letech 1963–1964 přestavbou z nepoužívaného skladiště podle projektu Františka Stalmacha. Bohoslužby v kostele se pořádají v českém jazyce.\n\nKostel svatého Václava je významným centrem české krajanské komunity v Torontu. V budově kostela se nachází velký sál, ve kterém se pořádají různé krajanské kulturní akce jako například vystoupení mladých cvičenců Sokola. Tato česká farnost vznikla koncem čtyřicátých let minulého století po příchodu mnoha českých uprchlíků z tehdy komunistického Československa. Velkou zásluhu na vybudování kostela měl Otec Janda, který sloužil farnosti 27 let.\n\nKostel svatého Václava se nachází v budově bývalého opuštěného skladiště na 496 Gladstone Avenue, Toronto, které bylo odkoupené a přebudované za peníze se sbírek mezi členy farnosti. Slavnostní posvěcení kostela se konala v neděli 31. května 1964 v přeplněném kostele za účasti torontského arcibiskupa kardinála Jamese MacQuigana.\n\n"}
{"id": "558905", "url": "https://cs.wikipedia.org/wiki?curid=558905", "title": "OpenCL", "text": "OpenCL\n\nOpenCL (Open Computing Language) je průmyslový standard pro paralelní programování heterogenních počítačových systémů, jako jsou například osobní počítače vybavené CPU, APU, GPU (grafickým procesorem), případně DSP (audio procesorem).\n\nPro mnohé moderní hardwarové architektury se paralelismus stává jedinou cestou k vyšším výkonům. Tváři v tvář fyzikálním limitům, nejčastěji v podobě teplotních omezení, se různé platformy vydaly jednotnou cestou navyšování počtů exekučních jednotek umožňujících paralelní zpracování čím dál většího množství dat. Zároveň s tím dochází k rychlému nárůstu výkonu a schopnosti i těch nejmenších mobilních zařízení. Množství nosných architektur pro náročné aplikace tak roste poměrně rychlým tempem.\nPotřeba snadného, efektivního a jednotného zacházení s takovým množstvím hardwarových platforem znamenala vysokou poptávku po nových softwarových pomocnících. Nabídka nástrojů, které jsou schopné jednoduše zprostředkovávat programátorům tento nový způsob myšlení a práce, byla dlouho neuspokojivá. Dosavadní prostředí, která se tuto situaci pokoušejí řešit, trpí závažnými nedostatky. Mnohá proprietární řešení jsou totiž vázaná na konkrétní hardware (CUDA) či software (DirectCompute). Další nástroje sice umožňují jistý stupeň přenositelnosti, avšak za cenu znatelně pomalejšího běhu aplikací na nich postavených.\n\nTento neutěšený stav má za cíl řešit průmyslový standard OpenCL, jehož prvotní návrh lze vystopovat až k firmě Apple, která dosud drží práva k názvu OpenCL jakožto obchodní značce. V polovině roku 2008 přešel vývoj tohoto návrhu do rukou průmyslového konsorcia Khronos, které za tímto účelem vytvořilo pracovní skupinu Khronos Compute Working Group. Tato skupina zahrnovala členské zastoupení nejvýznamnějších firem v oboru jakými jsou AMD, IBM, Intel a nVidia. V rekordně krátkém čase 5 měsíců byl návrh prodiskutován a propracován do konečné podoby verze 1.0. Po schválení standardu všemi členy konsorcia došlo dne 8. prosince, 2008 k jeho uveřejnění.\n\nOpenCL definuje abstraktní hardwarové zařízení a k němu ovládací softwarové rozhraní, pomocí kterého aplikace přistupují ke konkrétním výpočetním možnostem různých hardwarových platforem. Jednoduchost modelu abstraktního zařízení usnadňuje jeho implementaci na široké škále existujících i plánovaných hardwarových platforem. Tyto platformy zahrnují klasické procesory (všechny procesory x86 s podporou instrukcí SSE3), grafické procesory (nVidia GeForce řady 8xxx a vyšší, ATI Radeon HD řady 4xxx a vyšší), signálové procesory (DSP), některé novější mobilní čipy, procesory typu Cell a další.\n\nAni softwarové rozhraní standardu není závislé na softwarové platformě, což znamená, že nepotřebuje ke svému chodu žádný konkrétní operační systém. Hlavní výrobci grafických čipů již zahrnuli implementaci OpenCL do grafických ovladačů nabízených pro nejrozšířenější operační systémy jakými jsou různé verze Windows (XP, Vista, 7) či hlavní distribuce Linuxu (Ubuntu, OpenSUSE, Fedora). Podpora samozřejmě nechybí ani v produktech Apple (MacOS X 10.6, prostředí iPhone) a je dokonce dostupná i v některých virtuálních strojích (např. od VMware).\n\nStandard OpenCL obsahuje několik hlavních části:\n\nModely OpenCL jsou abstraktním vyjádřením vlastností a chování platforem a zařízení, jenž odpovídají standardu OpenCL. Jsou to:\n\nModel definuje heterogenní paralelní stroj jako počítačový systém schopný nabízet služby OpenCL. Tento heterogenní stroj obsahuje hostitelský systém (dále jen hostitel) a jedno či více zařízení OpenCL (dále jen zařízení), kterými hostitel disponuje. Model platformy navíc předpokládá, že se zařízení skládá z výpočetních jednotek, které jsou dále dělené do procesních elementů.\n\nBěh softwarového systému využívající OpenCL probíhá na dvou úrovních heterogenního paralelního stroje. Klasická aplikační část (dále jen aplikace) je vykonávaná v rámci hostitele. Tato aplikace odpovídá kromě jiného za komunikaci mezi hostitelem a zařízeními stejně jako za spuštění a koordinaci výpočtů na těchto zařízeních. Samotné zařízení zpracovává tu část aplikace, jež byla vyjádřena jazykem OpenCL C (dále jen program). Program má formu jednoho či více výpočtových vláken, které jsou zpracovávané v rámci procesních elementů daného zařízení. Tato vlákna jsou instancemi funkčního objektu, který se nazývá kernel.\nPři spuštění výpočtu specifikuje aplikace jedno až třírozměrný indexový prostor, celkový počet instancí kernelu a (nepovinně) velikost skupin do kterých se budou tyto instance sdružovat. Z těchto informací OpenCL následně určí počet skupin a každé instanci kernelu přiřadí globální index, lokální index a skupinový index. Lokální respektive globální index identifikuje instanci kernelu v rámci skupiny respektive v rámci všech instancí. Skupinový index je identifikátor skupiny do nichž instance kernelu patři.\n\nV rámci exekučního modelu si aplikace vytváří kontexty. V kontextu jsou zahrnuté informace o zařízeních, množinách kernelů a programech OpenCL v němž jsou kernely uložené, paměťových objektech které kernely budou zpracovávat a další údaje.\nPro ovládaní zařízení, jejich synchronizaci, přesun dat a spouštění kernelů slouží příkazové fronty. Tyto příkazové fronty jsou schopné zpracovávat příkazy „in order“ (jak jdou za sebou) nebo „out of order“ (nezávislé na pořadí). Každý příkaz při zařazeni do fronty generuje událost. Vzhledem k tomu, že většinu příkazu je možné vykonávat asynchronně lze tyto události využívat pro sledování stavu příkazů a jejích vzájemnou synchronizaci.\n\nTento model slouží k definici paměťové hierarchie, která zahrnuje různé paměťové oblasti zařízeni. Specifikuje typy paměti, druhy přístupu a její alokaci, kdo je za tyto operace odpovědný a jak.\nZpůsoby alokace paměti v jednotlivých paměťových oblastech:\n\nDruhy přístupu k paměťovým oblastem:\n\nPřesuny dat mezi hostitelem a touto hierarchií paměti se provádí zasláním příslušných příkazů (čtení, zápis nebo kopírování) na příkazovou frontu.\n\nZ exekučního modelu vyplývá, že OpenCL podporuje úlohově paralelní a datově paralelní programovací modely (čí kombinaci obou). Standard OpenCL se soustřeďuje hlavně na datově paralelní programovací model.\n\nTento model definuje výpočet jako souběh instancí kernelu zpracovávajících datové složky vstupní datové struktury. V rámci indexového prostoru exekučního modelu jsou tyto instance a způsob jejích mapování na tyto datové složky definovaný jednoznačně. V nejjednodušším případě připadá jedna instance kernelu na jednu datovou složku, neplatí to však vždy.\n\nTento model umožňuje souběžně spouštět několik instancí různých kernelů. V tomto modelu není však možné vyžadovat těsný souběh několika instancí stejného kernelu. To je hlavní rozdíl oproti datově paralelnímu programovacímu modelu, kdy se v jednu chvíli spouští mnoho instancí jednoho kernelu, které mohou spolu úzce komunikovat.\n\nOpenCL Framework poskytuje aplikacím možnost využívat hostitelský systém a jeho zařízení v souladu s modely OpenCL jako heterogenní paralelní stroj. Framework obsahuje následující komponenty:\n\nProgramovací jazyk OpenCL C je založen na normě „ISO/IEC 9899:1999 - Specifikace jazyka C“ (dále C99). Oproti C99 se OpenCL C liší množstvím rozšíření, která zahrnují:\nNa druhou stranu OpenCL C zavádí několik omezení:\n\nKromě výchozího profilu standardu je k dispozici též profil pro mobilní či vestavěná zařízení, která jsou schopná podporovat modely architektury OpenCL, ale nedisponují dostatečným výkonem pro zajištění plného rozsahu funkčnosti. V tomto „lehkém“ profilu jsou některé části standardu nepovinné (podpora 3D obrazu) či odstraněné úplně (striktní konformita s IEEE-754, 64bitové číselné typy).\n\nStandard OpenCL 2.0 rozšiřuje možnosti OpenCL tak že:\nDne 24.9.2014 AMD uvolnila OpenCL 2.0 ovladač pro 64-bitový Linux a 64-bitový Windows 8.1. Aktuální seznam podporovaných procesorů a grafik. V současné době jsou podporovány grafické čipy firmy AMD s architekturou GCN, konkrétně AMD Radeon HD 7000 a výše (s výjimkou OEM verzí).\n\nDosavadní rozšíření například specifikují spolupráci OpenCL API s grafickými API (OpenGL, DirectX) a také odstraňují některá omezení jazyka OpenCL C.\n\n\n"}
{"id": "558906", "url": "https://cs.wikipedia.org/wiki?curid=558906", "title": "Staré Sedlo (zámek)", "text": "Staré Sedlo (zámek)\n\nStaré Sedlo je v pozdně barokním stylu postavený zámek ve stejnojmenné obci v okrese Sokolov. Od roku 1963 je zámek chráněn jako kulturní památka České republiky.\n\nJiž ve 14. století stávala na ostrohu nad pravým břehem Ohře v místě čp. 52 a 53 a jejich zahrad tvrz, jejíž pozůstatky lze na těchto místech nalézt dodnes. Na tomto základě vyrostla obdélná patrová stavba zámku s velkými rizality s portály a mansardovou střechou. Klasicistní zámek ve Starém Sedle byl vystavěn v roce 1816 podnikatelem Johannem Davidem von Starckem z Kraslic, který sem přenesl sídlo své firmy. Zámek poté sloužil dále jako rodové sídlo Starcků. V současnosti je zámek sídlem obecního úřadu.\n\n"}
{"id": "558907", "url": "https://cs.wikipedia.org/wiki?curid=558907", "title": "Achituv", "text": "Achituv\n\nAchituv ( אֲחִיטוּב, v oficiálním přepisu do angličtiny Ahituv) je vesnice typu mošav v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 41 metrů v hustě osídlené a zemědělsky intenzivně využívané pobřežní nížině respektive v Šaronské planině, nedaleko od kopcovitých oblastí podél Zelené linie oddělující vlastní Izrael v mezinárodně uznávaných hranicích od okupovaného Západního břehu Jordánu. Severně od vesnice začíná vádí Nachal Jicchak.\n\nObec se nachází 12 kilometrů od břehu Středozemního moře, cca 40 kilometrů severovýchodně od centra Tel Avivu, cca 47 kilometrů jižně od centra Haify a 9 kilometrů jihovýchodně od města Chadera. Achituv obývají Židé, přičemž osídlení v tomto regionu je etnicky smíšené. Na východ a jihovýchod od mošavu začíná téměř souvislý pás měst a vesnic obývaných izraelskými Araby – takzvaný Trojúhelník (nejblíže je to město Baka-Džat 4 kilometry odtud). Západním směrem v pobřežní nížině je židovské osídlení.\n\nAchituv je na dopravní síť napojen pomocí místní silnice číslo 581. Východně od mošavu probíhá také dálnice číslo 6 (Transizraelská dálnice).\n\nAchituv byl založen v roce 1951. Podle jiného zdroje už v roce 1950. Zakladateli vesnice byli židovští přistěhovalci z Iráku. Plocha území pod správou mošavu dosahuje 3000 dunamů (3 kilometry čtvereční). Místní ekonomika se zaměřuje na skleníkové hospodaření. Vesnici obklopují rozsáhlé plochy skleníků. Kromě toho se zde usazují i nové rodiny rezidentů, bez vazby na zemědělství.\n\nMošav je pojmenován podle biblické postavy „\"Achítúba\"“, který je připomínán v První knize Samuelově 14,3\n\nPodle údajů z roku 2014 tvořili naprostou většinu obyvatel v Achituv Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 1045 lidí. Během roku 2014 populace stoupla o 1,4 %.\n\n\n"}
{"id": "558911", "url": "https://cs.wikipedia.org/wiki?curid=558911", "title": "Rudolf Battěk", "text": "Rudolf Battěk\n\nRudolf Battěk (* 2. listopadu 1924 Bratislava – 17. března 2013) byl český a československý filozof, sociolog a politik. Během pražského jara poslanec České národní rady a aktivista Klubu angažovaných nestraníků, za normalizace odstaven z politických funkcí a pronásledován, v roce 1989 po sametové revoluci politik obnovené Československé sociální demokracie a předseda Sněmovny lidu Federálního shromáždění, později aktivista levicových (ale protikomunistických) a liberálních formací Klub sociálních demokratů Občanského fóra, Asociace sociálních demokratů a Demokraté 92.\n\nPocházel z rodiny spolupracovníka Ivana Dérera. Studoval gymnázium v Banské Bystrici a v Praze. V Praze pak v letech 1940–1945 pracoval jako strojní zámečník. Účastnil se Pražského povstání roku 1945. V roce 1952 vystudoval Vysokou školu politickou a sociální, ovšem působit mohl pouze na místě komunálního ekonoma, udržbáře a zámečníka. V 60. letech díky uvolnění poměrů nastoupil jako vědecký pracovník do Sociologického ústavu ČSAV.\n\nRoku 1968 za pražského jara spoluzakládal Klub angažovaných nestraníků (byl jeho místopředsedou) a po provedení federalizace Československa stal se poslancem České národní rady. Uvádí se tehdy coby odborný pracovník Sociologického ústavu Praha. Protestoval proti sovětské okupaci, podílel na budování nezávislých odborů a otevřenými dopisy se snažil iniciovat jednání o okupaci v ČNR. Za normalizace v roce 1969 byl zbaven poslanecké imunity, vydán k trestnímu stíhání a přišel o poslanecký mandát.\n\nRok strávil ve vyšetřovací vazbě a pak propuštěn. Znovu byl uvězněn kvůli letákům, které distribuoval v době voleb v roce 1971, a odsouzen na tři a půl roku. Po propuštění v květnu 1974 směl v normalizačním Československu vykonávat pouze nekvalifikované práce. Živil se jako dělník a čistič výloh. Patřil k prvním signatářům Charty 77, jíž byl roku 1980 mluvčím, a ke spoluzakladatelům VONSu a Hnutí za občanskou svobodu. V roce 1980 se ocitl znovu ve vězení, kde setrval do října 1985.\n\nV rámci opozice prosazoval styky s exilovou sociální demokracií a v roce 1983 byl na jejím sjezdu v Curychu symbolicky zvolen čestným členem jejího výkonného výboru. Již v roce 1978 podepsal v rámci Charty 77 prohlášení \"Sto let českého socialismu\", v němž se skupina disidentů (podepsal i Václav Havel) s respektem vyjádřila o předúnorových tradicích demokratické levice.\n\nV lednu 1990 nastoupil jako poslanec za obnovenou ČSSD v rámci procesu kooptací do Federálního shromáždění po sametové revoluci do Sněmovny lidu (volební obvod č. 12 – Praha 8, Praha 9). Mandát obhájil ve svobodných volbách roku 1990, nyní jako poslanec za Občanské fórum za Prahu. Ve federálním parlamentu setrval do konce volebního období, tedy do voleb roku 1992.\n\nBěhem Sametové revoluce patřil k důležitým postavám Občanského fóra a v prvních týdnech revoluce se na rozdíl od skupiny okolo Slavomíra Klabana neorientoval na urychlenou výstavbu samostatné sociálně demokratické strany. Místo toho si udržoval vazby na exilovou sociální demokracii a na domácí politické scéně prosazoval aktivitu v rámci Občanského fóra. Do parlamentu nicméně v lednu 1990 nastoupil již za ČSSD. Koncem března 1990 se zúčastnil obnovovacího sjezdu ČSSD v Praze-Břevnově, kde kandidoval na předsedu. Dostal ovšem jen 39 % hlasů delegátů a předsednickou funkci získal Jiří Horák. Po tomto neúspěchu se přimkl k Občanskému fóru, v němž založil Klub sociálních demokratů Občanského fóra, za který získal mandát ve Federálním shromáždění ve volbách roku 1990 a stal se předsedou Sněmovny lidu Federálního shromáždění. Vedení ČSSD jej ovšem po volbách obvinilo z poškozování strany (ČSSD ve volbách nezískala parlamentní zastoupení) a byl z Československé sociální demokracie formálně vyloučen. V květnu 1991 (v souvislosti s rozvolňováním Občanského fóra) přetvořil Klub sociálních demokratů Občanského fóra do Asociace sociálních demokratů. Později během volebního období je uváděn i jako člen klubu Občanského hnutí a nakonec jako nezařazený poslanec. Před volbami v roce 1992 navíc inicioval vytvoření hnutí Demokraté 92, které bojovalo za udržení společného československého státu, ale ve volbách výrazněji neuspělo. Asociace sociálních demokratů Rudolfa Battěka měla až do roku 1993 i podporu exilového křídla sociální demokracie. Teprve na sjezdu ČSSD toho roku v Hradci Králové byla sociálně demokratická emigrační platforma přijata do strany.\n\nPůsobil jako publicista a politolog. V letech 1991 až 2001 byl předsedou Evropského hnutí v České republice.\n\n\n\n"}
{"id": "558912", "url": "https://cs.wikipedia.org/wiki?curid=558912", "title": "Sherrod Brown", "text": "Sherrod Brown\n\nSherrod Campbell Brown (* 9. listopadu 1952, Mansfield, Ohio, Spojené státy americké) je demokratický senátor ve Spojených státech amerických za stát Ohio.\n\nTitul bakaláře získal na Yaleově universitě v roce 1974, dál studoval na The Ohio State University. V politice se nejprve stal zástupcem lidu v na úrovni státu Ohio, kde zpočátku působil v letech 1974–1982 jako řadový poslanec.\n\nCivilním zaměstnáním je učitel a vyznáním luterán.\n\n"}
{"id": "558916", "url": "https://cs.wikipedia.org/wiki?curid=558916", "title": "Ha-Ma'apil", "text": "Ha-Ma'apil\n\nHa-Ma'apil ( הַמַּעְפִּיל, v oficiálním přepisu do angličtiny HaMa'apil) je vesnice typu kibuc v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 33 metrů v hustě osídlené a zemědělsky intenzivně využívané pobřežní nížině respektive v Šaronské planině, nedaleko od kopcovitých oblastí podél Zelené linie oddělující vlastní Izrael v mezinárodně uznávaných hranicích od okupovaného Západního břehu Jordánu. Jižně od vesnice probíhá vádí Nachal Omec.\n\nObec se nachází 12 kilometrů od břehu Středozemního moře, cca 40 kilometrů severovýchodně od centra Tel Avivu, cca 48 kilometrů jižně od centra Haify a 9 kilometrů jihovýchodně od města Chadera. Ha-Ma'apil obývají Židé, přičemž osídlení v tomto regionu je etnicky smíšené. Na východ a jihovýchod od kibucu začíná téměř souvislý pás měst a vesnic obývaných izraelskými Araby - takzvaný Trojúhelník (nejblíže je to město Zemer 4 kilometry odtud). Západním směrem v pobřežní nížině je osídlení ryze židovské.\n\nHa-Ma'apil je na dopravní síť napojen pomocí místní silnice číslo 581. Východně od kibucu probíhá také dálnice číslo 6 (Transizraelská dálnice).\n\nHa-Ma'apil byl založen v roce 1945. Zakladatelská skupina ha-Ma'apil utvořila pracovní kolektiv již roku 1938 ve městě Chadera. Tvořili ji členové hnutí ha-Šomer ha-ca'ir z Haliče v Polsku a z Německa. Zabývali se prací na citrusových plantážích a stavebními pracemi. Po vypuknutí druhé světové války byli nuceni hledat práci i v jiných regionech tehdejší mandátní Palestiny. Roku 1941 navíc skupinu postihl tyfus a její členové se proto rozhodli opustit Chaderu a přesunout se do Haifského zálivu, kde se živili vykládkou zboží v haifském přístavu. V této době se rovněž spojili s další osadnickou skupinou nazvanou Nachšonim.\n\nV současné lokalitě se trvale usadili teprve 2. listopadu 1945. Během války za nezávislost v roce 1948 byl kibuc napaden Araby, ale jeho obránci vesnici uhájili. Místní děti byly ovšem po dobu bojů evakuovány do Chadery.\n\nKoncem 40. let 20. století měl kibuc 40 obyvatel a rozlohu katastrálního území 900 dunamů (0,9 kilometru čtverečního).\n\nPo válce se ha-Ma'apil začal orientovat na zemědělskou výrobu. Rozvinul se zde i průmysl (továrna na plasty) a turistický ruch. Kromě toho začal přijímat nové židovské imigranty. Obyvatelstvo vesnice pak sestávalo z Židů z 31 zemí. Počátkem 21. století kibuc prošel privatizací, při které došlo k redukci kolektivních prvků v jeho hospodaření.\n\nV obci funguje obchod, společná jídelna, zdravotní středisko, zubní ordinace a zařízení předškolní péče o děti.\n\nJméno vesnice označuje ilegálního židovského přistěhovalce, od slova Ha'apala (ההעפלה) - ilegální imigrace.\n\nPodle údajů z roku 2014 tvořili naprostou většinu obyvatel v ha-Ma'apil Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 776 lidí. V roce 2014 populace stoupla o 2,0 %\n\n\n"}
{"id": "558924", "url": "https://cs.wikipedia.org/wiki?curid=558924", "title": "Kostel svatého Jakuba Většího (Zbraslav)", "text": "Kostel svatého Jakuba Většího (Zbraslav)\n\nKostel svatého Jakuba Většího na Zbraslavi je původně středověký kostel na území dnešní pražské čtvrti Zbraslav, který patřil k areálu Zbraslavského kláštera a s ním také sdílel jeho osudy. V rámci pravidelných bohoslužeb je běžně přístupný veřejnosti. V kostele jsou umístěny ostatky posledních přemyslovských králů a také deskový obraz Madony ze Zbraslavi, obrazy Karla Škréty a Petra Brandla.\n\nPoprvé se Zbraslav zmiňuje roku 1115, kdy byla knížetem Vladislavem I. darována kladrubskému klášteru, a ten zde zřídil proboštství. Ve 13. století byla Zbraslav v majetku pražského biskupa a s ním ji za jiné statky vyměnil král Přemysl Otakar II., který si zde nechal vybudovat lovecký dvůr. Jeho syn Václav II. se rozhodl roku 1291 pro založení kláštera cisterciáckého řádu, který měl údajně ve velké oblibě. V době příchodu zakládajícího konventu na Zbraslavi již stála kaple sv. Jakuba Většího, která byla využívána cisterciáky jako místo bohoslužeb. Nový klášter byl také plánován jako královská nekropole a tuto funkci dočasně suplovala právě Jakubova kaple, protože stavba konventního chrámu trvala několik let.\n\nDobu rozkvětu vystřídal úpadek a zkáza. Z  velkolepého cisterciáckého opatství, jehož opati měli významný vliv na politiku Českého království, se výměnou vládnoucí dynastie a přesunem královského pohřebiště do katedrály sv. Víta stal klášterem druhořadého významu. Zle jej poničili husité. Své stopy zde zanechalo i švédské vojsko. Po skončení třicetileté války začal klášter znovu prosperovat a roku 1654 byl vysvěcen nově postavený opatský kostel sv. Jakuba. \nKostel byl v původní podobě vystavěn v gotickém stylu, v polovině 17. století došlo k jeho rozšíření a přebudování podle raně barokního slohu. Koncem 19. století byla v kostele skřínka s královskými pozůstatky, z  nichž byly antropologem Emanuelem Vlčkem identifikovány ostatky Václava II. , štědré donátorky kláštera Elišky Přemyslovny a zřejmě jednoho z  Eliščiných dvojčat – dcerky Elišky. 23. června 1991 byly přemyslovské ostatky znovu slavnostně pohřbeny do hrobu v podlaze u vstupu do presbyteria. Od roku 1995 je kostel národní kulturní památkou. \n\nSoučástí vnitřní výzdoby je obraz Nanebevzetí Panny Marie, jejž namaloval Giovanni Battista Piazzetta v letech 1743 až 1744. Kromě něj se v kostele nachází kopie jednoho z nejlepších děl českého gotického malířství, \"Zbraslavské madony, jež je umístěna na oltáři jižní lodi kostela sv. Jakuba a socha \"Madony z  Rouchovan\" dnes společně s originálem Zbraslavské madony vystavená v Národní galerii v Anežském klášteře. Výzdobu doplňují obrazy Petra Brandla a Karla Škréty. U vstupu do presbyteria stojí pomník Přemysla Oráče, jehož autory jsou Jan Štursa a Pavel Janák. \n\nZbraslavská madona je deskový obraz s polofigurou Panny Marie s dítětem, dílo výjimečné kvality z poloviny 14. století, namalované lazurovou technikou v modrozelených barvách na bukovém dřevě. Obraz je veliký 89×60×5cm a ikonografický rozbor nevylučuje spojitost s osobou Karla IV.\n\n"}
{"id": "558926", "url": "https://cs.wikipedia.org/wiki?curid=558926", "title": "Loupež na Baker Street", "text": "Loupež na Baker Street\n\nBaker Street robbery je jednou z největších bankovních loupeží v historii Británie. Odehrála se v Lloyds Bank na rohu Baker Street a Marylebone Road v Londýně v noci 11. září 1971. V roce 2008 měl premiéru film \"Čistá práce\" inspirovaný touto loupeží.\n"}
{"id": "558928", "url": "https://cs.wikipedia.org/wiki?curid=558928", "title": "Házená na Letních olympijských hrách 1936", "text": "Házená na Letních olympijských hrách 1936\n\nTurnaj v házené se odehrál v rámci XI. olympijských her ve dnech 6. až 14. srpna 1936 v německém Berlíně.\n\nTurnaje se zúčastnilo šest mužstev rozdělených do dvou tříčlenných skupin, z nichž první dva postoupili do finálové skupiny kde se hrálo o medaile. Mužstva na třetím místě hrála o páté místo. Poprvé a naposledy se hrála na olympijském turnaji házená s jedenácti hráči a na otevřeném hřišti. Olympijským vítězem se stal tým Německa.\n\n Německo - Maďarsko 22:0 (14:0)\n\n6. srpna 1936 (17:15) - Berlín (Polizeistadion)\n\n7. srpna 1936 (17:20) - Berlín (Polizeistadion)\n\n8. srpna 1936 (17:15) - Berlín (Polizeistadion)\n\n Rakousko - Rumunsko 18:3 (5:1)\n\n6. srpna 1936 (17:15) - Berlín (BSV-Platz)\n\n7. srpna 1936 (17:15) - Berlín (BSV-Platz)\n\n8. srpna 1936 (17:15) - Berlín (BSV-Platz)\n\n Německo - Maďarsko 19:6 (11:3)\n\n10. srpna 1936 (16:00) - Berlín (Polizeistadion)\n\n10. srpna 1936 (18:00) - Berlín (Polizeistadion)\n\n12. srpna 1936 (15:00) - Berlín (Olympia-Stadion)\n\n12. srpna 1936 (17:00) - Berlín (Olympia-Stadion)\n\n14. srpna 1936 (15:00) - Berlín (Olympia-Stadion)\n\n14. srpna 1936 (16:50) - Berlín (Olympia-Stadion)\n\n Rumunsko - USA 10:3 (4:0)\n\n10. srpna 1936 (11:00) - Berlín (BSV-Platz)\nSeznam hráčů:\n\n1. Německo \n2. Rakousko\n3. Švýcarsko\n4. Maďarsko\n5. Rumunsko\n6. USA\n\n"}
{"id": "558929", "url": "https://cs.wikipedia.org/wiki?curid=558929", "title": "Omec (Izrael)", "text": "Omec (Izrael)\n\nOmec ( אֹמֶץ, doslova „\"Odvaha\"“, v oficiálním přepisu do angličtiny Omez, přepisováno též Ometz) je vesnice typu mošav v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 34 metrů v hustě osídlené a zemědělsky intenzivně využívané pobřežní nížině respektive v Šaronské planině, nedaleko od kopcovitých oblastí podél Zelené linie oddělující vlastní Izrael v mezinárodně uznávaných hranicích od okupovaného Západního břehu Jordánu. Jižně od vesnice prochází vádí Nachal Omec. Jihovýchodně od obce leží umělá vodní nádrž Ma'agar ha-Mizrachi.\n\nObec se nachází 12 kilometrů od břehu Středozemního moře, cca 38 kilometrů severovýchodně od centra Tel Avivu, cca 48 kilometrů jižně od centra Haify a 10 kilometrů jihovýchodně od města Chadera. Omec obývají Židé, přičemž osídlení v tomto regionu je etnicky smíšené. Na východ a jihovýchod od mošavu začíná téměř souvislý pás měst a vesnic obývaných izraelskými Araby - takzvaný Trojúhelník (nejblíže je to město Zemer 3 kilometry odtud). Západním směrem v pobřežní nížině je osídlení ryze židovské.\n\nOmec je na dopravní síť napojen pomocí místní silnice číslo 5803. Východně od mošavu probíhá také dálnice číslo 6 (Transizraelská dálnice).\n\nOmec byl založen v roce 1949. Zakladateli vesnice byli bývalí židovští vojáci, kteří se účastnili války za nezávislost a rozhodli se pro zřízení vlastní zemědělské vesnice. Šlo zejména Židy původem z Rumunska a Maďarska.\n\nOsadníci se nastěhovali do prostoru vysídlené arabské vesnice Kakun (někdy též Tel Kakun). Křižácké prameny ji ve středověku nazývaly Quaquo. Ve vesnici se nacházela chlapecká základní škola, mešita a zbytky křižácké i mamlúcké architektury. V roce 1931 v ní žilo 1367 lidí v 260 domech. V červnu 1948 během války za nezávislost byl Kakun ovládnut izraelskými silami a arabské osídlení tu skončilo. Většina zástavby arabské vesnice pak byla zbořena, s výjimkou bývalé školy. Židovští zakladatelé mošavu Omec nejprve pobývali přímo v opuštěných domech arabské vesnice, teprve později došlo k výstavbě nových obydlí.\n\nJméno mošavu je odvozeno od biblického citátu „\"kdo má čisté ruce, bude ještě odvážnější\"“, z Knihy Jób 17,9 Zároveň jde o akronym organizace veteránů (ארגון משוחררי צה\"ל) Irgun Mešuchrarej Cahal - odkaz na zakladatele vesnice: demobilizované vojáky izraelské armády.\n\nMístní ekonomika je založena na zemědělství, ale většina obyvatel již pracuje v jiných oborech, mimo obec. Vesnice má pod svou správou území cca 2800 dunamů (2,8 kilometru čtverního) a sestává z 62 rodinných hospodářství. V roce 1992 došlo k stavební expanzi o cca 40 domů obývaných již rezidenty bez vazby na zemědělství. Další rozšíření vesnice začalo roku 2002 a šlo o cca 32 stavebních pozemků. V plánu je výstavba dalších 36 domů.\n\nVe vesnici funguje zařízení předškolní péče o děti, plavecký bazén, synagoga, knihovna, obchod a sportovní areály.\n\nPodle údajů z roku 2014 tvořili naprostou většinu obyvatel v Omec Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 757 lidí. Během roku 2014 populace stoupla o 0,3 %.\n\n\n"}
{"id": "558933", "url": "https://cs.wikipedia.org/wiki?curid=558933", "title": "Bachan", "text": "Bachan\n\nBachan ( בַּחַן, v oficiálním přepisu do angličtiny Bahan) je vesnice typu kibuc v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 70 metrů na pomezí hustě osídlené a zemědělsky intenzivně využívané pobřežní nížině respektive Šaronské planiny, a kopcovitých oblastí podél Zelené linie oddělujících vlastní Izrael v mezinárodně uznávaných hranicích od okupovaného Západního břehu Jordánu. Severozápadně od obce leží umělá vodní nádrž Ma'agar ha-Mizrachi, protéká jí vádí Nachal Jikon. Podél jižního okraje vesnice prochází vádí Nachal Bachan.\n\nObec se nachází 15 kilometrů od břehu Středozemního moře, cca 37 kilometrů severovýchodně od centra Tel Avivu, cca 50 kilometrů jižně od centra Haify a 13 kilometrů jihovýchodně od města Chadera. Bachan obývají Židé, přičemž osídlení v tomto regionu je etnicky smíšené. Na sever a severovýchod od kibucu začíná téměř souvislý pás měst a vesnic obývaných izraelskými Araby - takzvaný Trojúhelník (nejblíže je to město Zemer 2 kilometry odtud). Západním směrem v pobřežní nížině je osídlení ryze židovské. Rovněž na jihu stojí židovské sídlo Bat Chefer. Zelená linie probíhá 1 kilometr od vesnice.\n\nBachan je na dopravní síť napojen pomocí místní silnice číslo 5714. Západně od kibucu probíhá také dálnice číslo 6 (Transizraelská dálnice).\n\nBachan byl založen v roce 1953. Šlo zpočátku o polovojenskou osadu typu Nachal, která byla součástí pásu židovských vesnic zřizovaných v pohraničních nebo odlehlých oblastech státu. V tomto případě v pohraničním prostoru mezi Izraelem a Jordánskem, poblíž arabských sídel. Během předchozí války za nezávislost v roce 1948 byla tato lokalita označována jako משלט 82 - Kóta 82. V říjnu 1954 byla osada proměněna na ryze civilní sídlo a přistěhovala se sem skupina Židů z Argentiny.\n\nMístní ekonomika je založena na zemědělství. Západně od kibucu se rozkládá zábavní park Utopia.\n\nPodle údajů z roku 2014 tvořili naprostou většinu obyvatel v Bachan Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací, která začala po roce 2008 prudce narůstat. K 31. prosinci 2014 zde žilo 896 lidí. Během roku 2014 populace stoupla o 7,2 %.\n\n\n"}
{"id": "558966", "url": "https://cs.wikipedia.org/wiki?curid=558966", "title": "Chotobuz", "text": "Chotobuz\n\nPrůhonická botanická zahrada a genofondové sbírky na Chotobuzi jsou oddělení Botanického ústavu AV ČR, v.v.i. Zahrada je součástí prohlídkového okruhu Průhonického parku. \n\nPo tuhé zimě 1939–40, kdy vymrzla velká část pomologických sbírek v Újezdě u Průhonic, bylo rozhodnuto, že pomologické arboretum bude založeno na pozemcích na Chotobuzi. Výzkumná stanice ovocnářská v Průhonicích se stává  součástí Výzkumného ústavu zahradnického. S prvními výsadbami se započalo v roce 1941, kdy byly vysazeny srovnávací pokusy s jabloňovými, hrušňovými a slivoňovými podnožemi. Sortiment ovocných dřevin byl do Průhonic přemístěn v r. 1946.\n\nCelkem bylo z původních Říhových sbírek přemístěno do Průhonic 576 odrůd, z toho 214 odrůd jabloní, 68 odrůd hrušní, 84 odrůd třešní a višní, 78 odrůd slivoní, 34 odrůd rybízů, 35 odrůd angreštů a 63 odrůd lísek. \n\nOvocnářské oddělení bylo rozhodnutím Československé akademie zemědělských věd zrušeno v roce 1956, jeho výsadby byly určeny k postupné likvidaci. Genofondový materiál byl z části přemístěn do nově vznikajícího ovocnářského výzkumného ústavu v Holovousích. \n\nČást výsadeb však byla zachována a je součástí expozic botanické zahrady.\n\nZahrada byla založena 1. ledna 1963 dohodou mezi Československou akademií věd a Ministerstvem zemědělství delimitací části Výzkumného ústavu okrasného zahradnictví původně jako samostatná instituce. Spolu s pozemky přechází z Výzkumného ústavu okrasného zahradnictví do nové instituce i část pracovníků a vědeckých úkolů.\n\nZhruba ve stejné době zde z Geobotanické laboratoře vzniká i další instituce ČSAV (\"nynější AV ČR\"), a to Botanický ústav.\n\nHlavní součástí Botanické zahrady ČSAV byl Průhonický park a dále Zahrada na Chotobuzi, kde byly v následujících letech zakládány a rozvíjeny rozsáhlé sbírky rostlin.\n\nHlavním cílem nově vzniklé instituce byla správa a rozvoj Průhonického parku a založení sbírkových celků rostlin Park o rozloze 240 ha měl být rozvíjen v duchu tradic založených E. Silva-Taroucou. \n\nPro zakládání sbírek byla vyčleněna zahrada na Chotobuzi o rozloze 20 ha, kde byly dosud pěstovány převážně ovocné dřeviny. \n\n1. září 1967 abdikoval dosavadní ředitel Botanické zahrady prof. Pravdomil Svoboda na svou funkci. 1. ledna 1968 byla nová instituce, Botanická zahrada ČSAV včleněna do Botanického ústavu ČSAV jako samostatný útvar, přičemž z vědeckých pracovníků zahrady bylo vytvořeno vědecké oddělení perspektivních rostlin.\n\nZahradu jako celek (Průhonický park i sbírkové zahrady jako oddělení ústavu) nadále řídili doc. Jaroslav Hofman, Ing. Jaroslav Dobrý, Ing. Milena Roudná, Ing. Věroslav Samek a Mgr. Milan Blažek.\n\nHned v začátcích Botanické zahrady ČSAV sem byly přeneseny a dále rozvíjeny sbírky planých růží (zakladatel Dr. I. Klášterský), kulturních růží (prof. P. Svoboda), a kosatců (Mgr. M. Blažek). V dalších letech pak byly založeny sbírky denivek a leknínů, (Mgr. Milan Blažek), pivoněk (Doc. J. Hofman, Ing. U. Blažková), pěnišníků (Ing. A. Dostálková, Ing. U. Blažková). Stávající sbírku hrušní zde do začátku 80. let ještě rozvíjel Dr. J. Dostálek. V jižní části zahrady byla založena matečnice dřevin (M. Kučera). Přechodně byla vytvářena a pěstována sbírka bobovitých rostlin (Ing. V. Vašák – sbírka byla zrušena), chryzantém (K. Cinke – sbírka byla zrušena) a léčivých rostlin (sbírka byla zrušena), sbírka jeřábů (Ing. Uiberlayová - z části převzal VUKOZ), a ve sklenících sbírka hvězdníků (Mgr. M. Blažek – sbírku převzala Botanická zahrada hl.m. Prahy). \n\nV devadesátých letech dochází k organizačním změnám, zahrada je organizačně přičleněna pod nově vzniklé oddělení Správy průhonického parku a dochází k částečné redukci sbírek. \n\nV roce 2006 se kolekce kosatců stává součástí Národním programu konzervace a využívání genetických zdrojů rostlin a agrobiodiversity. V roce 2015 byly do programu zařazeny i sbírky pivoněk a denivek. Genetické zdroje jsou evidovány v Informačním systému evidence genetických zdrojů rostlin EVIGEZ. \n\nSbírková část botanické zahrady byla přístupná pro veřejnost výjimečně během víkendových akcí. V roce 1994 však získal Mgr. Milan Blažek, který v té době zahradu vedl, grant Ministerstva životního prostředí na založení Expoziční zahrady. Zahrada byla vybudována podle architektonické studie prof. Ing. arch. Ivara Otruby. Veřejnosti přístupná zahrada má rozlohu 3,5 ha. Do tohoto prostoru jsou postupně přenášeny sbírky jednotlivých rodů, někdy v úplném složení, a v případě rozsáhlejších sbírek jen v reprezentativním výběru. Celé genofondové sbírky jsou pak umístěny v pěstitelské části zahrady. \n\nDíky podpoře SFŽP a Revolvingového fondu MŽP dochází od roku 2010 k revitalizaci extenzivně využívaných pozemků bývalých matečnic Průhonického parku, sbírky botanických odrůd růží a pomologického arboreta. Tím se zvětšuje plocha veřejnosti přístupné části zahrady na přibližně 10 ha. \n\nZahrada se specializuje pouze na několik rodů kulturních rostlin, unikátní je však komplexnost jejich sbírek. Jejich hlavním cílem je záchova a dokumentace přirozené variability, starých historických odrůd a vývoje šlechtění vybraných rodů. Zvláštní pozornost věnujeme důležitým vývojovým stupňům kulturních forem ze všech fází jejich historie. Sbírka kosatců a růží je co do počtu pěstovaných druhů a odrůd největší v ČR. Sbírky jsou evidovány v databázi Unie botanických zahrad Florius a ve fotogalerii ibotky.\n\nKromě genofondových sbírek je v zahradě i řada sbírek doplňkových, které zvyšují pestrost výsadeb a jsou atraktivní pro návštěvníky. Jedná se o dendrologické sbírky bývalých matečnic Průhonického parku a dřevin pocházejících z expedic Botanické zahrady HLMP, cibuloviny, hajničky a stínomilné trvalky (bohyška - hosta, škornice) a vodní a bahenní rostliny. Připravujeme obnovu sbírky botanických růží.\n\nHlavní a nejstarší expoziční zahradou je rozárium a iridárium s expozičními záhony a výsadbami řazenými podle jednotlivých zahradnických skupin. Rostliny jsou na záhonech vysázeny chronologicky podle období jejich vyšlechtění, na začátku každého záhonu jsou původní botanické druhy.\n\nVně oploceného rozária je možné navštívit extenzivněji upravené dendrologické expozice. \n\nExpoziční zahrada je přístupná z Průhonického parku nebo samostatným vchodem od začátku cyklostezky v ulici Dobřejovická. \n\nExpozice je veřejnosti přístupná v době květu sbírek v květnu a červnu.\n\n\n\n"}
{"id": "558970", "url": "https://cs.wikipedia.org/wiki?curid=558970", "title": "Kapka", "text": "Kapka\n\nKapka je kapalné tělísko, držené pohromadě povrchovým napětím kapaliny. Ve volném prostoru a v homogenním prostředí má kapka tvar koule a obecně malý rozměr. Velmi malé kapky v plynném prostředí tvoří aerosoly a mlhu, v prostředí nemísivé kapaliny emulze.\n\nKapky vznikají jednak odkapáváním z tuhého tělesa, kondenzací par, ale také roztavením malého kousku kovu, táním kousku ledu a podobně. Tenký proud kapaliny se gravitací zrychluje, ztenčuje a nakonec trhá v kapky. Při odkapávání z tenké trubičky vzniká nejprve kulový vrchlík, který se postupně odděluje jakýmsi krčkem, až se kapka zcela oddělí.\n\nTak lze měřit povrchové napětí odkapávající kapaliny. K oddělení kapky dojde, když tíha kapky \"F\" převýší sílu povrchového napětí. Když se hodnota dotykového úhlu \"α\" blíží 90 a \"sin α\" hodnotě 1, je tato síla dána obvodem trubičky a povrchovým napětím \"γ\": \"mg = πdγ\"\n\nDojem vzhůru zašpičatělého „kapkovitého“ tvaru vzniká zčásti optickou iluzí při odkapávání a pohybu kapky. Ve skutečnosti je kapka ve volném prostoru přesně kulovitá (podobně jako bublina), protože u koule je nejmenší poměr objemu a povrchu. Při pohybu ve vzduchu nebo jiném plynném prostředí je kapka na čelní straně mírně zploštělá, při velmi rychlém pohybu zde vzniká prohlubeň a kapka se tříští. Toho se využívá při rozprašování kapaliny a přípravě aerosolů. Při kolmém dopadu kapky na hladinu kapaliny vzniká zpětný výtrysk v ose pádu a někdy i jakási „korunka“ dalších kapek všemi směry. Při dopadu na nesmáčivý povrch tuhého tělesa se kapka na ně buď „nalepí“, tj. zploští a přilne, anebo se roztříští na malé kapky, které se odrazí („rozstříknou“).\n\nKapky se běžně vyskytují tam,\n\nV průmyslové praxi kapky vznikají působením značných elektrostatických sil nebo vibrací, což může být jak žádoucí, tak i nežádoucí.\n\nKapáním se odměřují tekutá léčiva a chemikálie, jako kapání se projevují netěsnosti nádob, vodovodů a ventilů, pomocí kapek lze určit svislý směr a podobně. Na odkapávání rtuti je založena polarografie.\n\nVelký význam mají také aerosoly, rozptýlené kapičky kapaliny ve vzduchu nebo plynu. Rozprašováním se nanášejí barvy a laky, kosmetické přípravky a voňavky, s rozprášeným barvivem pracují inkoustové tiskárny. Kapičky aerosolu mohou přenášet chroboplodné zárodky a tedy i nemoci (kapénková infekce). Odrazem slunečního světla na kapkách vody vzniká duha.\n\n\n"}
{"id": "558971", "url": "https://cs.wikipedia.org/wiki?curid=558971", "title": "Kaliko", "text": "Kaliko\n\nKaliko je tkanina střední hmotnosti v plátnové vazbě z bavlněné nebo viskózové příze. Často se škrobí, kalandruje nebo mandluje a zpracovává zpravidla v režném stavu, případně bělí i potiskuje.\n\nNázev se odvozuje od indického města Calicut (dnes \"Kóžikkót\"), kde bylo kaliko známé už v 11. století. Do Evropy se začalo dovážet v 17. století, od roku 1760 se mělo kaliko v Anglii také potiskovat.\n\n"}
{"id": "558988", "url": "https://cs.wikipedia.org/wiki?curid=558988", "title": "Přírodní park Řehořkovo Kořenecko", "text": "Přírodní park Řehořkovo Kořenecko\n\nŘehořkovo Kořenecko je přírodní park v okrese Blansko.\n\nK prvnímu vyhlášení došlo v roce 1992, tehdy v kategorii klidová oblast. Za přírodní park bylo Řehořkovo Kořenecko vyhlášeno v roce 2000.\n\nPůvodní plán počítal s vyhlášením na území okresů Blansko a Prostějov v malé čísti okolo Horního Štěpánova , k vyhlášení nakonec došlo v mírně menším rozsahu pouze v prvním jmenovaném. Celková rozloha tak činí 23,85km².\n\nTato oblast je pojmenována podle místního umělce Františka Řehořka (1890-1982), který mimo jiné zobrazoval zdejší krajinu ve svých malbách.\n\nOblast spadá do 5. jedlobukového vegetačního stupně. Polovinu území je porostlá lesy, které jsou však z větší části zastoupeny smrkovou monokulturou, zbylá část je zemědělsky obhospodařována. Zbytky bučin lze nalézt na Mojetínském hřbetu.\n\nMezi samotou Pilka a osadou Melkov stojí kolem vyasfaltované lesní cesty Melkovská alej, která se v roce 2015 umístila na druhém místě v soutěži Alej roku.\n\nZ maloplošných chráněných území jsou zastoupeny Pavlovské mokřady a Horní Bělá. Těsně za hranicí se dále nachází Uhliska, Pod Švancarkou, Pohorská louka, V chaloupkách a Lipovské upolínové louky.\n\nZa zmínku též stojí významné krajinné prvky Kocourov a Prameniště Bělé.\n\nV obci Kořenec se nachází zachovalý větrný mlýn holandského typu.\n\nNa Benešově stojí kostel Povýšení svatého Kříže.\n\nOblast leží z větší části na území Protivanovské planiny, ze severu ji ohraničuje Konická planina a za hlubokým údolím říčky Bělé se zvedá Mojetínský hřbet.\n\nDo přírodního parku zasahují katastry obcí Kořenec, Benešov, Okrouhlá, Knínice a Šebetov, stojí tu také osady Pavlov, Melkov a samota Pilka.\n\nNejvyšším vrcholem je Paprč, který dosahuje 721 m n. m.\n\nPodloží je tvořeno drobami, slepenci a břidlicemi, nad nimi se v různých místech i přes provedené meliorační práce stále nacházejí podmáčené půdy.\n\nHlavní sběrnicí vody je říčka Bělá, která pramení v jihovýchodní části parku, poté teče severně přes osadu Pavlov, odkud protéká skrze Pavlovské mokřady, kde napájí několik rybníků a sbírá vodu z tamějších rašelinišť. Poté teče dále na sever, kde u obce Horní Štěpánov tvoří severní hranici parku a po stočení k jihu jeho západní hranici. Zde protéká skrze přírodní památku Horní Bělá. Řehořkovo Kořenecko opouští Bělá v jeho jihozápadním cípu, když se vlévá do vodní nádrže Boskovice. Na území parku se do ní u přírodní památky Horní Bělá vlévá Podhora a u osady Melkov vtéká Benešovský potok s přítokem Višňového potoka.\n\nNa východní hranici pramení množství dalších toků, například Okluka, Bukový potok, Zábrana či Žďárná.\n\nOkolo Pavlovského dvora se nachází několik rybníků. Kvůli vysychání oblasti byly v roce 2015 provedeny záchranné práce, v rámci kterých byl odbahněn Červený rybník a postaven nový, dvouhektarový rybník. Další vodní plocha se nachází u osady Melkov, jižně od ní se již za hranicí rozkládá vodní nádrž Boskovice.\n\nNa území dnešní přírodní rezervace Pavlovské mokřady se dříve těžila rašelina, na začátku 60. let intenzivně. Kvůli tomu byla oblast odvodněna a z biologického hlediska značně znehodnocena. Dnes se v místě nachází pouze zbytky rašelinišť a jezírka vzniklá těžbou.\n\n"}
{"id": "558996", "url": "https://cs.wikipedia.org/wiki?curid=558996", "title": "Nengmjon", "text": "Nengmjon\n\nNengmjon je jedním z národních jídel Koreje. Je to studená nudlová polévka. Zvláště je populární v létě.\n\nPodává se s chlazeným hovězím vývarem a s nakládanými ředkvičkami. Lze také podávat s krájenou korejskou hruškou a natvrdo vařeným vejcem. Toto jídlo je často podáváno s octem a hořčicí.\n"}
{"id": "559016", "url": "https://cs.wikipedia.org/wiki?curid=559016", "title": "Afarsko", "text": "Afarsko\n\nAfarsko (afarsky: \"Qafar\",amharsky \"አፋር\"), plným názvem Afarský stát, je jedním ze svazových států (\"kililoch\") Etiopie. Jeho hlavním městem je od roku 2007 Semera (předtím Asaita). Většinu obyvatel tvoří Afarové. Na území Afarska se nachází Afarský trojúhelník, místo původu prvních hominidů. Na severu hraničí Afarsko s Eritreou, na východě s Džibutskem. V rámci Etiopie sousedí na východě s etiopskou části Somálska, na jihu s Oromií a na západě s Amharskem a Tigrajskem.\n\nV roce 2012 žilo v Afarsku 1 602 995 obyvatel. Většina z nich byli muslimští Afarové (90%) a významnou menšinou byli křesťanštví Amharové (5%).\n"}
{"id": "559031", "url": "https://cs.wikipedia.org/wiki?curid=559031", "title": "Albert McCaffery", "text": "Albert McCaffery\n\nAlbert John McCaffrey (12. dubna 1893, Chesley, Ontario – 15. dubna 1955) byl kanadský reprezentační hokejový útočník, který odehrál 7 sezon v National Hockey League za Toronto St. Pats, Toronto Maple Leafs, Pittsburgh Pirates a Montreal Canadiens. V roce 1930 vyhrál s týmem Montreal Canadiens Stanley Cup. Následující sezonu odehrál za Montreal jen 22 zápasů, byl nucen odejít hrát do nižší soutěže za Providence Reds, a nemohl tak s týmem slavit další zisk poháru.\n\nPřed svým příchodem do NHL hrál McCaffrey osm sezon v Ontario Hockey Association za mužstvo Toronto Granites a získal s ním dvakrát Allan Cup v letech 1922 a 1923. V roce 1924 na zimní olympijské hry v Chamonix odjel reprezentovat Kanadu právě tým Toronto Granites. McCaffrey v pěti zápasech na šampionátu vstřelil 20 gólů a pomohl tak mužstvu k zisku zlatých medailí.\n\n\n\n"}
{"id": "559032", "url": "https://cs.wikipedia.org/wiki?curid=559032", "title": "Mystic Sk8 cup", "text": "Mystic Sk8 cup\n\nMystic Sk8 Cup je každoročně pořádaný světový skateboardový pohár. Odehrává se v Praze na ostrově Štvanice. Je to akce s dlouholetou tradicí a bohatým doprovodným programem. Závody probíhají již od roku 1994, je to jeden z nejstarších závodů v Evropě. Jen v roce 2009 pohár neproběhl kvůli finanční krizi. Každoročně turnaj navštěvuje množství zahraničních profesionálů. Závody jsou součástí tour World Cup Skateboarding.\n\nProgram celé události je rozdělen na 3 dny a zahajuje se vždy v pátek dopoledne a končí v neděli večer. Hlavním programem celé akce je skateboardový pohár, ale v programu lze najít spoustu doprovodných akcí, např. různé koncerty pořádané oba večery nebo relax zone, ve které se odehrávají turnaje ve fotbálku, graffitty jamy, výstavy a stánky s občerstvením a oblečením.\n\nSamotný program závodu je na tři dny a první den se jede pouze předkvalifikace jezdců a kvalifikace bowl. Druhý den začíná kvalifikací street, vert a finále bowl. Třetí den se jede semifinále a finále street a finále vert. Po celém závodu se jede bestrick. Po besttricku se vyhlásí výsledky a celá akce je u konce.\n\nCelý závod je rozdělen do kategorií streetstyle, bowl (bazén), best trick a v masters kategorii závod „Bowl Legends“. Street je obdoba ulice a je považován za nejoblíbenější kategorii. Nejmladší a zároveň velmi atraktivní disciplínou na těchto závodech je bowl, který designovali legendární osobnosti skateboardingu Dave Duncan a Brian Patch. Po finále ve všech disciplínách se jede jezdci i diváky velmi oblíbená soutěž o nejlepší trik (best trick). Závody jsou velmi oblíbené i mezi diváky, kterých každoročně dorazí přes 10 000.\n\nMystic skatepark na Štvanici má překážky pro disciplínu streetstyle včetně tribun pro diváky, ty jsou pod obří mobilní střechou. V roce 2006 přibyl i sousední bowl a díky podpoře města Prahy je od následujícího roku zastřešen. Na místě dnešního bazénu stála původně vertikální U-rampa, která nebyla tak často využívaná a začala chátrat. Každý rok je pro závody skatepark upravován podle posledních trendů tak, aby jezdce inspiroval nejen k výkonům, které posunují limity skateboardingu, ale i k větší objektivnosti celého klání. Je jedním z nejlepších veřejnosti přístupných skateparků v Evropě.\n\nStreetstyle\n\nBowl\n\nVertikální rampa\n\nStreetstyle\n\nBowl\n\nVertikální rampa\n\nMysticsk8cup.cz - oficiální stránky akce\n"}
{"id": "559033", "url": "https://cs.wikipedia.org/wiki?curid=559033", "title": "Unďuljung", "text": "Unďuljung\n\nUnďuljung ( ), nebo také Junďuljun ( ), je řeka v Jakutské republice v Rusku. Je 414 km dlouhá. Povodí má rozlohu 12 800 km².\n\nPramení na horském hřbetu Orulgan. Na horním toku má charakter horské peřejnaté řeky. Na středním toku protéká přes Středojakutskou rovinu a v ústí se rozděluje na dvě ramena. Ústí zprava do Leny.\n\nZdrojem vody jsou sněhové a dešťové srážky. Na řece se vyskytuje mnoho náledí (наледь) o celkové rozloze přibližně 23 km².\n"}
{"id": "559049", "url": "https://cs.wikipedia.org/wiki?curid=559049", "title": "Archelon", "text": "Archelon\n\nArchelon („vládnoucí želva“) je rod dávno vyhynulé obří svrchnokřídové želvy, objevené poprvé v roce 1895 paleontologem G. R. Wielandem. Je největší dosud známou želvou všech dob. Exemplář objevený v 70. letech minulého století měřil na délku přes 4 metry a od konce jedné ploutve ke druhé necelých 5 metrů (4,87 m). Hmotnost je pak odhadována až kolem 2,2 tuny. Podle některých vědců se tyto želvy nepochybně dožívaly vysokého věku, zřejmě více než století.\n\nFosilie tohoto rodu byly objeveny zejména na území Jižní Dakoty a Wyomingu v USA. Obří mořská želva plavala někdejším vnitrokontinentálním severoamerickým mořem před asi 80 miliony let, tedy v období svrchní křídy. Neměla pevnou kosterní schránku, spíše jen vyztužený krunýř potažený tuhou kůží. Nejbližšími současnými příbuznými této dávné želvy jsou nejspíš kožatky a karety.\n\n\n"}
{"id": "559058", "url": "https://cs.wikipedia.org/wiki?curid=559058", "title": "Seznam českých vydání díla Edgara Riceho Burroughse", "text": "Seznam českých vydání díla Edgara Riceho Burroughse\n\nEdgar Rice Burroughs byl americký spisovatel dobrodružných románů. Proslavil se především svým cyklem románů o hrdinovi z afrického pralesa Tarzanovi.\n\n\n\n"}
{"id": "559066", "url": "https://cs.wikipedia.org/wiki?curid=559066", "title": "Hooley Smith", "text": "Hooley Smith\n\nReginald \"Hooley\" Smith (7. ledna 1903 – 24. srpna 1963) byl kanadský reprezentační hokejový útočník. Od roku 1972 je členem hokejové síně slávy.\n\nS reprezentací Kanady získal jen jednu zlatou olympijskou medaili (1924).\n\n\n\n"}
{"id": "559072", "url": "https://cs.wikipedia.org/wiki?curid=559072", "title": "Harold McMunn", "text": "Harold McMunn\n\nHarold Edgar McMunn (6. října 1902 – 5. února 1964) byl kanadský reprezentační hokejový útočník.\n\nS reprezentací Kanady získal jen jednu zlatou olympijskou medaili (1924).\n\n\n"}
{"id": "559073", "url": "https://cs.wikipedia.org/wiki?curid=559073", "title": "Vodotěsný beton", "text": "Vodotěsný beton\n\nVodotěsnost betonu je definována hloubkou průsaku podle ISO 7031 a podle ČSN-EN 206. Beton je vodotěsný, pokud je průměrná hloubka průsaku menší než 20 mm\na maximální průsak není větší než 50mm. \n\nVodotěsný beton je určen pro konstrukce, které jsou dlouhodobě jednostranně vystaveny vodnímu tlaku. Jedná se o běžná vodní díla jako přehrady, úpravny vody, vodojemy, čistírny odpadních vod, hráze nebo jezy. Pokud je vodostavebný beton vystaven rychle proudící vodě, zejména se splaveninami, musí být odolný také proti mechanickému zatížení, tzv. obrusu. Často musí být tento beton také mrazuvzdorný. \nVýhodou vodotěsných betonů je to, že oproti jiným materiálům, zejména kovům, odolávají účinkům vody, aniž by potřebovaly údržbu.\n\n"}
{"id": "559074", "url": "https://cs.wikipedia.org/wiki?curid=559074", "title": "Cyril Slater", "text": "Cyril Slater\n\nCyril Seely Slater (27. března 1897, Montreal – 26. října 1969) byl kanadský reprezentační hokejový útočník.\n\nS reprezentací Kanady získal jen jednu zlatou olympijskou medaili (1924).\n\n\n"}
{"id": "559076", "url": "https://cs.wikipedia.org/wiki?curid=559076", "title": "Tamešiwari", "text": "Tamešiwari\n\nTamešiwari je bojové umění,které je založeno zejména na přesekávání různých věcí. Přesekávat se může cokoli například skleněná láhev (v ní může být i nějaký nápoj), hořící plech, keramické výtvory, prkna, cihly apod. S přesekáváním bychom měli začínat pokud máte dobře zpevněné zápěstí. Zpevněného zápěstí docílíte kliky na kloubech. \n\nV tameši–wari jsou různé úderové plochy například prst, hrana ruky, pěst, nárt, bříško chodidla apod. (čím je zasažená plocha menší, tím je daný úder intenzivnější). Při nácviku úderů je důležité, aby všechny nástroje, do kterých vedou údery, pod těmito údery pružily a uhýbaly. Pokud tomu tak není hrozí vážné poškození kloubů a páteře.\n"}
{"id": "559077", "url": "https://cs.wikipedia.org/wiki?curid=559077", "title": "Peugeot 207", "text": "Peugeot 207\n\nPeugeot 207 je malý automobil, který od roku 2006 vyrábí francouzská automobilka Peugeot. Vůz je nástupcem typu 206. Vyrábí se jako tří nebo pětidveřová hatchback, pětidveřové kombi a dvoudveřové kupé–kabrio. Závodní verze S2000 je úspěšná v šampionátu Intercontinental Rally Challenge. \n\nVůz se začal prodávat v roce 2006 na evropských trzích. prodej na asijských trzích byl zahájen později.Technický základ vůz převzal od koncernového vozu Citroën C3. Z vozu byl také odvozen sportovní typ 207 GTI. \n\nJako nástupce úspěšného modelu 206 CC, je vyráběn malý kupé-kabriolet s plechovou skládací střechou pod označením 207 CC, který je vzhledem odvozený od základního modelu. Vyráběn je od roku 2006. \n\n\nZávodní typ 207 S2000 byl poprvé představen jako studie 207 RCup na Ženevském autosalonu v roce 2006. Pohání jí dvoulitrový šestnáctiventilový řadový čtyřválec DOHC o výkonu 209 kW a točivém momentu 250 Nm. S vozem získal Kris Meeke tituly v šampionátech IRC 2008 a IRC 2009. Jezdcům, kteří startují s tímto vozem poskytuje technickou podporu tovární tým Peugeot Sport. Sekvenční převodovka má šest stupňů.\n\n\n"}
{"id": "559080", "url": "https://cs.wikipedia.org/wiki?curid=559080", "title": "Toronto Granites", "text": "Toronto Granites\n\nToronto Granites byl amatérský kanadský klub ledního hokeje, který sídlil v Torontu v provincii Ontario. Založen byl v roce 1880 jako jeden z prvních klubů ledního hokeje v Torontu. Granites v letech 1922 a 1923 vyhráli Allan Cup. V roce 1924 (nebo 1923) byli vybráni, aby reprezentovali Kanadu na zimních olympijských hrách v roce 1924 ve Francii.\n\n\nBrankáři: Jack Cameron, Ernie Collett.\nObránci: Dunc Munro, William Ramsay.\nÚtočníci: Harry Watson, Albert McCaffery, Hooley Smith, Harold McMunn, Cyril Slater.\nTrenér: Frank Rankin.\n\n"}
{"id": "559084", "url": "https://cs.wikipedia.org/wiki?curid=559084", "title": "PAC", "text": "PAC\n\nPAC ( ) je jedenáctimístné číslo, pod kterým operátoři mobilních služeb evidují požadavek na přenesení telefonního čísla. Vygeneruje jej operátor, ke kterému číslo přechází, oznámí jej zákazníkovi a zákazník je povinen do sedmi dnů předepsanou formou PAC sdělit svému stávajícímu poskytovateli.\n"}
{"id": "559086", "url": "https://cs.wikipedia.org/wiki?curid=559086", "title": "Ja'ir Stern", "text": "Ja'ir Stern\n\nJa'ir Stern ( יאיר שטרן, \"Ja'ir Štern\") (narozen 7. července 1942 v Tel Avivu) je izraelský novinář.\n\nNarodil se Roni Sternové jako pohrobek. Jeho otec Avraham Stern byl velitelem Lechi, odbojové protibritské skupiny, označované za teroristickou, a byl Brity (důstojníkem Geoffrey J. Mortonem) bez soudu zavražděn pět měsíců předtím. Jair byl pojmenován podle přezdívky svého otce.\n\nStudoval v Netanji a na škole pro námořní důstojníky v Akku. Na telavivské univerzitě se stal bakalářem politologie a magistrem na univerzitě ve Filadelfii.\nZprvu byl sportovním reportérem deníku Maariv. Později byl dopisovatelem ve Washingtonu. Roku 1995 byl jmenován ředitelem Izraelské televize. Poté byl ředitelem nadace na paměť svého otce a členem \"Nové nadace pro film a televizi\". Žije v Jeruzalémě a je otec čtyř dětí.\n\n"}
{"id": "559102", "url": "https://cs.wikipedia.org/wiki?curid=559102", "title": "City of Capitals", "text": "City of Capitals\n\nCity of Capitals (rusky: Город Столиц) je multifunkční komplex dvou mrakodrapů, který se nachází v obchodní čtvrti Moskva-Siti v Moskvě. Nižší mrakodrap St. Petersburg má 65 pater a výšku 257 m. Vyšší mrakodrap Moscow má 76 pater a výšku 302 m. Výstavba probíhala v letech 2003 – 2010. Celková plocha je 288 680 m, z toho nejvíce zabírají byty (přes 100 000 m) a dále pak kanceláře (asi 80 000 m). Dále se zde nachází obchodní pasáž, kinosály, restaurace a jiné zábavní prostory, samozřejmě je tu i garáž s přibližně 2000 parkovacími místy.\n\n\n"}
{"id": "559104", "url": "https://cs.wikipedia.org/wiki?curid=559104", "title": "Železniční muzeum Zlonice", "text": "Železniční muzeum Zlonice\n\nŽelezniční muzeum Zlonice je železnici věnované muzeum, nacházející se ve vesnici Lisovice, místní části středočeského městysu Zlonice v okrese Kladno.\n\nV obci, které zasvětil obdivovatel železnice Antonín Dvořák svou první symfonii, se nachází muzeum zaměřené na průmyslové lokomotivy, nákladní vozy a zabezpečovací zařízení vyrobené do roku 1939. V něm lze vidět sbírku parních lokomotiv používaných v cukrovarském průmyslu, který v minulosti dominoval zdejšímu podřipskému regionu. Zajímavá je i historie vzniku muzea.\nV roce 1997 se Zlonice staly centrem oslav 115. výročí zahájení provozu na nejstarších podřipských lokálkách. Vedle jízd historických vlaků a výstavy lokomotiv byly ve dnech 16. až 24. srpna téhož roku poprvé veřejnosti představeny exponáty železniční zabezpečovací techniky několika soukromých vlastníků. Samostatná výstava pořádaná na rohu Nádražní a Tyršovy ulice v obytném domě č.p. 444 byla doplněna o modely a dobové fotografie. Veřejnost zaujala natolik, že se majitelé rozhodli ji využít jako první pravidelně přístupnou expozici, která se stane základem železničního muzea. Po nezbytné přepravě mobilních exponátů byl v roce 1998 nově veřejnosti zpřístupněn depozitář průmyslových lokomotiv a nákladních vozů.\nPostupné rozšiřování sbírek a restaurování exponátů vedlo k založení občanského sdružení Klub Železničního muzea Zlonice, které od své registrace 31. 12. 1998 koordinuje a podporuje činnost jeho členů v oblasti záchrany, uchování a předvádění technických památek. Sbírkový fond, ve kterém jsou exponáty soustředěny, je zaměřen především na lokomotivy cukrovarských železnic, nákladní vozy a zabezpečovací zařízení vyrobené do roku 1939. Nejmladší exponáty z padesátých let minulého století doplňují sbírku tak, aby návštěvníkům komplexně přiblížila i postupné ukončení této etapy technického a společenského vývoje. Železniční muzeum je financováno zejména z prostředků členů klubu a ekonomickou podporu z veřejných rozpočtů má výhradně od městyse Zlonice. Stabilní exponáty byly do 26. 9. 2009 vystaveny ve výše uvedeném domě, lokomotivy a vozy ve zlonické výtopně a k ní přilehlých kolejích pronajatých od akciové společnosti České dráhy. Sezóna trvající od května do září je pravidelně zahajována slavnostními jízdami nostalgických vlaků nebo historického autobusu. Mimo to jsou konány příležitostné akce a oslavy výročí jednotlivých tratí. Spolupráce při oslavách mimo Zlonice napomáhá zviditelnění nejen samotného muzea, ale též obce v relativně vzdálených oblastech České republiky.\nV současné době zahrnuje sbírkový fond zhruba 200 exponátů a souborů, z toho 7 lokomotiv a 10 vagónů normálního rozchodu a od roku 2004 též provozní přenosnou úzkokolejnou drážku o rozchodu 650 mm se dvěma motorovými lokomotivami a 20 vozy. K ní patří též neprovozní parní lokomotiva. K nejzajímavějším exponátům patří všechny tři, v České republice dochované, normálněrozchodné parní lokomotivy vyrobené firmou Orenstein & Koppel a staniční elektromechanické zabezpečovací zařízení Siemens & Halske z roku 1902.\nSvým zaměřením na dopravu v cukrovarech nabízí zlonické muzeum unikátní soubor, který jej řadí mezi přední sbírky přitahující množství návštěvníků nejen z České republiky, ale též z celé Evropy. V sobotu 24. 4. 2010 byla zprovozněna první expozice v novém areálu, do kterého jsou postupně sbírky muzea stěhovány. Ten se nachází v městyské části Lisovice v bývalém zemědělském areálu postaveném v roce 1848 zakladatelem klobuckého cukrovaru Kašparem Vopršalem, který následně vlastnil předseda vlády ČSR Jan Malypetr. V období muzejní sezony 2010 je proto provoz muzea omezen a jízdy úzkorozchodné dráhy jsou pořádány výhradně na objednávku. Oficiální zahájení pravidelného provozu nové malodráhy proběhne dne 14. 8. 2010.\n\n"}
{"id": "559105", "url": "https://cs.wikipedia.org/wiki?curid=559105", "title": "Andrew Ference", "text": "Andrew Ference\n\nAndrew James Stewart Ference (* 17. března 1979, Edmonton, Alberta, Kanada) V minulosti také hrál za Boston Bruins, Pittsburgh Penguins a Calgary Flames a Edmonton Oilers.\n\nSvou hokejovou kariéru začal v juniorské WHL, v týmu Portland Winter Hawks. Po třech sezónách v lize ho draftovali Pittsburgh Penguins a poté odehrál ještě další dvě sezony v dresu Hawks. Po ukončení juniorské kariéry hrál krátce v IHL za Kansas City Blades, poté se připojil k farmářskému týmu Penguins Wilkes-Barre/Scranton Penguins. 1. října 1999 už dvacetiletý Ference odehrál svůj debut v NHL za Penguins proti Dallas Stars. Svůj první gól v kariéře vstřelil 13. listopadu téhož roku, do sítě Nashville Predators. Ve třiceti zápasech sezony si připsal 6 bodů. V další sezoně pendloval mezi prvním a farmářským týmem a poprvé se podíval do play-off NHL, kde si připsal 10 bodů než Penguins vypadli s New Jersey Devils. V sezoně 2001-02 zaznamenal osobní rekordy, nyní už překonané, pro počet odehraných zápasů (75) a trestných minut (73).\n\nV průběhu ročníku 2002–03, konkrétně 9. února 2003 byl vyměněn do Calgary Flames a ve zbytku sezony si připsal 16 startů za první tým. V další sezoně, 2003–04 překonal další osobní rekord, nyní už opět neplatný, pro počet bodů (16). S týmem se podíval do play-off, kde hrál 26 zápasů a to díky tomu, že Flames se dostali až do finále Stanley Cupu, kde nakonec prohráli s Tampa Bay Lightning.\n\nV ročníku 2004-05 proběhla v NHL stávka a tak část sezony strávil v České republice, v týmu HC České Budějovice. Po konci extraligy se vrátil do Calgary.\n\nV následující sezoně odehrál všech 82 zápasů za Flames, zaznamenal také své bodové maximum, vstřelil 4 branky a na dalších 27 přihrál. Ve vyřazovací části zaznamenal další 4 asistence. I další ročník začal v dresu plamenů, když stihl odehrát 54 utkání ve kterých zaznamenal čtrnáct kanadských bodů.\n\n10. února 2007 byl vyměněn společně s Chuckem Kobasewem do Boston Bruins za Brada Stuarta a Wayna Primeaua.\n\nV sezoně 2008–09 si připsal v dresu Bruins 1 gól a 15 asistencí. 23. března 2010 podepsal nový tříletý kontrakt s Bruins, který mu zaručil celkově 6,75 milionu dolarů.\n\nFerence se stal důležitým obráncem Bostonu, ve kterém odehrál celých sedm sezon. Nejúspěšnější byl ročník 2010/2011, kdy v základní části nasbíral 27 bodů a pomohl svému týmu postoupit do play-off, ve kterém odehrál dalších 25 utkání. Bostonu se podařilo porazit všechny 4 soupeře a tak mohl rodák z Edmontonu poprvé v kariéře zvednout nad hlavu Stanley Cup.\n\nO dva roky později se objevil na 21 zápasů opět kvůli výluce v dresu Českých Budějovic, v další části sezony už ale opět naskakoval za Boston, se kterým se ve zkrácené sezoně dostal do svého třetího finále, tentokrát se však z poháru neradoval.\n\n5. července 2013 se jako volný hráč na čtyři roky upsal rodnému Edmontonu, ve kterém se ihned stal kapitánem.\n\nV roce 2002 se oženil s Kristou Bradfordovou, se kterou má dvě dcery, Avu a Stellu.\n\nKdyž hrál v Calgary, dohodl se s kanadským vědcem Davidem Suzukim na programu pro snížení emise uhlíku vytvořené hráči NHL. Do programu je nyní zapojeno přes 500 hráčů.\n\n"}
{"id": "559108", "url": "https://cs.wikipedia.org/wiki?curid=559108", "title": "David Stern", "text": "David Stern\n\nDavid Stern ( דוד שטרן, \"David Štern\", 29. března 1910 – 13. února 2003) byl izraelský stavební podnikatel a politik, člen Knesetu za Likud v letech 1979–1981.\n\nNarodil se ve městě Suwałki v Ruské říši (dnešní Polsko) jako mladší bratr Avrahama Sterna. Studoval v Brně inženýrství. A poté roku 1935 vycestoval do mandátní Palestiny. Zapojil se do aktivit svého bratra a spolu s ním se stal členem Lechi.\n\nJako člen Cherutu se stal roku 1969 členem městského zastupitelstva Tel Avivu. Roku 1977 kandidoval za Likud do Knesetu, ale poslancem se stal až roku 1979 jako náhradník za Šmuela Rechtmana, Ve volbách roku 1981 už své místo neobhájil.\n\nZemřel roku 2003 ve věku nedožitých 93 let.\n"}
{"id": "559111", "url": "https://cs.wikipedia.org/wiki?curid=559111", "title": "Kostel svatého Bartoloměje (Prievidza)", "text": "Kostel svatého Bartoloměje (Prievidza)\n\nFarní kostel sv. Bartoloměje apoštola je gotický kostel v Prievidzi na Pribinově náměstí postavený ve druhé polovině 14. století.\n\nFarnost v Prievidzi byla založena začátkem 13. století. V roce 1321 hradní fara zanikla a zanedlouho se začalo se stavbou nové městské fary a farního kostela. Během let prošel kostel různými změnami. Interiér se nezachoval v původním stavu, zachovaly se pouze některé gotické kostelní předměty, které se používají dodnes. Interier byl doplněn o varhany. Věž kostela postupně dostávala zvony, které svolávaly obyvatelstvo na bohoslužby a byly též signalizačním zařízením v případě pohrom. V roce 1523 byla vytvořena na severní straně freska snímání z kříže. Na jižní straně je namalována freska sv. Kryštofa. Po rekonstrukci střechy a jiných opravách byl kostel sv. Bartoloměje zařazen mezi národní kulturní památky. V roce 1969 byl farní kostel vykraden.\n"}
{"id": "559113", "url": "https://cs.wikipedia.org/wiki?curid=559113", "title": "Hattrick Gordieho Howa", "text": "Hattrick Gordieho Howa\n\nHattrick Gordieho Howa je hokejový pojem pro hattrick, který hráč zaznamená, jestliže si v jednom zápase připíše gól, asistenci a bitku. Pojmenován je po hokejové legendě, kanadském hráči Gordiem Howeovi, který byl znám pro své hokejové i bitkařské umění. \n\nNení to však oficiální statistika a navíc je velmi nová. Hokejový magazín \"The Hockey News\" ji vyhlašuje teprve od roku 1996. San Jose Sharks, Calgary Flames, Nashville Predators, Edmonton Oilers, Ottawa Senators, Pittsburgh Penguins a Montreal Canadiens jsou jediné týmy zapisující tuto statistiku pro svůj tým. \n\nPrvní známý hattrick byl zaznamenán v roce 1917 Harrym Cameronem z Toronto Arenas. Cameron je členem Hokejové síně slávy. Gordie Howe, přestože je po něm hattrick pojmenován, ho dosáhl pouze dvakrát v kariéře. \n\nZa vůdce této statistiky je považován Brendan Shanahan, který ho dovršil 17krát. \n"}
{"id": "559114", "url": "https://cs.wikipedia.org/wiki?curid=559114", "title": "Dundee Rockets", "text": "Dundee Rockets\n\nDundee Rockets byl hokejový klub z Dundee, který hrával Britskou hokejovou ligu v Británii.\n\nKlub byl založen roku 1963. Zanikl roku 1987. Jejich domovským stadionem byl Tigers Home Ice.\n\n"}
{"id": "559121", "url": "https://cs.wikipedia.org/wiki?curid=559121", "title": "Thomas Wedgwood", "text": "Thomas Wedgwood\n\nThomas Wedgwood (14. května 1771 – 10. července 1805), syn Josiaha Wedgwooda, byl hrnčířem, průmyslníkem a později experimentoval společně s Humphrym Davym ve fotografii, je považován za průkopníka a vynálezce v oboru fotografie.\n\nThomas Wedgwood se narodil 14. května 1771 ve Staffordshire, který je dnes součástí města Stoke-on-Trent v Anglii. Do rodiny s dlouhodobou tradicí výrobců keramiky, vyrůstal a byl vzděláván v Etrurii, kde mu byla během jeho mládí vštípena láska k umění. Během svého krátkého života se sdružoval s malíři, sochaři a básníky, kterým pak byl patronem poté, co v roce 1795 zdědil bohatství svého otce.\n\nJako dospívající se Wedgwood začal zajímat o nejlepší metodu na vzdělávání dětí a mnoho času trávil studováním dětí. Došel k závěru, že většina informací, které mozek dospívajících přijme, prochází očima a jsou spojeny se světlem a obrazy. Pokoušel se vytvořit stálé obrazy pomocí světla a s nimi zkvalitnit výuku, což ho přivedlo k myšlence vynálezu fotografie.\n\nWedgwood se nikdy neoženil a neměl děti. Zemřel v anglickém hrabství Dorset.\n\nWedgwoodovi je připisován velký přínos za vývoj technologie fotografie – za to, že snad jako první muž vymyslel a vyvinul metodu kopírování viditelného obrazu na bázi chemicky stálého média.\n\nPři svých mnoha experimentech se světlem a teplem – a samozřejmě dusičnanem stříbrným podle rady svého učitele Alexandra Chisholma a členů společnosti \"Lunar Society\" – Wedgwood poprvé použil jako cameru obscuru keramický hrnec, který natřel dusičnanem stříbrným a obalil nejprve bílou kůží a posléze papírem. Na papír nechal na slunečním světle otisknout obrys skutečnosti, jejíž obraz vstupoval úzkým otvorem do hrnce. Bylo to první použití metody chemického otisku siluety – profilu objektu – snímaného objektu. Výsledky však byly neúspěšné – Wedgwood neuměl ustálit obraz a ten po čase ztmavl.\nJeho hlavním úspěchem byl tisk profilu objektů přímým kontaktem na upravený papír, čímž se vytvořil obraz tvaru na papíře – podobným postupem kopíroval transparentní obrazy na skle přímým kontaktem a vystaveným působení slunečního záření.\n\nData jeho prvních fotografických pokusů nejsou známé, ale je známo, že o fotografických postupech radil Jamesi Wattovi (1736–1819) asi v roce 1790 nebo 1791. Watt napsal Wedgwoodovi:\n\nSpolupracoval také se svým přítelem anglickým chemikem, experimentátorem, zakladatelem elektrochemie a objevitelem řady chemických prvků Humphry Davy (1778–1829).\n\nThomas Wedgwood se ve svém počínání nechal pravděpodobně inspirovat obrazem Alchymista objevující fosfor z roku 1771, jehož autorem byl Joseph Wright z Derby.\n\nOtázka autorství fotogramu listu se znovu objevila poté, co byla nabízena k prodeji série fotografií známá jako \"Quillan Collection\" v aukční síni Sotheby v New Yorku v roce 2008. Sbírku sestavil v letech 1988-1990 soukromý sběratel umění Jill Quasha.\n\nV kolekci se nacházela fotografie listu, o které myslelo, že autorem je William Henry Fox Talbot, ale když odborník na Talbota pan Larry Schaaf snímek zkoumal, tak prohlásil, že autorem Talbot rozhodně není. Jednalo se o fotogram dnes známý jako \"Quillan Leaf\" (\"List z Quillanu\"). Vzhledem k určitým spekulacím o tom, kdo mohl obraz vytvořit, Sotheby uvedla v prodejním katalogu pod snímkem \"Fotograf neznámý\". Zápis katalogu zahrnoval tři stránky dokumentace a poznámky Larryho Schaafa.\n\nV době dražby měl fotogram listu jasný původ. Pocházel z alba, které původně patřilo Henrymu Brightovi z Ham Green v anglickém Bristolu. Původní album obsahovalo původně sedm fotogramů a několik akvarelů a kreseb, ale do doby aukce se dochovaly pouze fotogramy.\n\nTisk měl na své zadní straně zřetelně jasné písmeno \"W\" spolu s dalšími písmeny, která vypadala jako iniciály \"HB\". Po pečlivém studiu tisku Schaaf spekuloval, že \"W\" by mohlo znamenat iniciály Thomase Wedgwooda, a že fotogram mohl být vytvořen ještě před rokem 1805. Na základě nejistoty týkající se autorství a stáří, Sotheby's stáhl fotogram z prodeje až do výsledků dalšího výzkumu.\n\nLarry Schaaf začal zkoumat možné souvislosti s Henrym Brightem a tehdy známými fotografy v oblasti Bristolu. Zjistil, že písmeno \"W\" na tiscích používal také William West, o kterém bylo známo, že jako jeden z prvních pořizoval fotografické snímky v Bristolu. Další výzkum ho vedl ke zjištění, že to, co se zdálo jako iniciály \"HB\", tak byly vlastně písmena \"S.A.B.\" a rukopis odpovídal iniciálům na akvarelech, o kterých se ví, že jejich autorkou je Sarah Anne Brightová. Schaaf dospěl k závěru, že Brightová je také autorkou zmíněné fotografie a v červnu 2015 oznámil své nálezy na přednášce na univerzitě v Lincolnu.\n\n\n\n"}
{"id": "559124", "url": "https://cs.wikipedia.org/wiki?curid=559124", "title": "Jisra'el Eldad", "text": "Jisra'el Eldad\n\nJisra'el Eldad ( ישראל אלדד) (žil 11. listopadu 1910 – 22. ledna 1996) byl izraelský revizionistický filozof, zakládající člen a ideový vůdce Lechi.\n\nNarodil se jako Israel Scheib roku 1910 ve východní Haliči (v dnešním ukrajinském Pidvoločysku) v tradiční židovské rodině. Studoval na rabínském semináři ve Vídni a na vídeňské univerzitě. Univerzitu zakončil doktorátem, ale seminář nedostudoval. Vyučoval na tehdejší \"Michlalat Jehuda ve-Šomron\" (dnes Arielská univerzita).\n\nJe po něm pojmenována osada Kfar Eldad.\n\n"}
{"id": "559127", "url": "https://cs.wikipedia.org/wiki?curid=559127", "title": "Gan Jošija", "text": "Gan Jošija\n\nGan Jošija ( גַּן יֹאשִׁיָּה, doslova „\"Jošijova zahrada\"“, v oficiálním přepisu do angličtiny Gan Yoshiyya, přepisováno též Gan Yoshiya) je vesnice typu mošav v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 31 metrů v hustě osídlené a zemědělsky intenzivně využívané pobřežní nížině respektive Šaronské planině, nedaleko od kopcovitých oblastí podél Zelené linie oddělujících vlastní Izrael v mezinárodně uznávaných hranicích od okupovaného Západního břehu Jordánu. Severovýchodně od obce leží umělá vodní nádrž Ma'agar ha-Mizrachi. Vytéká od ní vádí Nachal Jikon, které na okraji vesnice ústí zprava do vádí Nachal Bachan. Jižně od vesnice pak probíhá také vádí Nachal Šechem.\n\nObec se nachází 13 kilometrů od břehu Středozemního moře, cca 36 kilometrů severovýchodně od centra Tel Avivu, cca 51 kilometrů jižně od centra Haify a 12 kilometrů jihovýchodně od města Chadera. Gan Jošija obývají Židé, přičemž osídlení v tomto regionu je etnicky smíšené. Na severovýchod od mošavu začíná téměř souvislý pás měst a vesnic obývaných izraelskými Araby - takzvaný Trojúhelník (nejblíže je to město Zemer 4 kilometry odtud). Západním směrem v pobřežní nížině je osídlení ryze židovské. Rovněž na jihu stojí židovské sídlo Bat Chefer. 2 kilometry od vesnice probíhá Zelená linie a za ní stojí arabské (palestinské město) Tulkarm.\n\nGan Jošija je na dopravní síť napojen pomocí místní silnice číslo 5803. Východně od mošavu probíhá také dálnice číslo 6 (Transizraelská dálnice).\n\nGan Jošija byl založen v roce 1949. Jejími zakladateli byla skupina členů židovských jednotek Palmach tvořených židovskými přistěhovalci z Rumunska, kteří před usazením v této lokalitě procházeli výcvikem v kibucu Deganija a Kfar Jechezkel. Mošav je pojmenován podle britského politika Josiah Wedgwooda.\n\nOsadníci se nastěhovali do prostoru jižně od vysídlené arabské vesnice Kakun (někdy též Tel Kakun). Křižácké prameny ji ve středověku nazývaly Quaquo. Ve vesnici se nacházela chlapecká základní škola, mešita a zbytky křižácké i mamlúcké architektury. V roce 1931 v ní žilo 1367 lidí v 260 domech. V červnu 1948 během války za nezávislost byl Kakun ovládnut izraelskými silami a arabské osídlení tu skončilo. Většina zástavby arabské vesnice pak byla zbořena, s výjimkou bývalé školy. V prvních dvou letech pobývali obyvatelé mošavu v provizorních příbytcích, pak došlo k výstavbě trvalých domů. Během následujících let vesnice přijala další skupiny židovských přistěhovalců z Maroka, Polska, Tuniska a SSSR.\n\nSprávní území mošavu dosahuje 3000 dunamů (3 kilometry čtvereční). Místní ekonomika je založena na zemědělství. Další pracovní místa jsou v sektoru služeb. Velká část obyvatel za prací dojíždí mimo obec. V roce 1997 začala stavební expanze mošavu. Vyrostlo tu 65 domů určených zčásti pro nové rezidenty, bez vazby na zemědělské podnikání. Další desítky nových domů jsou plánovány.\n\nPodle údajů z roku 2014 tvořili naprostou většinu obyvatel v Gan Jošija Židé - cca 900 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 1000 osob).\n\nJde o menší sídlo vesnického typu s dlouhodobě výrazně rostoucí populací. K 31. prosinci 2014 zde žilo 961 lidí. Během roku 2014 populace stoupla o 1,3 %.\n\n\n"}
{"id": "559137", "url": "https://cs.wikipedia.org/wiki?curid=559137", "title": "Karel David", "text": "Karel David\n\nKarel David (* 8. února 1964, Nový Jičín) je bývalý československý a později český atlet, běžec, který se věnoval dlouhým tratím, zejména maratonu.\n\nDvakrát reprezentoval na letních olympijských hrách. V roce 1988 doběhl na letní olympiádě v jihokorejském Soulu na 55. místě (2:26:12). O čtyři roky později skončil na letních hrách v Barceloně na devatenáctém místě v čase 2:16:34.\n\nV roce 1989 se stal vítězem Mezinárodního maratonu míru v Košicích časem 2:18:39. V roce 1990 na mistrovství Evropy ve Splitu obsadil sedmé místo (2:18:05) . V letech 1991 a 1992 se stal vítězem vídeňského maratonu a v roce 1993 zde doběhl druhý . 23. května 1993 zaběhl v německém Hamburku maraton v čase 2:11:57, tento čas je dodnes českým rekordem . Na mistrovství světa v Athénách 1997 skončil na dvaatřicátém místě (2:24:42).\n\nKarel David byl svými výkony mezi lety 1988 - 1998 nepřetržitě 11 let nejlepším českým maratoncem (v letech 1988 - 1992 i československým). Jeho osobním rekordem je čas 2:11:13, který však není rekordem českým, protože jej dosáhl v barvách slovenského klubu (Dukla Banská Bystrica). Poprvé se představil na maratonské trati ve 23 letech (1987) v Budapešti a hned dokázal zvítězit časem 2:21:15.\n\n"}
{"id": "559142", "url": "https://cs.wikipedia.org/wiki?curid=559142", "title": "Somálsko (Etiopie)", "text": "Somálsko (Etiopie)\n\nSomálsko (somálsky \"Gobolka Soomaalida\", amharsky: ሶማሊ ክልል), plným názvem Somálský stát, je jedním ze svazových států Etiopie (\"kililoch\"). Jeho hlavním městem je Džidžiga a většinu jeho obyvatel tvoří Somálci. Jde o druhý největší etiopský federální stát po Oromii.\n\nÚzemí etiopského tj. západního Somálska se nachází z velké části v oblasti Ogaden, o kterou se v letech 1977 až 1978 vedla etiopsko-somálská válka. Na severu hraničí etiopské Somálsko s Džibutskem a na východě se Somálskem. V rámci Etiopie sousedí na severozápadě s Afarskem a na celém zbytku západní hranice sousedí s Oromií, mezi kterou a Somálsko je na severní části hranice vklíněno federální město Dire Dawa.\n\nV roce 2007 žilo v etiopském Somálsku 4 439 147 obyvatel.\n"}
{"id": "559146", "url": "https://cs.wikipedia.org/wiki?curid=559146", "title": "Josif Iremašvili", "text": "Josif Iremašvili\n\nJosif Iremašvili (rusky \"Иосиф Иремашвили\", gruzínsky \"იოსებ ირემაშვილი\", 24. dubna 1878, Gori, Ruské impérium - 14. října 1944, Berlín, Třetí Říše) byl člen frakce menševiků a Stalinův přítel z mládí. Roku 1932 napsal monografii \"Stalin a gruzínská tragédie\" popisující Stalinovo mládí.\n\nJak Stalin, tak i Iremašvili se narodil v Gori a navštěvoval stejnou místní církevní školu. Později oba společně studovali teologický seminář v Tiflisu. Oba se také stali členy Ruské sociálně demokratické dělnické strany, po jejím rozkolu roku 1903 však šel každý jinou cestou. Iremašvili se stal menševikem, zatímco Stalin se stal věrným člověkem Lenina.\n\nDo roku 1917 pracoval jako učitel v Tbilisi. Učil dokonce i Stalinova syna Jakova. Po vzniku Gruzínské demokratické republiky získal křeslo v ústavodárném shromáždění. V roce 1921 napadla tuto republiku Rudá armáda, což byl konec její tříleté nezávislosti.\n\nIremašvili, tak jako mnoho jiných menševiků, byl uvězněn v Metechi, jeho sestra však nakonec přemluvila Stalina k jeho propuštění. Po propuštění se usadil v Německu, kde volal po obnově a nezávislosti Gruzie až do své smrti roku 1944.\n\nV roce 1932 publikoval Iremašvili v němčině Stalinův životopis \"Stalin a gruzínská tragédie\". V této knize popisuje vývoj Stalinových myšlenek, v jejichž formování měl velký vliv svým brutálním chováním Stalinův otec Vissarion Džugašvili.\n\nIremašvili také píše, že mladého Stalina vyhodili ze studia kněžského semináře ne za propagaci marxismu jak Stalin tvrdil, ale za absolutní nezájem k pravoslaví.\n\nTvrdí také, že Stalinovi rodiče byli Oseti, což mělo vysvětlovat Stalinovu nekompromisní politiku vůči Gruzii a brutalitu při srpnovém povstání roku 1920.\n\nIremašvili byl do smrti přesvědčen, že Stalin byl agentem carské policie Ochranky, kde měl mít krycí jméno Vasilij, které pak použil na svého syna. Iremašviliho argumentem byla velká čistka, v níž Stalin zikvidoval mnoho starých bolševiků.\n\nArchiv policie však byl v roce 1919 zničen a když roku 1953 Stalin zemřel, odmítl Nikita Chruščov vyšetření o Stalinově minulosti, na Stalinovo členství v Ochrance tak nejsou důkazy.\n\n"}
{"id": "559151", "url": "https://cs.wikipedia.org/wiki?curid=559151", "title": "Ogre", "text": "Ogre\n\nOgre může označovat:\n\n\n"}
{"id": "559156", "url": "https://cs.wikipedia.org/wiki?curid=559156", "title": "Oleš", "text": "Oleš\n\nOleš ( עֹלֶשׁ, doslova „\"Čekanka\"“, v oficiálním přepisu do angličtiny Olesh) je vesnice typu mošav v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 35 metrů v hustě osídlené a zemědělsky intenzivně využívané pobřežní nížině respektive Šaronské planině, nedaleko od kopcovitých oblastí podél Zelené linie oddělujících vlastní Izrael v mezinárodně uznávaných hranicích od okupovaného Západního břehu Jordánu. Západně od vesnice protéká Nachal Alexander.\n\nObec se nachází 13 kilometrů od břehu Středozemního moře, cca 35 kilometrů severovýchodně od centra Tel Avivu, cca 53 kilometrů jižně od centra Haify a 12 kilometrů jihovýchodně od města Chadera. Oleš obývají Židé, přičemž osídlení v tomto regionu je etnicky převážně židovské. Západním směrem v pobřežní nížině je osídlení ryze židovské. Na severovýchod a jih od mošavu ovšem leží téměř souvislý pás měst a vesnic obývaných izraelskými Araby – takzvaný Trojúhelník (nejblíže je to město Kalansuva 5 kilometrů odtud). Tento pás narušuje jen židovské sídlo Bat Chefer přímo na východě. 3 kilometry od vesnice probíhá Zelená linie a za ní stojí arabské (palestinské město) Tulkarm. Společně se sousední vesnicí Be'erotajim vytváří Oleš jeden souvislý celek.\n\nOleš je na dopravní síť napojen pomocí místní komunikace, jež ústí do dálnice číslo 57. Východně od mošavu probíhá také dálnice číslo 6 (Transizraelská dálnice).\n\nOleš byl založen v roce 1949. Podle jiného zdroje došlo k založení vesnice až 21. února 1951. Jejími zakladateli byla skupina židovských přistěhovalců z Rumunska. Původně se nazývala Be'erotajim Bet (בארותיים ב'), ale roku 1952 získala nynější jméno.\n\nSprávní území mošavu dosahuje cca 3700 dunamů (3,7 kilometrů čtverečních). Místní ekonomika je založena na zemědělství (rostlinná i živočišná výroba).\n\nPodle údajů z roku 2014 tvořili naprostou většinu obyvatel v Oleš Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 1058 lidí. Během roku 2014 populace stoupla o 0,7 %.\n\n\n"}
