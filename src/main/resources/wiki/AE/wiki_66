{"id": "692262", "url": "https://cs.wikipedia.org/wiki?curid=692262", "title": "Radžib Našašibi", "text": "Radžib Našašibi\n\nRadžib Našašibi (: راغب النشاشيبي, : ראע'ב נשאשיבי, žil 1881–1951) byl palestinský arabský politik a starosta Jeruzaléma pod mandátní britskou správou v období od roku 1920 do roku 1934.\n\nNarodil se v roce 1881 v Jeruzalémě. Byl představitelem vlivné jeruzalémské rodiny \"Našašibi\". Absolvoval inženýrská studia na Istanbulské univerzitě a stal se okrskovým inženýrem pro oblast Jeruzaléma. Po celý život byl politickým a společenským oponentem další významné jeruzalémské rodiny, \"al-Husajní\", z jejíchž řad pocházel i pozdější muftí Jeruzaléma Amín al-Husajní. V roce 1914 byl zvolen do tureckého parlamentu v Instanbulu. Zastupoval Jeruzalém v tomto zákonodárném sboru i během první světové války. Zároveň řídil oddělení veřejných prací. V roce 1919 se zapojil do národních arabských politických aktivit a byl toho roku delegátem Všesyrského kongresu. Pak se vrátil do Jeruzaléma, kde se na téměř 15 let stal starostou, přičemž v této funkci vystřídal Musu al-Husajniho. Nástup do funkce usnadnilo i to, že další významný předák rodu al-Husajní, Amín al-Husajní tehdy po nepokojích v Palestině 1920 spolu s Arefem al-Arefem uprchl do Sýrie.\n\nPost starosty obhájil jako kandidát muslimských Arabů v komunálních volbách konaných 5. dubna 1927, v nichž zvítězil. Židé tvořili sice většinu populace, ale kandidáta na starostu nominovat nemohli). Místostarosty se stali Chajim Salomon (představitel židovské komunity) a Jakub Faradž (arabský křesťan).\n\nByl předákem Arabské národní strany založené roku 1923. V roce 1934 založil Stranu národní obrany. Zastupoval politické zájmy palestinských Arabů. Byl například členem delegace, která o státoprávním uspořádání Palestiny jednala v březnu 1930 v Londýně. V roce 1936 zasedl za Stranu národní obrany ve Vysokém arabském výboru, ale pak se z něj stáhl. Šlo o období Arabského povstání v Palestině. Nebyl jednoznačným odpůrcem rozdělení Palestiny na židovský a arabský stát, ale ve 40. letech 20. století nevyvíjel politické aktivity.\n\nAž v srpnu 1949 byl jmenován ministrem Jordánska pro uprchlíky a v září 1949 se stal prvním generálním guvernérem Arabské Palestiny (částí mandátní Palestiny dobytých Jordánskem – tedy Západní břeh Jordánu). V roce 1950 se stal jordánským ministrem zemědělství a později ministrem dopravy. Byl také pověřen funkcí kustoda svatých míst v Jeruzalému, což byl post na ministerské úrovni. Zemřel v lednu 1951.\n"}
{"id": "692263", "url": "https://cs.wikipedia.org/wiki?curid=692263", "title": "Malcocinado", "text": "Malcocinado\n\nMalcocinado je španělská obec situovaná v provincii Badajoz (autonomní společenství Extremadura).\n\nObec je vzdálena 163 km od města Badajoz. Patří do okresu Campiña Sur a soudního okresu Llerena. Je zde barokní kostel zasvěcený Antonínu z Padovy.\n\nV roce 1834 se obec stává součástí soudního okresu Llerena. V roce 1842 se obec jmenovala Villanueva de la Victoria a v roce 1857 čítala 208 usedlostí a 886 obyvatel.\n"}
{"id": "692267", "url": "https://cs.wikipedia.org/wiki?curid=692267", "title": "Dorintosh (Saskatchewan)", "text": "Dorintosh (Saskatchewan)\n\nDorintosh je vesnice v kanadské provincii Saskatchewan. Nachází se poblíž jezer Waterthen Lake a Greig Lake. Asi 5 km na sever od ní je východní vstup do provinčního parku Meadow Lake Provincial Park o rozloze asi 1600 km². Nejbližším městem je Meadow Lake na jih od Dorintoshe.\n\nPodle kanadského sčítání obyvatel z roku 2006 mělo Goodsoil 127 obyvatel (to značí 1,6% nárůst ze 125 osob v roce 2001, předtím se snížil od roku 1996 do roku 2001 o 6 %). Ti obývali 70 domácností (počet vzrostl ze 63 domácností v roce 2001). Střední věk obyvatelstva činil 43,5 roku (u mužů 45,2 a u žen rovných 43 let). V roce 2001 byl střední věk vyšší - 45,3 roku (u mužů 46,8 a u žen 44,5 roku).\n\n"}
{"id": "692268", "url": "https://cs.wikipedia.org/wiki?curid=692268", "title": "Tun-chuang", "text": "Tun-chuang\n\nTun-chuang (čínsky: tradiční znaky: 敦煌, pinyin: Dūnhuáng; jiný zápis tradičními znaky: 燉煌, zjednodušenými znaky 炖煌, pinyinem: Dùnhuáng) je městský okres na severozápadě čínské provincie Kan-su. Díky své strategické poloze bylo město Tun-chuang jedním z hlavních center hedvábné stezky.\n\nMěsto leží v oáze zahrnující jezera Jüe-ja-čchüan a Ming-ša Šan. V blízkosti města se nachází jeskyně Mo-kao, ve kterých bylo nalezeno obrovské množství uměleckých památek a literárních spisů.\n"}
{"id": "692274", "url": "https://cs.wikipedia.org/wiki?curid=692274", "title": "Rallye Monte Carlo 1996", "text": "Rallye Monte Carlo 1996\n\nRallye Monte Carlo 1996 byl úvodní podnik Mistrovství světa v rallye 1996 v kategorii W2L. Absolutním vítězem se stal Pattrick Bernardini s vozem Ford Escort RS Cosworth. Vítězem kategorie W2L byl Francois Delecour s vozem Peugeot 306 MAXI, který skončil absolutně druhý.\n\nSoutěž začínala hvězdicovou jízdou z pěti francouzských měst. Tým Škoda Motorsport startoval z Remeše. Hned v první etapě měla řada jezdců problémy s počasím. Ráno bylo teplo a sucho, ale v průběhu dne začalo sněžit. Po česti testech byly čeští piloti na dobrých pozicích. Pavel Sibera byl absolutně třináctý a Emil Triner patnáctý. Navíc vedli ve své třídě. Ve druhé etapě bylo ráno opět sucho, ale pak se spustil vydatný déšť. Před Siberu se posunul Erwin Weber s vozem Seat Ibiza Kit Car. Tou dobou druhý jezdec týmu Seat Sport - Jesus Puras odstoupil. Delecour stále vedl skupinu a pohyboval se na celkovém druhém místě, ale druhý jezdec týmu Peugeot Sport, kterým byl Francois Chatriot, vyletěl z trati a ztratil 43 minut. Na trať se sice vrátil ale po poruše spojky musel stejně ze soutěže odstoupit. Druhá část etapy byla kvůli sesuvům půdy značně zkrácena. Sibera se pohyboval na 13. místě absolutně, třetí v kategorii W2L a první ve své třídě a Emil byl ve všech kategoriích o jednu pozici za ním. Kategorii F2 stále bezchybně vedl Delecour. Poslední noční pátá etapa obsahovala tradiční zkoušku průsmykem Col de Turini. Navzdory velkému množství sněhu se již pořadí výrazně neměnilo.\n\n"}
{"id": "692279", "url": "https://cs.wikipedia.org/wiki?curid=692279", "title": "Šiloašský nápis", "text": "Šiloašský nápis\n\nŠiloašský nápis nebo Silvánský nápis (\"podle jeruzalémské čtvrti Silván\") je částí textu původně vyrytého do stěny Chizkijášova tunelu, který přivádí vodu z Gichonského pramene do Šiloašského rybníka ve Východním Jeruzalémě. Tunel byl objeven roku 1838 americkým biblistou Edwardem Robinsonem. Nápis je záznamem o dokončení ražby tunelu v 8. stol př. n. l. Patří k nejstarším známým nápisům tohoto druhu psaným v hebrejštině paleo-hebrejským písmem. Tradičně ze označuje jako \"pamětní nápis\", bývá mu však také připisován votivní význam.\n\nPřestože Chizkijášův tunel v 19. století důkladně zkoumali archeologové jako Dr. Edward Robinson, Sir Charles Wilson a Sir Charles Warren, nikdo z nich si nevšiml nápisu, patrně kvůli minerálním usazeninám, které ho téměř zakryly.\n\nPodle \"Easton's Bible Dictionary\" (1897) nápis vyrytý na východní straně asi 6 metrů od ústí tunelu objevil chlapec, který se brodil tunelem od Šiloašského rybníku.\n\nŠiloašský nápis byl tajně vysekán ze stěny tunelu v roce 1891 a rozbit na kusy. Ty se však podařilo zachránit díky úsilí britského konzula v Jeruzalémě, a byly pak umístěny do Istanbulského archeologického musea. Jeruzalémský starosta Uri Lupolianski při setkání s tureckým velvyslancem v Izraeli Namikem Tanem 12. července 2007 požádal, aby tabulka jako \"gesto dobré vůle\" mezi spojenci byla vrácena do Jeruzaléma. Turecko žádost odmítlo s tím, že Šiloašský nápis byl majetkem Osmanské říše, a patří tedy ke kulturnímu dědictví Turecké republiky. Přesto jako projev dobré vůle ze strany Turecka prezident Abdullah Gul zapůjčil nápis krátkodobě pro jeho vystavení v Jeruzalémě. .\n\nRoku 1899 byl objeven jiný tunel, rovněž vedoucí od Gichonského pramene k Šiloašskému rybníku, ale poněkud přímější trasou. Říká se mu \"Kanál ze střední doby bronzové\", jelikož byl podle Reicha vybudován kolem r. 1800 př. n. l. (ve střední době bronzové). Je to zhruba 7 m hluboká strouha zakrytá seshora kamennými deskami (ty pak byly zamaskovány zelení). Je o něco užší, přesto však téměř v celé délce průchozí. Kromě vyústění u Šiloašského rybníka má ještě několik menších výpustí, kterými byly zavlažovány zahrady v Kidrónském údolí. \n\nPravěký Jeruzalém, založený na horském hřbetu, byl dobře chráněný téměř ze všech stran, měl však jednu vojenskou nevýhodu: hlavní zdroj pitné vody, Gichonský pramen, se nacházel ve svahu nad Kidrónským údolím vně hradeb. Za případného obléhání by město o tento zdroj přišlo.\n\nBible zaznamenává, že král Chizkijáš (podle Albrighta 715–687 př.n.l.) z obavy před asyrským obležením nechal vyústění pramene zasypat a vodu odvedl tunelem do Šiloašského rybníka.\n\n2 Královská 20,20 (Ekumenický překlad): „O ostatních příbězích Chizkijášových, o všech jeho bohatýrských činech a jak udělal rybník a vodovod, jímž přivedl vodu do města, se píše, jak známo, v Knize letopisů králů judských.“\n\n2 Paralipomenon 32,2-4 (Ekum. překlad): „Když uviděl Chizkijáš, že Sancherib přitáhl a že se chystá do boje proti Jeruzalému, dohodl se s velmoži a bohatýry, že zasypou vodní prameny, které byly vně za městem, a ti mu poskytli pomoc. Shromáždilo se množství lidu a zasypali všechny prameny i potok, který protékal středem země. Řekli: \"Proč mají asyrští králové najít tolik vody, až přitáhnou?\"“\n\nZpočátku kvůli usazeninám téměř nečitelný nápis se pokusil přečíst profesor A.H. Sayce, později byl text očištěn s pomocí zředěné kyseliny, takže vystoupil zřetelněji. Skládá se ze šesti řádek, z nichž první je poškozena. Slova jsou oddělována tečkami. Pouze slovo \"zada\" ve třetím řádku je nejisté kvůli trhlině v kameni.\n\nPřeklad nápisu:\n\nNápis tedy zachycuje budování tunelu; podle textu dvě čety kopáčů postupovaly proti sobě z obou konců zároveň, až se setkaly uprostřed. Ve skutečnosti nebyl průběh tak jednoduchý, jak se zdá z nápisu; v místě setkání tunel náhle odbočuje v pravém úhlu a osy se přesně neshodují. Podle teorie současných archeologů byl směr kopání určován akusticky, jak tomu nasvědčuje i popis této techniky v Šiloašském nápisu. Často opomíjená poslední věta totiž ukazuje, že stavitelé znali hloubku tunelu pod povrchem v každém bodě jeho průběhu.\n\n\n"}
{"id": "692282", "url": "https://cs.wikipedia.org/wiki?curid=692282", "title": "Musa al-Husajni", "text": "Musa al-Husajni\n\nMusa al-Husajni, celým jménem Musa Kazim al-Husajni, zvaný též Baša (: موسى كاظم الحسيني, : מוסא כאט'ם אל-חוסייני, žil 1853–1934) byl palestinský arabský politik a starosta Jeruzaléma pod mandátní britskou správou v období od března 1918 do dubna roku 1920.\n\nNarodil se v roce 1853. Vystudoval Istanbul School of Administration a zastával mnoho správních funkcí v rámci Osmanské říše, včetně guvernéra Jemenu (v roce 1908). Počátkem první světové války odešel do penze. V březnu 1918 byl jmenován starostou Jeruzaléma, ale v dubnu 1920 byl sesazen ze svého postu britskou správou kvůli jeho ostře protisionistickým postojům, které se projevily během nepokojů v Palestině 1920. Během nich vystoupil například na demonstraci 4. dubna 1920, na které hovořil spolu s dalším významným lokálním politikem (a pozdějším starostou Arefem al-Arefem), na které dav skandoval: \"Palestina je naše zem a Židé jsou naši psi\". Angažoval se v arabských národoveckých organizacích. Patřil do vlivného jeruzalémského rodu \"al-Husajní\". Byl opakovaně volen za delegáta sjezdu Arabského výkonného výboru (v roce 1920 v Haifě, v roce 1922 v Nábulusu, v roce 1923 v Jaffě a ještě na sjezd tohoto výboru konaný v roce 1928). Podílel se na arabském politickém vedení v době nepokojů v Palestině roku 1929. Až do své smrti byl rovněž členem delegací palestinských Arabů pro vyjednávání s britskou správou. 27. října 1933 vedl arabskou demonstraci proti židovskému přistěhovalectví, na níž byl zraněn (přes své radikální postoje byl ovšem jedním z arabských pozemkových vlastníků, kteří potají prodávali půdu Židům). Zemřel 27. března 1934. Jeho synem byl palestinský povstalecký velitel z 30. a 40. let 20. století Abd al-Kadir al-Husajni.\n"}
{"id": "692284", "url": "https://cs.wikipedia.org/wiki?curid=692284", "title": "On the Level", "text": "On the Level\n\nOn The Level je osmé studiové album britské rockové skupiny Status Quo, vydané v roce 1975. Původní verze obsahuje deset skladeb, reedice z roku 2005 potom patnáct skladeb. Poslední skladba na reedici je Roadhouse Blues od skupiny The Doors.\n\n"}
{"id": "692285", "url": "https://cs.wikipedia.org/wiki?curid=692285", "title": "Oldřich Škácha", "text": "Oldřich Škácha\n\nOldřich Škácha (16. října 1941 Praha – 29. března 2014) byl český dokumentární fotograf, který je znám především díky fotografiím Václava Havla a dalších osobností z oblasti politiky a kultury.\n\nV roce 1959 se vyučil fotografem v družstvu Fotografia, v letech 1959–1963 vystudoval Státní grafickou školu v Praze. Nastoupil jako fotoreportér do časopisu \"Svět sovětů\" (1964–1966), poté pracoval jako svobodný fotoreportér pro různá nakladatelství a instituce (filmová studia Barrandov, \"Svobodné slovo\", \"Mladý svět\", \"Květy\" ad.). Po roce 1969 mu byla další činnost komunistickým režimem znemožněna. Sblížil se s osobnostmi okolo Václava Havla. V roce 1990 se stal jeho osobním fotografem.\n\nZemřel v roce 2014 ve věku dvaasedmdesáti let.\n\nŠkácha se věnoval portrétní a dokumentární fotografii. V 60. letech 20. století se zabýval i aktem, v sedmdesátých letech vytvořil několik kalendářů pro různé podniky.\n\n\n"}
{"id": "692286", "url": "https://cs.wikipedia.org/wiki?curid=692286", "title": "Aref al-Dadžani", "text": "Aref al-Dadžani\n\nAref al-Dadžani (: عارف الدجاني, : עארף א-דג'אני, žil 1856–1930) byl palestinský arabský politik a starosta Jeruzaléma na počátku mandátní britské správy v období let 1917–1918.\n\nNarodil se v roce 1856 v Jeruzalémě. Funkci starosty Jeruzaléma zastával na sklonku první světové války, v době počínající britské správy. V roce 1918 byl delegátem arabské \"Muslimsko-křesťanské asociace\", v lednu 1919 se stal jejím předsedou v Jeruzalémě a tím i předsedou této asociace jako takové. Svolal roku 1919 první Palestinský národní kongres, kde zazněly požadavky na nezávislý arabský stát spojený se Sýrií a kde byl odmítnut sionismus a židovské nároky na tuto oblast. Byl pak viceprezidentem Arabského výkonného výboru a jeho delegátem na kongresy tohoto výboru konané v roce 1920 v Haifě a v roce 1921 v Jeruzalémě. Spolu s Radžibem Našašibim vedli počátkem 20. let 20. století arabskou opozici, pak se ovšem politicky rozešli.\n"}
{"id": "692289", "url": "https://cs.wikipedia.org/wiki?curid=692289", "title": "Blizzard of Ozz", "text": "Blizzard of Ozz\n\nBlizzard of Ozz je debutové sólové studiové album anglického heavy metalového zpěváka Ozzy Osbournea, vydané v roce 1980.\n\n\n"}
{"id": "692292", "url": "https://cs.wikipedia.org/wiki?curid=692292", "title": "Odstřelovací puška", "text": "Odstřelovací puška\n\nOdstřelovací puška ( , , ) je palná zbraň používaná odstřelovači (policejními nebo vojenskými) k zneškodnění nebo zranění cíle na střední a dlouhé vzdálenosti.\n\nOdstřelovací pušky jsou zpravidla opatřeny optickými mířidly. Obvykle jde o puškohledy s různým zvětšením (většinou 3x až 12x), které zvětšují a přibližují obraz cíle a pomáhají tak střelci zamířit.\n\nHistorii způsobu boje podobného taktice odstřelovačů lze vysledovat i v období před zavedením palných zbraní. Naopak první ruční palné zbraně, například muškety s hladkým vývrtem hlavně a doutnákovým zámkem, nebyly pro přesnou střelbu na velkou vzdálenost vhodnými zbraněmi pro svou nízkou přesnost. \nVojsko je proto používalo především k hromadné střelbě na formace protivníka. \n\nJiný přístup se objevoval především na straně nových Američanů ve válce USA za nezávislost. Na počátku 18. století se v Pensylvánii vyráběly dlouhé pušky známé též pod názvem Kentucká puška. \nTato zbraň byla předovka s drážkovaným vývrtem hlavně a obvykle křesadlovým zámkem. Byla používána jak pro lov, tak ve francouzsko-indiánské válce a následně ve válce za nezávislost. Touto zbraní se střílelo běžně až na 270 metrů. Nevýhodou této zbraně byla pomalá střelba. Rychlost dosahovala maximálně jednu ránu za minutu.\nVýstřelem této zbraně byl 7. října 1780 zabit na vzdálenost 410 metrů britský kapitán Patrick Ferguson, který byl mimo jiné konstruktérem a propagátorem pušek nabíjených zezadu. Jím vedená jednotka se po jeho smrti vzdala. \n\nHistoricky známý zásah odstřelovače je zabití britského admirála Nelsona\n21. října 1805 v bitvě u Trafalgaru. Osudný výstřel vyšel ze standardní vojenské předovky s hladkým vývrtem a byl pravděpodobně veden na vzdálenost 75 metrů, což představovalo hranici účinného dostřelu této zbraně. \n\nÚčinnou a známou zbraní používanou a někdy i uváděnou jako první odstřelovačská puška je puška Whitworth. Tuto pušku vytvořil anglický vynálezce Joseph Whitworth v roce 1854. V roce 1857 ji nabídl Britské armádě namísto tehdy používané pušky Einfield. Puška byla technicky lepší a prokázala vysokou přesnost a dostřel. Z cenových důvodů ale nebyla přijata do výzbroje. Pro tuto pušku Whithworth vytvořil speciální způsob drážkování. Hlaveň má průřez šestihranu stočeného do šroubovice. Kulka má stejný tvar. Tím bylo dosaženo výborného utěsnění střely a relativně malého tření. Puška má ráži .451”. Je nabíjená zepředu a má perkusní zámek. Při testech bylo možno zasáhnou terč ve vzdálenosti 1830 metrů.\n\nUrčitý počet těchto zbraní byl dodán do států Konfederace v době občanské války. V roce 1862 byl touto puškou byl smrtelně zraněn generála Unie Whippl na vzdálenost 820 metrů. Na konci americké občanské války byly již odstřelovačské pušky vybaveny zaměřovací optikou.\n\n\n\n\n"}
{"id": "692293", "url": "https://cs.wikipedia.org/wiki?curid=692293", "title": "Husejn al-Husajni", "text": "Husejn al-Husajni\n\nHusejn al-Husajni, celým jménem Husejn Salim al-Husajni (: حسين الحسيني, : חוסיין אל-חוסייני, zemřel roku 1918) byl palestinský arabský politik a starosta Jeruzaléma v osmanském období a na počátku britské mandátní správy v období let 1909–1917.\nPatřil do vlivného a bohatého jeruzalémského rodu \"al-Husajní\". Jeho otec Salim al-Husajni byl koncem 19. století rovněž starostou města. 9. prosince 1917 se z titulu starosty Jeruzaléma vydal kontaktoval britské jednotky, které v té době pronikly do města. Husejn al-Husajni uměl anglicky, absolvoval školu ve čtvrti Americká kolonie, kam toho dne zašel pro radu. Zde si vzal bílý kapitulační prapor a s ním se vydal vstříc Britům. Poté, co narazil na britskou hlídku, provedl před ní oficiální uvitání a deklaraci složení zbraní.\n"}
{"id": "692294", "url": "https://cs.wikipedia.org/wiki?curid=692294", "title": "Gagman", "text": "Gagman\n\nGagman je československý komediální televizní seriál, který v letech 1986-1987 natočil režisér Juraj Herz. Vzhledem k poměrně krátké celkové stopáži byl ze seriálu sestříhán i film. Protože však seriál koprodukovala i tehdy západoněmecká společnost OKO-Film München, a režisér krátce po dokončení práce tamtéž emigroval, byl seriál v Československu uveden pouze jednou v květnu a červnu 1988 a film nebyl distribuován vůbec.\n\nNa území ČR se veřejné předvádění díla (v televizi, kinech apod.) prakticky nekoná – nejsou zmínky o tom, že by někdo zakoupil autorská práva. Naopak na Slovensku je seriál uváděn poměrně běžně, například byl reprízován Slovenskou televízií na přelomu let 2009/2010 na „Dvojke“ (dříve STV 2).\n\nSeriál popisuje dobu „zlatého věku americké grotesky“ - vznik němých zábavných filmů a to, jak zobrazují úsměvné příhody z reálného života i naprosto absurdní situace. Je zachycen také úpadek mnohých filmových společností po vynálezu zvukového filmu a pozdější retrománie 60. let, která nastala po uvedení střihového filmu Když komedie byla králem v roce 1960.\n\nV seriálu je důsledně dodržována stylizace do autentické podoby němých grotesek a laskavá ironie žánru (např. jízda kamery odhaluje v záběru domy „skutečného“ městečka Jollywoodu jako filmovou dekoraci). Hojně jsou parodovány i slavné pojmy - skupina přihlouplých strážníků Keystone Cops, slavné šlehačkové bitvy a také slavné filmové studio Macka Sennetta.\n\nSeriál přímo těží z výborného pantomimického umění herce Borise Hybnera, který si zahrál hlavní postavu tuláka a gagmana Ala.\n\nHorké léto roku 1913. Ve fiktivním americkém městečku Gagstone na předměstí Jollywoodu se tulák Al snaží zadarmo dostat do biografu Rialto. Nakonec se mu to povede, ale způsobí tím rozruch mezi diváky a je nucen opustit sál únikem přes promítací plátno. Snaží se získat zaměstnání - nejprve holiče, pak barmana, ale v obou profesích udělá víc škody než užitku a navíc se znelíbí strážníkovi Dewsburrymu. Do toho přijíždí do města počestná švédská dívka Joya, která hledá ženicha - její touha po vdavkách je však prudérními Američany pochopena zcela jinak a Joyu začne pronásledovat místní spolek počestných dam. Al získá práci jako kamelot, ale po nemilé příhodě v parku ho opět začne honit strážník Dewsburry. V přestávce mezi úprkem se stihne Al seznámit s Joyou a poradit jí, aby se stala herečkou. Krátce poté Dewsburry způsobí zmatek na ragbyovém stadionu a jeho samotného tak začnou pronásledovat rozzuření hráči i diváci. Díl vrcholí mohutnou honičkou všech zúčastněných - první utíká Joya, následují ji počestné dámy, Al, Dewsburry, ragbisté, fanoušci, strážníci a ostatní občané Gagstonu.\n\nAl opět zadarmo pronikne do kina Rialto, kde se seznámí s Mackem Bennethem - majitelem filmové společnosti Gagstone. Benneth ho angažuje jako gagmana a osobního poradce. Al se nachomýtne ke konkursu na novou herečku, kde doporučuje Joyu - ta při zkoušce způsobí zmatek, čímž se Bennethovi zalíbí a učiní z ní hvězdu. Oslava Joyiných narozenin se zvrhne v dortovou přestřelku a Benneth tak je inspirován k tomu, aby na stříbrné plátno proniklo téma šlehačkových bitev. Předváděná dortová přestřelka je tak intenzivní, že dorty létají i z plátna biografu mezi diváky. Ti tak zanevřou na Bennetha a jeho společnost Gagstone krachuje. Benneth se pokouší o sebevraždu, kterou se mu pokouší rozmluvit Al oblečený do uniformy seržanta Dewsburryho - ten si na něj zavolá posilu z okrsku a krátce nato je Gagstone zachráněn novým filmařským tématem: skupinou přitroublých gagstonských strážníků.\n\nRok 1916. Alovi s Joyou se opět podařilo dostat podfukem do kina, kde zhlédnou film \"Rozbitý budík\". Společnost Gagstone prosperuje, ale Benneth se chce stát klasikem stříbrného plátna a proto se mu příliš nelíbí Alovy komediální scénáře - touží po větším umění. Alovi jako herci však daří udělat nechtěnou komedii i z Hamleta, MacBetha či Napoleona Velikého. Al je proto vyslán na výzvědy ke konkurenci a přináší tak nová témata - orientální drama však při pokusu o realizaci opět skončí jako groteska, natáčení westernu překazí v exteriérech konkurence a v ateliéru neumění seržanta Dewsburryho a při natáčení hororu Frankenstein má Al tak dokonalou masku, že se celý filmový štáb krom Dewsburryho vyděsí a uteče. Benneth zanevře na klasická dramata a chce se dál věnovat už jen lehčímu žánru, ale Spojené státy vzápětí vstoupí do války a skoro všichni ze společnosti Gagstone odcházejí na frontu.\n\nV roce 1917 se Al opět zadarmo dostane do kina Rialto - je válka, kam byl odveden i personál kina a nemá tak ani kdo promítat. Celý Jollywood se rozplývá dojetím a tak se nezaměstnaný Al rozhodne jít také do války, ale u odvodu způsobí takový zmatek, že je proti své vůli z armády navždy vyřazen. Víceméně náhodou pak přivede na strážnici hledaného zločince a je veřejně pochválen náčelníkem stanice - ten ho dává za příklad ostatním tak dlouho, až se na Ala naštvou všichni ostatní strážníci a dělají si s Alem naschvály, které vyvrcholí poté, co se Al stane velitelovým zástupcem a ostatní strážníky důkladně drezíruje. V době jeho volna banda kriminálníků přepadne strážnici, osvobodí zatčeného a ukradne i uniformy. Zatímco se Al stane písařem, připraví náčelník tajnou akci, ale Al všechny své kolegy v civilu zatkne. Al nakonec riskantním postupem dostane za mříže celou zločineckou bandu, ale zásluhy jsou přičteny ostatním strážníkům. Brzy poté se konkurenční filmová společnost rozhodne natočit policejní zásah, ale režisér je spokojen až poté, co Al svou aktivitou způsobí skutečnou honičku strážců zákona s jeho narušiteli.\n\nRok 1918 - nezaměstnaný Al si v kině Rialto vydělá první dolar tím, že se stane pokladním, uvaděčem a promítačem pro zlého muže a jeho ženu a pustí jim film \"Muž na šlích\". Kino se mezitím začne plnit vojáky - skončila válka, muži se vrátili domů, všichni jsou šťastní a i Bennethova společnost Gagstone obnovuje činnost. Alovy nápadité scénáře jsou terčem zájmu konkurence (Guster Beaton, Charlie Joplin atd.) - Al objevuje témata drama s katem, milence pod postelí, dámy s psíčkem v altánu či zlobivého chlapce Al Caponeho. Nepovede se mu však shánění amatérské herečky - na plac se přivalí taková horda žen, že převálcují všechnu techniku i personál. Přes tyto drobné těžkosti společnost Gagstone natáčí na plné obrátky, má vlastní orchestr, obrovské studio s mnoha dekoracemi a množství písařek scénářů. Gagstone dosahuje vrcholu úspěšnosti a distributoři platí horentní sumy za filmy. V Bennethově koupelně se koná velká oslava, ale kromě společné vlahé sprchy v široké Bennethově vaně dojde vzápětí ke \"studené sprše\" - slavní Gagstonovci zhlédnou v kině Rialto první zvukový film. S novinkou se filmová společnost se nedokáže vyrovnat a definitivně krachuje.\n\nPo čtyřiceti letech se zestárlý tulák Al před kinem Rialto setkává s řadou někdejších známých - pozná ho však jen starý portýr kina a pozve ho do kina na projekci starých slavných filmů. Al se však rozčílí poté, co se na plátně objeví groteska s trucujícím automobilem, kterou nikdy nenatočil - použije svůj starý trik \"vstoupení do obrazu\" a záhy tuláka na plátně demaskuje jako převlečené děvče. Vzápětí ho chce předvést stárnoucí policista Dewsburry, ale Ala zahlédne nestárnoucí Joya a rozhodnou se spolu navštívit chátrající studia Gagstone, kde živoří sešlý majitel Benneth. Najmou si taxík, řízený podnapilým Speedym, a jejich zběsilou jízdu zkouší sledovat Dewsburry - v dešti mu však selže motocykl a tak za nimi vyrazí na jízdním kole. Al s Mackem se přivítají, Joya se Speedym obstarají hostinu, ale zanedlouho dojde k rozepři kvůli gramodesce. Al s Mackem si začnou dělat naschvály a jejich hádka vyvrcholí zničením Dewsburryho bicyklu. Do dusné atmosféry náhle vtrhnou novináři a filmoví producenti - náhodná projekce staré grotesky v Rialtu diváky zaujala a lidé jsou lační starých filmů. Al i Mack tedy mají finančně zajištěnou budoucnost - ale pro staré pány je to už příliš pozdě a tak jen smutně mávají na rozloučenou nestárnoucí Joye, která dosud nenašla manžela...\nV seriálu jsou obrazově přísně oddělovány záběry ze „skutečného“ gagmanova života (běžný barevný obraz) a záběry ze \"skutečných\" filmů a grotesek (monochromatický barevný nádech, zpravidla ve žlutém nebo azurovém odstínu - obdobně jako film \"Limonádový Joe aneb Koňská opera\"). Zvuk je „němý“ - děj je podkreslen scénickou hudbou a zvukovými efekty. Část děje je o třetinu zrychlená, aby tak byl nasimulován rozdíl mezi tehdy standardním posuvem filmu 16 obr/s a novější normou 24-25 obr/s.\n\nDortová přestřelka, která probíhá mezi 14. a 22. minutou druhého dílu, bývá označována za největší šlehačkovou bitvu v historii československého filmu.\n\nPo roce 1990 vyšlo několik alb hudebního skladatele Petra Hapky, které obsahují i motivy ze seriálu.\n\n"}
{"id": "692304", "url": "https://cs.wikipedia.org/wiki?curid=692304", "title": "Administrativní dělení Čínské lidové republiky", "text": "Administrativní dělení Čínské lidové republiky\n\nAdministrativní členění Čínské lidové republiky zahrnuje následkem velké rozlohy země a vysokého počtu obyvatel několik úrovní.\n\nNa první a zároveň nejvyšší, tzv. provinční úrovni, se země dělí na 33 celků (nepočítaje v to Tchaj-wan). Jedná se o 22 provincií (省; shěng), 5 autonomních oblastí (自治区; zìzhìqū), 4 přímo spravovaná města (直辖市; zhíxiáshì) a 2 zvláštní správní oblasti (特别行政区; tèbiéxíngzhèngqū) (případně ještě nárokovanou oblast, kterou je zmíněný Tchaj-wan).\n\nNa druhé úrovni administrativního dělení se nachází prefektury, kterých je 333. Na úrovni třetí se nachází okresy (2858), na čtvrté úrovni obce (40 858) a na páté úrovni vesnice.\n\nNa nejvyšší, provinční, úrovni se Čínská lidové republika dělí na 34 celků (prakticky na 33, jelikož provincie Tchaj-wan je ovládána vládou Čínské republiky). S výjimkou zmíněného Tchaj-wanu to jsou:\n\nPrefekturní úroveň je druhá nejvyšší úroveň administrativního rozdělení Čínské lidové republiky. Provincie a autonomní oblasti se dělí vesměs na městské prefektury, v menším počtu existují i autonomní prefektury, prefektury a ajmagy. Přímo řízená města tento stupeň nemají, jsou rozdělena na městské obvody, okresy a nové obvody.\n\nCelkem bylo v Čínské lidové republice k 31. prosinci 2005 333 správních celků druhé úrovně:\n\nNa třetí úrovni existovalo k 31. prosinci 2005 celkem 2 862 celků podřízených útvarům druhého stupně, přímo řízeným městům, nebo podprovinčním celkům:\n\nNa čtvrté úrovni existovalo k 31. prosinci 2005 celkem 41 636 celků podřízených útvarům třetího stupně:\n\nNa páté úrovni existuje množství drobných celků. Městská zástavba je rozdělena na obvody (\"še-čchü\", shèqū, 社区; \"siao-čchü\", xiǎoqū, 小区; nebo \"ťü-ču-čchü\", jū​zhùqū, 居住区), venkov na vesnice (\"cchun\", cūn, ). Obvodů je ve městech přes 80 tisíc, vesnic přes 600 tisíc. Nehrají valnou roli v systému výkonné moci, mají organizační význam (sčítání a evidence obyvatel, pošta, apod.).\n\nSubprovinční města (: český přepis \"fu-šeng-ťi-čcheng-š’\", pchin-jin fùshěngjíchéngshì, znaky ) je 15 (k 31. prosinci 2005) městských prefektur zahrnujících velká města. Stojí výše než celky na prefekturní úrovni. Jejich úřady mají vyšší pravomoci než úřady běžných městských prefektur, nicméně stojí níže než provincie, nebo přímo řízená města.\n\nJediná subprovinční autonomní prefektura (\"fu-šeng-ťi-c’-č’-čou\", fùshěngjízìzhìzhōu, ) leží na severozápadě Sin-ťiangu. Skládá se ze 12 celků – 2 prefektur, 7 okresů, 2 městských okresů a 1 autonomního okresu.\n\nZvláštní status mají subprovinční nové obvody (\"fu-šeng-ťi š’-sin-sia-čchü\", fùshěngjí shìxiáxīnqū, ; zkráceně nový obvod, \"sia-čchü\", xīnqū, ). Nejstarší existuje v Šanghaji (od roku 1993), po roce 2009 vznikly další čtyři i v Ťiencinu, Čchung-čchingu, Če-ťiangu a Kan-su. Vznikly reorganizací městských obvodů ve zvláštní ekonomické zóny, přičemž získaly pravomoci subprovinčních měst.\n\nMěstské podprefektury (fu-ti-ťi-š’, fùdìjíshì, ) jsou městské okresy s rozšířenými pravomocemi a zpravidla přímo podřízené provinční vládě.\n\n\n"}
{"id": "692305", "url": "https://cs.wikipedia.org/wiki?curid=692305", "title": "Greig Lake (Saskatchewan)", "text": "Greig Lake (Saskatchewan)\n\nGreig Lake je obec v Saskatchewanu. Nachází se poblíž stejnojmenného jezera. Nejbližším městem je Meadow Lake na jih od ní. Nedaleko směrem na západojihozápad se také rozkládá provinční park Meadow Lake Provincial Park\no rozloze 1 600 km.\n"}
{"id": "692307", "url": "https://cs.wikipedia.org/wiki?curid=692307", "title": "Faidi al-Alami", "text": "Faidi al-Alami\n\nFaidi al-Alami (: فيضي العلمي, : פאדי אל-עלמי, zemřel roku 1924) byl palestinský arabský politik a starosta Jeruzaléma v osmanském období v letech 1907–1909.\n\nV letech 1914–1918 byl poslancem správní rady sandžaku Jeruzalém v rámci osmanské správy. Jeho synem byl Musa al-Alami, významný palestinský arabský politik 20. století.\n"}
{"id": "692309", "url": "https://cs.wikipedia.org/wiki?curid=692309", "title": "Václav Mára", "text": "Václav Mára\n\nVáclav Mára (17. května 1842 Praha - 3. června 1902 Praha_Královské Vinohrady) byl český dřevorytec. Vytvářel rytiny pro časopisy \"Vosa\" (Brno, 1865-66), \"Světozor\" (1866-99) a \"Zlatá Praha\" (po r. 1899). Ilustroval i cestopisy arcivévody Ludvíka Salvátora. Určitou dobu redigoval obrázkovou část \"Světozoru\". Vynikal přesností a uměleckým provedením prací.\n\nNavštěvoval reálku u sv. Jakuba, tři roky studoval na pražské akademii a praxi získával v Bellmannově dřevoryteckém ústavu.\n\nV letech 1865-66 získal místo jako rytec ilustrací pro brněnský humoristický časopis \"Vosa\". Odtud se vrátil do Prahy, kde přijal místo vedoucího xylografického ústavu ve vydavatelství \"Světozoru\". Tam během následujících 33 let tvořil rytiny pro tisk většiny portrétů osobností a reprodukcí obrazů Josefa Mánesa. Jeho práce se vyznačovaly velkou přesností a uměleckým provedením, čímž úspěšně konkurovaly novým reprodukčním technikám. Nějakou dobu byl i redaktorem obrázkové části \"Světozoru\". Když se časopis roku 1899 spojil se \"Zlatou Prahou\", přešel do její redakce.\n\nVedle úkolů v redakci zpracovával ilustrace k cestopisům arcivévody Ludvíka Salvátora. Za život vytvořil stovky rytin. Roku 1891 získal na jubilejní výstavě za své práce čestné uznání.\n\nZemřel po delší nemoci, pohřben byl na Olšanských hřbitovech.\n\nDne 27. října 1867 se oženil s Antonií, rozenou Schäffnerovou (1845–??). Manželé Márovi žili na Královských Vinohradech a měli pět synů.\n\n"}
{"id": "692313", "url": "https://cs.wikipedia.org/wiki?curid=692313", "title": "Jusuf al-Chalidi", "text": "Jusuf al-Chalidi\n\nJusuf al-Chalidi celým jménem Jusuf Dija'udin Din al-Chalidi, zvaný též Paša (: يوسف ضياء باشا الخالدي, : יוסף אל-ח'אלידי, žil 1829–1907) byl palestinský arabský politik a starosta Jeruzaléma v osmanském období v letech 1899–1907.\n\nNarodil se v Jeruzalémě. Vzdělání získal v anglické misionářské škole a studoval ve Francii. Byl předsedou osmanského parlamentu a zástupcem Jeruzaléma v tomto parlamentu v roce 1877. Zastával četné správní posty v rámci Osmanské říše. Byl guvernérem kurdské provincie (napsal první arabsko-kurdský slovník), přednášel na Vídeňské univerzitě. Byl vicekonzulem Osmanské říše v ruském městě Poti (dnes Gruzie). V roce 1899 napsal dopis rabínu Cadoku Kahnovi, ve kterém zdůraznil, že Palestinu mohou Židé získat jen ve válce a vyslovil se proti židovskému usidlování v zemi.\n"}
{"id": "692315", "url": "https://cs.wikipedia.org/wiki?curid=692315", "title": "Seznam hvězd v souhvězdí Velkého psa", "text": "Seznam hvězd v souhvězdí Velkého psa\n\nToto je seznam významných hvězd v souhvězdí Velkého psa (\"Canis Major\"). Hvězdy jsou seřazeny podle zdánlivé hvězdné velikosti.\n\n\n"}
{"id": "692319", "url": "https://cs.wikipedia.org/wiki?curid=692319", "title": "Salim al-Husajni", "text": "Salim al-Husajni\n\nSalim al-Husajni též Salim Efendi al-Husajni (: سليم الحسيني, zemřel 1908) byl palestinský arabský politik a starosta Jeruzaléma v osmanském období v letech 1882–1897.\n\nPatřil do vlivné a bohaté jeruzalémské rodiny \"al-Husajní\". Jeho syny byli pozdější starostové Husejn al-Husajni a Musa al-Husajni. Byl členem jeruzalémské městské rady. Postavil si palác, později sídlo instituce \"Dar al-Tifl\". Je pohřben ve čtvrti Šejch Džarach, nedaleko American Colony Hotel.\n\n"}
{"id": "692322", "url": "https://cs.wikipedia.org/wiki?curid=692322", "title": "Abdelrahman al-Dadžani", "text": "Abdelrahman al-Dadžani\n\nAbdelrahman al-Dadžani byl palestinský arabský politik a starosta Jeruzaléma v osmanském období v letech 1863–1882. Byl členem rozvětvené a významné rodiny al-Dadžani, jejíž jméno bylo patrně odvozeno od osady Bajt Dadžan poblíž Jaffy (dnes zde stojí izraelské město Bejt Dagan). Abdelrahman al-Dadžani se stal v roce 1863 starostou Jeruzaléma, přičemž byl prvním faktickým starostou toho města coby předseda místní samosprávy. Jeruzalém byl tehdy druhým městem v Osmanské říši, které získalo samosprávný status.\n"}
{"id": "692324", "url": "https://cs.wikipedia.org/wiki?curid=692324", "title": "Pivovar Město Touškov", "text": "Pivovar Město Touškov\n\nPivovar Město Touškov se nachází vedle školy a kostela ve Městě Touškov, který dostal název kvůli odlišení u Touškova u Stoda.\n\nPivovar byl založen v roce 1544, ovšem některé prameny posunují jeho vznik až do roku 1618. Až do roku 1922 se jednalo o měšťanský pivovar, posléze byl do roku 1926 v soukromém vlastnictví (majiteli byli Jindřich Finger a Josef Schultes). Krize ve výrobě začala už za první světové války a skončila v roce 1930, kdy byl pivovar zrušen.\n\nDnes se v budovách bývalého pivovaru nacházejí byty a kino.\n\n"}
{"id": "692326", "url": "https://cs.wikipedia.org/wiki?curid=692326", "title": "Chloralhydrát", "text": "Chloralhydrát\n\nChloralhydrát (systematický název \"2,2,2-trichlorethan-1,1-diol\") je organická sloučenina používaná jako léčivo (sedativum a hypnotikum) a jako reagens a prekurzor. Označení „hydrát“ indikuje, že je tvořen jednou molekulou chloralu (trichloracetaldehydu) a jednou molekulou vody; nejedná se o skutečný hydrát, tedy o krystalizaci s vodou. Sumární vzorec sloučeniny je CHClO.\n\nChloralhydrát objevil v roce 1832 Justus von Liebig v Gießenu, když chloroval ethanol. Sedativní vlastnosti látky byly poprvé publikovány v roce 1869 a následně, díky snadné syntéze, se používání chloralhydrátu široce rozšířilo. Koncem 19. století byl široce nadužíván jako léčivo i zneužíván jako rekreační droga. Chloralhydrát je rozpustný ve vodě i v ethanolu, snadno tvoří koncentrované roztoky. Roztok v ethanolu zvaný „knockout drops“ se používal k přípravě drogy Mickey Finn. Mezi pozitivnější oblasti použití chloralhydrátu patří využití jako čistidlo na chitin a vlákna a jako klíčová složka Hoyerova fixačního média pro přípravu trvalých nebo polotrvalých mikroskopických preparátů malých organismů, histologických řezů a chromozomových vzorků. Vodný roztok chloralhydrátu je součástí Melzerova činidla používaného v mykologii.\n\nChloralhydrát je (společně s chloroformem) vedlejším produktem při chlorování vody, ve které jsou přítomny organické zbytky. Koncentrace však zřídka překračuje 5 µg/l.\n\nChloralhydrát se vyrábí z chloru a ethanolu v kyselém roztoku. Za zásaditých podmínek nastává haloformní reakce a vzniká chloroform.\n\nChloralhydrát je výchozím bodem pro syntézu složitějších chemikálií. Je materiálem pro výrobu chloralu, který se vyrábí destilací směsi chloralhydrátu a kyseliny sírové, které zde slouží jako desikant.\n\nVýznamná je například syntéza isatinu. Zde chloralhydrát reaguje s anilinem a hydroxylaminem a vzniká kondenzační produkt, který se cyklizuje v kyselině sírové na cílovou sloučeninu:\n\nChloralhydrát se používá pro krátkodobou léčbu nespavosti a jako sedativum při menších lékařských a zubařských zákrocích. Byl však v podstatné míře vytlačen v polovině dvacátého století barbituráty a následně benzodiazepiny. Také se dříve používal ve veterinárním lékařství jako celkové anestetikum. Dnes se běžně používá jako složka veterinárního anestetika Equithesinu. Stále se také používá jako sedativum před vyšetřením EEG, protože je jedním z mála dostupných sedativ, která nepotlačují epileptiformní výboje.\n\nTerapeutické dávky při léčbě nespavosti účinkují do 60 minut, chloralhydrát se metabolizuje za čtyři minuty esterázami v červených krvinkách a plazmě na trichlorethanol a o mnoho hodin později na kyselinu trichloroctovou. Vyšší dávky mohou tlumit dýchání a snižovat krevní tlak.\n\nDlouhodobé užívání chloralhydrátu je spojeno s rychlým vývojem tolerance a možnou závislostí. K nežádoucím účinkům patří vyrážka, žaludeční nevolnost, případně i vážné selhání ledvin, srdce nebo jater.\n\nAkutní předávkování je často charakterizováno nauzeou, zvracením, schváceností, křečemi, pomalým a nepravidelným dýcháním, srdeční arytmií a kómatem. Pro potvrzení diagnózy (a též pro zjištění příčiny smrti) lze měřit koncentrace chloralhydrátu a trichlorethanolu, hlavního aktivního metabolitu, v krvi, séru a plazmě. Náhodné předávkování u malých dětí se vyskytlo při podávání chloralhydrátu u drobných chirurgických a zubařských zákroků. Pro urychlení odstraňování látek z krve lze použít hemodialýzu.\n\n"}
{"id": "692327", "url": "https://cs.wikipedia.org/wiki?curid=692327", "title": "Ahmad Agha Duzdar", "text": "Ahmad Agha Duzdar\n\nAhmad Agha Duzdar, celým jménem Ahmad Agha Fadhelaldin Agha al-Asali Duzdar byl palestinský arabský politik a starosta Jeruzaléma v osmanském období v letech 1838–1863.\n\nNešlo o starostenský post v pravém slova smyslu (samosprávu získalo město Jeruzalém až za jeho nástupce Abdelrahmana al-Dadžaniho). Jeho oficiální titul byl \"Otomanský guvernér Jeruzaléma\". Vyjednával s prvními židovskými politickými představiteli ve městě, včetně Mosese Montefiora. V roce 1840 podepsal petici Muhamada Šarifa, která vyzývala k tomu, aby „\"Židům nebylo umožněno provést dlažbu a aby jim bylo zapovězeno zvedat hlasy a vystavovat své knihy u Západní zdi\".“ V roce 2005 turecká vláda provedla po konzultaci s náboženskou správou Wakf opravu jeho hrobu, který se nachází na jižním konci hřbitova ve čtvrti Mamila v Západním Jeruzalému.\n"}
{"id": "692332", "url": "https://cs.wikipedia.org/wiki?curid=692332", "title": "Projekt 20380", "text": "Projekt 20380\n\nProjekt 20380, jinak též třída Stěreguščij, je třída víceúčelových korvet ruského námořnictva. Třída tvoří, společně s fregatami Projektů 22350 a 11356, jádro programu obnovy ruské floty. Hlavním posláním korvet této třídy je pobřežní hlídkování, ničení ponorek a obrana konvojů. Napadat mohou hladinové, vzdušné a pozemní cíle i ponorky. Na prototypovou jednotku navazuje devět vylepšených korvet nesoucích lepší protiletadlovou výzbroj, které některé prameny označují jako Projekt 20381. Dalším vývojem korvet vznikla výrazněji upravená zvětšená varianta Projekt 20385, objednaná ve čtyřech kusech. Exportní varianta nese označení Projekt 20382 Tigr, přičemž první dva exempláře v červnu 2011 objednalo Alžírské námořnictvo.\n\nCelkem by pro ruské námořnictvo mělo být postaveno 20 korvet této třídy. Konečný počet ale může být i menší. Do roku 2018 bylo do služby přijato šest korvet této třídy.\n\nJedná se o první nové sériově stavěné válečné lodě vyvinuté pro ruské námořnictvo od skončení studené války (doposud si vystačilo s dostavbou lodí převážně rozestavěných ještě v 80. letech), první ruské univerzální korvety, první ruské válečné lodě s širokou aplikací stealth technologií a rovněž první ruské (i sovětské) korvety vybavené palubním vrtulníkem.\n\nOd poloviny 80. let zvažovalo sovětské námořnictvo různé varianty náhrady dosavadních tříd protiponorkových a úderných korvet. Původně měly protiponorkové lodě nahradit plavidla Projektu 11661 Gepard (nyní stavěny pro Kaspickou flotilu a pro export) a úderná plavidla nerealizovaného Projektu 12440 Grom. Nedostatek finančních prostředků vedl k tomu, že bylo brzy upřednostněno nahrazení obou kategorií jediným typem větších univerzálních fregat Projektu 12441. První jednotka sice byla rozestavěna, mezitím se však změnila ruská námořní doktrína a bylo rozhodnuto provést obnovu flotily pomocí většího počtu korvet pro pobřežní operace, doplněných menším počtem fregat pro oceánské operace (vybrány byly fregaty Projektu 22350, protože se však jejich vývoj opozdil, doplní je ve službě několik fregat Projektu 11356).\n\nVe výběrovém řízení na korvety, které by nahradily plavidla Projektů 1124, 1234, 133 a 1135, v roce 2001 zvítězila konstrukční kancelář CMKB Almaz, která korvety staví v loděnici Severnaya Verf v Petrohradu (pouze korvety určené pro Kaspickou flotilu se staví v Zelenodolsku). Stavba prototypové jednotky Projektu 20380, která dostala tradiční jméno \"Stěreguščij\", byla zahájena v roce 2001. Toto plavidlo mělo protiletadlovou obranu provizorně řešenou instalací hybridního systému bodové obrany. Následujících devět sériových korvet Projektu 20380 (dle některých pramenů 20381) se liší právě především složením protiletadlové výzbroje.\n\nDalší modernizací celé konstrukce je Projekt 20385, jehož stavba byla zahájena roku 2012 v podobě korvety \"Gremjaščij\". Ta se liší především prodlouženým trupem a zesílenou výzbrojí. Verze projekt 20385 byla kritizována kvůli vysoké ceně a příliš silné výzbroji. Největší potíže ale patrně způsobilo užití západních dieselových motorů MTU, jejichž dodávky byly přerušeny kvůli sankcím uvaleným na Rusko v souvislosti s konfliktem na Ukrajině. Diesely MTU musely být nahrazeny ruskými DDA12000. Rozestavěny byly celkem čtyři korvety verze Projekt 20385. Prototypová korveta \"Gremjaščij\" zahájila zkoušky v prosinci 2019.\n\nJednotky této třídy:\n\nPlavidla mají modulární konstrukci, v níž jsou široce uplatněna opatření na redukci radiolokační odrazové plochy plavidel (viz stealth). Povrch nástaveb a stožárů je tvořen velkými rovinnými plochami odkloněnými od kolmice a velká část trupu je navíc pokryta materiálem pohlcujícím radarové vlny. Korvety mají tradičně ocelový trup, nástavby jsou z velké části kompozitové (především se jedná o třívrstvý sendvič s pěnovým jádrem a vnějšími vrstvami z polyesterového sklolaminátu). Ušetřená hmotnost je využita pro lepší elektroniku a výzbroj. Použití kompozitů rovněž snižuje magnetickou signaturu plavidel.\n\nTrup je rozdělen do devíti vodotěsných oddělení, přičemž v boji mohou být zatopeny dvě z nich. Charakteristická je pro tato plavidla jejich široce vykrojená tzv. atlantická příď a principiálně nové tvarování podhladinové části trupu, které snižuje jeho hydrodynamický odpor. Pod přídí je umístěna rozměrná hruška sonaru, díky které má korveta ponor plných 7,95 metru. Nautické vlastnosti zlepšuje pár aktivních ploutvových stabilizátorů a pevné stabilizační kýly.\n\nNa vrcholu integrovaného stožáru je, v kulovém pouzdru, umístěn 3D radar Furke-2 s dosahem 150 km. Pod ním umístěn systém Monument-A sloužící k navádění protilodních střel, detekci hladinových cílů a radiotechnický průzkum. K řízení palby kanónů slouží systém 5P10 Puma-02 a na palubě jsou též tři navigační radary. V příďové hrušce je sonar Zarja-2 a dvě antény sonaru Paket-A, využívaného systémem Paket-NK (viz výzbroj). Ze zádě korvety je spouštěn vlečný sonar Minotaur-M. Palubní bojový řídící systém je typu Sigma 20380.\n\nHlavňovou výzbroj představuje 100mm kanón Arsenal A-190 umístěný ve speciálně tvarované věži na přídi. Kanón má kadenci 80 ran/min a dostřel 21 km. Za dělovou věží se nachází jeden hybridní obranný systém Kortik-M (v kódu NATO CADS-N-1), jehož modul tvoří blok senzorů, dva 30mm kanóny a řízené střely 9M311 s doletem 10 km. Zásoba munice systému Kortik je 3 000 nábojů a 32 řízených střel. Protivzdušnou obranu doplňují dva hlavňové systémy AK-630M s dosahem 5 km, umístěné po stranách komínu. Každý disponuje 3 000 náboji.\n\nRaketovou údernou výzbroj korvet tvoří dva čtyřnásobné odpalovací kontejnery 3S-24 pro protilodní střely Ch-35 Uran (v kódu NATO SS-N-25) s dosahem 120 km. Kontejnery jsou umístěny mezi hlavní nástavbou a komínem. Obdélníkové kryty po stranách hangáru kryjí dva otočné čtyřnásobné 330mm torpédomety SM-588 systému Paket-NK, sloužícího k ničení ponorek i jejich útočících torpéd (pomocí antitorpéd). Posádka má palubě i nějaké ruční zbraně, včetně osmi z ramene vypouštěných protiletadlových raketových kompletů 9K38 Igla. Na zádi je přistávací plocha a hangár pro jeden průzkumný a protiponorkový vrtulník Ka-27PL.\n\nZdrojem elektrické energie pro palubní systémy jsou čtyři dieselgenerátory 22-26DG, každý o výkonu 630 kW. Pohonný systém je koncepce CODAD. Tvoří ho dvě jednotky DDA-12000, z nichž každá roztáčí pětilistý lodní šroub. Každou jednotku tvoří dva diesely typu 16D49, každý o výkonu 4 285 kW a převodové ústrojí. Spaliny jsou odváděny jedním komínem, vybaveným zařízením pro jejich ochlazování. Nejvyšší rychlost korvet dosahuje 27 uzlů. Dosah je 3 500 námořních mil při ekonomické rychlosti 14 uzlů.\n\n\n"}
{"id": "692341", "url": "https://cs.wikipedia.org/wiki?curid=692341", "title": "Erkki Lehtonen", "text": "Erkki Lehtonen\n\nErkki Lehtonen (* 9. ledna 1957 v Tampere) je bývalý finský hokejový útočník.\n\nSvou hokejovou kariéru začal společně s bratrem Anteronem v rodném městě v týmu Tappara. V létě roku 1976 odešel do Severní Ameriky, kde hrával jednu sezónu v lize British Columbia Hockey League v týmu Bellingham Ice Hawks. Po sezóně se vrátil zpět do mateřského týmu, kde debutoval v nejvyšší seniorské lize SM-liiga a s týmem dokráčel až do finále playoff. V mateřském týmu Tappara hrával jedenáct sezón (1977/88) v nichž získal s týmem šest titulů a dvakrát prohráli ve finále playoff. Sezónu 1988/89 odehrál v Německé nejvyšší lize Bundesliga v týmu Berlin Capitals. Po roce strávené v Bundeslize se vrátil zpět do mateřského týmu, kde odehrál poslední dvě sezóny v kariéře. Ve věku 34 let ukončil hráčskou kariéru.\n\n\n"}
{"id": "692343", "url": "https://cs.wikipedia.org/wiki?curid=692343", "title": "Eikonálová rovnice", "text": "Eikonálová rovnice\n\nEikonálová rovnice je jednou ze základních rovnic geometrické (paprskové) optiky. Jedná se o nelineární diferenciální rovnici, která ukazuje vztah mezi vlnovou optikou a geometrickou optikou. Eikonálová rovnice se dá odvodit z Maxwellových rovnic. Do nich dosadíme intenzitu harmonické rovinné vlny ve tvaru:\n\nformula_1\n\nkde formula_2 je amplituda intenzity elektrického pole, formula_3 je frekvence světla, k je velikost vlnového vektoru a S je eikonál.\n\nPo dosazení E(r,t) tohoto tvaru do Maxwellových rovnic získáme podmínku pro nenulovost pole – eikonálovou rovnici.\n\nEikonálová rovnice:\n\nformula_4\n\nkde S je eikonál, n je index lomu prostředí\n\nPři známém průběhu indexu lomu lze z eikonálové rovnice určit tvar vlny. Geometrické místo bodů s konstantní hodnotou eikonálu určuje vlnoplochu. Paprsek v geometrické optice pak definujeme jako normálu k této vlnoploše.\n"}
{"id": "692345", "url": "https://cs.wikipedia.org/wiki?curid=692345", "title": "Hedvika ze Schaunberga", "text": "Hedvika ze Schaunberga\n\nHedvika ze Schaunberga († 1315) pocházela z hornorakouského rodu Schaunbergů. \n\nJejími manžely byli postupně Jindřich IV. z Kuenringu, Vok I. z Rožmberka (od roku 1257), Fridrich ze Stubenberga. Během pětiletého manželství s Vokem z Rožmberka se jí narodili synové Jindřich a Vítek. Rod Schaunbergů se stal nejbližším spojencem Rožmberků až do počátku 15. století (tehdy byl na hradě Schaunbergu uvězněn a ukryt zajatý král Václav IV.).\n\n"}
{"id": "692346", "url": "https://cs.wikipedia.org/wiki?curid=692346", "title": "Quiraing", "text": "Quiraing\n\nQuiraing (v gaelštině \"Cuith-Raing\") je skalní formace tektonického původu na severní straně vrchu Meall na Suiramach, který je nejsevernějším výběžkem horského pásma Trotternish Ridge na ostrově Skye (souostroví Vnitřní Hebridy, které patří ke Skotsku).\nQuiraing patří mezi nejfotografovanější přírodní scenérie Hebrid, vzhledem k špatnému počasí a odlehlé poloze však není zatížen masovou turistikou. Přístup je z obcí Staffin a Flodigarry na severním pobřeží poloostrova Trotternish, alternativně z Uigu na západním pobřeží přes vrchol Meall na Suiramach. Z vrcholu je za příznivých povětrnostních podmínek dobrý výhled na okolí Loch Torridon a hory v oblasti Wester Ross.\n\nNázev pochází ze staronorštiny, původně zněl \"Kvi Rand\", což znamená \"kruhový ovčín\". Uprostřed tohoto prostoru v oblasti Quiraingu se totiž nachází vyvýšená skalní plošina, zvaná \"The Table\" (tj. \"Stůl\"), na níž prý místní obyvatelé ve středověku ukrývali svá stáda před vikingskými nájezdníky.\n\nPoloostrov Trotternish je tvořen převážně magmatickými třetihorními horninami , jimiž byly před zhruba 60 milióny let překryty starší usazeniny z jurského období. Formace Quiraing vznikla střižným pohybem dvou zemských desek. Zlom je stále aktivní a silnice z Flodigarry se musí často opravovat. Ve vrcholových partiích se vyskytují různé bizarní skalní tvary, z nichž mezi nejznámější patří 37 metrů vysoká \"The Needle\" (\"Jehla\").\n\nV horninách Quiraingu se vyskytují různé druhy minerálů, zejména ze skupiny zeolitů. Mezi zdejšími minerály lze jmenovat například analcim, chabazit, levynit, mezolit, pektolit, stilbit či thomsonit.\n\nDramatická scenérie skalní formace Quiraingu našla uplatnění při natáčení exteriérů několika filmů. V roce 1974 to byl například sci-fi film \"The Land that Time Forgot\", v roce 1986 byly v prostoru plošiny The Table natočeny některé záběry pro film \"Highlander\" a v roce 1996 režisér Lars von Trier natáčel na cestě přes Quirang u Staffinu pasáže z filmu \"Breaking the Waves\". Dalšími filmy byly \"Stardust\" (Hvězdný prach, 2007), \"Snow White and the Huntsman\" (2012), \"Macbeth\" (2015) a \"King Arthur: Legend of the Sword\" (2017).\n\n"}
{"id": "692350", "url": "https://cs.wikipedia.org/wiki?curid=692350", "title": "Rodový strom", "text": "Rodový strom\n\nRodový strom je strom, který byl vysazen při významné rodové události, zpravidla založení nového statku, dokončení stavby, narození prvního potomka, narození prvního syna, případně za každého z první generace narozených na novém statku. Stáří tohoto obyčeje není přesně známo, nicméně lze podle nejstarších živých rodových stromů předpokládat, že sahá minimálně 800 let do minulosti. Místy (převážně na venkově) se tento zvyk drží dodnes.\n\nTypickým rodovým stromem Českých zemí jsou lípy (původní druhy lípa velkolistá a srdčitá), v horských polohách spíše lípy velkolisté a javory kleny. Jiné druhy se objevují spíše výjimečně.\n\nRodové stromy mívaly i praktickou funkci – chránily stavení před bleskem (resp. fungovaly jako hromosvod), poskytovaly stín v horkém létě a úkryt před deštěm.\n\nProtože rodové stromy nebyly pěstovány kvůli zisku dřeva a věřilo se, že dokud strom nezahyne, nevymře ani rod, nebyly kácené a mohly se dožít velmi vysokého věku. Mnohé z nejstarších památných stromů proto patří právě mezi rodové. Kvůli problématickému určení věku dutých stromů ale často nelze prokazatelně zjistit, zda byl strom jako rodový již vysazen, nebo zda se jím stal až později, kdy k němu byl přistavěn statek. Stromy obvykle byly pojmenovány po majiteli statku.\n\n"}
{"id": "692357", "url": "https://cs.wikipedia.org/wiki?curid=692357", "title": "Mistrovství světa v rallye 2006", "text": "Mistrovství světa v rallye 2006\n\nMistrovství světa v rallye 2006 (: \"World Rallye Championchip 2006\") byla série závodů mistrovství světa v rallye v roce 2006. Zvítězil v něm opět Francouz Sébastien Loeb s vozem Citroën Xsara WRC. Titul mezi týmy vyhrál Ford M-Sport.\n\n\n\n\n\n\n\n\n\n\n\n\n\n\n\n\n\n\n\n"}
{"id": "692360", "url": "https://cs.wikipedia.org/wiki?curid=692360", "title": "Šlacha", "text": "Šlacha\n\nŠlacha (\"lat. tendo\") je silný vazivový provazec připojující sval ke kosti. Úlohou šlachy je přenášet sílu stahujícího se svalu a tím uvést kost do pohybu.\n\nŠlachy na jednom konci vyrůstají ze svalového bříška (smrštující se tkáň) a na druhém přirůstají ke kostní bláně, okostici. Některá vlákna pronikají až do hlubších kostních struktur. Protože množství šlach vykonává ohýbací a napřimovací pohyb v kloubech, jsou ke kostěným strukturám přichyceny poutky či vazy (\"lat. retinacula\"), aby šlachy od kostěných struktur neodstávaly. Tím nutně klouzají po kostěných strukturách za vzniku velkých tahových sil. Na takových místech šlachy probíhají tzv. šlachovými pochvami, obaly s dvojitou stěnou vyplněnou tekutinou, v níž kloužou a promazávají se. Při dlouhodobém výkonu stejného pohybu může mazivová tekutina vysychat nebo se naopak zmnožit, takže vrstvy pochvy se o sebe začnou bolestivě odírat za praskavého zvuku (tzv. \"krepitace\"). Dlouhodobé či nárazové zatížení šlach tak může způsobit zánět - \"tenditidu\" či \"tendosynovitidu\" (zánět šlachového obalu). Nejznámějším příkladem zánětu šlach je syndrom karpálního tunelu, či tzv. tenisový loket.\n\nJelikož jsou šlachy avaskulární tkání (nemají žádné krevní zásobení a mají málo nervových zakončení), jejich přítomnost v těle je cítit až při poranění. Známé jsou např. ruptury achillovy šlachy u neprocvičených sportovců (sálové sporty) či během dlouhých pochodů vojáků. \n\nOperativou šlach se zabývá ortopedie. Volbou při ztuhlosti svalů a s tím spojenou adhézí šlach náleží měkkým technikám fyzioterapie. \n\n\n"}
{"id": "692362", "url": "https://cs.wikipedia.org/wiki?curid=692362", "title": "Hardekové", "text": "Hardekové\n\nPáni z Hardeka (též z Hardeggu) či jen Hardekové, (Hardeggové) je hraběcí rod, odvozující svůj původ od hradu a hrabství Hardegg na rakousko-moravském pomezí.\n\nJméno Hardegg nosilo v minulosti několik šlechtických rodů, z nichž některé více či méně zasáhly také do českých dějin.\n\nPrvním z nich byli hrabata z Hardegga a Plainu, kteří vymřeli roku 1260 a od roku 1187(88) měli titul hrabě. Po nich následovala linie, kterou založil Pertolt z Rabenswalde roku 1278, vyhaslá roku 1483. Roku 1495 získali hrabství Hardegg Prueschenkové ze Stettenbergu, rod štýrského původu, kteří přijali jméno Hardegg a používají jej dodnes.\n\nMezi významné osobnosti rodu patří bratři\n\n\n\n\n"}
{"id": "692363", "url": "https://cs.wikipedia.org/wiki?curid=692363", "title": "Alternativní trest", "text": "Alternativní trest\n\nAlternativní trest je neformální označení obvykle pro jiné tresty než trest odnětí svobody. Český trestní zákoník (zákon č. 40/2009 Sb.) však spojení „alternativní trest“ nepoužívá a nezná.\n\nTrest se označuje jako alternativní, pokud tvoří určitou alternativu k nepodmíněnému trestu odnětí svobody. Tyto tresty tedy nezavírají pachatele do vězení, ale ukládají mu jiná omezení a povinnosti. Směřují k nápravě spáchaného trestného činu a k nápravě delikventa, ne k odplatě ve smyslu retribučních trestních teorií. Smyslem alternativního trestu je taktéž omezit nežádoucí projevy prizonizace, jako je např. tzv. \"syndrom otáčivých dveří\", což je označení pro situaci, kdy se propuštěný pachatel není schopen uchytit v nekriminálním prostředí a vrací se zpět na kriminální dráhu. Určité naděje byly vkládány taktéž v ulehčení přeplněných věznic od přílivu nových odsouzenců k trestu odnětí svobody.\n\nS alternativními tresty úzce souvisí koncept tzv. restorativní trestní justice. V klasickém konceptu retribuční justice se na trestný čin pohlíží jako na konflikt jednotlivce se státem. Hledí se tedy především na narušení právního řádu, kdežto případné nároky poškozeného se v trestním řízení neřeší. V restorativním konceptu se hledí na trestný čin také jako na konflikt mezi jednotlivci a bere se ohled na poškození oběti. Snahou je dojít k urovnání konfliktního stavu, způsobeného spáchaným trestným činem (za participace pachatele), a pomoci pachateli nalézt cestu zpět do společnosti. Nicméně, tento přístup nelze aplikovat na všechny trestné činy, neboť jejich povaha ho může prakticky znemožnit.\n\nS výkonem řady alternativních trestů souvisí tzv. Probační a mediační služba, která v přípravném řízení zjišťuje podmínky pro možné uložení trestu a vykonávacím řízení zajišťuje průběh uložených trestů, popř. výchovných opatření dle zákona č. 218/2003 Sb., o soudnictví ve věcech mládeže. Taktéž vykonává dohled nad osobami podmíněně propuštěné z trestu odnětí svobody či ochranného léčení, nabízí zprostředkování mediace mezi pachatelem a obětí či vypomáhá odsouzenému k integraci do společnosti, např. prostřednictvím probačních resocializačních programů.\n\nTresty jsou seřazeny dle jejich pořadí v zákoně, tedy od nejpřísnějšího domácího vězení po zákaz vstupu na sportovní, kulturní a jiné společenské akce. Určitou výjimkou je trest vyhoštění, který sice znamená podstatný zásah do práv a svobody jedince, nicméně ho nelze uplatnit na občany České republiky. Taktéž určitou výjimkou je podmíněné odsouzení k trestu odnětí svobody (popř. s uloženým dohledem), neboť samotné odnětí svobody je v našem trestním právu nejpřísnější trest, nicméně, tato varianta už ze své podstaty znamená menší zásah do práv a svobody jedince, než trest domácího vězení.\n\nDomácí vězení je z pohledu novodobého českého státu novinkou, ukotvenou v novém trestním zákoníku. Jde o druhý nejpřísnější trest po trestu odnětí svobody. Jeho podstatou je omezení pohybu odsouzeného v určitých hodinách (zpravidla od 20h do 05h) po dobu maximálně 2 let. V tento čas je odsouzený povinen zdržovat se v místě stanoveném soudem, zpravidla ve svém stálém bydlišti. Tímto má dojít k určitému omezení a kontrole pachatele bez jeho vytržení ze sociálního prostředí. Kontrolu provádí namátkově pracovníci Probační a mediační služby ČR, kteří o průběhu informují soud. Pokud pracovníci zjistí nepřítomnost odsouzeného ve stanovený čas ve stanoveném obydlí a odsouzený nemá přijatelnou omluvu (např. náhlá zdravotní komplikace potvrzená lékařem), může soud přeměnit nevykonanou část trestu domácího vězení v trest odnětí svobody.\n\nPodmíněné odsouzení k trestu odnětí svobody je dnes nejčastěji ukládaný trest. Týká se trestu odnětí svobody nepřevyšujícího tři léta, a uděluje se za předpokladu, že není třeba výkonu trestu k nápravě pachatele. V případě, že soud uzná za vhodné pachatele zvýšeně sledovat a kontrolovat chování, může navíc stanovit dohled.\n\nTrest obecně prospěšných prací umožňují pachateli méně závažné trestné činnosti odčinit své jednání prací k obecně prospěšným účelům. Trest obecně prospěšných prací je možno udělit v rozsahu 50 až 300 hodin. Tyto hodiny je odsouzený povinen odpracovat do jednoho roku ode dne, kdy mu byl výkon trestu nařízen soudem. Na výkon trestu dohlíží pracovník Probační a mediační služby, který taktéž navrhuje odsouzenému možné umístění. V případě maření výkonu trestu může soud trest přeměnit v a) odnětí svobody v poměru 1 den trestu odnětí svobody za každou neodpracovanou hodinu b) v peněžitý trest c) v trest domácího vězení.\n\nPropadnutí majetku je nejpřísnější majetkový trest. Zpravidla bývá uložen u za zvlášť závažné zločiny, jímž pachatel pro sebe nebo pro jiného získal nebo se snažil získat majetkový prospěch, nicméně může být uložen samostatně v případě, že zákon uložení tohoto trestu za spáchaný zločin dovoluje a jestliže vzhledem k povaze a závažnosti spáchaného trestného činu a k osobě a poměrům pachatele uložení jiného trestu není třeba. Může postihnout veškerý majetek nebo jen část, kterou určí soud. Majetek připadá státu. Nesmí se však v dotknout majetkových hodnot, které jsou nezbytné např. k uspokojení životních potřeb odsouzeného či jeho potomků.\n\nPeněžitý trest může být uložen jako samostatný trest, ale často bývá uložen i jako trest vedlejší. Jeho výměra je stanovena nově ve formě tzv. denních pokut, které vyjadřují závažnost trestného činu prostřednictvím počtu denních sazeb. To ovšem neznamená, že pachatel bude splácet řadu menších částek, je to způsob výpočtu celkové částky. Denní sazba může být stanovena v rozmezí 100 - 50 000 Kč. Počet denních sazeb je možno udělit v rozmezí 20 a 730. Maximální výměr tedy činí 36.5 mil. Kč. Zároveň soud stanoví náhradní trest odnětí svobody v rozmezí jednoho až čtyř roků. V případě nezaplacení peněžitého trestu může soud přeměnit peněžitý trest v trest domácího vězení nebo v trest obecně prospěšných prací, v případě jejich dalšího maření rozhoduje o uložení náhradního trestu odnětí svobody.\n\nBývá spíše ukládán vedle jiného trestu, nicméně je ho taktéž možno uložit samostatně. Slouží k zneškodnění věci, kterou pachatel získal trestným činem nebo jako odměnu za něj. Majetek propadá státu.\n\nTento trest má za úkol zabránit v páchání trestné činnosti pachatelem, který k ní využil určité aktivity, vyžadující určitou morální či odbornou způsobilost (např. bankovní úředník). Je možné také tento trest udělit pachateli, které podobnou způsobilost nevlastnil. V takovém případě toto povolení po dobu trestu nebude moci získat.\n\nTento trest je udělován pachateli z důvodu zamezení páchání další trestné činnosti. Není možné ho udělit na místo trvalého bydliště. Pokud dotyčný potřebuje navštívit v osobní záležitosti dané místo, musí předem upozornit policii, která mu může (ale i nemusí) udělit povolení.\n\nTento trest je novinkou v novém trestním zákoníku. Vznikl hlavně v souvislosti s problémovými fanoušky na fotbalových zápasech. Jeho podstatou je zákaz vstupu na určenou sportovní, kulturní či společenskou akci. V průběhu výkonu trestu odsouzený navštěvuje Probační a mediační službu a případně se musí hlásit během konání akce na místním policejním středisku.\n\nTrest vyhoštění je udělován za účelem zabránění páchání trestní činnosti cizinci na území ČR. Jeho podstatou je přemístění dotyčného z území ČR na území státu, kde je občanem. Je udělován na 1 až 10 let, nebo na dobu neurčitou.\n\n\n\n"}
{"id": "692365", "url": "https://cs.wikipedia.org/wiki?curid=692365", "title": "Rob Zamuner", "text": "Rob Zamuner\n\nRobert F. Zamuner (* 17. září 1969) je bývalý kanadský hokejista.\n\nZačínal v juniorské Ontario Hockey League, kde hrál za již neexistující tým Guelph Platers. Do NHL ho draftovali New York Rangers, kde se ale neprosadil a hrál většinou na farmách; přestoupil proto do Tampa Bay Lightning, kde hrál v letech 1992-1999, stal se oporou týmu a v poslední sezoně i kapitánem. Jako zodpovědně bránící levé křídlo s vysokou úspěšností při vhazování si vysloužil nominaci na MS 1997 a 1998 i na olympiádu do Nagana. Z Tampy přestoupil do Ottawa Senators a pak do Boston Bruins, v době výluky v NHL hrál za Basilej, kariéru končil v Itálii a Austrálii. V současnosti se živí jako funkcionář hráčské asociace NHLPA.\n\n"}
{"id": "692367", "url": "https://cs.wikipedia.org/wiki?curid=692367", "title": "Zdeněk Kummermann-Kumr", "text": "Zdeněk Kummermann-Kumr\n\nZdeněk Kummermann, zvaný Kumr, (13. ledna 1903 Karlín – 1942 Majdanek) byl český fotbalista, obránce, československý reprezentant.\nZemřel v koncentračním táboře Majdanek.\nV československé reprezentaci odehrál roku 1926 dvě utkání, ve stejném roce jednou nastoupil i za amatérskou reprezentaci. V lize hrál za Slavii Praha (1925–1928), s níž získal roku 1925 titul mistra. V lize odehrál 27 utkání. Čtyřikrát startoval ve Středoevropském poháru.\n\n"}
{"id": "692372", "url": "https://cs.wikipedia.org/wiki?curid=692372", "title": "Štěpán Zápolský", "text": "Štěpán Zápolský\n\nŠtěpán Zápolský (zemřel 23. prosince 1499) byl uherský magnát a palatin v letech 1492–1499.\n\nNarodil se jako syn Vladislava Zápolského, pana Solymos, a jeho první manželky Doroty. Vyrůstal v Hunedoaře na dvoře Jana Hunyadyho a později jeho syna Matyáše Korvína.\n\nŠtěpán Zápolský se v roce 1453 se stal hejtmanem Horních Uher, v letech 1474–1481 za přispění Matyáše Korvína slezským zemským hejtmanem a hejtmanem Lužice, v letech 1473–1478 a 1486–1499 spišským a v letech 1481–1499 trenčínským županem, v letech 1485–1490 hejtmanem Rakouska, v letech 1492–1494 šarišským županem a od roku 1492 uherským palatinem krále Vladislava II. Jagellonského, tedy nejvyšším světským úředníkem v Uhrách.\n\nÚdaje o prvním Štěpánově manželství se neopírají o prameny, ale o starou literaturu faktu, proto nejsou jisté. První jeho manželkou měla být Kateřina, dcera Šimona Drugeta z Hommony a Žofie Bebek. Z tohoto manželství se měly narodit dcery Kristýna (Markéta) a Veronika.\n\nDruhou ženou Štěpánovou byla Hedvika, těšínská princezna, dcera těšínského knížete Přemysla II. Těšínského. Jejich svatba se dříve kladla k datu 11. srpna 1483, novější bádání prokázala, že manželství bylo uzavřeno až v prosinci roku 1486.\n\nZ jeho manželství s Hedvikou vzešli čtyři potomci:\n\n\n"}
{"id": "692375", "url": "https://cs.wikipedia.org/wiki?curid=692375", "title": "Vlastimil Luka", "text": "Vlastimil Luka\n\nVlastimil Luka (7. června 1920 – 8. prosince 2012) je bývalý český fotbalista, obránce a trenér. Československý reprezentant a trenér národního mužstva. V československé reprezentaci odehrál roku 1946 jedno utkání (přátelský zápas s Francií). V lize hrál za SK Libeň (1940–1941), Slavii Praha (1941–1948), Duklu Karlín (1950–1952). Se Slavií získal dva tituly mistra v protektorátní Národní lize (1942, 1943) a třikrát s ní vyhrál český pohár (1941, 1942, 1945). V lize odehrál 160 utkání a dal 2 góly. V roce 1953 krátce vedl československou reprezentaci jako trenér. Od 60. let žil ve Švýcarsku.\n\n\n"}
{"id": "692381", "url": "https://cs.wikipedia.org/wiki?curid=692381", "title": "Lindlárův katalyzátor", "text": "Lindlárův katalyzátor\n\nLindlárův katalyzátor se využívá k přípravě cis-alkenů z alkynů. Za normálních podmínek totiž není možné katalytickou hydrogenaci zastavit na prvním stupni a alkyn se redukuje až na alkan.\nSložení katalyzátoru je ~5% palladia na uhličitanu vápenatém (CaCO) s přídavkem octanu olovnatého ((CHCOO)Pb) a případně chinolinu , které katalyzátor \"otráví\" a reakce se zastaví u alkenu. \nPři reakci vzniká z ≥95% cis-alken.\n"}
{"id": "692382", "url": "https://cs.wikipedia.org/wiki?curid=692382", "title": "Bavor III. ze Strakonic", "text": "Bavor III. ze Strakonic\n\nBavor III. ze Strakonic (13. století – 1318) byl český šlechtic z rodu Bavorů ze Strakonic, syn Bavora II. Velikého.\n\nBavor III. byl purkrabím na hradě Zvíkově (v tomto úřadě je doložen v letech 1289–1306). Oženil se s Markétou z Rožmberka, starší sestrou Petra I. z Rožmberka. Byl příbuzensky spřízněn dokonce s královským rodem Přemyslovců díky sňatku svého otce Bavora II., jenž za manželku pojal Anežku, nemanželskou dceru krále Přemysla Otakara II. \n\nBavor III. v době své vlády na strakonickém panství však nevycházel dobře s nově zvoleným českým králem Rudolfem Habsburským. V roce 1307, tedy rok po svém zvolení, se král rozhodl vytáhnout proti Bavorovi III. a rebelujícího šlechtice ztrestat. V bojích Rudolf skutečně dosáhl značných úspěchů, zastavil se až u bran Horažďovic. Když už se zdála být Bavorova kapitulace nevyhnutelná, zasáhla vyšší moc a český král, teprve 26letý, zemřel na úplavici. \n\nBavor III. zemřel bez potomků roku 1318.\n\n"}
{"id": "692384", "url": "https://cs.wikipedia.org/wiki?curid=692384", "title": "Josef Blekta", "text": "Josef Blekta\n\nJosef Blekta (21. prosince 1882, Podolí u Bouzova – 7. listopadu 1960, Plumlov) byl český pedagog, badatel, muzejník, popularizátor několika vědních oborů.\n\nNarodil se jako prvorozený syn sedláka, jehož rodové kořeny sahaly do rytířského rodu Blektů z Útěchovic. \n\nV roce začal 1895 studovat Slovanské gymnasium v Olomouci a v roce 1901 na něm maturoval. V letech 1903–1904 absolvoval učitelský ústav v Přerově a po jeho ukončení započal svoji plodnou pedagogickou kariéru. \n\nNa své první učitelské místo – místo podučitele nastoupil na Obecné škole v Čechách pod Kosířem. Hned v následujícím roce přešel na dívčí měšťanskou školu do Prostějova a zároveň se stal tajemníkem okresního školního výboru. V roce 1908 dosáhl aprobace z přírodních věd a byl ustanoven odborným učitelem na chlapecké měšťance v Prostějově. Na ní působil až do roku 1926. \n\nPřestávku v jeho pedagogické činnosti způsobila první světová válka. Své vzpomínky na válečné roky, na pobyt v Itálii uveřejnil v roce 1928 v sedmnácti fejetonech v Národních listech pod titulem ,Jak dokonávalo Rakousko“. Ke své učitelské práci se vrátil po válce. V letech 1926–1932 byl pověřen vedením správy I. dívčí měšťanské školy na Komenského třídě. Kromě činnosti na měšťanských školách vyučoval Josef Blekta rovněž na živnostenských pokračovacích odborných školách krejčovské a kovodělné, v letech 1924–1932 byl správcem odborné pokračovací školy stavební v Prostějově. \n\nV roce; 1932 opustil Prostějov, byl jmenován ředitelem měšťanské školy v Plumlově. Obecní kronika uvádí, že při jeho nástupu měla škola čtyřiadvacetitisícový dluh. Ten se novému řediteli brzy podařilo vyrovnat a navíc během sedmi let vybavil školu novým nábytkem a učebními pomůckami a před školou vybudoval okrasný „tratoár“. Svůj zájem a čas dělil Josef Blekta mezi školy, v nichž učil, mezi přírodovědnou i historickou badatelskou práci v regionu, a mezi popularizaci výsledků svých aktivit pro veřejnost.\n\nVěnoval se aktivně i společenskému dění. Byl činný v Sokole, jeho funkce předsedy okrašlovacího a zalesňovacího spolku v sobě spojovala zájem veřejný i jeho odbornost. Blektův odborný záběr byl obdivuhodně široký. Současní badatelé stále využívají výsledky jeho průzkumů Plumlovska, ať již botanických, geologických či archeologických. Pracoval velmi aktivně ve funkci konzervátora ministerstva školství pro ochranu přírody, shromažďoval podklady pro vyhlášení řady chráněných území na Plumlovsku. \n\nDrobnosti z historie Plumlovska a přírodní zajímavosti z regionu popularizoval v řadě příspěvků v denním tisku (především v Hlasech z Hané, Hlasu lidu, v olomoucké Stráži lidu a dalších). Své poslední drobné práce publikoval ještě v polovině 50. let. Rok 1939 znamenal v životě Josefa Blekty zlom, ukončení jeho plodné učitelské kariéry a odchod do výslužby. Badatelské a popularizační činnosti se věnoval dále.\n\nPo roce 1945 se s velkou píli věnoval budování Krajinského musea umístěného v budově plumlovského zámku. Získával a nakupoval pro něj sbírky, uspořádával je, adjustoval, expozicí prováděl i návštěvníky (za 10 let jich prošlo Krajinským museem přes 35 000). Přes veškeré zásluhy, které za vybudování této sbírky měl (a přes veškerá ocenění, která dostal za svou pedagogickou činnost), v závěru svého života pocítil nevděk společnosti. Z funkce kustoda byl v polovině padesátých let, ve svých 74 letech, odvolán. \n\nZemřel v ústraní v Plumlově dne 7. 11. 1960.\n\n"}
{"id": "692398", "url": "https://cs.wikipedia.org/wiki?curid=692398", "title": "Moše Chelouche", "text": "Moše Chelouche\n\nMoše Chelouche (: משה שלוש, \"Moše Šeluš\" nebo Moše Šluš, žil 1892–1968) byl židovský politik a starosta Tel Avivu v období britské mandátní správy.\nDo funkce starosty Tel Avivu byl jmenován po smrti předchozího dlouholetého starosty Me'ira Dizengoffa v roce 1936. Britské mandátní úřady ale rozhodnutí okamžitě zrušily a místo toho byl vysokým britským komisařem do této funkce jmenován Jisra'el Rokach. Moše Chelouche tak post starosty zastával jen krátce.\n\nPatřil do vlivného a bohatého židovského rodu z Jaffy. Jeho otec Josef Elijahu Chelouche patřil počátkem 20. století mezi zakladatele Tel Avivu.\n"}
{"id": "692406", "url": "https://cs.wikipedia.org/wiki?curid=692406", "title": "Seznam pivovarů ve světě", "text": "Seznam pivovarů ve světě\n\nSeznam pivovarů a minipivovarů ve světě:\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "692407", "url": "https://cs.wikipedia.org/wiki?curid=692407", "title": "Pierceland (Saskatchewan)", "text": "Pierceland (Saskatchewan)\n\nPierceland je vesnice v kanadské provincii Saskatchewan. Nachází se na jih od jezera Pierce Lake a od jezera Lac des lles na jihozápad. Ve vesnici se nalézá západní brána do provinčního parku Meadow Lake Provincial Park.\n\nPodle kanadského sčítání obyvatel z roku 2006 měl Pierceland 498 obyvatel (to je 10,9% nárůst z 449 osob v roce 2001, předtím klesl od roku 1996 do roku 2001 o 8,0%). Ti obývali 214 domácností (počet klesl z 221 domácností v roce 2001). Střední věk obyvatelstva činil 33,9 roku (u mužů 34,5 a u žen 33,8). V roce 2001 byl střední věk vyšší - 37,3 roku (u mužů 36,5 a u žen 38,2 roku). Střední příjem domácnosti byl k roku 2006 47 803 CAD, k roku 2001 43 682 CAD.\n\n\n\n"}
{"id": "692413", "url": "https://cs.wikipedia.org/wiki?curid=692413", "title": "Peter Mutkovič", "text": "Peter Mutkovič\n\nPeter Mutkovič (* 19. října 1945 Bratislava) je bývalý slovenský fotbalista, obránce, československý reprezentant, účastník Olympijských her v Mexiku roku 1968.\n\nV československé reprezentaci odehrál roku 1970 dvě utkání. Šestkrát startoval v olympijském výběru. V československé lize hrál za Slovan Bratislava (1965-1975) a ZVL Žilina (1975-1976). Se Slovanem získal dva tituly mistra (1970, 1974) a dvakrát s ním vyhrál československý pohár (1968, 1974). Nastoupil ve 171 ligových utkáních. V Poháru mistrů evropských zemí nastoupil v 5 utkáních, v Poháru vítězů pohárů nastoupil ve 2 utkáních a v Poháru UEFA ve 3 utkáních. V československé reprezentaci nastoupil v roce 1970 ve 2 utkáních. Dorostenecký mistr Československa 1962.\n\n"}
{"id": "692414", "url": "https://cs.wikipedia.org/wiki?curid=692414", "title": "Vrchní zemský soud v Brně", "text": "Vrchní zemský soud v Brně\n\nVrchní zemský soud v Brně býval vrchním soudem, tedy tzv. „sborovým soudem druhé stolice“, který existoval v Brně v letech 1850–1949. Jeho předchůdcem byl brněnský apelační soud a ve své působnosti měl celou Moravu i rakouské Slezsko, tedy obvody krajských soudů v Brně, Jihlavě, Znojmě, Uherském Hradišti, Olomouci, Novém Jičíně, Opavě a Těšíně (po roce 1921 místo zrušeného těšínského krajského soudu soud v Moravské Ostravě). Vyšším soudem byl už jen vídeňský Nejvyšší soudní a kasační dvůr.\n\nSídlil tehdy v Dietrichsteinském paláci na Zelném trhu a skládal se z prezidenta, senátních prezidentů, dalších 20 soudních radů a z pomocného úřednického (auskultanti, adjunkti) i kancelářského personálu (kancelisté, soudní sluhové apod.). Vrchní zemský soud působil výlučně jako odvolací soud v civilních i trestních věcech, ve kterých v první instanci rozhodly soudy krajské. Rozhodoval v pětičlenných senátech a ovládala jej především zásada písemnosti. Kromě této čistě soudní činnosti navíc vykonával dohled nad nižšími soudy, a to včetně disciplinární pravomoci nad jejich soudci, dohlížel také na advokáty a notáře v jeho obvodu a nakonec realizoval i soudcovské, advokátní a notářské zkoušky.\n\nRoku 1928 byl v rámci správní reformy přejmenován na \"Vrchní soud v Brně\" a roku 1945 naopak na \"Zemský soud v Brně\". Ne však na dlouho, k 1. únoru 1949 byl v rámci „zlidovění soudnictví“ bez náhrady zrušen. Po vzniku České republiky sice došlo k obnovení vrchních soudů, nicméně jako moravský a slezský vrchní soud zahájil svou činnost v roce 1996 Vrchní soud v Olomouci.\n"}
{"id": "692417", "url": "https://cs.wikipedia.org/wiki?curid=692417", "title": "Giora Fischer", "text": "Giora Fischer\n\nGiora Fischer (: גיורא פישר) je izraelský politik a bývalý starosta Haify.\n\nPost starosty zastával krátce v roce 2003 coby úřadující starosta poté, co ze své funkce odešel dosavadní předseda samosprávy Amram Micna (odešel do celostátní politiky a kandidoval do Knesetu) a nový starosta Jona Jahav, ještě nenastoupil. Předtím po dlouhou dobu zastával post místostarosty, přičemž zastupoval městskou část Kirjat Chajim nadanou vysokou mírou autonomie. \n\nV červnu 2004 byl zatčen policií pro podezření z volebního podvodu. Šlo o kauzu týkající se předchozích voleb v Kirjat Chajim, kdy měl mimo jiné falšovat dokumenty. Fischer zatčení označil za součást volebního boje.\n"}
{"id": "692418", "url": "https://cs.wikipedia.org/wiki?curid=692418", "title": "Vilhelm Náhlovský", "text": "Vilhelm Náhlovský\n\nVilhelm Náhlovský německy Wilhelm Náhlovský (25. července 1910 Krásné Březno – 28. září 1969) byl český fotbalista německé národnosti, útočník, československý reprezentant.\n\nV lize hrál za klub Teplitzer FK (1931–1936). V lize odehrál 84 utkání a vstřelil 5 gólů. Jednou startoval ve Středoevropském poháru.\n\nV československé reprezentaci odehrál roku 1934 dvě utkání. Gól soupeřům nevstřelil.\n\n"}
{"id": "692424", "url": "https://cs.wikipedia.org/wiki?curid=692424", "title": "František Nejedlý", "text": "František Nejedlý\n\nFrantišek Nejedlý (2. července 1907 Libušín u Kladna – 8. února 1979) byl český fotbalový obránce a československý reprezentant.\n\nV lize hrál za SK Kladno (1925–1928, 1933–1935), SK Náchod (1930–1932), SK Židenice (1935–1938) a SK Baťa Zlín (1941–1942). Nastoupil ve 115 ligových utkáních a dal 10 gólů. Dvakrát startoval ve Středoevropském poháru. V československé reprezentaci odehrál roku 1934 jedno utkání (přátelský zápas s Francií).\n\n\n"}
{"id": "692425", "url": "https://cs.wikipedia.org/wiki?curid=692425", "title": "Antonín Hinšt", "text": "Antonín Hinšt\n\nAntonín Hinšt (* 1. prosince 1929, Bučovice) je český fotograf žijící v Německu.\n\nVystudoval matematiku, deskriptivní geometrii a výtvarnou výchovu a pak působil jako středoškolský profesor v Brně. Zároveň se věnoval fotografování. V letech 1965–1972 byl členem fotografické skupiny \"VOX\". Psal také odborné články o fotografování. V roce 1980 s rodinou emigroval do Německa.\n\n\n"}
{"id": "692427", "url": "https://cs.wikipedia.org/wiki?curid=692427", "title": "One Step at a Time", "text": "One Step at a Time\n\nOne Step at a Time je druhé sólové studiové album anglického rockového kytaristy a zpěváka Francise Rossiho, známého především jako člena skupiny Status Quo. Na albu se také objevila skladba od skupiny Status Quo s názvem „Caroline“. Album vyšlo v květnu roku 2010.\n"}
{"id": "692429", "url": "https://cs.wikipedia.org/wiki?curid=692429", "title": "Gerry Weber Open 2011", "text": "Gerry Weber Open 2011\n\nTenisový turnaj ATP Gerry Weber Open 2011 se konal ve dnech 4. až 12. června v německém Halle na otevřených travnatých dvorcích arény Gerry Weber Stadion. Řadil se do kategorie ATP World Tour 250 series. Odměny činily 750 000 EUR.\n\nNasazení na základě žebříčku ATP z 23. května 2011.\n\nNásledující hráči získali divokou kartu do hlavního turnaje:\n\nNásledující hráči se do hlavního turnaje probojovali z kvalifikace:\n\nNasazení na základě žebříčku ATP z 23. května 2011.\n\n\n"}
{"id": "692431", "url": "https://cs.wikipedia.org/wiki?curid=692431", "title": "Jan Novák (fotbalista)", "text": "Jan Novák (fotbalista)\n\nJan Novák (5. července 1896 Kladno – 10. dubna 1968) byl český fotbalový útočník, československý reprezentant a účastník olympijských her v Paříži roku 1924.\n\nČeskoslovensko reprezentoval také jeho mladší bratr Josef Novák.\n\nV československé reprezentaci odehrál roku 1924 dvě utkání (obě na olympijských hrách) a vstřelil v nich jeden gól (Turecku). Hrál za SK Kladno (1914–1920), SK Rakovník (1920–1922) a SK Židenice (1923–1928). S Židenicemi se roku 1926 stal amatérským mistrem ČSR.\n\n"}
{"id": "692432", "url": "https://cs.wikipedia.org/wiki?curid=692432", "title": "Publius Quinctilius Varus", "text": "Publius Quinctilius Varus\n\nPublius Quinctilius Varus (46 př. n. l. v Cremoně - 9 n. l. v Germánii) byl římský politik a generál za vlády císaře Augusta, známý především pro ztrátu tří římských legií a svého vlastního života v bitvě v Teutoburském lese (také jako Varova bitva nebo Hermannova bitva).\n\nJeho dědeček z otcovy strany byl senátor Sextus Quinctilius Varus. Varus byl patricius, narozen do aristokratické, ale zchudlé a nedůležité rodiny Quinctiliů. Jeho matka byla dcerou konzula Gaia Claudia Marcella mladšího z prvního manželství. Jeho otec byl Sextus Quinctilius Varus, senátor sblížený s optimáty v občanské válce proti Juliu Caesarovi. Sextus přežil jejich porážku, ale není známo, jestli byl zapojen do Caesarova zavraždění. Spáchal sebevraždu po bitvě u Filipp (42 př. n. l.).\n\nNavzdory otcově politickému smyšlení Varus podporoval Caesarova dědice, Octaviana, později známého jako Augustus. Kolem roku 14 př. n. l. si vzal Vipsanii Marcellu, dceru Marca Vipsania Agrippy a Claudie Marcelly starší a stal se osobním přítelem Agrippy i Augusta. Vipsania Marcella byla Augustova praneteř. Když Agrippa zemřel, Varus pronesl pohřební velebení. Tak byla jeho politická kariéra odstartována a jeho \"cursus honorum\" dokončeno roku 13 př. n. l., kdy byl zvolen konzulem, jako mladší partner Tiberia, Augustova nevlastního syna a budoucího císaře.\n\nMezi lety 9 a 8 před naším letopočtem byl Varus správcem provincie Afrika. Poté vládl provincii Syria, se čtyřmi legiemi pod svým velením. Byl známý pro své kruté zákony a vysoké daně. Židovský historik Josephus zmiňuje Varovu pohotovou akci proti vzpouře Židů v Judei po smrti spojence Říma, krále Heroda Velikého roku 4 př. n. l.. Po obsazení Jeruzaléma ukřižoval 2000 židovských rebelů, a mohl tak být jedním z hlavních objektů populárního protiřímského cítění v Judei. Josephus, který se ze všech sil snažil smířit Židy s římskou vládou, cítil nezbytně nutné poukázat na to, jak mírný tento masakr byl. Avšak přesně v ten moment Židé začali hromadně bojkotovat římské hrnčířství. Archeologické záznamy potvrzují masový protest proti Římu kvůli Varové krutosti.\n\nPo svém spravování Sýrie se Varus vrátil do Říma a zůstal tam po několik dalších let. Po smrti své manželky se oženil s Claudií Pulchrou, dcerou Claudie Marcelly mladší (dcery konzula Gaia Claudia Marcella mladšího a Octavie mladší) a konzula Aemilia Lepida Paulla (synovce triumvira Marca Aemilia Lepida). Claudia byla praneteř císaře Augusta, což ukazuje, že si Varus stále užíval politické přízně. S Claudií měl syna Quinctilia Vara.\n\nV prvních letech 1. století Tiberius, jeho bratr Drusus, a Germanicus vedli dlouhé tažení do Germánie, oblasti na sever od Dunaje a na východ od Rýna, v pokusu o posunutí hranic říše a zkrácení jejich délky. Podmanili si několik germánských kmenů, například Cherusky. Roku 7 n. l.byl region prohlášen za uklidněný a Varus byl jmenován správcem Germánie. Tiberius opustil oblast a vydal se vypořádat s povstáními v Panonii a Dalmácii.\n\nRoku 9 n. l. Varus umístil své tři legie, Sedmnáctou, Osmnáctou a Devatenáctou, blízko řeky Vezery, když dorazily zprávy o rostoucí vzpouře oblasti Rýna na západě. Přes varování Segesta Varus věřil Arminiovi, romanizovanému germánskému náčelníkovi kmene Cherusků a generálovi pomocných jízdních jednotek.\n\nNejen že byla Varova důvěra v Arminia velice špatný úsudek, ale Varus navíc postavil své legie do takového postavení, kde byla jejich bojová síla nejslabší a kde měly největší výhodu kmeny Germánů. Arminius a kmen Cherusků, spolu s dalšími spojenci, dovedně vymyslel léčku, a v září v bitvě u Teutoburského lesa (na východ od dnešního Osnabrücku) Římané napochodovali přímo do ní.\n\nVelice zalesněný a bažinatý terén znemožnil legiím správně manévrovat a dovolil Germánům rozdělit Římany na několik částí, se kterými se potom dokázali utkat. Třetí den bojování barbaři rozdrtili Římany na kopci Kalkriese na sever od Osnabrücku. Svědectví o bitvě není mnoho, kvůli úplnosti porážky, ale jedno z nich hovoří o části římské kavalerie, jež opustila pěchotu, kterou měla podporovat, a utekla k Rýnu, ale byla zpozorována Germány a pobita. Někteří zajatí Římané byli umístěni do proutěných klecí a upáleni zaživa, další zotročeni nebo vykoupeni. Tacitus píše, že vítězní barbaři obětovali zajaté důstojníky svým bohům na oltářích, které mohly být stále viděny roky později. Sám Varus, poté, co zjistil, že je všechna naděje ztracena, spáchal sebevraždu. Arminius mu uřízl hlavu a poslal ji do Čech Marobudovi, králi Markomanů, jednomu z nejdůležitějších germánských vůdců, se kterým chtěl Arminius vytvořit alianci. Marobud však nabídku zamítnul a poslal Varovu hlavu do Říma na zpopelnění. Římané později získali zpět orly svých ztracených legií, dva v letech 15 až 16, třetí roku 42. Římu se nakonec nikdy nepodařilo dostat sever a východ Germánie pod svou kontrolu, jako regiony u Rýna, Dunaje a dnešního Černého lesa.\n\nLegie XVII, XVIII a XIX nebyly už nikdy obnoveny. Podle historika Suetonia Augustus ještě týdny poté, co se o bitvě dozvěděl, chodil po paláci, bil hlavou do zdí a křičel \"\"Vare, Vare, vrať mi mé orly!\"\".\n\n"}
{"id": "692433", "url": "https://cs.wikipedia.org/wiki?curid=692433", "title": "Oldřich Nývlt", "text": "Oldřich Nývlt\n\nOldřich Nývlt (17. prosince 1912 Náchod – 16. října 1982) byl český fotbalový útočník a československý reprezentant.\n\nV československé reprezentaci odehrál roku 1935 jedno utkání (přátelský zápas s Jugoslávií), v němž gól nevstřelil. Hrál za SK Náchod (1930–1934, 1936, 1939–1940) a SK Židenice (1935), v zahraničí ve francouzském klubu Olympique Nimes (1934) a švýcarském Servette Ženeva (1936–1938). Třikrát startoval za SK Židenice ve Středoevropském poháru a dal zde 2 góly (po jednom ve Vídni Rapidu a v Brně Ferencvárosi). V československé lize nastoupil ve 107 utkáních a dal 26 gólů.\n\nJeho bratr Jaroslav byl brankářem Náchoda.\n\n"}
{"id": "692434", "url": "https://cs.wikipedia.org/wiki?curid=692434", "title": "Mistrovství ČSF (1909–1917)", "text": "Mistrovství ČSF (1909–1917)\n\nMistrovství Českého svazu fotbalového (1909–1917) je celkem pět sezon nejvyšší fotbalové soutěže na území Čech v době Rakouska-Uherska. Během této doby se odehrály dvě celostátní soutěže a vítěz byl z dnešního pohledu Mistrem Československa. \n\nSoutěž se odehrála systémem Play Off, to je vyřazovacím, pohárovým systémem. Vítězem se stala AC Sparta Praha.\n\nResultát\n\nRoku 1912 byla soutěž zásluhou účasti týmů ze západních Čech a Moravy povýšena na celonárodní a jejího vítěze AC Sparta Praha lze označit za historicky prvního mistra celého Česka.\n\nStejně jako v předchozím, tak i v roce 1913 byla soutěž celonárodní za účasti týmů ze západních Čech a Moravy. Vítězem se stala SK Slavia Praha.\n\nPravidla toho ročníku byla pozměněná a tak z nejlepší skupiny, kterou hrálo 8 nejlepších pražských klubů, postoupila do finále SK Slavia Praha. Jejím soupeřem byl vítěz horší soutěže (dnešní II. liga) SK Smíchov. Finále pak skončilo prohrou Smíchova 14 - 0.\n\nRezultát\n\nTento ročník soutěže se hrál podle původních pravidel, kdy se 4 týmy utkaly systémem každý s každým. Ovšem jeden zápas sehrán nebyl, když SK Slavia Praha odmítla hrát proti DFC Prag.\n\n\nResultát\n"}
{"id": "692436", "url": "https://cs.wikipedia.org/wiki?curid=692436", "title": "Džisr aš-Šugúr", "text": "Džisr aš-Šugúr\n\nDžisr aš-Šugúr ( , anglickou transkripcí \"Jisr al-Shughur\") je město nacházející se v guvernorátu Idlib na severozápadě Sýrie. Leží nedaleko tureckých hranic u řeky Orontes ve výšce 170 metrů nad mořem. V roce 2010 zde žilo 44 322 obyvatel.\n\nZa syrské občanské války město kontrolovali po čtyři roky vojáci věrní prezidentovi Bašárovi Asadovi. Ke konci dubna 2015 ale na město zaútočili islámští radikálové z Fronty an-Nusrá a jejich spojenci, kteří po těžkých bojích dne 25. dubna Džisr aš-Šugúr obsadili.\n"}
{"id": "692437", "url": "https://cs.wikipedia.org/wiki?curid=692437", "title": "Jessie J", "text": "Jessie J\n\nJessica Ellen Cornish, přechýleně Cornishová, známá pod uměleckým pseudonymem Jessie J (* 27. března 1988, Londýn, Spojené království), je britská zpěvačka a hudební skladatelka. Narodila se a vyrůstala v Londýně, kde také vystudovala BRIT School. Podepsala smlouvu s hudebním vydavatelstvím Sony/ATV Music Publishing, kde se prosadila jako textařka pro americké zpěváky Chrise Browna a Miley Cyrus.\n\nNa konci roku 2010 vydala svůj debutový sólový singl „Do It Like a Dude“, který se v britské singlové hitparádě UK Singles Chart umístil na druhé příčce. Poté, co se její druhý singl „Price Tag“, vydaný v roce 2011, umístil v 19 zemích na prvních příčkách hitparád, vydala první album s názvem \"Who You Are\". Ve Spojeném království se umístilo na druhé příčce. Později následovaly další singly „Nobody's Perfect“, „Who's Laughing Now“ a „Who You Are“, které se vždy umístily mezi 20 nejvýše postavenými singly ve Spojeném království. Šestý singl, píseň „Domino“, přinesl Jessie J velký mezinárodní úspěch, když se umístil v americké hitparádě Billboard Hot 100 na šestém místě. Jednalo se také o její druhou píseň, která vystoupala ve Spojeném království na první příčku singlové hitparády. V pořadí sedmý singl „LaserLight“ se ve Spojeném království umístil mezi deseti nejvýše postavenými singly. Jessie J se tak stala první zpěvačkou, jejichž šest songů z jednoho alba se dokázalo umístit mezi top 10 singly hitparády UK Singles Chart. V září 2013 vydala druhé studiové album \"Alive\". Objevila se také jako porotkyně v britské pěvecké soutěži \"The Voice UK\".\n\nHudba Jessie J je známá jako netradiční kombinace několika hudebních stylů. Ve svých písních kombinuje soulové vokály s contemporary R&B, pop music, synthpopem nebo hip hopovými beaty. Během kariéry získala za svůj přínos hudebnímu průmyslu řadu ocenění, například v roce 2011 cenu kritiků BRIT Awards. Stala se také vítězkou ocenění Sound of 2011 britské rozhlasové a televizní stanice BBC. Do dubna 2012 prodala po celém světě více než 11 milionů singlů a přes 2,5 milionů alb.\n\nJessie J, vlastním jménem Jessica Ellen Cornishová, se narodila 27. března 1988 v londýnské čtvrti Chadwell Heath. Jejími rodiči jsou Rose Cornishová (rodným jménem Archerová) a Stephen Cornish. Navštěvovala školu Mayfield School v londýnském obvodě Redbridge. Později navštěvovala také Colin's Performing Arts School a v 11 letech byla obsazena do muzikálu \"Whistle Down the Wind\" (\"Pískej si do větru\") britského hudebního skladatele Andrewa Lloyda Webbera. Později se stala členkou uměleckého uskupení National Youth Music Theatre a v roce 2002 se představila v jejich divadelní inscenaci \"The Late Sleepers\". V 16 letech začala studovat na univerzitě BRIT School a od 17 let byla členkou dívčí hudební skupiny Soul Deep. Studium absolvovala společně se známými zpěvačkami Leonou Lewis a Adele. V 18 letech prodělala cévní mozkovou příhodu v důsledku Wolffova-Parkinsonova-Whiteova syndromu, vrozeného onemocnění, které jí bylo diagnostikováno v 11 letech. Jessie J má dvě sestry, o pět a o sedm let starší. Sama prohlásila, že nikdy nebyla v ničem tak dobrá, jako její sestry, které byly ve škole oblíbené. Rovněž prohlásila, že nikdy nehodnotila inteligenci na základě výsledků zkoušek. Uvedla také, že zpěv byl vždy její oblíbenou záležitostí.\n\nJessie J podepsala smlouvu poprvé s hudebním vydavatelstvím Gut Records, které ale zkrachovalo. Následně se prosadila jako textařka a hudební skladatelka u Sony ATV, kde podepsala také smlouvu. V roce 2008 se účastnila britského turné s názvem Bring Ya to the Brink americké zpěvačky Cyndi Lauper, kde po jejím boku vystoupila ve známém hitu „Girls Just Want to Have Fun“. Psala texty pro známé umělce jako Chrise Browna nebo Miley Cyrus. Sepsala také text k úspěšnému singlu „Party in the U.S.A.“ americké zpěvačky Miley Cyrus. Byla také součástí dívčí hudební skupiny Soul Deep, kterou opustila s tím, že tato spolupráce nepovede k žádnému úspěchu. Přes veřejné mínění, že se prosadila poprvé až na YouTube, podepsala první smlouvu čtyři roky předtím, než zveřejnila své první hudební video. Jako zpěvačka upoutala větší pozornost poprvé u vydavatelství Lava Records, kam poslal její producent ze Sony ATV, Rich Christina, odkaz na stránku Jessie J na komunitním webu Myspace. Ředitel vydavatelství Jason Flom chtěl s Jessie J podepsat smlouvu na vydání hudebního alba. O smlouvu projevilo zájem více vydavatelství, spolupracovníci Jessie J trvali na tom, aby podepsala nějakou smlouvu. Výkonný ředitel vydavatelství Lava Records, Harinder Lara, vynaložil v zimě 2008 vlastní úsilí, aby v Londýně vypátral Jessie J a nabídl ji smlouvu. Později podepsala smlouvu, která jí byla nabídnuta ve spolupráci hudebních vydavatelství Lava Records a Universal Republic Records. \n\nJessie J začala své první debutové hudební album nahrávat v roce 2005, dokončeno bylo 19. ledna 2011. Součástí alba se stala také píseň „Big White Room“, kterou Jessie J napsala v 17 letech. Song vychází ze zkušenosti, kdy ji bylo 10 let a v nemocnici viděla umírat malého chlapce. O stejnojmenné titulní písni alba „Who You Are“ prohlásila, že se jedná o skladbu, na kterou je nejvíce hrdá. Také řekla, že píseň je pozitivním vzorem pro mladé lidi a o sobě prohlásila, že je napůl zpěvačka a napůl terapeutka. Na konci roku 2010 představila svůj první singl z alba, píseň „Do It Like a Dude“, kterou napsala ve spolupráci s Georgem Astasiem, TJ Normandinem, Jasonem Pebworthem, Jonem Shavem, Kylem Abrahamsem a Peterem Ighilem. Ve svých představách ji však Jessie J napsala s Rihannou, protože Rihannina píseň „Rude Boy“ byla vydána ve stejné době a Jessie J se jí částečně inspirovala. Poté zaslala píseň do vydavatelství Island Records a následně také spolupracovníkům Rihanny. Vydavatelství trvalo na tom, aby to byl první singl Jessie J. Zpěvačka si přála, aby mohla píseň zazpívat na stejném místě s Rihannou. Singl sklidil kladné ohlasy od hudebních kritiků. V britské hitparádě UK Singles Charts se umístil na druhém místě. Následující singl „Price Tag“ byl představen v lednu 2011. Píseň byla napsána ve spolupráci Jessie J, Dr. Luka, Clauda Kellyho a rapera B.o.B a umístila se na vrcholu hitparády UK Singles Charts. Ve Spojených státech byla představena 1. února 2011 a v singlové hitparádě Billboard Hot 100 skončila na 23. příčce. V hitparádě na Novém Zélandu se singl umístil na první příčce a v Irsku se stal neúspěšnějším online videem Jessie J, které představila. Do října 2011 mělo video na YouTube a Vevu více než 148 milionů zhlédnutí a stalo se tak 22. nejsledovanějším videem v historii. 12. března 2011 se také poprvé objevila v televizním pořadu, když byla jako host pozvána do televizní show \"Saturday Night Live\" televizní stanice NBC.\n\nDebutové album Jessie J s názvem \"Who You Are\" bylo představeno 28. února 2011. V hitparádách se poprvé objevilo 6. března a v britské hitparádě UK Albums Chart se vyšplhalo na druhou příčku. V řadě dalších zemí se umístilo v první desítce, zatímco ve Spojených státech skončilo na 11. místě. Poté, co bylo album vydáno, vyšel třetí singl Jessie J a to píseň „Nobody's Perfect“. Čtvrtým singlem alba se stala píseň „Who's Laughing Now“. Píseň „Domino“ se stala druhým singlem představeným ve Spojených státech. Zároveň se stala první písní Jessie J, která se ve Spojených státech umístila do desátého místa v žebříčku hitparády, když obsadila šesté místo. Song, který byl produkován Dr. Lukem, se v mainstreamových rozhlasových stanicích začal hrát 6. září 2011. Album \"Who You Are\" zaznamenalo ve Spojených státech úspěch a Jessie J se tak v roce 2011 stala předskokankou na turné \"California Dreams Tour\" americké popové hvězdy Katy Perry. Předtím se ještě musela zotavit ze zranění chodidla, které utrpěla během zkoušek. Jessie J se také stala domácí zpěvačkou na udílení cen 2011 MTV Video Music Awards, kde představila několik svých písní.\n\nJessie J spolupracovala také s Jamesem Morrisonem na songu „Up“, který je součástí jeho třetího studiového alba \"The Awakening\". Píseň vyšla jako singl 4. prosince 2011. Svůj šestý singl představila 4. května 2012. Píseň „LaserLight“ nahrála ve spolupráci s Davidem Guettou. Po vydání ve Spojeném království se píseň umístila v hitparádě UK Singles Chart nejprve na 26. příčce dne 21. dubna 2012 a prodalo se 12 100 kopií. Následující týden se singl vyhoupl o 21 příček a zakončil na pátém místě, přičemž se prodalo 38 983 kopií. Jednalo se tak o šestý singl, který se umístil ve Spojeném království v první desítce nejvýše postavených songů a Jessie J se stala první britskou zpěvačkou, jejíž šest písní z jednoho alba se umístilo v nejlepší desítce. Někdy bývá srovnávána s hudebními umělci jako jsou Lady Gaga, Katy Perry nebo Michael Jackson, kteří dosáhli podobného úspěchu. Z hudebních skupin se obdobný rekord povedl chlapecké skupině Take That.\n4. října 2011 bylo oznámeno, že Jessie J bude jednou z porotkyní televizní pěvecké soutěže \"The Voice UK\", kterou vysílala televizní stanice BBC. O vysílání bylo rozhodnuto z důvodu úspěchu americké verze soutěže \"The Voice\". V březnu 2012 soutěž premiérově odstartovala na kanálu BBC One. Uváděli ji moderátoři Holly Willoughby a Reggie Yates, zatímco v porotě zasedli kromě Jessie J také will.i.am (člen hudební skupiny The Black Eyed Peas), Tom Jones a Danny O'Donoghue (člen alternativní rockové skupiny The Script). První fáze soutěže se začala natáčet v londýnském televizním studiu BBC Television Centre 18. ledna 2012 a skončila 22. ledna. Vítěz soutěže získal 100 tisíc liber a uzavřel nahrávací smlouvu s hudebním vydavatelstvím Universal Republic. Všichni čtyři členové poroty rovněž nazpívali coververzi písně „I Gotta Feeling“ skupiny The Black Eyed Peas a vydali hudební video k propagaci soutěže.\n\n31. ledna 2012 oznámila Jessie J, že začala pracovat na druhém studiovém albu, které by mělo vyjít během roku 2013. Také uvedla, že by chtěla spolupracovat s mnoha dalšími umělci, případně také s kolegy z poroty ze soutěže \"The Voice UK\". Podle příspěvků na Twitteru spolupracovala Jessie J ve studiu s Cee Lo Greenem. Podle dalších informací z Twitteru nahrávala také se zpěvačkou Diane Warren a opět spolupracovala také s textařem Claudem Kellym, který pro ni napsal úspěšnou píseň „Price Tag“. Jessie J také oznámila, že v březnu 2013 započne její halové koncertní turné \"Nice to Meet You Tour\". V červnu 2012 na koncertě diamantového výročí královny Alžběty II. v Londýně zazpívala píseň „I Gotta Feeling“ společně s will.i.amem. Poté zazpívala také svůj mezinárodní hit „Domino“. 12. srpna 2012 zazpívala společně s Tiniem Tempahem a Taiem Cruzem songy „Price Tag“, „Written in the Stars“, „Dynamite“ a „You Should Be Dancing“ a píseň „We Will Rock You“ s hudební skupinou Queen na závěrečném ceremoniálu k Letním olympijským hrám 2012.\n\n4. března 2013 představila Jessie J na svém kanálu na YouTube video, v němž poodhaluje, že seznam skladeb z druhého alba je již hotov. Následně se stala znova porotkyní v druhé řade soutěže \"The Voice UK\", kde zazpívala svou píseň „Do It Like a Dude“ společně s jedním ze soutěžících. 16. května 2013 zazpívala společně se soutěžící Angie Miller píseň „Domino“ ve finále dvanácté řady pěvecké soutěže \"American Idol\". O deset dnů později, 26. května 2013, představila na iTunes svůj první singl z druhého alba, píseň „Wild“, kterou nahrála ve spolupráci s Dizzee Rascalem a Big Seanem. 1. června 2013 vystoupila na stadioně Twickenham Stadium na koncertě Chime for Change společně s dalšími hudebníky jako jsou Rita Ora, Ellie Goulding, Florence and the Machine, Jennifer Lopez nebo Beyoncé Knowles. 5. srpna 2013 se v rozhlasových stanicích začal hrát její druhý singl „It's My Party“, který byl oficiálně představen 15. září. 12. srpna se v premiéře objevila další píseň „Excuse My Rude“, na které spolupracovala společně s Becky G. V srpnu 2013 se rovněž objevila její píseň „Sexy Lady“ v televizní reklamě společnosti Boots.\n\nV červenci 2013 se vzdala místa porotkyně ve třetí sérii pěvecké soutěže \"The Voice UK\" a jako důvod uvedla, že cítí potřebu podpořit turné pro její druhé studiové album.\n\nJessie J oznámila 17. srpna, že vydá druhé studiové album \"Alive\" 23. září pro Spojené království a následující den pro zbytek světa.\n\nPo nepříliš velkém úspěchu alba Alive (v porovnání s debutovým albem) začala Jessie J pracovat na novém třetím studiovém albu. Momenty z nahrávání tj. videa sdílí s fanoušky na svém oficiálním účtu na instagramu. Mezi fanoušky se dlouze spekulovalo, zda se bude jednat o regulérní třetí album nebo pouze o re-edici alba Alive pro americký trh. Spekulace Jessie J ukončila zveřejněním tagu #jessiejalbum3.\n\nBěhem vystoupení v Madridu v aréně Palacio Vistalegre Jessie J zazpívala tři nové písně „Sweet Talker“, „Ain't Been Done“, „Keep Us Together“ a už předtím známou „You Don't Really Know Me“ (všechny písně se na albu objeví).\n\n21. srpna 2014 Jessie J zveřejnila přebal nového alba, které ponese název Sweet Talker (po jedné z písní). Stejný den bylo album uveřejněno k předprodeji na iTunes, kde byl uveřejněn také oficiální seznam skladeb.\n\nPrvní singl z alba „Bang Bang“ vznikl ve spolupráci s Arianou Grande a Nicki Minaj a vyšel 29. července 2014 ve Spojených státech a vyjde 21. září 2014 ve Spojeném království. První živé vystoupení proběhne při udělování cen MTV 24. srpna 2014, ve stejný den vyjde i videoklip.\n\nAlbum vyjde 13. října 2014 ve Spojeném království a o den později ve zbytku světa.\n\nAčkoliv byla Jessie J zpočátku považována za soulovou zpěvačku, její tvorba je orientována na hudební žánry jako R&B a pop music s vlivy hip hopu. Hudební kritik Matthew Perpetua z internetového hudebního deníku Pitchfork Media srovnal ve své recenzi hudbu Jessie J a jejích vrstevnic Adele a Amy Winehouse. Napsal, že jak Adele, tak Amy Winehouse mají silné hlasy a jejich hudba zapadá do estetických představ a je interpretována s hloubkou a lidskostí, což podle něj ve zpěvu Jessie J chybí. Také dodal, že její představa, jak využít svůj hudební dar, je „řvát“ hudební melisma jako v písni „Mamma Knows Best“, což přirovnal k hudbě Christiny Aguilery. Frank Richardson z webového portálu Metacritic označil hlas Jessie J definitivně za mezzosoprán, což je podle něj snadné zjistit při poslechu hitů „Mamma Knows Best“ a „Who You Are“.\n\nAilbhe Maloneová z hudebního časopisu \"NME\" uznala, že hlas Jessie J je také silný, ale v jejích písních může dojít ke krizi identity, která může být způsobena hudební minulostí Jessie J. Některé její písně se hlasově podle Maloneové podobají jiným hudebníkům: v písni „Do It Like a Dude“ ji připodobňuje k Rihanně, v písni „Abracadabra“ ke Katy Perry, v songu „Mamma Knows Best“ k Pixie Lott nebo v songu „Big White Room“ k Ellie Goulding. Caroline Sullivanová z deníku \"The Guardian\" uvedla, že pokud má někdo z britských hudebních hvězd potenciál vyrovnat se Katy Perry nebo Pink, je to právě Jessie J, která by mohla dosáhnout podobných úspěchů v prodeji vlastních hudebních alb. Její písně jsou podle ní produkovány s myšlenkou, že peníze si nelze koupit. I přes srovnávání s Katy Perry uvedla Jessie J, že jí slouží hudba Katy Perry jako inspirace a je obdivovatelkou její pracovní morálky. Hudební kritik Adam Markovitz z amerického týdeníku \"Entertainment Weekly\" napsal, že 23letá Britka má všechny nástroje – od velkolepého hlasu po kruhy v uších. Zpěvačce Miley Cyrus napsala text k písni „Party in the U.S.A.“ a maniakální osobnost podle něj kombinuje části hudebníků Katy Perry, Kristin Chenoweth a Alice Coopera.\n\nJessie J označuje své fanoušky jako „Heartbeat“ (\"srdeční tep\"). Prohlásila, že jsou úžasní a je to pro jediný důvod, proč je tady (na udílení cen MTV Video Music Awards 2011) a lidé vědí, kdo je. Fanoušci ji podle vlastních slov podporují, kupují si její singly a alba, stojí před hotely, navštěvují její vystoupení, tetují si její texty na kůži a nosí stejný účes jako ona. Uvedla, že své fanoušky miluje, a proto je označuje jako „Heartbeat“.\n\nNa počátku roku 2011 utrpěla Jessie J při koncertě panický záchvat, protože musela zpívat ve tmě. Britskému týdeníku \"NOW\" prozradila, že noc byla nazvána „Black Out“ a ona musela zpívat v naprosté tmě. Požádala pořadatele, aby rozsvítili, ale oni ji nevyhověli. Ze tmy tak dostala panický záchvat a podle jejích vlastních slov to bylo hrozné.\n\nV rozhlasovém pořadu \"In Demand\" Jessie J 3. března 2011 přiznala, že je bisexuální orientace. V rozhovoru uvedla, že měla vztah jak s muži, tak také s ženami. Podle listu \"The Guardian\" je sexualita Jessie J přínosná pro teenagery, zejména pro mladé dívky, které si nejsou jisté svou sexualitou a orientací.\n\n12. června 2011 si Jessie J při zkouškách přetrhla šlachy na chodidle a následující den vystoupila na festivalu Capital Radio Summertime Ball. 25. června vystoupila znova na Glastonbury Festival 2011, a to navzdory tomu, že podle lékaře měla její léčba trvat šest týdnů. Zpěvačka měla během léta naplánováno vystoupit na několika dalších festivalech, ale 1. července oznámila, že kvůli zranění nevystoupí. 30. června 2011 vydala její nahrávací společnost oficiální prohlášení, že má Jessie J přísný zákaz vystupovat a musí se zcela uzdravit a zotavit. Na koncertní turné se vrátila znova až na konci srpna. Při udílení cen MTV Video Music Awards 2011 měla nohu stále v sádře.\n\n2. srpna 2012 potvrdila Jessie J, že si nechá vyholit hlavu pro charitativní účely. 15. března 2013 vystoupila na koncertě charitativní organizace Comic Relief s vyholenou hlavou. Koncert vydělal pro charitativní účely 75 milionů liber.\n\nPodle médií je fanynkou anglického fotbalového klubu Tottenham Hotspur FC.\n\n\n\n"}
{"id": "692439", "url": "https://cs.wikipedia.org/wiki?curid=692439", "title": "Arje Gur'el", "text": "Arje Gur'el\n\nArje Gur'el (: אריה גוראל, žil 20. listopadu 1918 – 28. října 2007) byl izraelský politik a starosta města Haifa.\n\nNarodil se ve Varšavě v Polsku v ortodoxní židovské rodině. Ve věku 14 let ale opustil svět náboženství a přidal se k sionistické levicové organizaci ha-Šomer ha-ca'ir. Když mu bylo 17, přesídlil do tehdejší mandátní Palestiny, kde byl aktivní v hnutí ha-No'ar ha-oved ve-ha-lomed. Od roku 1936 působil v židovských jednotkách Hagana, kde zastával četné velitelské funkce. Během války za nezávislost v roce 1948 sloužil u 22. praporu.\n\nV letech 1959–1968 působil na postu inženýra v místním poštovním úřadě. Od roku 1968 pracoval jako vysoký úředník na Ministerstvu sociální péče, kde setrval až do listopadu 1978, kdy zvítězil v komunálních volbách. Šlo o první místní volby, kdy mohl volič kromě členů zastupitelstva vybírat přímo i osobu starosty. Post starosty Haify zastával v letech 1978–1993, přičemž obhájil křeslo ve dvou následujících komunálních volbách. Roku 1993 ovšem v primárkách podlehl Amramu Micnovi, který posléze starostenský úřad převzal. Během výkonu funkce starosty Gur'el zajistil integraci 70 000 nových židovských imigantů a posílil pozici Haify coby třetího nejvýznamnějšího města Izraele.\n\nZemřel po vážné nemoci v nemocnici Bnej Cijon v Haifě ve věku 89 let.\n"}
{"id": "692444", "url": "https://cs.wikipedia.org/wiki?curid=692444", "title": "Jerucham Zeisel", "text": "Jerucham Zeisel\n\nJerucham Zeisel (: ירוחם צייזל, \"Jerucham Cajzl\", žil 1909 – 1987) byl izraelský politik a starosta města Haifa.\n\nNarodil se v obci Brenov v Haliči, kde byl vychován v sionistické rodině a už v mládí byl členem levicové mládežnické organizace ha-Šomer ha-ca'ir a jako předák přípravného kolektivu sionistických průkopníků he-Chaluc. V roce 1932 přesídlil do tehdejší mandátní Palestiny, kde se usadil v kibucu Ejn ha-Mifrac. Pracoval také jako nosič v Haifském přístavu a pomáhal s meliorací močálů v údolí při řece Nachal Na'aman. Roku 1933 se přestěhoval do nedaleké Haify a začal pracoval jako elektrikář pro firmu Israel Electric Corporation. Od roku 1936 působil v židovských jednotkách Hagana a angažoval se v odborech. Od roku 1936 žil v Kirjat Chajim (dnes předměstí Haify).\n\nOd roku 1961 byl volen za člena městské samosprávy v Haifě, v roce 1969 se stal místostarostou. Poté, co zemřel starosta Moše Flimann, zastával krátkodobě post úřadujícího starosty, dokud nebyl zvolen Josef Almogi. Ten ale roku 1975 odešel na posty v Židovské agentuře a odborové centrále Histadrut. Tehdy se Zeisel stal starostou Haify. Za jeho úřadování započalo budování nábřežní promenády Bat Galim. Po odchodu z postu starosty byl roku 1979 zvolen jako předseda samosprávného výboru čtvrtě Kirjat Chajim nadané vysokou mírou autonomie, přičemž tento post zastával až do své smrti.\n\nSarah and Meir Aharoni, The people and the events of Haifa and the surrounding area, 1993.\n"}
{"id": "692449", "url": "https://cs.wikipedia.org/wiki?curid=692449", "title": "Fairport Convention (album)", "text": "Fairport Convention (album)\n\nFairport Convention je debutové eponymní studiové album britské folk rockové skupiny Fairport Convention, vydané v roce 1968. Album produkoval Joe Boyd.\n\n\n\n"}
{"id": "692451", "url": "https://cs.wikipedia.org/wiki?curid=692451", "title": "Moše Flimann", "text": "Moše Flimann\n\nMoše Flimann (: משה פלימן, \"Moše Fliman\", žil 1905 – 1973) byl izraelský politik a starosta města Haifa.\n\nNarodil se ve městě Stanislavov v Haliči v Rakousku-Uhersku (pak Polsko, dnes Ukrajina). V mládí se zapojil do sionistického hnutí. Byl členem organizace he-Chaluc. Po dokončení střední školy odešel do Moskvy, kde studoval elektroinženýrství. V roce 1929 byl kvůli svým sionistickým aktivitám zatčen a poslán na Sibiř na tři roky. V roce 1930 byl ovšem jeho trest zkrácen, byl vypovězen ze Sovětského svazu a následně přesídlil do tehdejší mandátní Palestiny. Zde pracoval v továrně v Jaffě, pak jako elektrikář, dokud si nenašel práci jako učitel fyziky a matematiky v Tel Avivu. Krátce poté ovšem opět začal působit jako elektrikář v lomu v Atlitu a roku 1932 získal post ve firmě Israel Electric Corporation, kde zůstal dlouhodobě. Roku 1957 v ní byl povýšen na ředitele celostátní přenosové soustavy a stal se coby zástupce zaměstnanců členem správní rady.\n\nŽil v Kirjat Chajim (dnes předměstí Haify), kde také opakovaně byl volen za člena tamní samosprávy. Poté, co se Kirjat Chajim stal součástí Haify, přešel do haifské městské samosprávy. V roce 1959 se stal místostarostou a od roku 1969, poté co zemřel jeho předchůdce Aba Chuši, nastoupil na post starosty, který zastával do roku 1973. Během jeho funkčního období v Haifě vzniklo Israeli Národní mořské muzeum, vyrostly hotely Dan a Merkaz ha-Karmel. Začalo budování haifské porodnice, která pak byla po něm posmrtně pojmenována. Jeho jméno nese i 5. městská škola.\n\nSarah and Meir Aharoni, The people and the events of Haifa and the surrounding area, 1993.\n"}
{"id": "692454", "url": "https://cs.wikipedia.org/wiki?curid=692454", "title": "BBC Sessions", "text": "BBC Sessions\n\nNázev BBC Sessions má mnoho hudebních alb:\n\n"}
{"id": "692455", "url": "https://cs.wikipedia.org/wiki?curid=692455", "title": "Švédská rallye 2008", "text": "Švédská rallye 2008\n\nŠvédská rallye 2008 byla druhou soutěží Mistrovství světa v rallye 2008. Konala se ve dnech 8. až 10. února. Vítězem se stal Jari-Matti Latvala s vozem Ford Focus RS WRC, který se tak stal nejmladším vítězem soutěže Mistrovství světa. \n\nÚvodní divácký test vyhrál Petter Solberg s vozem Subaru Impreza WRC. Teplé počasí způsobovalo tání sněhu a tak byliznevýhodnění jezdci startující na prvních místech. Všech 6 klasických zkoušek první etapy vyhrál Latvala díky desáté startovní pozici a vybudoval si náskok 48 sekund. Na druhém místě se držel jeho týmový kolega Mikko Hirvonen. Chris Atkinson s Imprezou chyboval a ztratil 15 minut v závějích. Na čtvrtém testu havaroval Sebastien Loeb, který poslal svůj Citroën C4 WRC přes střechu a následně odstoupil pro poruchu spojky. Kvůli poruše odstoupil i Per-Gunnar Andersson se Suzuki SX4 WRC. Díky dobrým časům se na třetí pozici posunul Henning Solberg a za něj Gianluigi Galli, kteří oba jeli na Fordech. Na páté pozici se držel Petter Solberg. V druhé etapě se v rámci superrally do soutěže vrátili Loeb, který vyhrál první a třetí test etapy. Ten druhý vyhrál jeho týmový kolega Dani Sordo, který pak vyhrál i 13. zkoušku. Loeb ale vzápětí odstoupil kvůli přehřívání. Henning Solberg měl defekt a přišel o třetí pozici. Ve snaze získat jí zpátky havaroval a propadl se. Poslední test dne vyhrál Hirvonen, který tak upevnil své druhé místo. Ve třetí etapě vyhrál 5 ze šesti úseků Henning Solberg. Přesto se neprobojoval ani mezi prvních 10. Z páté pozice odstoupil Matthew Wilson kvůli poruše.\n\n"}
{"id": "692457", "url": "https://cs.wikipedia.org/wiki?curid=692457", "title": "Šabtaj Levy", "text": "Šabtaj Levy\n\nŠabtaj Levy (: שבתי לוי, žil 1876 – 1956) byl izraelský politik a první židovský starosta města Haifa.\n\nNarodil se v Istanbulu v tehdejší Osmanské říši. Stal se právníkem. Roku 1894 přesídlil do Palestiny. Od roku 1905 žil v Haifě a řídil právní oddělení Židovského kolonizačního sdružení a Palestinského židovského kolonizačního sdružení. Od roku 1920, kdy britská mandátní správa zřídila v Haifě samosprávné úřady, zasedal v městské radě, od roku 1934 jako místostarosta. Haifa v té době prodělávala velký demografický rozmach a většinový podíl v ní získávali Židé. V roce 1941, kdy zemřel dosavadní arabský starosta Hasan Bej Šukri, se stal Levy starostou, prvním židovským v dějinách Haify. Během války za nezávislost v roce 1948 se snažil přesvědčit místní Araby, aby neodcházeli. Post starosty zastával do roku 1951, kdy ho nahradil Aba Chuši. Zůstal pak členem městské rady až do své smrti v roce 1956.\n"}
{"id": "692463", "url": "https://cs.wikipedia.org/wiki?curid=692463", "title": "Minnesota Wild 2010/2011", "text": "Minnesota Wild 2010/2011\n\nMinnesota Wild ve své 11.sezoně v NHL nepostoupily do Play-off. V Severozápadní divizi skončili Wild na 3.místě a v Západní konferenci se spokojili s 12.místem. V sezoně si připsali celkově 86 bodů, za 39 vítězství, 35 proher a 8 proher v prodloužení nebo nájezdech.\n\n\"Vysvětlivky: #-Pořadí zápasů, Pr-Prodloužení, Na-Nájezdy\"\n\n\"Vysvětlivky: #-Pořadí zápasů, Pr-Prodloužení, Na-Nájezdy\"\n"}
{"id": "692464", "url": "https://cs.wikipedia.org/wiki?curid=692464", "title": "Cité des sciences et de l'industrie", "text": "Cité des sciences et de l'industrie\n\nCité des sciences et de l'industrie (česky \"Město věd a průmyslu\") je muzeum a vzdělávací instituce v Paříži, která má za úkol popularizovat a rozvíjet znalosti o vědě a technice, především mezi dětmi a mládeží. Nachází se v 19. obvodu na \"Avenue Corentin-Cariou\" v parku La Villette. Jeho rozloha činí 150 000 m. V roce 2008 muzeum navštívilo přes 3 milióny návštěvníků (73 miliónů od otevření).\n\nNa místě se původně nacházela jatka a dobytčí trh, které byly v roce 1974 přeloženy do města Pantin. Místo nich byl vybudován park La Villette. Muzeum vzniklo z iniciativy francouzského prezidenta V. G. d'Estainga jako součást parku. Dne 15. září 1980 byl francouzský architekt Adrien Fainsilber pověřen přestavět halu ze 60. let na moderní muzeum. Pro veřejnost bylo otevřeno až 13. března 1986 prezidentem Françoisem Mitterrandem u příležitosti setkání sondy Giotto s Halleyovou kometou.\n\nV roce 2009 byla muzea Cité des sciences a Palais de la découverte umístěné v Grand Palais spojena do jedné instituce.\n\nMuzeum se skládá z několika částí a oddělení:\nPředstavuje hlavní stálou výstavu uspořádanou podle tematických celků: matematika, obrazy, zvuky, hra světla, vesmír, oceán, energie, automobily, skály a sopky, hvězdy a galaxie aj.\n\nKnihovna je rozdělena do tří oddělení: veřejné oddělení, dětství a dějiny věd. Jsou zde interaktivní terminály, které umožňují přímo prohlížet hrané, dokumentární a animované filmy aj. Na podlaží 0 se nachází dětská mediotéka a kinosál \"Les Shadoks\".\n\nToto oddělení je věnováno dětem od 2 do 12 let a je rozděleno na dvě části: prostor pro děti ve věku 2-7 let a pro děti 5-12 let.\n\nProstor o rozloze 1200 m je věnován kyberprostoru. Skládá se z místa pro sebevzdělávání, které poskytuje přístup k velkému množství výukových programů, terminál pro nahlížení na internetu, ateliér počítačové gramotnosti, studio pro setkávání profesionálů v multimediální oblasti, digitální třídu pro výuku studentů a diskusní klub umožňující diskuse o digitální kultuře.\n\nMísto informací o zaměstnání, odborné přípravě, řemeslech a povolání poskytuje rady znalců a velkou sbírku dokumentů. Toto oddělení sloužilo jako vzor pro vytvoření mezinárodní sítě podobných platforem.\n\nToto oddělení se zaměřuje na všechny aspekty týkající se zdraví.\n\nSoučástí muzea jsou ještě další objekty v jeho okolí:\n"}
{"id": "692465", "url": "https://cs.wikipedia.org/wiki?curid=692465", "title": "Hasan Bej Šukri", "text": "Hasan Bej Šukri\n\nHasan Bej Šukri (: , žil 1876 – 1940) byl arabský palestinský politik a starosta města Haifa.\n\nNarodil se v Jeruzalému v tehdejší Osmanské říši. V letech 1914–1920 a znovu v letech 1927–1940 stál v čele Haify. Haifa v té době prodělávala velký demografický rozmach a většinový podíl v ní získávali Židé. Šukri patřil k umírněným arabským politikům. Mnozí Arabové ho proto obviňovali ze sympatií k sionismu. Přežil dva pokusy o atentát. K jednomu z nich došlo 22. ledna 1937, uprostřed vrcholícího arabského povstání v Palestině z let 1936–1939. Šukri byl totiž jediným arabským starostou v mandátní Palestině, který se nepřipojil ke generální stávce vyhlášené arabským sektorem. Dokonce musel během povstání uprchnout dočasně z Haify do Bejrútu. Jiní historici nepovažují Šukriho za otevřeně prosionistického, ale uznávají, že se výrazně angažoval v \"Islámské asociaci\", která obecně podporovala existenci britského mandátu a měla korektní vztahy se sionistickou politickou reprezentací. Šukri věřil v koexistenci obou národů. Po jeho smrti do funkce starosty Haify nastoupil jako první židovský starosta Šabtaj Levy.\n"}
{"id": "692468", "url": "https://cs.wikipedia.org/wiki?curid=692468", "title": "Autorun.inf", "text": "Autorun.inf\n\ncodice_1 je v informatice název konfiguračního souboru, který může být využíván funkcemi AutoRun a AutoPlay (automatické přehrávání), které jsou součástí operačního systému Microsoft Windows. Soubor je ve formátu prostého textu. Pro správnou funkci je nutné, aby byl soubor umístěn v kořenovém adresáři svazku. Protože souborové systémy ve Windows nerozlišují malá a velká písmena, nezáleží v názvu na velikosti písmen.\n\nFunkce AutoRun byla v Microsoft Windows poprvé použita v operačním systému Windows 95. Cílem byla redukce nákladů na technickou podporu, pro technicky méně zdatné uživatele. AutoRun umožňuje (po vložení média do mechaniky) automatické spuštění počítačového programu, umístěného na datovém disku CD-ROM (zpravidla instalační program) (platí i pro další vyměnitelná média jako USB flashky, paměťové karty a externí HDD). Pomocí Autorunu lze nastavit ikonu, která bude u disku zobrazena v Průzkumníku Windows (nebo v \"Tento počítač\"). Další možnosti nastavení byly přidány v následujících verzích Microsoft Windows (podpora automatického přehrávání AutoPlay a další).\n\nSoubor codice_1 obsahuje prostý text. Je umístěn v kořenovém adresáři zařízení. Soubor obsahuje dvojice codice_3, podobně jako klasické konfigurační INI soubory.\n\nUpřesnění klíčů:\n\nPouhá existence souboru Autorun.inf na médiu neznamená, že ho systém Windows použije automaticky. Zpracování INF souborů závisí na verzi OS, typu jednotky a některých nastavení registrů.\n\nPokud je v registrech povolena práce s INF soubory:\n\n\nTento soubor autorun.inf určuje soubor setup.exe jako spouštěč aplikace (při aktivaci AutoRunu). První ikona uložena v souboru setup.exe bude reprezentovat jednotku v Průzkumníku Windows:\n\nNásledující sekce obsahují platné klíče pro soubory autorun.inf.\n\nSekce Autorun obsahuje výchozí AutoRun příkazy. Soubor je musí obsahovat, aby byl platný. Povolené klíče:\n\nObsah (Content) umožňuje autorům sdělit typ obsahu automatického přehrávání, aniž by bylo přímo nutné zkoumat obsah média.\n\nPlatné klíče: codice_8, codice_9, codice_10. Každý klíč může být uveden s pravdivými/nepravdivými hodnotami. Nejsou case sensitive.\n\nPříklad:\n\nAutomatické přehrávání obsahu hledá pouze v uvedených složkách a jejich podsložkách. Název složky je brán vždy jako absolutní cesta (z kořenového adresáře média).\n\nPříklad:\n\nAutomatické přehrávání nebude skenovat uvedené složky ani jejich podsložky.\n\nPříklad:\n\nOznačuje místo, kde mohou být uloženy soubory ovladačů. To braní zdlouhavému prohledávání celého obsahu media. Bez uvedení této sekce budou ovladače hledány v disketách (jednotky A nebo B), dále v CD/DVD médiích menších než 1GB. Při průběhu instalace se pouze odkazuje na umístění ovladačů.\n\nPlatný klíč:\n\nkterý vypíše cestu, kde se budou hledat ovladače.\n\nPříklad:\n"}
{"id": "692477", "url": "https://cs.wikipedia.org/wiki?curid=692477", "title": "Al Schwimmer", "text": "Al Schwimmer\n\nAl Schwimmer (: אל שווימר, \"Al Švimer\", celým jménem Adolph William Schwimmer, žil 10. června 1917 – 10. června 2011) byl izraelský průmyslník a zakladatel Izraelského vojenského letectva.\n\nNarodil se v New Yorku. Během izraelské války za nezávislost v roce 1948 se stal hlavním organizátorem tajného vývozu zbraní pro potřeby Izraele z USA. Společně s přítelem, podnikatelem Charlesem Wintersem se jim podařilo propašovat tři letouny B-17 z Miami, přes Portoriko a Azory do Československa. Tyto stroje pak v počáteční fázi války byly jedinými těžkými letadly izraelské armády a byly klíčové pro výsledek války, kterou Izrael vyhrál. Za své aktivity v době války za nezávislost byl roku 1950 odsouzen pro porušení amerického zákona Neutrality Act z roku 1939. Strávil 18 měsíců ve vězení. Teprve v roce 2000 získal od odcházejícího amerického prezidenta Billa Clintona zpětně milost. V roce 2006 mu byla udělena Izraelská cena.\n\nPo vzniku státu Izrael Schwimmer působil jako první ředitel zbrojní firmy Israel Aerospace Industries, kterou vedl po 24 let. Patřil také k zakladatelům leteckého oddělení při vysoké škole Technion a dvakrát zastával funkci poradce premiéra Izraele pro otázky technologie a průmyslu. Zemřel ve věku 94 let v Nemocnici Tel ha-Šomer ve městě Ramat Gan.\n"}
{"id": "692483", "url": "https://cs.wikipedia.org/wiki?curid=692483", "title": "Learned Hand", "text": "Learned Hand\n\nBillings Learned Hand (27. ledna 1872 - 18. srpna 1961) byl vlivný americký právník a právní filosof. V letech 1909–1924 zastával post soudce u Obvodního soudu pro newyorský jižní distrikt a v letech 1924–1961 u Odvolacího soudu pro druhý soudní obvod. Je znám pro svou ekonomickou analýzu zákona o odpovědnosti z nedbalosti. Byl také aktivním obhájcem svobody projevu.\n\nPodle Handa projevila osoba nedbalost, jestliže pravděpodobná újma způsobená oběti je vyšší, než náklady vynaložené na její odvrácení (\"Handovo pravidlo\"). Jinými slovy, soudy by měly, chtějí-li dosáhnout maximálního sociálního efektu a zabezpečení, vést lidi k vynakládání prostředků na bezpečnost práce jen tehdy, jestliže mezní výhoda je vyšší než mezní náklady.\n\nPůvodní věta však zněla takto: \"\"V každém případě se soudy musí ptát, zda závažnost potenciálního zla, snížená o jeho nepravděpodobnost, ospravedlňuje takový zásah do svobody slova, který by odvrátil dané riziko.\"\"\n"}
{"id": "692486", "url": "https://cs.wikipedia.org/wiki?curid=692486", "title": "Mistrovství Evropy ve fotbale hráčů do 21 let 2011", "text": "Mistrovství Evropy ve fotbale hráčů do 21 let 2011\n\nMistrovství Evropy ve fotbale hráčů do 21 let 2011 se konalo v Dánsku od 11. do 26. června a bylo jeho 18. ročníkem. Účastnit se mohli hráči narození po 1. lednu 1988 (na začátku kvalifikace jim tudíž bylo maximálně 21 let). Vítězem se stala španělská fotbalová reprezentace do 21 let.\n\nKvalifikace se zúčastnilo celkem 52 týmů (Dánsko mělo účast jistou jako pořadatel), které byly rozlosovány do 10 skupin po 5 a 6 týmech. V kvalifikačních skupinách se týmy utkaly každý s každým doma a venku. Vítězové jednotlivých skupin a nejlepší čtveřice na druhých místech postoupili do baráže. Ta se hrála systémem doma – venku a její vítězové postoupili na závěrečný turnaj.\n\nTurnaj hrálo osm týmů, které byly rozlosovány do dvou skupin po čtyřech. První dva týmy z každé skupiny postoupily do semifinále. Nejlepší 3 týmy z celého turnaje (nikoliv ze skupiny) kromě Anglie postoupily na olympijský fotbalový turnaj v Londýně 2012. Zmíněná Anglie měla účast jistou jako pořadatel olympiády, kde startovala pod názvem Velká Británie. V olympijské kvalifikaci byly dva scénáře:\n\nTurnaj se hrál na čtyřech stadionech ve čtyřech městech:\n\n\n----\n\n\n"}
{"id": "692487", "url": "https://cs.wikipedia.org/wiki?curid=692487", "title": "Chetitologie", "text": "Chetitologie\n\nChetitologie [chetytologie] je vědní obor, který se zabývá jazykem, dějinami a kulturou starověkých Chetitů. Základy chetitologie položil svým dílem lyský rodák, profesor Bedřich Hrozný.\n\nZa 1. světové války byl povolán Bedřich Hrozný do armády jako písař. Sloužil u nebojové jednotky, a tak měl po večerech čas věnovat se \"svému\" studiu. A už v roce 1915 slavil úspěch. Dokázal, že jazyk, který dokumentoval na klínopisných tabulkách, které se mu podařilo získat, je indoevropský jazyk Chetitů. Nejen, že tento jazyk rozeznal, ale také se mu ho podařilo, po cca 3000 letech, přečíst a přeložit. Do té doby bylo známo jen pár informací o Chetitech z Bible. I když mnozí vědci o Hrozného práci: \"Die Sprache der Hethiter\" (Jazyk Chetitů, 1917) pochybovali, potvrdilo se časem a dalším vědeckým bádáním, že měl profesor Hrozný pravdu a jeho rozluštění klínopisné chetitštiny patří mezi nejvýznamnější v dějinách orientalistiky.\nPo 1.sv. válce se Hrozný vrátil domů, do vznikající republiky a začal pracovat na UK. V letech 1924-25 podnikl vlastní archeologickou expedici do Turecka (Kültepe) a Sýrie (Šech Saad a Tell Erfád) a jeho úsilím podařilo se odhalit veliké množství klínopisných tabulek. V této době se dostal Hrozný na vrchol svého vědeckého snažení a byl uznáván jako zakladatel nové orientální disciplíny – chetitologie.\n\nS výsledky práce profesora Hrozného je možné se podrobně seznámit v expozici muzea v Lysé nad Labem, které nese od roku 1951 čestný název: Muzeum Bedřicha Hrozného. Sídlem je historická barokní budova z r. 1752 (z doby Sweerts-Sporcků) v jihozápadní části náměstí Bedřicha Hrozného. Na jejímž místě stávala dříve stará lyská radnice. V šedesátých letech se stává muzeum pobočkou Polabského muzea se sídlem v Poděbradech.\n\n"}
{"id": "692488", "url": "https://cs.wikipedia.org/wiki?curid=692488", "title": "Merrow", "text": "Merrow\n\nMerrow (od gaelský murúch) nebo Murrough (Galloway) je skotský a irský gaelský ekvivalent mořské panny: mořští muži. Tyto bytosti jsou člověk od pasu nahoru, ale od pasu dolů mají tělo ryby. Jsou jemní, skromní, laskaví a shovívaví.\n\nExistují i jiné názvy: Muir-gheilt, Samhghubha, Muidhuachán a Suire.\nMerrow byly schopné zamilovat se do lidské bytosti a existují zprávy o jejich vztahu s lidmi. Nicméně, nakonec se vrací do svých bývalých domovů pod mořem.\n\nMořské panny lákají mladé muže, aby s nimi žili v moři, kde pak žijí v kouzelném stavu. Merrow nosí speciální klobouk, který jim umožní potápět ve vlnách. Pokud ztratí tento klobouk, nemají žádnou pravomoc k návratu pod vodu.\n"}
{"id": "692489", "url": "https://cs.wikipedia.org/wiki?curid=692489", "title": "Historické názvy ulic a náměstí Českých Budějovic", "text": "Historické názvy ulic a náměstí Českých Budějovic\n\nNásledující seznam obsahuje současné názvy ulic a náměstí Českých Budějovic s jejich historickými ekvivalenty. Historické názvy jsou řazeny k nejstarším (případný letopočet značí zavedení názvu) a uváděny v původní pravopisné podobě. Poznámka v šikmé závorce uvádí osobnost, po níž byla ulice pojmenována.\n\nVelmi staré a středověké názvy ulic jsou vyznačené kurzívou. První oficiální názvy byly stanoveny 8. června 1875 (Židovská byla přejmenována na Sterneckovu [dnes U Černé věže] a Sviní na Plachého), další výraznější změny nastaly 16. ledna 1919 v souvislosti s pádem habsburské moci, dále za druhé světové války, znovu roku 1945 (obvykle vráceny názvy změněné za války), v roce 1968, za normalizace v roce 1970 a nakonec po revoluci 1989.\n\n\n\n\n\n\n"}
{"id": "692492", "url": "https://cs.wikipedia.org/wiki?curid=692492", "title": "Todd G. Buchholz", "text": "Todd G. Buchholz\n\nTodd G. Buchholz je americký ekonom a právník. Promoval na University of Cambridge a na právnické škole Harvard University. Vyučuje ekonomii na Harvard University, kde mu byla udělena cena Allyna Younga. Buchholz je bývalým generálním ředitelem Tiger hedge fund a ekonomickým poradcem Bílého domu. Často přispívá do deníků The New York Times či The Wall Street Journal. Objevuje se také na televizních stanicích NBC, CNBS, Fox News a PBS. Jeho knihy byly přeloženy do více než 15 jazyků. Je znám zejména pro svou knihu \"Živé myšlenky mrtvých ekonomů\".\n\n\nTodd G. Buchholz - Osobní webové stránky\n"}
{"id": "692495", "url": "https://cs.wikipedia.org/wiki?curid=692495", "title": "Portugalská rallye 1996", "text": "Portugalská rallye 1996\n\nPortugalská rallye 1996 byla druhou soutěží šampionátu Mistrovství světa v rallye 1996 pro kategorii W2L. Zvítězil zde celkově Rui Madeira s vozem Toyota Celica GT-Four ST-205. V kategorii W2L vyhrál Jesus Puras na voze Seat Ibiza Kit Car.\n\nZa nejvážnější favority byly považovány týmy Seat Sport a Škoda Motorsport. První etapa se konala 6. března a měla 12 rychlostních zkoušek. Do vedení se dostal Peugeot 306 MAXi posádky Lopes-Lisboa a za ním byly vozy Seat, tým Škoda obsazuje čtvrté a sedmé místo v kategorii v pořadí Pavel Sibera a Emil Triner. Závěr první etapy je poznamenán havárií, kdy opilý divák vstoupil do dráhy a jeden vůz se s ním střetl a zranil jej. Druhá etapa začala diváckou zkouškou na autocrossovém stadionu. Oba vozy Škoda Felicia Kit Car zde startovaly proti Seatům Ibiza Kit Car. Emil Triner zajel naprosto shodný čas jako Erwin Weber, Puras Siberu o několik desetin sekundy porazil. V průběhu etapy se oba naše vozy posunovaly absolutním pořadím dopředu. Po 18. testu se Triner dostal na osmé místo absolutně a druhé v kategorii W2L. Sibera byl devátý absolutně a třetí ve skupině. Triner stále zrychloval a do konce druhé etapy se probojoval do čela klasifikace třídy W2L a vybudoval si skromný náskok na Purase. Ve třetí etapě se spustil vydatný déšť a Triner zvyšoval svůj náskok. Pak ale měl závadu na převodovce, zdržel se při opravě a dostal výraznou penalizaci. Triner tak klesl na celkové desáté místo a třetí pozici ve třídě W2L. Naopak Sibera zrychloval a posunul se na šestou pozici absolutně. Puras si vedoucí pozici udržel a zvítězil v kategorii.\n\n"}
{"id": "692496", "url": "https://cs.wikipedia.org/wiki?curid=692496", "title": "PsychotekTrauma", "text": "PsychotekTrauma\n\nPsychotekTrauma je portugalská elektronická kapela s prvky industrialu, založena v roce 2007.\n\nKapela nemá podepsanou smlouvu s vydavatelem, vydala zatím jediné EP s názvem \"Human\", které obsahuje 4 skladby a je poskytnuto k volnému stažení na internetu. \n\nKromě mini-alba \"Human\" vydala 28. března 2009 kapela ještě jednu skladbu s názvem \"Not Your Bitch\" (3:59).\n\nMezi skupiny, které ovlivnily PsychotekTrauma patří: Grendel, Aslan Faction, FabrikC, X-Fusion, Noisuf-X.\n\n\n\n\n"}
{"id": "692498", "url": "https://cs.wikipedia.org/wiki?curid=692498", "title": "Wattové pobřeží", "text": "Wattové pobřeží\n\nWattové pobřeží či watty (: \"Watten\", : \"wadden\") je druh rozlehlé pobřežní písčité mělčiny, která je za přílivu zaplavována a za odlivu obnažována. V případě hromadění organicky bohatých usazenin dochází k jejich přeměně na marše. Tento typ pobřeží se vyskytuje v Německu, Nizozemsku a Dánsku při Severním moři a pod názvem Waddenzee je zapsán na seznamu památek UNESCO.\n"}
{"id": "692504", "url": "https://cs.wikipedia.org/wiki?curid=692504", "title": "Šolta", "text": "Šolta\n\nŠolta () je chorvatský ostrov v Jaderském moři poblíž Splitu. Spolu s okolními ostrůvky tvoří stejnojmennou opčinu.\n\nOd pevniny dělí ostrov Splitský průliv, od ostrova Drvenik Veli Šoltský průliv a od ostrova Brač Splitská úžina. Ostrov Šolta měří na délku 19 km, jeho šířka dosahuje 5 km. Nejvyšším vrcholem ostrova je \"Vela Straža\" (237 m).\n\nOstrov má rozlohu 58,17 km² a délka jeho pobřeží je 79,5 km. Na ostrově žije 1479 obyvatel. Největší a hlavní osadou je Grohote (425 obyvatel). Další osady jsou Donje Selo, Gornje Selo, Maslinica, Nečujam, Rogač, Srednje Selo a Stomorska. Nacházejí se zde také zátoky Gornja Krušica a Donja Krušica.\n\nPodnebí ostrova je středomořské s průměrnými teplotami 7,8 °C v lednu a 25,3 °C v červenci. Severovýchodní část ostrova, zejména zátoky Rogač a Nečujam, je vystavena severním větrům. Západní část se zátokou Maslinica je chráněna skupinou ostrůvků před větry s výjimkou severozápadního proudění.\n\nVe starověkém Řecku nesl ostrov jméno \"Olyntha\" a staří Římané jej nazývali \"Solenta\". Současný název ostrova \"Šolta\" se poprvé objevuje v písemných pramenech ze 14. století. Nejstarší archeologické nálezy na ostrově však dokládají osídlení už v prehistorické době. Další památky pocházejí z období starověkého Říma. Na počátku 7. století v období nájezdů Avarů a Slovanů se na ostrov uchýlili uprchlíci ze Solinu. Ve 13. a 14. století byl ostrov několikrát napaden a obsazen piráty z Omiše a Benátčany. V 16. století se pak z pevniny na ostrov uchýlili uprchlíci před Turky. Za druhé světové války byli obyvatelé ostrova násilně vystěhováni.\n\nHlavním zdrojem obživy obyvatel ostrova je zemědělství, zejména pěstování vinné révy, oliv a ovoce, dále pak včelařství, rybolov a cestovní ruch.\nHlavním přístavem ostrova je Rogač, kam směřují trajekty ze Splitu. Dalšími přístavy pro trajekty jsou Nečujam a Stomorska. Obce ve vnitrozemí ostrova a přístavy jsou propojeny páteřní silniční komunikací D111. Přístav v Rogači je na ní připojen silnicí D112.\n\n\n"}
{"id": "692508", "url": "https://cs.wikipedia.org/wiki?curid=692508", "title": "Dr. Divnoláska aneb Jak jsem se naučil nedělat si starosti a mít rád bombu", "text": "Dr. Divnoláska aneb Jak jsem se naučil nedělat si starosti a mít rád bombu\n\nDr. Divnoláska aneb Jak jsem se naučil nedělat si starosti a mít rád bombu je film z žánru černého humoru z roku 1964, který satirizuje studenou válku a hrozbu jaderné války. Film byl režírovaný, produkovaný a spolunapsaný Stanley Kubrickem s hlavními rolemi pro Petera Sellerse (v trojroli) a George C. Scotta a vedlejšími rolemi pro Sterlinga Haydena, Keenana Wynna a Tracy Reed. Film byl natočen podle volné předlohy na motivy románu \"Red Alert\" spisovatele Petera George.\n\nPříběh se týká pomateného generála Letectva Spojených států amerických, který se domnívá, že ruští záškodníci otrávili pitnou vodu v USA. Nařídí jaderný útok prvního úderu na Sovětský svaz a zabarikáduje se na své základně. Prezident USA nařídí základnu dobýt a letku bombardérů s atomovými bombami odvolat. Generál spáchá sebevraždu, Sověti přiznají existenci protizbraně schopné zničit celou Zemi. Jeden z US bombardérů se odvolat nepodaří a sebezničující válka může začít.\n\n\"Dr. Strangelove syndrome\" je populární název pro neurologické onemocnění zvané syndrom cizí ruky v anglicky mluvících zemích.\n\n"}
{"id": "692517", "url": "https://cs.wikipedia.org/wiki?curid=692517", "title": "Freddy Loix", "text": "Freddy Loix\n\nFreddy Loix (10. říjen 1970 Tongeren, Belgie) je rallyeový jezdec. Má přezdívku \"Fast Freddy\".\n\nOd 15 let jezdil na motokárách. V počátcích kariéry jezdil s vozem Opel Astra GSI. Jeho prvním startem v Mistrovství světa byla Rallye San Remo 1993, kde skončil devátý. Startoval pravidelně v kategorii Formule 2 (šampionát W2L - Mistrovství světa vozů s pohonem jedné nápravy a motorem do objemu 2 litrů) a získal zde řadu úspěchů. V roce 1995 ho začala podporovat společnost Marlboro. V sezoně Mistrovství světa v rallye 1996 si pronajal vůz Toyota Celica GT-Four ST-205 a startoval na vybraných soutěžích. V Portugalsku byl druhý, na Acropolis rallye 1996 sedmý a na Rallye San Remo 1996 a Katalánské rallye čtvrtý. V sezoně Mistrovství světa v rallye 1997 byla jeho nejúspěšnějším startem Portugalská rallye 1997, kde skončil s Celicou opět druhý. Na Katalánské rallye poprvé startoval s vozem WRC (Toyota Corolla WRC) a skončil pátý. Tým Toyota Motorsport ale neměl pro Loixe volné místo pro angažmá.\n\nV sezoně Mistrovství světa v rallye 1999 se Loix stal druhým jezdcem týmu Mitsubishi Ralliart, a přivedl k němu i svého sponzora Marlboro. Při Safari rallye 1999 ale havaroval a zranil se. Nemohl tak startovat ani v Portugalsku. Ani výsledky v sezoně Mistrovství světa v rallye 2000 nebyly příliš dobré, smlouva mu však končila až o rok později. V roce 2002 se stal továrním jezdcem týmu Hyundai World Rally Team. S vozem Hyundai Accent WRC dosahoval mnohem lepších výsledků než jeho týmový kolega Armin Schwarz. Po sezoně Mistrovství světa v rallye 2003 ale tým soutěže opustil kvůli finančním potížím. Loix se ale stal třetím jezdcem týmu Peugeot Sport. Poté co měl Richard Burns zdravotní potíže se navíc dostal na pozici týmové dvojky pro Velšskou rallye a vybojoval šesté místo. Pro sezonu Mistrovství světa v rallye 2004 ho tým nominoval pouze na 5 soutěží.\n\nNa mezinárodní scéně se pak objevoval sporadicky, až teprve při Intercontinental Rally Challenge 2007 startoval často s vozem Fiat Grande Punto Abarth S2000 a Volkswagen Polo S2000. Od sezony Intercontinental Rally Challenge 2008 startoval pravidelně celé dva roky s vozem Peugeot 207 S2000 a třikrát zvítězil. V sezoně Intercontinental Rally Challenge 2009 se mu dařilo méně a proto pro sezonu Intercontinental Rally Challenge 2010 startoval s vozem Škoda Fabia S2000 v týmu Škoda Belgium a vybojoval 3 vítězství v řadě. Pro sezonu Intercontinental Rally Challenge 2011 jej tým Škoda Motorsport nominoval jako druhého jezdce.\n"}
{"id": "692519", "url": "https://cs.wikipedia.org/wiki?curid=692519", "title": "Chloral", "text": "Chloral\n\nChloral, též známý jako trichloracetaldehyd (systematický název \"trichlorethanal\"), je organická sloučenina se vzorcem ClCCHO. Tento aldehyd je za běžných podmínek bezbarvá olejovitá kapalina mísitelná se širokou škálou rozpouštědel. S vodou reaguje za vzniku chloralhydrátu, dříve používaného jako sedativum a hypnotikum.\n\nChloral lze vyrábět chlorací ethanolu, což zjistil Justus von Liebig v roce 1832.\n\nKromě tendence tvořit chloralhydrát je chloral znám především jako stavební blok při syntéze DDT. Pro tento účel se nechává reagovat s chlorbenzenem za přítomnosti katalytického množství kyseliny sírové:\nTuto reakci popsal Othmar Zeidler v roce 1874.\n\nChloral lze také použít k přípravě chloroformu, který vzniká při reakci s hydroxidem sodným.\n\n"}
{"id": "692526", "url": "https://cs.wikipedia.org/wiki?curid=692526", "title": "Sydney Bears", "text": "Sydney Bears\n\nSydney Bears je australský poloprofesionální klub ledního hokeje. Založen byl v roce 2000 a stal se spolu s Adelaide Avalanche a Canberra Knights jedním se zakládajících klubů Australian Ice Hockey League – nejvyšší celostátní hokejové ligy v Austrálii. Původně byla jeho domácím stadiónem Sydney Ice Arena, v roce 2007 se přestěhoval do haly v Penrithu na západním okraji Sydney a přejmenoval se na AIHL Bears, od roku 2010 se vrátil k původnímu názvu. V letech 2002 a 2007 klub vyhrál ligovou soutěž a získal tak Goodall Cup.\n\n"}
{"id": "692528", "url": "https://cs.wikipedia.org/wiki?curid=692528", "title": "Australian Ice Hockey League 2011", "text": "Australian Ice Hockey League 2011\n\nSezóna 2011 byla dvanáctým ročníkem Australian Ice Hockey League – nejvyšší soutěže v ledním hokeji v Austrálii. Základní část ligy se hrála od 14. dubna do 28. srpna, finálový turnaj čtyřech nejlepších týmů o hlavní trofej – Goodall Cup v termínu 3. a 4. září 2011. <br>\n\nTohoto ročníku se účastnilo osm týmů:\nJako zkušební ročník byl brán pro tým Perth Thunder, který odehrál exhibiční utkání proti ostatním celkům. Je kandidátem na vstup do ligy v dalších ročnících. \n\nHrála se systémem každý s každým čtyřikrát. <br>\n\nKonečná tabulka\n\nDo vyřazovací části postoupily čtyři nejlepší celky, které sehrály semifinále a finále, hrané jen na jeden vítězný zápas. Všechna utkání se konala v National Ice Sports Centre v Melbourne. Vítězem se stal tým Melbourne Ice a získal tak Goodall Cup. <br>\n\nLegenda\n\nLegenda\n\n"}
{"id": "692533", "url": "https://cs.wikipedia.org/wiki?curid=692533", "title": "Sydney Ice Dogs", "text": "Sydney Ice Dogs\n\nSydney Ice Dogs je australský poloprofesionální klub ledního hokeje. Založen byl pod názvem \"The Ice Dogs\" v roce 2002 a ve stejném roce se stal účastníkem Australian Ice Hockey League - nejvyšší hokejové ligy v Austrálii. K lize byl připojen v rámci expanze, když se její součástí staly i kluby Melbourne Ice a Newcastle North Stars. Současný název klub nese od roku 2009. Domácí zápasy hraje v hale Catholic Club’s ice rink na Sydneyském předměstí Liverpool. Největším úspěchem týmu byl zisk Goodall Cupu\na tedy i titul australského hokejového mistra v roce 2004.\n"}
{"id": "692542", "url": "https://cs.wikipedia.org/wiki?curid=692542", "title": "Koalice dopravních odborových svazů", "text": "Koalice dopravních odborových svazů\n\nKoalice dopravních odborových svazů (zkráceně KDOS) je vlastní označení české skupiny odborových svazů sdružujících zaměstnance v dopravě. \n\nTermín se objevuje nejméně od roku 2009, a to v souvislosti s dopisem premiérovi Petru Nečasovi kvůli plánovaným změnám v dopravní legislativě. Na konci roku 2009 podpořila vyhlášenou stávku zaměstnanců pražského dopravního podniku.\n\nV březnu 2010 bývalý předák železničářských odborů Jaromír Dušek, který stále vystupoval i jako zástupce KDOS, ve své kritice poměrů na železnici v rozhovoru s redaktorem Lidových novin prohlásil, že vedení Českých drah je ovládané homosexuály. Jeho výroky rozhořčily i tehdejšího premiéra Jana Fischera, který požádal, aby se od něj KDOS distancovala. Ta to učinila a Dušek ji přestal zastupovat.\n\nKDOS sdružuje 13 odborových subjektů (stav k červnu 2011):\n\nV tomto roce koalice zintenzivnila svou činnost, když několikrát vystoupila proti politice Nečasovy vlády. Koalice organizuje celostátní stávku v dopravě proti vládním reformám na 16. června 2011. Pod prohlášení ke stávce (původně měla být 13. června) se navíc podepsalo ještě 11 dalších regionálních, místních a závodních odborových organizací.\n"}
{"id": "692544", "url": "https://cs.wikipedia.org/wiki?curid=692544", "title": "Grand Prix Evropy 2011", "text": "Grand Prix Evropy 2011\n\nGrand Prix Evropy 2011 (LIV Telefónica Grand Prix of Europe) osmý závod 62. ročníku mistrovství světa jezdců Formule 1 a 53. ročníku poháru konstruktérů, historicky již 848. grand prix, se uskutečnila na okruhu ve Valencii.\n"}
{"id": "692555", "url": "https://cs.wikipedia.org/wiki?curid=692555", "title": "Velšská rallye 2006", "text": "Velšská rallye 2006\n\nVelšská rallye 2006 byla šestnáctou a poslední soutěží Mistrovství světa v rallye 2006. Zvítězil zde Marcus Grönholm s vozem Ford Focus RS WRC.\n\nHned od prvních testů vedl Grönholm. Jeho týmový kolega Mikko Hirvonen trefil v jedné zatáčce kámen a poškodil svůj vůz tak, že byl ze soutěže kvůli nebezpečí vyloučen. Na dalších místech byl Petter Solberg s vozem Subaru Impreza WRC, Manfred Stohl s vozem Peugeot 307 WRC a Jari-Matti Latvala s dalším Fordem. Xavi Pons po jezdecké chybě vyjel mimo trať, Chris Atkinson měl problémy s řízením své Imprezy a Henning Solberg převrátl svůj vůz na bok, takže všichni 3 se propadli pořadím. Dobré časy zajel Andreas Mikkelsen, ale pak svůj vůz převrátil na střechu. Na konci první desítky byly jezdci s vozy Škoda Fabia WRC v pořadí Francois Duval, Harri Rovanperä, Andreas Aigner a Jan Kopecký. Stohl se Solbergem stále bojovali o druhé místo. Dani Sordo se posunul před Ponse. Aigner havaroval a Kopecký se posunul na 11. pozici. Ve skupině N vedl Anton Alen. Při světové premiéře vozu Toyota Corolla S2000 se Alister McRae držel na sedmém místě ve skupině.\n\nTaké při druhé etapě pršelo. Petter Solberg udělal jezdeckou chybu a na druhou pozici se tak posunul Stohl. Po několika úsecích jej ale Solberg znovu předstihl. Gronhölm neustále zvyšoval svůj náskok. Duval se posunul na sedmé a Kopecký na desáté místo. V 11. testu Solberg opět havaroval a poškodil kolo. Ve stejném testu havaroval i Alister McRae. Stohl se tak opět posunul na druhé místo. Pons předstihl Latvalu. Na dalších pozicích bylo pořadí Duval, Sordo, Rovanperä a Kopecký. Ve skupině N stále vedl Alen.\n\nI ve třetí etapě Gronhölm zajížděl bezchybné časy a vybojoval pro tým Ford M-Sport první vítězství v británii od RAC Rallye 1979. Bylo to jeho 25 vítězství, čímž se stal nejúspěšnějším finem v historii rallye. Solberg stále bojoval se Stohlem o druhou pozici, ale po defektu skončil třetí. Čtvrtý skončil Latvala, pátý Pons a šestý Atkinson. Sordo porazil Duvala a získal sedmou pozici. Devátý byl Rovanperä a desátý Kopecký. Ve skupině N zvítězil Alen.\n\n"}
{"id": "692558", "url": "https://cs.wikipedia.org/wiki?curid=692558", "title": "Concepción (sopka)", "text": "Concepción (sopka)\n\nVulkán Concepción je jedním ze dvou vulkánů na ostrově Ometepe na jezeře Nikaragua v departementu Rivas. Druhým, menším je Maderas.\n\nDosahuje výšky 1610 m n. m. a má tvar téměř dokonalého vulkanického kuželu. Je tvořený převážně bazaltovými a dacitovými lávami. Svahy vulkánu nejsou porostlé vegetací, což je způsobeno častými erupcemi a výlevy lávy. Na úpatí se rozkládají lesy i obhospodařovaná zemědělská půda. Před příchodem Španělů se vulkán jmenoval Omeyatecigua, ale během conquisty se začalo používat španělské pojmenování Concepción.\n\n"}
{"id": "692562", "url": "https://cs.wikipedia.org/wiki?curid=692562", "title": "Sputinow (Alberta)", "text": "Sputinow (Alberta)\n\nSputinow je obec ve střední Albertě v municipálním distriktu č.87 Bonnyville, rozkládající se 46 km severně od silnice Highway 45, 60 km jižně od Cold Lake.\n"}
{"id": "692563", "url": "https://cs.wikipedia.org/wiki?curid=692563", "title": "Mexická rallye 2008", "text": "Mexická rallye 2008\n\nMexická rallye 2008 byla třetím podnikem Mistrovství světa v rallye 2008. Vítězem se stal Sebastien Loeb s vozem Citroën C4 WRC.\n\nPrvní test vyhrál Jari-Matti Latvala s vozem Ford Focus RS WRC. Dani Sordo s druhým Citroënem odstoupil. Toni Gardemeister měl u svého Suzuki SX4 WRC problémy s motorem. Loeb vyhrál druhý a třetí test. Henning Solberg poškodil zavěšení a Gardemeister měl další technické problémy a oba ztráceli. Gianluigi Galli ztratil čas v příkopu a Per-Gunnar Andersson s druhým Suzuki po závadě odstoupil. Čtvrtý test vyhrál Petter Solberg se Subaru Impreza WRC. Galli opět havaroval a musel odstoupit. Odstoupil také Gardemeister. Pátou a šestou zkoušku vyhrál Latvala a udržoval náskok před Loebem. Na třetím místě byl Chris Atkinson před týmovým kolegou Petterem Solbergem a Mikko Hirvonenem s druhým Fordem.\n\nV druhé etapě získal Loeb řadu dílčích vítězství v testech a posunul se do čela. Latvala zůstával těsně za ním. Petter Solberg po technické poruše musel odstoupit. Na třináctém testu mu praskla hadice turbodmychadla a propadl se za Atkinsona. Henning Solberg bojoval s Hirvonenem o čtvrtou pozici. Ve třetí etapě získal Latvala jedno vítězství, ale přes to zůstal na třetí pozici. Na čtvrtou se posunul Hirvonen.\n\n"}
{"id": "692573", "url": "https://cs.wikipedia.org/wiki?curid=692573", "title": "Rallye Šumava 1996", "text": "Rallye Šumava 1996\n\nRallye Šumava 1996 byl úvodní podnik šampionátu Mezinárodní mistrovství České republiky v rallye 1996 a také podnik Německého mistrovství. Vítězem se stal Stanislav Chovanec s vozem Ford Escort RS Cosworth.\n\nCelá soutěž se odehrávala na zasněžených tratích. Za tým Škoda Motorsport zde s vozem Škoda Felicia Kit Car nastoupil Jindřich Štolfa. Celkem odstartovalo 89 posádek, ale jen polovina soutěž dokončila. Soutěž poznamenali neukáznění diváci. První etapa končila nočními testy. Teprve v druhé etapě se do čela dostal Chovanec, který nakonec zvítězil. Štolfa měl porochu motoru a ze soutěže musel odstoupit.\n\n"}
{"id": "692575", "url": "https://cs.wikipedia.org/wiki?curid=692575", "title": "Třída Wielingen", "text": "Třída Wielingen\n\nTřída Wielingen je třída víceúčelových fregat belgického námořnictva. Jedná se o první válečné lodě zkonstruované a postavené v Belgii od skončení druhé světové války. Celkem byly postaveny čtyři fregaty této třídy. Belgické námořnictvo je provozovalo v letech 1978–2007. Jako první byla vyřazena fregata \"Westhinder\", která byla sešrotována. Zbylou trojici zakoupilo Bulharsko, které je provozuje pod názvy \"Drazki\", \"Verni\" a \"Gordi\". Belgické námořnictvo je nahradilo dvojicí fregat nizozemské třídy \"Karel Doorman\".\n\nProgram stavby fregat třídy \"Wielingen\" byl schválen v roce 1971, přičemž do roku 1973 na nich probíhaly projekční práce. Třída se skládá z jednotek \"Weilingen\" (F 910), \"Westdiep\" (F 911), \"Wandelaar\" (F 912) a \"Westhinder\" (F 913), stavěných od roku 1974 loděnicemi Cockecill v Hobokenu a Boëlwerf v Temse a zařazených do služby v roce 1978.\n\nJednotky třídy \"Wielingen\":\nHlavňovou výzbroj tvoří jeden francouzský dvojúčelový 100mm kanón Creusot-Loire v dělové věži na přídi, za kterým se nachází šestinásobný 375mm protiponorkový raketomet Bofors (licenčně vyráběny francouzskou firmou Creusot-Loire). K ničení hladinových lodí slouží dva páry odpalovacích kontejnerů protilodních střel MM.38 Exocet na zádi. Pro obranu proti letadlům a protilodním střelám slouží protiletadlové řízené střely RIM-7P Sea Sparrow, odpalované z osminásobného kontejneru Mk.29 na zádi. Lodě dále nesou dva 533mm torpédomety pro francouzská protiponorková torpéda ECAN L5, kterých je neseno 10 kusů. Nenesou vrtulník. Trupový sonar je typu SQS-510.\n\nPohonný systém je typu CODOG. Tvoří ho jedna spalovací turbína Rolls-Royce Olympus TM3B pro bojové situace a dva diesely Cockerill 240 CO pro ekonomický provoz. Fregaty dosahují rychlosti až 26 uzlů při použití turbín. Dosah je 8350 km při rychlosti 18 uzlů.\n\n"}
{"id": "692578", "url": "https://cs.wikipedia.org/wiki?curid=692578", "title": "Ferdinand Trauttmansdorff", "text": "Ferdinand Trauttmansdorff\n\nFerdinand Trauttmansdorff (celým jménem \"Ferdinand, hrabě z a na Trauttmansdorff-Weinsbergu\", německy \"Ferdinand Graf von und zu Trauttmansdorff-Weinsberg\", * 28. července 1950) je bývalý rakouský vyslanec v Praze. Pochází z rakousko-moravského šlechtického rodu Trauttmansdorffů.\n\nPo roční dobrovolné vojenské službě v Rakousku (1970–1971) studoval práva na univerzitě ve Štýrském Hradci. Po dokončení studia vykonával jednoroční vojenskou službu u vojenských jednotek OSN na Kypru. Od roku 1975 do roku 1979 pracoval jako studijní a výzkumný asistent a později jako odborný asistent na Institutu pro mezinárodní práva a mezinárodní vztahy na univerzitě ve Štýrském Hradci.\n\nPoté začal studovat Právo Evropské unie na Evropském kolegiu v Bruggách. V roce 1981 vstoupil do rakouských zahraničních služeb. V jeho prvních letech v rakouské zahraniční službě pracoval jako referent na rakouském zastupitelství v Ženevě. V roce 1985 se stal allotedem na rakouském velvyslanectví v Bukurešti. V letech 1985 až 1986 seTrauttmansdorff angažoval v prezidentské kampani.\n\nV následujících letech byl vedoucím kulturní rady na rakouském velvyslanectví ve Washingtonu a pak allotedem na velvyslanectví v Budapešti. Od roku 1999 byl velvyslancem v Káhiře, Chartúmu a Lisabonu.\n\nOd ledna 2010 do roku 2015 zastával Ferdinand Trauttmansdorff úřad rakouského velvyslance v Praze. Je vedoucím katedry Diplomacie na Andrássyho universitě v Budapešti.\n\n"}
{"id": "692579", "url": "https://cs.wikipedia.org/wiki?curid=692579", "title": "Karl H. Pribram", "text": "Karl H. Pribram\n\nKarl H. Pribram (25. února 1919, Vídeň, Rakousko – 19. ledna 2015) byl americký neurochirurg a myslitel. Byl profesorem Georgetown University, Washington, D.C. a emeritním profesorem psychologie a psychiatrie na Stanfordově univerzitě a Radford University, Radford, Virginia.\n\nVystudoval na University of Chicago, titul B.S. (Bachelor of Science) získal v roce 1938, titul M.D. v roce 1941. Působil postupně v Yerkes Laboratories of Primate Biology (1946), Yale University (1948), Center ofor Advanced Studies, Stanford University. Od roku 1959 působil na Stanfordově univerzitě.\n\nJeho manželkou byla americká spisovatelka Katherine Neville.\n\nJe nositelem řady cen a čestných titulů. V roce 1999 se stal prvním nositelem Ceny VIZE 97 .\n\n\n\n"}
{"id": "692582", "url": "https://cs.wikipedia.org/wiki?curid=692582", "title": "Abd al-Rahman al-Hadž", "text": "Abd al-Rahman al-Hadž\n\nAbd al-Rahman al-Hadž ( عبد الرحمن الحاج, 'עבד אל-רחמן אל-חאג, zemřel 1945) byl arabský palestinský politik a starosta města Haifa.\n\nNarodil se v Haifě, kam jeho rodina přišla z Egypta koncem 19. století. Vystudoval muslimskou školu v Haifě a pak pracoval jako úředník při náboženském soudu šaría. V letech 1920–1927, tedy v době mandátní Palestiny, působil jako starosta Haify. Městská rada se v té době skládala z šesti Arabů a dvou Židů. Město v té době zahájilo svůj rapidní růst, došlo k výstavbě kanalizace a první fázi elektrifikace. Al-Hadž byl aktivní v \"Muslimské asociaci\", která oponovala záměru britské správy proměnit Palestinu na židovskou domovinu. Jeho vztah k sionismu byl negativní, také pod vlivem jeruzalémského muftího Amína al-Husajního. V letech 1934–1936 zasedal v městské radě Haify a zároveň byl předákem místního muslimského náboženského fondu Wakf. V roce 1944 založil kandidátku, se kterou se snažil znovu obsadit post starosty města arabským kandidátem (v Haifě v té době již starostenský post zastával Žid, Šabtaj Levy).\n\nSarah and Meir Aharoni, \"The people and the events of Haifa and the surrounding area\", 1993.\n"}
{"id": "692589", "url": "https://cs.wikipedia.org/wiki?curid=692589", "title": "Tommi Mäkinen", "text": "Tommi Mäkinen\n\nTommi Mäkinen (* 26. červen 1964 Puuppola, Finsko) je rallyeový jezdec a čtyřnásobný mistr světa.\n\nJako malý chtěl být farmářem a pomáhat otci. Od patnácti let jezdil po jejich farmě s traktorem. Později závodil s bratry na zamrzlém jezeře. Svoje první soutěžní auto, Ford Escort RS2000, si koupil za vlastní peníze v roce 1985. O rok později už absolvoval 20 soutěží. V roce 1988 získal titul mistra Finska ve skupině N a startoval i na několika zahraničních soutěžích. O rok později se jeho manažerem stal Timo Juohki, který mu za spolujezdce domluvil zkušeného Seppo Harjanea. Měl absolvovat i první soutěže v šampionátu Mistrovství světa v rallye 1990 s vozem Mitsubishi Galant VR-4. Skončil šestý na Rallye Nový Zéland 1990 a sedmý v Austrálii.\n\nV sezoně mistrovství světa v rallye 1991 se stal členem týmu Nissan Motorsport, ale ten se po sezoně ze šampionátu stáhl. Mäkinen nemohl získat angažmá a soutěžil v britském mistrovství. Tým Ford M-Sport potřeboval na finské rallye v roce 94 náhradníka a angažoval právě Mäkinena. Ten celou soutěž vyhrál a obdržel nabídku týmu Mitsubishi Ralliart. V sezoně Mistrovství světa v rallye 1995 skončil pátý, ale v šampionátech Mistrovství světa v rallye 1996, Mistrovství světa v rallye 1997, Mistrovství světa v rallye 1998 a Mistrovství světa v rallye 1999 získal tituly Mistra světa. V sezoně Mistrovství světa v rallye 2000 byl již vůz Mitsubishi Lancer EVO VI méně konkurenceschopný. V průběhu sezony tým představil typ Lancer EVO VII WRC, který na konkurenci nestačil. Pro sezonu Mistrovství světa v rallye 2002 se tak Mäkinen stal jezdcem Subaru World Rally Teamu a skončil na osmém místě, stejně jako v sezoně Mistrovství světa v rallye 2003. Po této sezoně svou aktivní závodní kariéru ukončil.\n"}
{"id": "692590", "url": "https://cs.wikipedia.org/wiki?curid=692590", "title": "Hnutí Na vlastních nohou – Stonožka", "text": "Hnutí Na vlastních nohou – Stonožka\n\nHnutí Na vlastních nohou – Stonožka () je dobrovolné humanitární a mírové sdružení dětí z mateřských a základních škol v České republice, na Slovensku a v Norsku. Prezidentkou je Běla Gran Jensen, Češka žijící v Norsku. Činnost sdružení začala v roce 1990.\n\nDo roku 2000 byly realizovány projekty v České a Slovenské republice. Od roku 2000, kdy byla zahájena spolupráce s Generálním štábem AČR, Ministerstvem obrany ČR a s vojáky v mírových misích, byla směřována pomoc do Bosny a Hercegoviny, do Kosova, Iráku a Afghánistánu. Pomoc dětem v afghánském Lógaru ještě pokračuje. V roce 2005 směřovala pomoc také do Thajska a Kambodži, které byly postiženy tsunami.\nProjekty zahrnovaly pořízení zdravotnických přístrojů a vybavení pro dětské nemocnice a zdravotnická zařízení, sanitek, rekonstrukce školních budov, pořízení materiálu na výstavbu vodovodu, pořízení školních stanů, pořízení školního vybavení, školních pomůcek, učebnic, sešitů a psacích a výtvarných potřeb, sportovního vybavení. Velmi významné bylo také pořízení palivového dříví pro sirotčinec a nákup zdravotnických setů pro porodní sestry a lékaře v afghánské provincii Lógar. V roce 2011 se ve spolupráci s Řádem sv. Lazara Jeruzalémského podařilo shromáždit více než 10 000 autolékárniček, určených pro obyvatele afghánského Lógaru.\n\nV hnutí jsou zapojeny tisíce dětí a stovky učitelů z mateřských a základních škol. Děti malují vánoční přáníčka, vyrábějí drobné dárkové předměty, sbírají druhotné suroviny, pořádají tzv. Stonožkové týdny, divadelní či benefiční představení. Za takto získané finanční prostředky jsou pak realizovány jednotlivé projekty.\n\nOd roku 2000 hnutí velmi úzce spolupracuje s Generálním štábem AČR, Ministerstvem obrany ČR a vojáky v mírových misích.\n\nDěti se svou drobnou činností v rámci Stonožkového hnutí podílejí na realizaci projektů, poznávají, jak důležité je pomoci někomu, kdo to velmi potřebuje a není schopen si pomoci sám svými silami.\n\nHnutí pořádá pravidelné výtvarné a literární soutěže, nad kterými převzaly záštitu významné osobnosti České republiky. Na základě soutěžních prací byly vydány tři knihy. První kniha \"Kdyby všechny děti světa\" (\"If all the children of the world\" - ISBN 80-86326-15-2) obsahuje pohádky a pohádkové obrázky. Další kniha - \"Létáme spolu jen do války\" (\"Flying together only to war\" - ISBN 80-7278-262-2) - vznikla na základě dětských literárních a výtvarných prací na téma válka v Iráku a na Balkáně. Jejich představy jsou doplněny skutečnými zážitky vojáků, kteří v zahraničních misích AČR působili. V další knize - \"Nechtěné dědictví\" (ISBN 978-80-254-2856-6) - děti vyjádřily své představy a názory na šikanu. V roce 2011 se uskutečnila ve spolupráci s arcibiskupstvím pražským výtvarná a literární soutěž \"Svatá Anežka Česká\", ve které se autoři prací zamýšleli na životem a významem sv. Anežky. V roce 2012 následovala u příležitosti blížícího se 1150. výročí příchodu věrozvěstů Cyrila a Metoděje na Velkou Moravu výtvarná soutěž na toto téma. Spoluorganizátorem bylo opět Arcibiskupství pražské.\n\nJedním z nejvýznamnějších přátel Stonožky byl slavný norský hudebník, zpěvák, skladatel a producent Arne Bendiksen, který pro hnutí zkomponoval minimuzikál Never Be Alone, jehož stejnojmenná ústřední píseň se stala hymnou všech Stonožkových dětí. Tento minimuzikál přeložil do češtiny PhDr. Jiří Josek. V roce 2008 jej nastudovaly děti z Dismanova rozhlasového dětského souboru po vedením manželů Fleglových a téhož roku byl uveden v pražském divadle Minor. Píseň Never Be Alone (pod českým názvem Nezůstávej sám) převzal do svého repertoáru zpěvák Josef Vágner.\n\nZa svou činnost bylo hnutí \"Na vlastních nohou\" - Stonožka a paní Jensen oceněny státními vyznamenáními, oceněním Ministerstva zahraniční ČR a Ministerstva obrany ČR.\nV roce 1998 přijal zástupce Stonožkových dětí papež Jan Pavel II. V prosinci roku 2011 přijal prezidentku hnutí papež Benedikt XVI.\nU příležitosti udělování Nobelovy ceny v roce 2001 zazpíval sbor Stonožkových dětí pod vedením autora Arne Bendiksena na slavnostním koncertě v Oslo stonožkovou hymnu \"Never Be Alone\".\n"}
{"id": "692593", "url": "https://cs.wikipedia.org/wiki?curid=692593", "title": "Ibrahim al-Chalil", "text": "Ibrahim al-Chalil\n\nIbrahim al-Chalil (: אברהים אל-ח'ליל, žil 1877 – 4. září 1937) byl arabský palestinský politik a starosta města Haifa.\n\nNarodil se jako syn významného lokálního předáka a bývalého starosty Mustafy Pašy al-Chalila. Rod al-Chalil sídlil v rezidenci v centru města v ulici \"Rechov Chamam al-Paša\", která je pojmenována po Mustafovi Pašovi al-Chalilovi. Objekt je dosud nazýván \"Bejt al-Paša\". Ibrahim al-Chalil byl členem \"Muslimské asociace\" a předsedal místnímu muslimskému náboženskému fondu Wakf. Starostou Haify byl v letech 1911–1913. Později byl členem Strany národní obrany, kterou v roce 1934 založil významný jeruzalémský politik Radžib Našašibi. Během Arabského povstání v Palestině v letech 1936–1939 nesouhlasil s násilnými metodami, které prosazoval jeruzalémský muftí Amín al-Husajní. V srpnu 1937 proto obdržel o organizace Černá ruka varování. Vyslanci muftího ho pak 4. září 1937 zavraždili. Pachateli byli dva muži oblečení jako venkované, kteří na něj pětkrát vystřelili a pak dokázali prchnout. Následnému pohřbu přihlížely tisíce lidí, Arabů i Židů. Na zasedání městské rady pak její člen David Hakohen navrhl pojmenovat jménem zavražděného politika jednu městskou ulici. Návrh byl přijat, ale nebyl nikdy realizován.\n\nSarah and Meir Aharoni, \"The people and the events of Haifa and the surrounding area\", 1993.\n"}
{"id": "692599", "url": "https://cs.wikipedia.org/wiki?curid=692599", "title": "Mustangs IHC", "text": "Mustangs IHC\n\nMustangs IHC je australský hokejový klub, který hraje v Australian Ice Hockey League (AIHL), nejvyšší australské lize ledního hokeje. Je nejmladším týmem ligy, vznikl teprve roce 2010. V prvním roce existence sehrál sérii exhibičních utkání proti ostatním ligovým celkům a od roku 2011 je řádným členem ligy. Počet celků v AIHL se tak zvýšil na osm. Působí v Melbourne, domácí halou je Medibank Icehouse, o kterou se dělí s týmem Melbourne Ice. Klub staví na mladých hráčích, průměrný věk je 21 let.\n\n"}
{"id": "692600", "url": "https://cs.wikipedia.org/wiki?curid=692600", "title": "Krajní body Ruska", "text": "Krajní body Ruska\n\nKrajní body Ruska jsou nezápadnější, nejvýchodnější, nejsevernější, nejjižnější, nejvyšší a nejnižší bod Ruska.\n\n\nNejsevernější a nejvýchodnější pevninský bod Ruska se liší od nejsevernějšího a nejvýchodnějšího bodu Ruska.\n\n\nNejsevernější a nejvýchodnější bod Ruska jsou totožné s nejsevernějším a nejvýchodnějším bodem Eurasie, bývalého Sovětského svazu a bývalé Ruské říše, a to jak na pevnině, tak na ostrovech. Nejzápadnější bod Ruska je totožný s nejzápadnějším bodem bývalého Sovětského svazu.\n\nNejjižnější bod Sovětského svazu i Ruské říše se nacházel u města Kuška (dnes nejjižnější bod Turkmenistánu). Do roku 1841 se nejvýchodnější bod Ruské říše nacházel ve Fort Ross (Kalifornie) a do roku 1867 na hranici Aljašky a dnešní Kanady.\n\nNejvyšším bodem Sovětského svazu a Ruské říše byl štít Ismoili Somoního (dnes nejvyšší hora Tádžikistánu).\nNejzápadnější bod Ruské říše se nacházel u města Pyzdry (dnes v Polsku).\n\n"}
{"id": "692603", "url": "https://cs.wikipedia.org/wiki?curid=692603", "title": "Stilijan Petrov", "text": "Stilijan Petrov\n\nStilijan Aljošev Petrov (bulharsky: Стилиян Альошев Петров) (* 5. července 1979, Montana, Bulharsko) je bývalý bulharský fotbalový záložník a reprezentant, který naposledy hrál za anglický klub Aston Villa.\nV roce 2003 se stal v Bulharsku fotbalistou roku.\n\nKariéru zahájil v roce 1995 v bulharském klubu PFK Montana z rodného města. Po sezóně jej stáhl trenér a skaut Dimitar Penev do CSKA Sofia.\n\nZahraniční kariéru začal v roce 1999, když s ním podepsal tehdejší trenér skotského Celticu John Barnes smlouvu. Největší část své kariéry strávil právě v Celticu, kde působil do roku 2006. Za toto období s ním získal čtyři tituly, třikrát zdvihl nad hlavu skotský pohár a v roce 2003 se s ním dostal do finále Poháru UEFA proti FC Porto. V létě roku 2006 přestoupil za 6,5 miliónu liber do anglické Aston Villy, kde se později stal kapitánem týmu. V roce 2010 se s ní dostal do finále anglického ligového poháru. Na jaře 2012 mu byla diagnostikována akutní leukémie a Petrov podstoupil chemoterapii. 9. května 2013 oficiálně ukončil kariéru.\n\nV sezóně 2015/16 Aston Villa sestoupila z Premier League. Petrov trénoval s rezervním týmem a připravoval se na návrat do A-mužstva, tato zpráva potěšila příznivce klubu.\n\nReprezentační kariéru v bulharském dresu načal 24. prosince 1998 přátelským zápasem v Agádíru proti domácí reprezentaci Maroka (prohra 1:4). Zúčastnil se EURA 2004 v Portugalsku.\nCelkem odehrál v letech 1998–2011 za bulharský národní tým 105 utkání, ve kterých vstřelil 8 gólů, což z něj činí rekordmana v počtu startů za Bulharsko.\n\n"}
{"id": "692604", "url": "https://cs.wikipedia.org/wiki?curid=692604", "title": "Divadlo Li-La-Lo", "text": "Divadlo Li-La-Lo\n\nDivadlo Li-La-Lo (: תיאטרון לי-לה-לו, \"Te'atron Li-La-Lo\", doslova \"Divadlo Mně-jemu-jí\") bylo divadlo v Tel Avivu v mandátní Palestině a Izraeli fungující v letech 1943–1954.\n\nZakladatelem souboru byl Moše Valin. Mezi zakladateli byla i Šošana Damari. Prvním dílem uvedeným na scéně tohoto souboru byla hra \"Lazebník telavivský\", ve kterém zazněla píseň \"Lajla ba-Gilboa\" (\"Noc v horách Gilboa\"), která odstartovala pozdější kariéru této zpěvačky. Druhou premiérou divadla byla hra \"Ra'ajon beli la lo\". Dalším zakladatelem souboru byl Josef Goland.\n"}
{"id": "692605", "url": "https://cs.wikipedia.org/wiki?curid=692605", "title": "Huť Jakub v Tasicích", "text": "Huť Jakub v Tasicích\n\nSklářská huť Jakub se nachází asi 10 km od města Ledeč nad Sázavou na pomezí Kraje Vysočina a Středočeského kraje v osadě Tasice, která je místní částí obce Bělá. Sklárna byla uvedena do provozu roku 1796.\n\nSklárna je registrovanou národní kulturní památkou a jde o jednu z nejstarších dochovaných skláren v České republice a zároveň střední Evropě. Areál sklárny představuje vzácný konglomerát budov stavěných od konce 18. století do konce 20. století pro potřeby provozu a v důsledku vývoje technologií a zpracování skla, který je příkladem kontinuálního vývoje industriální architektury. Ve sklárně se v současné době nevyrábí a je provozována jako sklářský skanzen. Jedná se o architektonicky nejhodnotnější a nejstarší českou a současně evropskou sklárnu, kde je zároveň dodržena tzv. teorie posledního dne, tzn. že veškeré podstatné výrobní zařízení a nářadí je ve všech objektech stále přítomno na stejných místech, na jakých bylo v době ukončení výroby. Sklárna je tedy významným dokladem sklářského řemesla, které má nejen na Havlíčkobrodsku a v Posázaví slavnou tradici a v době svého rozkvětu dosahovalo světové úrovně. Huť Jakub Tasice byla v roce 2014 pro tyto hodnoty prohlášena národní kulturní památkou České republiky.\n\nDne 3. ledna 1789 povolilo České zemské gubernium Ledečskému panství stavbu dvou skláren a 31. května 1796 Ledečské panství uzavřelo nájemní smlouvu s platností na 25 let s huťmistrem Ferdinandem Čapkem, která následně vybudoval na vlastní náklady sklárnu a začal ji v červenci 1796 provozovat. Dne 1. srpna 1821 se novým nájemcem sklárny stal skelmistr Josef Hofman, sklárnu vedl jeho bratr Antonín, sklárna se soustředila na výrobu bílého křišťálového dutého skla, výroba skleněných lustrů, dodnes dochovaný křišťálový lustr v kostele Zvěstování Panny Marie v nedaleké Bohdanči. Mezi lety 1821 - 1825 provedl skelmistr Hofman přestavbu huti do dnešní podoby a ke konci roku 1844 si sklárnu pronajala firma obchodníků s potaší Lazar Pick a synové, vedení sklárny se ujal skelmistr Ignác Rückl z jedné z rodových větví slavného sklářského rodu Rücklů.\nV roce 1860 se Ignác Rückl stal samostatným majitelem sklárny, huť přebral v opotřebovaném stavu, později přebral vedení sklárny jeho syn Josef, dalšími majiteli byli Ignác Rückl, Antonie Rücklová a Václav Rückl. Začátkem 80. let 19. století bylo ve sklárně zavedeno broušení skla a postavena brusírna. V roce 1897 sklárna přešla z přímého topení dřevem na moderní způsob vytápění generátorovým plynem ze dřeva a těsně před 1. světovou válkou byla ve sklárně postavena nová pec.\n\nDne 8. srpna 1914 byl provoz ve sklárně zastaven a v roce 1918 po více než 70 letech skončilo působení rodu Rücklů v tasické sklárně. Mezi lety 1918 – 1927 byli nájemníky hutě společníci Milada Nesslová, Josef Zeman a Ferdinand Hořejší a také byla provedena oprava celé hutě. Mezi lety 1927 a 1928 byla huť uzavřena z důvodu stávky kvůli nízkým mzdám a problémům mezi nájemci, huť byla pronajata Čeňku Císařovi. Dne 1. července 1931 se majitelem huti stal Čeněk František Císař.\n\nMezi lety 1931 a 1945 sklárna přešla na výrobu generátorového plynu z uhlí, sklo se převážně exportovalo do Anglie, Německa a Ameriky, probíhala výroba olovnatého křišťálu na broušení a levnější sodnodraselné sklo. Čeněk Císař materiálně a finančně podporoval ilegální skupinu RU-DA, kterou vedl jeho bratr Rudolf Císař a v letech 1940 - 1945 probíhala ve sklárně výroba pro válečné účely nacistického Německa a v květnu 1945 byl Čeněk Císař nařčen ze spolupráce s Němci, všechen majetek včetně tasické sklárny mu byl zkonfiskován, v důsledku těchto poválečných událostí spáchal sebevraždu.\n\nDne 27. prosince 1945 byl podnik bratří Císařů včetně sklárny Tasice dodatečně znárodněn zestátněním a mezi lety 1945 a 1957 byla sklárna začleněna do národního podniku Bohemia a roku 1947 bylo ve sklárně vyrobeno deset velikých váz pro prezidentský palác v Mexiku, stejně tak byly vyráběny zakázky pro Sovětský svaz, probíhala výroba olovnatého křišťálu a dutého skla. Mezi lety 1957 a 1989 byla huť převedena pod Sklárny Kavalier národní podnik v Sázavě, probíhala tam výroba varného a laboratorního skla a ve sklárně byl pro její unikátní a zachovalou historickou podobu natáčen v letech 1984 – 1985 televizní seriál \"Synové a dcery Jakuba skláře.\"\n\nV letech 1989 – 1991 byla huť privatizována a přešla do soukromých rukou a od roku 1990 byla prohlášena kulturní památkou chráněnou státem. Mezi lety 1991 a 1995 se novým vlastníkem stal výtvarník Petr Moidl, ve sklárně probíhala výroba vitrážového i barevného uměleckého skla a sklárna dostala název Huť Jakub po hlavním hrdinovi televizního seriálu Jakubu Cirklovi, v letech 1995 a 1996 byla sklárna uzavřena z důvodu nízkého odbytu kvůli nasycení trhu plastovými výrobky a levným sklem z Číny.\n\nMezi lety 1996 – 2002 vyhaslou a zavřenou sklárnu koupil Ing. Josef Dostál, který postavil novou pec a znovu zahájil výrobu, bylo vyráběno převážně užitkové, laboratorní a umělecké sklo. Dne 15. dubna 2002 byl provoz ve sklárně ukončen. V letech 2002 až 2004 byla sklárna nabízena v konkurzních novinách, mezitím jako památka chátrala. Mezi lety 2004 a 2010 sklárnu koupil podnikatel Luboš Pipa, památka byla v desolátním stavu. Po zimě 2006 přívaly sněhu poškodily téměř všechny budovy, jedna stavba se pod přívaly sněhu zřítila, v lednu 2007 orkán Kyrill a v březnu 2008 vichřice Emma poškodily většinu střech v areálu sklárny. Luboš Pipa za finanční pomoci Havarijního fondu Ministerstva kultury a Fondu Kraje Vysočiny vybudoval ve sklárně skanzen. Sklárna byla od srpna 2010 nabízena realitní kanceláří k prodeji. z důvodu velké investice do památky, která je státem chráněná a musí být zachována, je velice mizivý zájem kupců o sklářský skanzen, proto huť dále chátrá, nyní o sklárnu pečuje skupinka dobrovolníků, která se snaží ve sklárně zachovat sklářský skanzen a zachovat alespoň nízký příjem této památky. Dne 31. července 2012 Luboš Pipa prodal sklárnu fyzické osobě Františkovi Milichovskému, sklárna zůstala v provozu jako sklářský skanzen a 12. září 2012 byla k Národnímu památkovému ústavu Telč podána žádost o prohlášení sklárny za Národní kulturní památku. Dne 2. října. 2012 Národní památkový ústav Telč podal návrh na prohlášení sklárny Tasice Národní kulturní památkou, v červenci 2013 Ministerstvo kultury ČR potvrdilo, že sklárna Tasice by měla být prohlášena Národní kulturní památkou nejpozději na začátku roku 2014 a v červnu 2014 Vláda České republiky schválila nařízení, kterým byla Huť Jakub Tasice prohlášena Národní kulturní památkou České republiky\n\nSklářský skanzen Huť Jakub Tasice je otevřen po celý rok každý den v týdnu (s výjimkou pondělí v období říjen - březen). Prohlídky sklárny jsou určeny jednotlivcům i organizovaným skupinám. Návštěvníci sklárny společně s průvodcem postupně procházejí objekty sklárny ve směru výrobního procesu sklářského výrobku (generátor – výroba generátorového plynu, hutní hala se sklářskou pecí, brusírna ad.). Výklad průvodce se věnuje především historii sklárny, architektuře objektů sklárny, přípravě sklářských surovin, předvedení technik a technologií pro ruční výrobu skla, informacím o natáčení seriálu Synové a dcery Jakuba skláře a dalším zajímavostem. V areálu sklárny se nachází prodejna skla s výrobky dříve vyráběnými v Tasicích a výrobky jiných českých skláren.\n\nMomentálně je ve sklárně opět v provozu malá výroba skla, zatím v nepravidelných termínech a při větších akcích.\n\n\n"}
{"id": "692614", "url": "https://cs.wikipedia.org/wiki?curid=692614", "title": "Phil Jones", "text": "Phil Jones\n\nPhilip Anthony Jones (* 21. února 1992, Preston, Anglie) je anglický fotbalista hrající za Manchester United. Hraje na postu obránce nebo defenzivního záložníka.\n\nSvůj debut v nejvyšší anglické soutěži Premier League si odbyl v 17 letech v dresu Blackburnu, v jehož dresu odehrál celkem 35 ligových utkání.\n\nVe 34. kole Premier League 2012 /13 20. dubna 2013 porazil Manchester United Aston Villu 3:0, Phil mohl v předstihu slavit se spoluhráči ligový titul (dvacátý v historii klubu).\n\nV roce 2011 se zúčastnil Mistrovství Evropy hráčů do 21 let.\n\nV A-týmu Anglie debutoval 7. 10. 2011 v kvalifikačním utkání v Podgorici proti domácímu týmu Černé Hory (remíza 2:2).\n\nTrenér Roy Hodgson jej vzal na Mistrovství světa 2014 v Brazílii, kde Angličané vypadli již v základní skupině D, obsadili s jedním bodem poslední čtvrtou příčku.\n\n"}
{"id": "692624", "url": "https://cs.wikipedia.org/wiki?curid=692624", "title": "Malpartida de la Serena", "text": "Malpartida de la Serena\n\nMalpartida de la Serena je španělská obec situovaná v provincii Badajoz (autonomní společenství Extremadura).\n\nObec je vzdálena 151 km od města Badajoz. Patří do okresu La Serena a soudního okresu Castuera.\n\nV roce 1834 se obec stává součástí soudního okresu Castuera. V roce 1842 čítala obec 426 usedlostí a 1 546 obyvatel.\n"}
{"id": "692628", "url": "https://cs.wikipedia.org/wiki?curid=692628", "title": "Supermodelka", "text": "Supermodelka\n\nSupermodelka, také super-modelka, super modelka či topmodelka, je termín používaný pro vysoce placené modelky, obvykle proslavené na celém světě, které předvádějí modely haute couture, stejně tak i komerční značky. Termín se začal používat v pop kultuře 80. let 20. století. Supermodelky mají často pracovní smlouvy s předními módními návrháři a značkami, uzavřené na mnoho miliónů dolarů. Samy sebe vnímají jako všeobecně známé osoby a jejich celosvětová sláva je spojená s modelingovou kariérou. Objevují se na obalech řady časopisů, a naopak, na obalech řady časopisů se objevují supermodelky.\n\nClaudia Schiffer prohlásila: \"„Aby se dívky staly supermodelkami a lidé je začali poznávat, musí se v jeden okamžik ukázat na všech obálkách časopisů po celém světě.“\" Rozpoznání modelky podle křestního jména je dobrým znakem statusu supermodelky v módním průmyslu.\n\nPodle článku \"Model: The Ugly Business of Beautiful Women\" od Michaela Grosse, se první známé užití termínu supermodelka datuje k roku 1943, kdy jej uvedl agent Clyde Matthew Dessner v příručce o modelingu. Nicméně spisovatel Judith Cass použil tento termín již před Dessnerem v říjnu 1942, v článku časopisu \"Chicago Tribune\" nazvaném \"Super Models are Signed for Fashion Show\".\n\nTermín byl poté několikrát použit médii také v 60. a 70. letech. Americký magazín \"Vogue\" jej například zveřejnil 1. září 1975 na obalu čísla s Margaux Hemingwayovou. Časopis \"Jet\" popsal Beverly Johnsonovou jako supermodelku 22. prosince 1977.\n\nV roce 1968 článek v periodiku \"Glamour\" nazval osmnáct modelek včetně Twiggy, Cheryl Tiegsové, Wilhelminy, Veruschky, Jean Shrimptonové, Marisy Berensonové a Benedetty Barziniové za supermodelky.\n\nNa počátku 80. let se Inès de la Fressange stala první modelkou, která podepsala exkluzivní kontrakt na haute couture módního domu Chanel.\nOd tohoto desetiletí začali módní návrháři používat termín v televizní reklamě a na billboardech. Modelky prezentující módu na molech jako Gia Carangiová, Cheryl Tiegsová, Carol Altová, Christie Brinkleyová, Kim Alexis, Pavlína Pořízková a Elle Macphersonová začaly ztotožňovat výrobky se svými tvářemi, jmény a osobnostmi.\n\nOd 90. let se supermodelky začaly více objevovat v rolích prominentek v médiích. Označení se stalo rovnocenné k pojmu superstar, což dokládalo, že jejich sláva vzešla přímo z osobnosti. Poskytovaly rozhovory, byly citovány v bulvárních médiích, staly se součástí nočních reklamních bloků, stejně tak přijímaly filmové role a za partnery si vybíraly bohaté hvězdy sportovního či filmového průmyslu.\n\nKomentář Lindy Evangelisty pro časopis \"Vogue\" roku 1990, v němž uvedla \"„Nevzbudíme se za méně než 10 000 dolarů na den,“\" se stal jedním z nejznámějších výroků historie modelingu. Rok 1990 začal lednovým číslem magazínu \"British Vogue\", na jehož obalu bylo zachyceno pět nejvýraznějších modelek dané éry. Posléze těchto pět modelek obsadil zpěvák George Michael do svého videoklipu skladby \"Freedom! '90\". Jednalo se o Naomi Campbellovou, Cindy Crawfordovou, Christy Turlingtonovou, Lindu Evangelistu a Tatjanu Patitzovou.\n\nV roce 1991 podepsala Christy Turlingtonová smlouvu se společností Maybellene, která jí čtyři roky vyplácela 800 000 dolarů za pracovní úvazek dvanáct dní v roce. O čtyři léta později oznámila Claudia Schiffer, že ji kontrakty v módním odvětví vynesly 12 miliónů dolarů.\n\nDo společnosti supermodelek se zařadily dvě nejžádanější osobnosti branže 90. let Claudia Schiffer a Kate Moss. Na konci desetiletí pak začaly supermodelky v kampaních a dalších aktivitách nahrazovat populární herečky, zpěvačky a celebrity showbyznysu.\n\nSpoluvydavatel \"Vogue\" Charles Gandee prohlásil, že vysoké příjmy a vyzáblé postavy přispěly k úpadku supermodelek. Jak se modely stávaly méně nápadné, návrháři se začali obracet na všednější typy modelek, méně výrazné a krásné, aby dojem jejich osobnosti nepřebil samotný oděv. Většina představovaná americkými zástupkyněmi začala klesat a poměrné zastoupení mimoamerických modelek narozených v neanglicky mluvících státech se zvýšil, Přesto termín supermodelka zůstal dále zachován a používán v souvislosti s významnými modelkami jako Laetitia Casta, Eva Herzigová, Carla Bruniová, Tatiana Sorokko, Nadja Auermannová, Helena Christensenová, Adriana Karembeu, a Milla Jovovich.\n\nNa přelomu milénia se Gisele Bündchenová stala první brazilskou reprezentantkou v módním průmyslu, jež dosáhla všeobecné známosti. Opakovaně se objevila na obalu magazínu \"Vogue\" a její osobnost je spojována s koncem éry tzv. „heroinových modelek,“ vyzáblých dívek s bledou kůží, kruhy pod očima a vyčnívajími kostmi. Následovaly ji další Brazilky, které podepsaly kontrakt u Victoria's Secret jako Adriana Lima a Alessandra Ambrosio; avšak tato trojice nových supermodelek nebyla schopná tak snadno překročit hranici mezi světem modelingu a showbyznysem, televize, dialogy talkshow, jako anglicky hovořící dívky. Mezi nové celebrity, které se pravidelně objevovaly v médiích, se zařadily Heidi Klumová a Tyra Banksová, moderující pořady \"Project Runway\" a \"America's Next Top Model\".\n\nNavzdory nepříznivému trendu v modelingové branži, Victoria's Secret pokračovala ve vyhledávání mladých talentek, které zařadila do svého projektu \"Angels\". Ten modelkám zajišťoval mnohaleté a mnohamiliónové smlouvy. Vedle již zmíněných dívek se v tomto programu uplatnily Karolína Kurková, Miranda Kerrová, Selita Ebanksová, Marisa Millerová a Candice Swanepoelová. Ačkoli Claudia Schifferová tvrdila, že jediná Bündchenová se svým výdělkem přiblížila ke statusu supermodelky, tak americká mutace \"Vogue\" v květnu 2007 vybrala deset modelek, jmenovitě Doutzen Kroesovou, Agyness Deynovou, Hilary Rhodovou, Raquel Zimmermannovou, Coco Rocha, Lily Donaldsonovou, Chanel Iman, Sašu Pivovarovovou, Caroline Trentiniovou a Jessicu Stamovou, a označila je za novou sklizeň supermodelek.\n\nDalší generace supermodelek získala přezdívku „Instagirls“ (Cara Delevingne, Karlie Kloss, Bella Hadid, Kendall Jenner, Gigi Hadid, Irina Shayk, Hailey Baldwinová, Candice Swanepoel, Sasha Lussová, Barbara Palvinová, Taylor Marie Hillová, Emily Ratajkowski, Sara Sampaio, Behati Prinsloo a Joan Smallsová). Charakteristickým znakem se pro ně stal rozvoj osobnosti ve světě modelingu prostřednictvím sociálních sítí, což jim přineslo řadu sledovatelů (followerů). Zářijové vydání \"American Vogue\" 2014 přineslo některé z těchto dívek na obálce nasnímané Mariem Testinem.\n\nKritika supermodelek jako odvětví průmyslu je frekventovaná jak v tisku zaměřujícím se na modeling a módu, tak mimo něj. Předmětem výhrad se stal fakt, že se dívky snaží dosáhnout přijetí tohoto statusu za cenu nezdravého hubnutí, stejně tak došlo k obviňování z rasismu poté, co se vzorem krásy stal severoevropský typ dívek. Během 70. let se na módních molech vyskytovaly černé a těžší modelky různého původu, ale sociální změny proběhlé od té doby změnily poměry ve smyslu potlačení odlišnosti.\n\nBulvární média často používají termín supermodelka volně také u osob, které nedosáhly jejich skutečného statusu. Francouzská novinářka a bývalá modelka Geraldine Mailletová líčí s humorem a cynismem vzestup a pád supermodelek v knize \"Presque Top Model\".\n\n\n"}
{"id": "692638", "url": "https://cs.wikipedia.org/wiki?curid=692638", "title": "Seznam pivovarů na Slovensku", "text": "Seznam pivovarů na Slovensku\n\nSeznam pivovarů na Slovensku:\n\n\n\n\n\n\n\n"}
{"id": "692640", "url": "https://cs.wikipedia.org/wiki?curid=692640", "title": "Karl Logan", "text": "Karl Logan\n\nKarl Logan, rodným jménem Karl Mojaleski (* 28. dubna 1965), je americký kytarista známý působením v heavy metalové kapele Manowar.\n\nK Manowar se připojil v roce 1994 a vystřídal tak předešlého kytaristu Davida Shankla. Ještě před Manowar hrál na kytaru ve skupině Arc Angels. Vymyslel a vytvořil svoji vlastní kytaru. Od roku 2009 také pořádá lekce ve hraní na kytaru přes Skype. V roce 2018 byl z kapely Manowar vyhozen kvůli jeho zatčení za údajnou manipulaci s dětskou pornografií.\n\nJe velikým fanouškem motokrosu a v roce 2006 si tak silně poranil ruku, že to již vypadalo na konec jeho hudební kariéry. Vyléčil se a hraje dále. Je také vášnivým modelářem, zajímají ho hlavně modely aut a obrněných vojenských vozidel.\n\n\n"}
{"id": "692645", "url": "https://cs.wikipedia.org/wiki?curid=692645", "title": "Piazza del Popolo (Cesena)", "text": "Piazza del Popolo (Cesena)\n\nNáměstí Piazza del Popolo se nachází ve středu italského města Cesena a nabízí některé z nejzajímavějších pamětihodností města.\n\nUprostřed náměstí se nachází \"Masiniho fontána\" (\"Fontana del Masini\"). Na jižní straně náměstí je budova radnice (\"Palazzo Comunale\"), vedle ní potom \"Loggetta Veneziana\" a \"Rocchetta di Piazza\", které byly postaveny v 15. století.\nKostel Sv. Anny a Sv. Jáchyma (\"Chiesa dei Santi Anna e Gioacchino\") zabírá severní stranu náměstí.\n\n"}
{"id": "692647", "url": "https://cs.wikipedia.org/wiki?curid=692647", "title": "Armagedon zvířecí říše", "text": "Armagedon zvířecí říše\n\nArmagedon zvířecí říše (v anglickém originále Animal Armageddon) je osmidílná dokumentární série z produkce Discovery. Premiéru měla v roce 2009 na americké televizní stanici Animal Planet, poté byla odvysílána na televizi Partheon. Seriál má celkem osm dílů: Paprsky smrti, Peklo na Zemi, Velké vymírání, Udušení, Soudný den, Panika v oblacích, Oheň a led a Kdo bude na řadě příště? Odhaluje velké katastrofy, které se udály za posledních 450 milionů let. V poslední epizodě vědci rekonstruují, jak by lidstvo vyhynulo, kdyby na Zemi spadl meteorit tak veliký, jako ten, který vyhubil dinosaury. Dokument byl na DVD vydán v roce 2009 společností FilmExport Home Video.\n\n"}
{"id": "692651", "url": "https://cs.wikipedia.org/wiki?curid=692651", "title": "Jiří Motl", "text": "Jiří Motl\n\nJiří Motl (* 29. září 1984 v Litoměřicích) je český házenkář.\n\nJiří Motl, 184 cm vysoké a 84 kg vážící levé křídlo, hraje v současnosti za HK FCC Město Lovosice, jehož je odchovancem.\n\nV minulosti hrál kromě Lovosic za týmy HC Dukla Praha a Házená Brno s.r.o.\n\nOd roku 2005 je reprezentantem České republiky. Jiří Motl reprezentoval Česko na mistrovství Evropy v házené mužů 2008 v Norsku, na mistrovství Evropy v házené mužů 2012 v Srbsku a na mistrovství světa v házené v Kataru 2015.\n\nV roce 2011 a 2012 byl vyhlášen nejlepším hráčem ZUBR Extraligy.\n\nSportovec Litoměřicka (2018, 2017, 2015, 2014, 2013, 2012, 2011, 2010).\n"}
{"id": "692653", "url": "https://cs.wikipedia.org/wiki?curid=692653", "title": "František Xaver Marat", "text": "František Xaver Marat\n\nFrantišek Xaver Marat (22. října 1849 Počepice – 29. června 1915 Řevnice) byl generál a velmistr Rytířského řádu Křižovníků s červenou hvězdou v Praze, infulovaný prelát království Českého, konsistorní rada v Praze a Litoměřicích, rada biskupa brněnského, člen Panské sněmovny ve Vídni a Českého zemského sněmu, nositel zlaté medaile královského hlavního města Prahy, čestný občan Řevnic, Starého Knína, Borotic a Klučenic.\n\nFrantišek Xaver Marat byl vysvěcen na kněze v roce 1875, velmistrem byl od roku 1902. Svůj život věnoval osvětové i charitativní činnosti ve službách svého řádu. Byl literárně činný, hlavně v oboru historie. Jeho spisy vydala Královská česká společnost nauk.\n\nJe pohřben v Řevnicích.\n\n"}
{"id": "692671", "url": "https://cs.wikipedia.org/wiki?curid=692671", "title": "Krajní body Česka", "text": "Krajní body Česka\n\nKrajní body Česka jsou nejzápadnější, nejvýchodnější, nejsevernější, nejjižnější, nejvyšší a nejnižší bod Česka.\n\n\n\n\n\n\n"}
{"id": "692673", "url": "https://cs.wikipedia.org/wiki?curid=692673", "title": "Eisbach", "text": "Eisbach\n\nEisbach může být\n"}
{"id": "692687", "url": "https://cs.wikipedia.org/wiki?curid=692687", "title": "Jihoosetsko-ruská státní hranice", "text": "Jihoosetsko-ruská státní hranice\n\nJihoosetsko-ruská státní hranice je státní hranice mezi mezinárodně neuznanou Jižní Osetií a Ruskem. Z pohledu států, které neuznávají existenci samostatné Jižní Osetie, jde o úsek gruzínsko-ruské státní hranice. Táhne se v délce 74 km po hlavním kavkazském hřebeni. Přes hranici vede pouze jedno přímé silniční spojení přes Rokský tunel.\n"}
{"id": "692694", "url": "https://cs.wikipedia.org/wiki?curid=692694", "title": "Abcházsko-ruská státní hranice", "text": "Abcházsko-ruská státní hranice\n\nAbcházsko-ruská státní hranice je státní hranice mezi mezinárodně neuznanou Abcházií a Ruskem. Z pohledu států, které neuznávají existenci samostatné Abcházie, jde o úsek gruzínsko-ruské státní hranice. Táhne se v délce 255,4 km. Velká část hranice probíhá po řece Psou (která po celém svém toku tvoří státní hranici). U ústí Psou do Černého moře se nachází hraniční přechod.\n"}
{"id": "692698", "url": "https://cs.wikipedia.org/wiki?curid=692698", "title": "Michael Čakrt", "text": "Michael Čakrt\n\nMichael Čakrt (15. ledna 1924, Brno – 25. června 1997, Trutnov) byl český hudební skladatel, učitel, varhaník a sbormistr, který je znám především svým působením na lidových školách umění v Trutnově a Žacléři. Měl však také značné nehudební vzdělání a kromě němčiny a latiny ovládal částečně také italštinu, polštinu a starořečtinu.\n\nNarodil se v Brně v rodině předsedy senátu Nejvyššího soudu JUDr. Michaela Čakrta a jeho manželky Věnceslavy rozené Rosické, která pracovala jako učitelka. Ve svém rodišti navštěvoval nejprve pětitřídní chlapeckou obecnou školu (v letech 1929 až 1934) a poté Státní československé gymnázium. Ještě jako malý se začal učit na housle. Hudbě se věnovala také jeho sestra Eva, která se učila hrát na klavír. V roce 1938 se Čakrtovi přestěhovali do Prahy, kde si postavili dům na tehdy nově budovaných Petřinách.\n\nV Praze pokračoval Michael ve studiu na Jiráskově gymnáziu v Resslově ulici a namísto houslí se věnoval hře na klavír; té ho vyučovala sestra jeho otce Olga Čakrtová, která působila v Praze jako profesionální učitelka hudby. Michaelova sestra Eva po přestěhování do Prahy s výukou klavíru skončila a vystudovala střední archivní školu. Oba sourozenci se však doma s láskou věnovali hudbě a společně přehrávali operní árie z klavírních výtahů. Jeho vztah k hudbě vedl k odhodlání stát se hudebním skladatelem.\n\nV roce 1942 složil maturitní zkoušku s vyznamenáním a byl přijat na kompoziční oddělení pražské hudební konzervatoře. Ve školním roce 1944/1945 byla výuka nahrazena domácí výrobou tašek v rámci totálního nasazení. Ztracený rok dohnal spojením závěrečných dvou ročníků ve školním roce 1946/1947, takže školu dokončil již v roce 1947 s vyznamenáním. Současně studoval od roku 1945 také hudební vědu a psychologii na Filosofické fakultě Univerzity Karlovy a od roku 1946 rovněž hudební teorii na Hudební fakultě Akademie múzických umění; v roce 1949 však byl z politických důvodů z obou těchto škol vyloučen a stejně tak byla ze studia na Filosofické fakultě Univerzity Karlovy vyloučena jeho sestra Eva, která poté pracovala jako archivářka.\n\nAč pocházel z nevěřící rodiny, během svých pražských studií přijal katolickou víru, k čemuž pomohlo také jeho několikaleté působení na místě varhaníka a vedoucího chrámového sboru v kostele sv. Fabiána a Šebestiána v Liboci. V roce 1948 se dal zapsat do kurzu laických katechetů a v roce 1949 vykonal závěrečné zkoušky. Po svém vyloučení z vysokoškolských studií byl proto přidělen do Sokolova, kde vyučoval náboženství na národních a středních školách a kromě toho působil jako varhaník a regenschori v tamním kostele sv. Jakuba Staršího. Kvůli tlaku vůči jeho osobě ze strany komunistického režimu i celkově neutěšené situaci v českém pohraničí se však po třech letech nervově zhroutil a musel se léčit v sanatoriu. Jeho zdravotní stav zhoršovalo také kouření, se kterým začal za druhé světové války a jemuž v této situaci silně podlehl. K uzdravení přispěl jeho vztah s Marií Šiškovou (1922-2008), se kterou se v lednu 1953 v Sokolově oženil.\n\nV roce 1953 nastoupil jako učitel do lidové školy umění v Trutnově, kde Čakrtovi bydleli v malém bytě v budově tamního arciděkanství. Pro svůj buržoazní původ a politické i náboženské přesvědčení byla jeho žádost o přijetí do Svazu československých skladatelů neúspěšná, takže jeho díla nemohla být vydávána. Protože neměl sílu skládat jen v naději, že v budoucnu jeho skladby někdo objeví, namísto komponování se soustředil na práci pro děti, ve které našel své poslání, a na vytrvalou činnost varhaníka v trutnovském kostele Narození Panny Marie. Stal se také vedoucím tamního chrámového sboru, který založil začátkem 50. let 20. století trutnovský varhaník Krejčí. Pro neshody mezi Čakrtem a korepetitorem Vlastimilem Brunclíkem sbor upadal, takže nakonec nebyl schopen zpívat ani na Vánoce. Situaci vyřešilo až sloučení s chrámovým sborem v Poříčí v roce 1966, jehož korepetitor Karel Müller považoval za čest s Čakrtem spolupracovat.\n\nV Trutnově se 10. října 1962 narodila jeho jediná dcera Agáta (později provdaná Hauserová), která vystudovala konzervatoř v Pardubicích a stala se zpěvačkou. Po onemocnění ředitele školy byl Čakrt pověřen jejím vedením, a když ředitel Ludvík Merta zemřel, zvítězil Čakrt ve vyhlášeném výběrovém řízení a od 1. července 1969 se stal ředitelem LŠU Trutnov. Vzhledem k tomu, že odmítl podepsat souhlas se vstupem sovětských vojsk do Československa, byl k 1. září 1970 z této funkce odvolán, přičemž písemné oznámení o odvolání obdržel dodatečně až po několikerých urgencích a důvody odvolání mu vůbec nebyly oficiálně sděleny. Útočiště před pronásledováním nacházel ve službě varhaníka, avšak po druhém vatikánském koncilu mu bylo vytýkáno, že na varhany hraje příliš umělecky a tím účastníky bohoslužeb rozptyluje a znemožňuje jim soustředit se na liturgii.\n\nV roce 1970 pak byl přeložen na lidovou školu umění v nedalekém Žacléři, kam denně dojížděl autobusem. Tamní horské podnebí mu sice nesvědčilo, protože neměl rád zimu, ale ve svém novém působišti byl velmi spokojený, neboť tam našel přátelský pracovní kolektiv. V Žacléři vyučoval starší žáky na klavír, hudební teorii a později také zpěv. Měl tam méně malých žáků, s nimiž ho práce velmi unavovala, než v Trutnově. Po odchodu manželů Rajmanových do důchodu v roce 1981 se stal na žacléřsk lidové škole umění jediným kmenovým učitelem. Situace se změnila v roce 1982, kdy se do Žacléře přistěhoval mladý akordeonista Evžen Zomer se svou manželkou klavíristkou Jarmilou, kteří svým nadšením dodali Michaelu Čakrtovi nový elán. Zúčastnil se jimi pořádaných veřejných vystoupení a dočkal se výrazného zlepšení úrovně dosud skomírající maloměstské LŠU.\n\nV důsledku silného kouření onemocněl v roce 1990 rakovinou dásně. Tento zlozvyk mu často vyčítali mnozí jeho kolegové a přátelé, avšak nedokázal s ním přestat ani přes žádosti manželky a varování lékařů, že by delším pobytem v zakouřeném prostředí mohlo být silně narušeno zdraví dcery Agáty. S kouřením se sice ještě před narozením dcery pokusil přestat, ale pro silné abstinenční příznaky svou snahu vzdal. Jeho zdravotnímu stavu neprospěl ani konflikt s administrátorem trutnovského arciděkanství Václavem Pavlišem, s nímž neuměl diplomaticky jednat. Když při trutnovské mši v roce 1991 prováděl Čakrtem vedený sbor Lužanskou mši D-dur, dal Pavliš v polovině Creda pokyn ministrant, aby vypnul varhany, a po mši zakázal Čakrtovi provádět figurální mše, které se zdály Pavlišovi příliš dlouhé a bezúčelné. Po čase bylo sboru také zakázáno zkoušet v budově arciděkanství. Omezení činnosti sboru trvalo i poté, co Václava Pavliše v úřadu administrátora v říjnu 1992 vystřídal Petr Boháč, který dovolil Čakrtovi doprovázet mše hrou na varhany jen v pracovní dny, čímž dlouholetého varhaníka z jeho působení v podstatě vytěsnil. Ačkoliv se Čakrtovu nemoc podařilo podchytit a stabilizovat, dvakrát se vrátila; při druhé recidivě se již Čakrtovi život zachránit nepodařilo, takže v trutnovské nemocnici zemřel. Několik dnů po jeho smrti byla činnost jím vedeného chrámového sboru ukončena.\n\nČakrtovo hudební dílo není příliš rozsáhlé, avšak je žánrově různorodé. Mimo vlastní skladby provedl řadu úprav lidových písní, melodií z oper a oblíbených skladeb českých i světových skladatelů, a to pro smyčcový nebo komorní orchestr, sbor nebo pro různé pěvecké obsazení. Svá díla komponoval převážně v noci, kdy měl absolutní klid. Až na výjimky nejsou datována a jejich úplný seznam neexistuje, protože část rukopisů se nachází u různých hudebníků, kteří dostali skladby od Čakrta k posouzení či nastudování, a část se pravděpodobně ztratila. Kromě skladeb určených pro děti v rámci jeho působení na lidové škole umění a pro potřeby chrámového sboru nebyly jeho skladby prováděny.\n\n\n\n\n\n\n"}
{"id": "692700", "url": "https://cs.wikipedia.org/wiki?curid=692700", "title": "Glaslyn (Saskatchewan)", "text": "Glaslyn (Saskatchewan)\n\nGlaslyn je vesnice v kanadské provincii Saskatchewanu.\n\nMístní škola \"Glaslyn Central School\" patří ke školskému oddělení \"Northern Lakes School Division\" a vytváří jeho západní hranici.\n\nPodle kanadského sčítání obyvatel z roku 2006 mělo Glaslyn 369 obyvatel (to je 1,6% pokles od roku 2001). Ti obývali 178 domácností. Střední věk obyvatelstva činil 40,6 roku (u mužů 39,8 a u žen 42,0).\n\n\n"}
{"id": "692710", "url": "https://cs.wikipedia.org/wiki?curid=692710", "title": "Shamrock (Saskatchewan)", "text": "Shamrock (Saskatchewan)\n\nShamrock je obec v Saskatchewanu.\n"}
{"id": "692713", "url": "https://cs.wikipedia.org/wiki?curid=692713", "title": "Rokský tunel", "text": "Rokský tunel\n\nRokský tunel ( , \"[Rokis gvirabi]\", ) je silniční tunel pod horou Sochs ( , 3 106 m n. m.) západně od Rokského průsmyku na hlavním kavkazském hřebeni. Nachází se na jihoosetsko-ruské státní hranici a prochází jím transkavkazská magistrála, spojující Rusko a Zakavkazsko.\n\nJedná se o nejdelší tunel v evropské části Ruska. Výstavba tohoto 3 730 m dlouhého tunelu byla dokončena v roce 1984, provoz probíhal obousměrně jediným tubusem s jedním jízdním pruhem v každém směru. Portál na ruské straně je v nadmořské výšce kolem 2 000 m, gruzínský ve výšce kolem 2 100 m, přičemž horský hřeben v místě tunelu dosahuje nadmořské výšky 3 100 m.\n\nPřes tunel vede jediné přímé silniční spojení mezi Ruskem (Severní Osetií-Alanií) a Jižní Osetií. Má proto strategický význam. V letech 1992 až 2008 se nacházel mimo kontrolu gruzínské státní správy, pročež se stal oblíbenou cestou pašeráků, mj. drog, zbraní a odcizených vozidel. Tunel se stal v této době podstatným zdrojem příjmů Jižní Osetie, která za průjezd začala vybírat mýto. Příjem Jižní Osetie z mýta se ještě zvýšil, když Rusko v roce 2006 uzavřelo alternativní Gruzínskou vojenskou cestu, čímž přinutilo veškerou dopravu k průjezdu zpoplatněným tunelem. Za války v Jižní Osetii v roce 2008 vstoupily Rokským tunelem do Jižní Osetie posily pozemních sil ruské armády. Od této doby je transkavkazská magistrála neprůjezdná.\n\nPo válce v Jižní Osetii (2008) byl tunel ve zcela dezolátním stavu, střídavé zátarasy kolem výmolů ve vozovce jej učinily prakticky jen jednosměrně průjezdným. V roce 2010 Rusko zahájilo stavbu paralelního servisního tubusu, který byl zprovozněn v roce 2012. Dne 24. dubna 2012 Rusko dezolátní (jen 27 let starý) dopravní tubus uzavřelo za účelem rekonstrukce a dopravu odklonilo do nově zprovozněného servisního tubusu, kde nyní probíhá jednosměrný provoz střídající směr po 3 hodinách. O uzavření hlavního tubusu Rusko neinformovalo veřejnost, a dokonce ani jihoosetskou vládu, která se o uzavření tubusu dozvěděla až z ruských sdělovacích prostředků a zjišťovala, zda to je vůbec pravda. Oprava hlavního tubusu je naplánovaná na 3 roky.\n\n"}
{"id": "692714", "url": "https://cs.wikipedia.org/wiki?curid=692714", "title": "Oliva (Gdaňsk)", "text": "Oliva (Gdaňsk)\n\nOliva ( , latinsky a německy \"Oliva\") je městská část polského Gdaňsku.\n\nZnámá je hlavně díky cisterciáckému klášteru v Olivě založenému roku 1186 vévodou Samborem I. von Pomerellen.\n\nNachází se zde také katedrála s bohatou barokní vnitřní výzdobou.\n\nV letech 1763–1788 zde byly vystavěny varhany, pocházející z dílny Johanna Wulfa a Friedricha Rudolfa Dalitze. Jejich prospekt (přední, viditelná řada píšťal) ve stylu rokoka zhotovili v dílně sami místní cisterciáci. Zmínku o nich najdeme v písni Karla Kryla \"Varhany v Olivě/Ve jménu humanity\".\n\n\n"}
{"id": "692716", "url": "https://cs.wikipedia.org/wiki?curid=692716", "title": "Franz Xaver Maxmilian Zippe", "text": "Franz Xaver Maxmilian Zippe\n\nFrantišek Xaver Maxmilián Zippe (15. ledna 1791 Falknov, dnešní Kytlice – 22. února 1863 Vídeň) byl profesor Polytechnického ústavu, geolog, mineralog, kustod.\n\nStal se zakladatelem vědecké mineralogie a geologie v českých zemích.\n\nNarodil se ve Falknově (dnešní Kytlice na Děčínsku), jako syn řezníka. Po absolvování základní školy ve svém rodišti odešel do Drážďan, kde vystudoval gymnázium. Odešel do Prahy, kde od roku 1807 studoval filosofii a medicínu a posléze od roku 1814 chemii na Polytechnickém ústavu. V roce 1822 zde začal přednášet geologii.\n\nF. X. M. Zippe působil jako správce v mineralogických sbírkách Českého muzea (pozdějšího Národního muzea) v Praze. Zde spolupracoval s Kašparem Šternberkem. V muzeu uspořádal sbírku minerálů, v té době jednu z největších sbírek v Evropě. Zahrnul do ní i vlastní minerály, které nalezl při svých cestách po Čechách, ale i zemích Evropy. Tato sbírka se nachází v muzeu dodnes. Muzeu daroval i vlastní knihovnu. Vytvořil 3000 krystalových modelů ze sádry. Pěší chůzí procestoval Čechy. Díky této cestě nasbíral a zdokumentoval mnoho minerálů. Nalezl i dva do té doby neznámé minerály, květ uranový z Jáchymovska nazvaný zippeit a allemontit z Příbramska. Podnítil těžbu v oblasti Kladenska.\n\nRoku 1835 byl na pražském technickém učilišti jmenován profesorem přírodopisu a zbožíznalství. Stal se členem Vídeňské akademie věd. Stál při vytvoření Báňské akademie v Příbrami, kde působil jako ředitel ústavu. Odešel do Vídně, kde se stal členem Císařské akademie věd a působil zde jako profesor mineralogie až do své smrti. Ve Vídni založil nadace na podporu nadaných a chudých studentů. Zde také zemřel a je pohřben na hřbitově St. Marxer.\n\n\n\n"}
{"id": "692717", "url": "https://cs.wikipedia.org/wiki?curid=692717", "title": "Svend Fleuron", "text": "Svend Fleuron\n\nSvend Fleuron (4. ledna 1874, Keldby – 5. dubna 1966, Humlebæk) byl dánský spisovatel.\n\nFleuron se narodil jako syn statkáře a stal se důstojníkem. Roku 1921 odešel z armády a věnoval se zcela literatuře. Psal knihy o přírodě, především romány o zvířatech, kterým dal lidské emoce a schopnost úsudku v jednání.\n\n\n\n"}
{"id": "692719", "url": "https://cs.wikipedia.org/wiki?curid=692719", "title": "Umělé kamenivo", "text": "Umělé kamenivo\n\nUmělé kamenivo je stavební materiál sloužící jako specifická náhrada přírodního kameniva. Typickým zástupcem tohoto druhu stavebních hmot je umělé kamenivo \"keramzit\".\n\n\nKeramzit vzhledově připomíná suchý hrách. Vyrábí se při vysokých teplotách – asi 1100 °C – v rotačních pecích ze speciálních třetihorních cyprisových jílů, které získaly název podle obsahu zkamenělého vodního korýše – skořepatce rodu \"Cypris angusta\". Jíl je dopraven k hrubé úpravě – drcení na kladivovém drtiči a mletí – zjemňování na kolovém a válcovém mlýně. Následně dochází k homogenizaci na dvouhřídelové míchačce. Vypálením a expanzí zvětší svůj objem 3 až 3,5krát. Rotací se získává výhodný kulatý tvar, čímž připomíná malé valouny. Má zvláštní vnitřní pórovitou strukturu, která se výrazně liší od povrchu. Jeho barva bývá obvykle hnědá, hnědočervená, u některých druhů i hnědošedá. Jedná se o nehořlavý materiál (odolává žáru až do výše výrobní teploty) a plně mrazuvzdorný a voděodolný. To jej předurčuje pro další využití ve stavebnictví – ozelenění střech (a zlepšení tepelné izolace), zásyp krytiny ploché střechy, zásypy dřevěných trámových stropů, podsyp pod podlahové desky, v kořenových nebo biologických čističkách, drenáž pro odvod dešťové vody atd., zahradnictví, hobby a v dalších oborech.\n\nRozměry kameniva jsou typicky 1 – 14 mm. Tepelný odpor R>10m².K/W na metr, U=0,1W/m².K na metr.\n\nVysvětlivky: Tepelný odpor R = d / λ (m².K.W) d – tloušťka materiálu (m), λ – Součinitel tepel. vodivosti materiálu. Zde je λ = 0,9 – 0,12. Součinitel prostupu tepla je U=1/R.\n\nObjemová hmotnost keramzitového kameniva se pohybuje od 275 do 950 kg/m³ u sypaného materiálu, u zrna samotného pak 550-1825 kg/m³.\n\nFirma Lias Vintířov vyrábí keramzit s pevností až 4,3 MPa.\n\nVe stavebnictví se využívá jako sypané kamenivo pro obsypy střech, rozvodů nebo potrubí a nebo při výrobě lehčených betonů. Tyto betony mají výborné izolační a pevnostní parametry a používají se pro výrobu prefabrikovaných dílců. Z lehčeného betonu z keramzitu se vyrábí i zdící prvky pro obvodové zdivo, většinou s vnitřní izolační vložkou. Přidáním vnitřní izolace dojde k vytvoření zdícího bloku tak teplého, že jej není nutné zateplovat a vyhoví pasivnímu standardu. Keramzitbetony jsou také 1,5 až 3× lehčí než běžné betony a jsou často využívané při rekonstrukcích kvůli nižšímu zatěžování stávajících konstrukcí.\n\nV zahradnictví lze keramzit použít pro hydroponické nebo dekorační účely. I přes umělou výrobu je keramzit ekologický materiál, který se v přírodě rozloží nebo jej lze snadno recyklovat. Tento materiál je také vhodný k zimním posypům. Na rozdíl od běžně používané soli se nevsakuje do země (a následně neškodí podzemním vodám) a lze jej snadno zamést a použít opakovaně.\n\n\n"}
{"id": "692720", "url": "https://cs.wikipedia.org/wiki?curid=692720", "title": "Berg (zámek)", "text": "Berg (zámek)\n\nZámek Berg se nachází na východním břehu Starnberského jezera u vesnice Berg, ležící v okrese Starnberg, v Bavorsku.\n\nPanství u jezera s hradem Berg, koupil roku 1676 vévoda-kurfiřt Ferdinand Maria Bavorský. Svůj největší rozkvět sídlo zaznamenalo za jeho nástupců, syna Maxe Emanuela a vnuka Karla Albrechta (první polovina 18. století). Tehdy se tam pořádaly časté hony a společenské události.\n\nV letech 1849–51, za krále Maxmiliána II., byl původní hrad pod vedením architekta Eduarda Riedela rozsáhle přestavěn na zámek. Panovník koupil další okolní pozemky a zámek dostal čtyři věže s cimbuřím v novogotickém slohu. Také tu byl zbudován malý přístav (1853).\n\nPozději, za Ludvíka II. byla přistavěna vysoká pátá severní věž, kterou nazval „Isolde“ (inspirován eposem \"Tristan a Isolda\"). Král používal tento zámek jako své letní sídlo. Každý rok 11. května sem přestěhoval své sídlo a odtud vládl. Dokonce byla odtud do Mnichova zavedena telegrafní linka. V roce 1868 sem na Ludvíkovo pozvání přijela ruská carevna, předtím hesenská princezna, Marie Alexandrovna. V době pobytu v Bavorsku měla zámek k dispozici a pro tuto příležitost byl velkolepě vybaven. Zámecký park byl v té době přeměněn z parku francouzského na anglický, byl zhotoven Maurský pavilon a v roce 1876 postavena malá kaple. 12. června 1886 sem byl Ludvík II. Bavorský internován poté, co byl prohlášen duševně nesvéprávným a zbaven výkonu vlády. O den později, po večerní procházce s psychiatrem Dr. Guddenem, byli oba nalezeni mrtví v Starnberském jezeře. Okolnosti jejich úmrtí nebyly doposud vyjasněny; podle oficiální verze se utopili. Tuto nešťastnou událost připomíná votivní kaple a dřevěný kříž ve vodě u břehu jezera.\n\nPo králově smrti se hrad stal muzeem, v roce 1939 byl prohlášen kulturní památkou.\n\nBezprostředně po druhé světové válce byl objekt obsazen a poškozen americkými vojáky. Poté byl velmi zjednodušeně přestavěn. To je důvod, proč dnes již neexistují věže.\n\nDnes je zámek ve vlastnictví rodu Wittelsbachů a slouží jako letní sídlo pro hlavu rodu (v současné době jí je František, titulární vévoda bavorský). Veřejnosti je přístupná pouze část bývalého zámeckého parku.\n\n"}
{"id": "692726", "url": "https://cs.wikipedia.org/wiki?curid=692726", "title": "Lentulus Batiatus", "text": "Lentulus Batiatus\n\nGnaeus Cornelius Lentulus Batiatus byl římský vlastník gladiátorské školy v Capui v jižní Itálii (blízko sopky Vesuv). Z této školy roku 73 př. n. l. uprchl Spartakus s dalšími asi 70 gladiátory a otroky. To vedlo ke třetímu neúspěšnému povstání otroků ve starověkém Římě (73 - 71 před naším letopočtem).\nMcCulloughová uvádí, že Batiatus nebyl vlastníkem, nýbrž jen provozovatelem školy, případně vlastníkem jen na oko; skutečným majitelem byl římský senátor Lucius Marcius Phillippus, jehož byl Batiatus klientem. \n\nBatiatus byl zahrán Peterem Ustinovem ve filmu Stanleyho Kubricka z roku 1960, \"Spartakus\", za který byl Ustinov odměněn Oscarem za nejlepší mužský herecký výkon ve vedlejší roli. \n\nIan McNeice hrál Batiata v televizní adaptaci \"Spartakus\" z roku 2004.\n\nJohn Hannah ztvárnil Batiata v sériích televize Starz \"\" roku 2010 a \"\" roku 2011.\n"}
{"id": "692727", "url": "https://cs.wikipedia.org/wiki?curid=692727", "title": "Holubinka nazelenalá", "text": "Holubinka nazelenalá\n\nHolubinka nazelenalá (\"Russula virescens\" (Schaeff) Fr.) je jedlá houba z čeledi holubinkovitých z rodu holubinka.\n\nKlobouk holubinky měří v průměru 5–15 cm. Je polokulovitý, uprostřed prohnutý, těsně přiléhající ke třeni. Barva klobouku je světle až šedavě zelená, někdy až šedavá, okrová či měděná. Typickým znakem houby je políčkově rozpraskaný klobouk, který z holubinky nazelenalé činí jednu z nejsnáze rozpoznatelných druhů holubinek.\n\nLupeny houby jsou z počátku bílé, s přibývajícím stářím houby získávají smetanovou barvu a řídnou. Třeň je masitý, válcovitého tvaru o délce 3–9 cm. Dužnina houby je bílá a tíhne k rezivění. Je tuhá, nepalčivé chuti.\n\nVýtrusy jsou velké 8–10×7–8 µm, skoro kulovité, síťkované, bezbarvé. Barva výtrusného prachu je bílá.\n\nVyskytuje se od června do září až října v lesích všeho druhu. Dává přednost prosvětleným místům, často roste pod vysokými listnatými stromy. Je poměrně hojná, roste i v obdobích sucha.\n\nHolubinka nazelenalá je jedlá a velmi chutná houba, v kuchyni najde všestranné využití. Albert Pilát o ní dokonce hovořil jako o „nejchutnější a nejmasitější“ z holubinek.\n\n"}
{"id": "692729", "url": "https://cs.wikipedia.org/wiki?curid=692729", "title": "Kolébka", "text": "Kolébka\n\nKolébka je nábytková součást, která slouží k uspávání nejmenších dětí. Jde o houpací postýlku. Houpání je umožněno buď obloukovitými díly na nohách postýlky nebo závěsným systémem. Kolébky se používaly v různých historických obdobích a kulturách po celém světě.\n\ndřevěná kolébka - kolébka stojící na zemi. Houpala se buďto na obloukových nohách, nebo pohybem volné části s košíkem v pevné konstrukci.\n\nhamaka - kolébka z jednoho pruhu látky ukotvená například ke 2 stromům či sloupům v obydlí je využívána mnoha přírodními národy. Její obdobou je houpací síť využívaná k relaxaci.\n\nzávěsná kolébka - kolébka zavěšovaná od stropu byla běžnou součásti středověkých a novověkých obydlí. Měly podobu buďto vystlané dřevěné bedýnky, košíku nebo byly vyrobeny z látky. Závěsné kolébky byly také často využívány venku ať už v podobě plachty či loktuše zavěšené na nízké větvi stromu či na trojnožkách, aby dítě bylo v suchu a bezpečí zatímco rodič pracoval např. na poli. Takovým kolébkám se říkávalo např. hejčadlo. Moderní obdobou závěsné kolébky je tzv. hacka, kde houpání zajišťuje pružina.\n\nPodobný princip houpání či kolébání užívají například houpací křesla nebo dětské hračky - houpací koně.\n\nKolébka je také jedním z úvazů miminka v šátku při nošení dětí.\n\nSlovo kolébka se přeneseně používá u věcí, využívajících podobný pohyb, například typ vypínače.\n\n\n"}
{"id": "692730", "url": "https://cs.wikipedia.org/wiki?curid=692730", "title": "Sutice (rozcestník)", "text": "Sutice (rozcestník)\n\nNázev Sutice má více významů:\n\n"}
{"id": "692731", "url": "https://cs.wikipedia.org/wiki?curid=692731", "title": "Antonín Filip Heinrich", "text": "Antonín Filip Heinrich\n\nAntonín Filip Heinrich, v USA znám jako Anthony Philip Heinrich či také Anton Philipp (11. března 1781 Krásný Buk – 3. května 1861 New York), byl americký skladatel narozený v Čechách a žijící převážně ve Spojených státech. První hudební skladatel ve Spojených státech, který se živil výhradně hudbou.\n\nNarodil se v chudé rodině, ale byl vychován bohatým strýcem, jehož prosperující obchod zdědil v roce 1800. Celé své jmění však ztratil v napoleonských válkách a následném hospodářském krachu. V roce 1810 uvízl bez peněz v Bostonu. Rozhodl se nadále živit tím, co pro něj dosud bylo pouze koníčkem. Stal se profesionálním houslistou, skladatelem a dirigentem. Usadil se ve Filadelfii, kde dirigoval orchestr v divadle Southwark. Později přesídlil do Pittsburghu, kde řídil mimo jiné nejstarší známé provedení Beethovenových symfonií.\n\nV roce 1814 mu zemřela žena a Heinrich se vydal na 700 mil dlouhou pěší pouť napříč divočinou Pensylvánie a podél řeky Ohio (řeka) do Kentucky. Tato cesta se stala zážitkem, který zformoval jeho budoucí hudební vyjadřování. Příroda a její zvuky ho natolik okouzlily, že začal psát programní hudbu dříve než evropští skladatelé. Některé jeho skladby jsou charakteristické již svými názvy jako: \"The Dawning of Music in Kentucky, or the Pleasures of Harmony in the Solitudes of Nature\"; \"The Columbiad, or Migration of American Wild Passenger Pigeons\"; \"The Ornithological Combat of Kings, or the Condor of the Andes\"; \"The Minstrelsy of Nature in the Wilds of North America\"; \"The Wild Wood Spirits' Chant\"; \"The Treaty of William Penn with the Indians\"\n\nV Kentucky strávil rok sám ve srubu uprostřed divoké přírody. Při rekonvalescenci z vážné nemoci, začal bez jakéhokoliv školení komponovat a v roce 1820 publikoval svůj Opus 1, výše zmíněnou \"The Dawning of Music in Kentucky, or the Pleasures of Harmony in the Solitudes of Nature\". Podle jeho slov to byla \"sbírka původních, morálních, vlasteneckých a sentimentálních písní pro hlas a fortepiano, zpestřená airs, valčíky, atd.\"\n\nVřelé přijetí této skladby podnítilo Heinricha k další skladatelské činnosti. Přesídlil do Bostonu, získal si oblibu kolegů i veřejnosti (bostonský spisovatel John Rowe Parker jej dokonce nazval „americkým Beethovenem“), přesto měl stále existenční potíže. V roce 1826 odjel proto do Londýna, kde hrál na housle v orchestru v divadle Drury Lane a pokoušel se, ovšem s minimálním úspěchem, prosadit jako skladatel. V roce 1831 se vrátil do Bostonu, ale o dva roky později již byl zpátky v Drury Lane. Podnikl koncertní turné na kontinent. Se svými skladbami vystupoval v Drážďanech, Praze, Budapešti, Štýrském Hradci a dalších městech, ale bez většího úspěchu.\n\nV roce 1837 se usadil v New Yorku. Komponoval, učil hudbě a v krátké době získal proslulost jako mírně excentrický génius, ale současníky uctíván jako „Otec Heinrich“. Nadšení jeho osobou vyvrcholilo na \"Heinrichových hudebních festivalech\" konaných v New Yorku v letech 1842, 1846 a 1853 a v Bostonu v roce 1846. Předsedal i ustavující schůzi \"Newyorské filharmonické společnosti (New York Philharmonic Society)\" v roce 1842.\n\nV roce 1857 vykonal novou cestu do Evropy. Tentokrát se již dočkal vřelého přijetí, které vrcholilo koncertem v Praze na Žofíně 3. března 1857. Na německých pódiích již však tak úspěšný nebyl. Na sklonku roku 1859 se vrátil do New Yorku, kde o dva roky později zemřel v chudobě. Začínající občanská válka připravila New York o hudebníky i obecenstvo.\n\nJe považován za prvního skladatele, který chtěl vytvořit původní americkou hudbu. Rozhodně jako první skladatel vůbec použil ve své tvorbě indiánské motivy. Někteří jeho hudbu charakterizují jako „vášnivě romantickou, nevázaně vynalézavou, velkolepě instrumentovanou a technicky náročnou“. Vzhledem k tomu, že se ve svém díle nevyhýbal ani improvizaci, je považován i za předchůdce aleatoriky.\n\nPřes česko-německý původ a dlouhodobý pobyt ve Spojených státech se cítil být Čechem, což dával najevo i svými skladbami:\n\nDílo Antonína Filipa Heinricha upadlo na čas v zapomenutí. V poslední době však prožívá renesanci a je uváděno na koncertech v celém světě. V České republice proběhla v dubnu 2011 na zámku v Příchovicích premiéra několika jeho klavírních skladeb v provedení klavíristy MgA. Pavla Farského, který se dlouhodobě studiu Henrichova díla věnuje a s úspěchem jej uvádí na českých i zahraničních pódiích.\n\nPodrobné seznamy děl lze nalézt v externích odkazech.\n\n\n"}
{"id": "692733", "url": "https://cs.wikipedia.org/wiki?curid=692733", "title": "Eisbach (Mnichov)", "text": "Eisbach (Mnichov)\n\nEisbach (doslova německy „\"ledový potok\"“) je dva kilometry dlouhá umělá říčka v Mnichově v Bavorsku. Vodu získává z Isaru, do kterého ji také zase vrací.\n\nV Eisbachu není povoleno koupání, dodržování zákazu ovšem není vynucováno a tak se zde občas lidé koupou a v létě 2003 se zde jeden plavec utopil.\n\nNedaleko Domu umění se na řece tvoří stojatá vlna vysoká přibližně jeden metr, která láká kajakáře a surfaře. Voda je zde studená a mělká (místy jen 40 centimetrů), nicméně surfování je zde povoleno a protože vhodných surfovacích míst v Mnichově není mnoho (další je například u stanice metra Thalkirchen), tvoří se zde někdy i fronty.\n"}
{"id": "692734", "url": "https://cs.wikipedia.org/wiki?curid=692734", "title": "Lukáš Adamec", "text": "Lukáš Adamec\n\nLukáš Adamec (* 12. března 1987 Košice) je slovenský zpěvák, vítěz druhého ročníku Česko-slovenské SuperStar. Dále je mistrem Slovenska ve vodním pólu a dostal se i do národní reprezentace. Ve finále SuperStar porazil Gabrielu Gunčíkovou. Pochází z rodiny muzikantů, sám už jako malý začal hrát na klavír, později se učil na klávesy. Je zpěvákem kapely Siempre.\n"}
{"id": "692737", "url": "https://cs.wikipedia.org/wiki?curid=692737", "title": "Beztřídní společnost", "text": "Beztřídní společnost\n\nJako beztřídní společnost se označuje v komunistické terminologii společnost, která dokázala odstranit své rozdělení na jednotlivé třídy, tedy takové skupiny obyvatelstva, mající protikladné zájmy a uplatňující je pomocí své ekonomické síly.\n\nBeztřídní společnost se používá proto jako synonymum pro společnost, ve které by došlo k vybudování takového systému, kde jsou si všichni lidé rovni a neodlišuje se jejich možnost seberealizace podle přístupu ke kapitálu, protože jsou výrobní prostředky vlastněny společně.\n\nV dějinách lidstva žádná beztřídní společnost nikdy úspěšně – na delší dobu – vybudována nebyla, ačkoliv v průběhu věků proběhlo nemalé množství pokusů; od utopistických představ renesančních umělců až po moderní budování uzavřených společenství v odlehlých oblastech světa.\n\nBudování beztřídní společnosti bylo proklamovaným hlavním cílem komunistických režimů, které byly zformovány během 20. století, žádný z nich však nedokázal takovou společnost zbudovat. Marxistická teorie, která počítala s „odumřením“ státu po vítězství vlády jedné komunistické strany se nenaplnila. V 50. letech 20. století na tuto skutečnost poukázal vysoce postavený jugoslávský komunistický politik a člen politbyra, Milovan Đilas, když zveřejnil ve stranických novinách text, ve kterém tvrdil, že „namísto vybudování beztřídní společnosti byla vybudována naopak třída komunistů“.\n\nBudování beztřídní společnosti jako oficiální cíl proklamovaný komunistickými stranami zemí od východní Evropy až po Asii bylo považováno západoevropskými zeměmi za pouhou záminku a nástroj propagandy, směřující ať už vůči západní veřejnosti, tak i veřejnosti komunistických zemí.\n"}
{"id": "692747", "url": "https://cs.wikipedia.org/wiki?curid=692747", "title": "Morový sloup v Telči", "text": "Morový sloup v Telči\n\nMariánský sloup v Telči je barokní morový sloup s mariánskou vrcholovou sochou, postavený v letech 1716–1720 na náměstí \"Zachariáše z Hradce\". Peníze na stavbu (1000 zlatých) zanechala v závěti měšťanka Zuzana Hodová. Autorem sloupu byl sochař David Lipart z Brtnice. Sloup je chráněn jako kulturní památka České republiky.\n\nNa podstavci jsou zobrazení svatí Jan Nepomucký, Jakub, František Xaverský, Roch z Montpellieru, Šebestián, anděl strážný a dále Rozálie a Marie Magdalena.\n"}
{"id": "692750", "url": "https://cs.wikipedia.org/wiki?curid=692750", "title": "Musée Nicéphore-Niépce", "text": "Musée Nicéphore-Niépce\n\nMusée Nicéphore-Niépce (česky \"Muzeum Nicéphora Niépceho\") je muzeum věnované fotografii a jejím dějinám. Nachází se ve městě Chalon-sur-Saône v departementu Saône-et-Loire ve Francii. Je pojmenováno po průkopníkovi fotografie Nicéphorovi Niépceovi, který žil v nedalekém Saint-Loup-de-Varennes. Muzeum je umístěno v bývalém sídle královské pošty na nábřeží Saôny.\n\nMuzeum bylo pro veřejnost otevřeno v roce 1974. Základem muzea se stala sbírka Niépcových předmětů, nástrojů a desek, která byla shromážděna od roku 1861.\n\nMuzejní sbírka zahrnuje zhruba tři milióny fotografií a jejích předchůdců z 19. a 20. století, přes milión negativů, přes 1500 fotoaparátů včetně pěti nejstarších fotografických přístrojů na světě a 8000 knih o fotografii.\n\nStálá expozice se nachází v 11 sálech o rozloze 1500 m². Muzeum pořádá rovněž dočasné výstavy věnované historické i současné fotografii.\n\n"}
{"id": "692751", "url": "https://cs.wikipedia.org/wiki?curid=692751", "title": "Mistrovství světa juniorů v ledním hokeji 1998", "text": "Mistrovství světa juniorů v ledním hokeji 1998\n\nMistrovství světa juniorů v ledním hokeji 1998 se konalo 25. prosince 1997 až 3. ledna 1998 ve finských městech Helsinki a Hämeenlinna.\n\n\" Německo sestoupilo do B-skupiny na Mistrovství světa juniorů v ledním hokeji 1999.\"\n\n Finsko\n\nNiklas Bäckström, Mika Noronen - Pasi Petriläinen, Pasi Puistola, Marko Kauppinen, Ari Vallin, Ilkka Mikkola, Timo Ahmaoja, Tomi Källarsson - Olli Jokinen, Eero Somervuori, Timo Vertala, Jyrki Louhi, Niko Kapanen, Teemu Elomo, Niklas Hagman, Timo Seikkula, Kari Kalto, Olli Ahonen, Johannes Alanen, Toni Dahlman, Tomasz Valtonen\n\nMaxim Afinogenov, Vladimír Antipov, Denis Archipov, Maxim Balmotschnych, Denis Chlopotnov, Michail Donika, Alexei Krowopuskow, Andrei Krutschinin, Oleg Kwascha, Roman Ljaschenko, Andrej Markov, Jegor Michailow, Dmitri Mylnikov, Waleri Pokrowski, Sergei Schichanow, Denis Schwidki, Andrei Sidjakin, Alexei Tesikow, Michail Tschernow, Artjom Tschubarow, Witali Wischnewski, Dmitri WlassenkowTrenéři: Pjotr Worobjow, Walentin Gurejew\n\nDavid Aebischer, Marco Bührer - Ralph Bundi, Patrick Fischer, Alain Reist, Julien Vauclair, Jan von Arx, Marc Werlen, Markus Wüthrich - Alex Chatelain, Björn Christen, Flavien Conne, Sven Lindemann, Michel Mouther, Laurent Müller, Marc Reichert, Michel Riesen, Sandro Rizzi, Mario Schocher, René Stüssi, Adrian Wichser, Thomas Ziegler\n\nŠampionát B skupiny se odehrál v Polsku ve městech Sosnowiec a Tychy, postup na MSJ 1999 si vybojovalo Bělorusko, naopak sestoupilo Japonsko.\n\n\nŠampionát C skupiny se odehrál v Estonsku ve městech Tallinn a Kohtla-Järve, postup do B skupiny MSJ 1999 si vybojovalo Dánsko, naopak sestoupilo Rumunsko.\n\n\nŠampionát D skupiny se odehrál v Litvěve městech Kaunas a Elektrėnai, postup do C skupny MSJ 1999 si vybojovali domácí.\n\n"}
{"id": "692753", "url": "https://cs.wikipedia.org/wiki?curid=692753", "title": "Alphonse Bernoud", "text": "Alphonse Bernoud\n\nAlphonse Bernoud, vlastním jménem Jean-Baptiste Bernoud (4. února 1820 Meximieux – 24. listopadu 1889 Lyon) byl francouzský fotograf, který působil především v Itálii.\n\nBernoud byl činný v Itálii převážně v letech 1840-1873 a byl mimořádně úspěšný. Byl jmenován dvorním fotografem Bourbonů v Neapoli a posléze rodu Savojských. V roce 1857 získal povolení zdokumentovat následky zemětřesení v oblasti Basilicata. Bernoudův ateliér převzal Achille Mauri (1860-1895). Bernoudovo dílo lze nalézt ve sbírkách významných institucí jako Musée Nicéphore-Niépce ve Francii nebo National Portrait Gallery v USA. Musée d'Orsay mu v roce 2009 věnovalo výstavu.\n"}
{"id": "692759", "url": "https://cs.wikipedia.org/wiki?curid=692759", "title": "Eva Pátková", "text": "Eva Pátková\n\nEva Pátková (* 9. října 1938 Praha) je česká překladatelka z německého jazyka a pracovnice Ústavu pro jazyk český Akademie věd ČR.\n\nPo absolvování Střední ekonomické školy v Praze (1957) studovala germanistiku a bohemistiku na Filozofické fakultě Univerzity Karlovy, v letech 1964–65 absolvovala studijní pobyt na univerzitě v Göttingen. Roku 1970 získala titul PhDr. V letech 1965–71 působila v literárněhistorické a v letech 1980–2008 v jazykovědné oblasti pro Československou, respektive Českou akademii věd. Orientuje se především na překlad německé prózy a literatury faktu.\n\n\n"}
{"id": "692762", "url": "https://cs.wikipedia.org/wiki?curid=692762", "title": "Jeff Beck with the Jan Hammer Group Live", "text": "Jeff Beck with the Jan Hammer Group Live\n\nJeff Beck with the Jan Hammer Group Live je společné koncertní album kytaristy Jeffa Becka a klávesisty českého původu Jana Hammera. Album vyšlo v březnu roku 1977 u Epic Records.\n\n"}
{"id": "692765", "url": "https://cs.wikipedia.org/wiki?curid=692765", "title": "Avenue Henri Martin (stanice RER v Paříži)", "text": "Avenue Henri Martin (stanice RER v Paříži)\n\nAvenue Henri Martin je nádraží příměstské železnice RER v Paříži, které se nachází v 16. obvodu na křižovatce ulic \"Avenue Henri-Martin\" a \"Boulevard Flandrin\". Slouží pro linku RER C. V roce 2004 činil počet denních pasažérů 500-2500 a vlaků 150-250. Nádraží je umístěno na povrchu, zatímco nástupiště a koleje se nacházejí v podzemí.\n\nNádraží bylo otevřeno při zprovoznění trati z nádraží Saint-Lazare do Auteuil. Trať se později stala součástí železnice Petite Ceinture. 1. června 1924 byla kvůli ztrátovosti trať uzavřena pro osobní dopravu. V roce 1985 byla trať kvůli rekonstrukci uzavřena a od 25. září 1988 nádraží slouží opět pro veřejnost, když byl na lince RER C otevřen úsek Montmorency – Invalides využívající severozápadní část tratě Petite Ceinture.\n\n"}
{"id": "692768", "url": "https://cs.wikipedia.org/wiki?curid=692768", "title": "Age of Empires Online", "text": "Age of Empires Online\n\nAge of Empires Online (zkráceně AoEO) je počítačová hra žánru historické realtimeové strategie, která vyšla 16. srpna 2011 s digitální distribucí. Původně byla vyvíjena týmem Robot Entertainment, ale 24. února 2011 bylo oznámeno, že ji dále bude vyvíjet tým Gas Powered Games, kteří vytvořili Supreme Comander. Hru vydal Microsoft. Oficiální podpora hry skončila 1. července 2014, hra je ale nadále hratelná přes fanouškovský servr zvaný „Project Celeste“.\n\n\"Age of Empires Online\" představuje, co se hratelnosti týče, standard her v sérii \"Age of Empires.\" Byly ale přidána trvalá města na styl AoE3 a MMO her, která reprezentují hráčův postup hrou. Hra je zasazena do období starověku rovněž jak první díl Age of Empires a také Age of Mythology. Ve hře lze hrát za starověké Řecko, Egypt, Persii, Kelty, Babylon, Severany a posléze taky Římskou říši. Každá civilizace je po stylu Age of Mythology kompletně odlišná.\n\nPrvní tři civilizace mají také vlastní příběhovou kampaň, ostatní začínají na levelu 20 (jedná se o původně placené civilizace) a mají přístup jenom k společným kampaním a misím.\n\nStandardní civilizace postavena na vzoru té z Age of Mythology, jenom bez mytických nestvůr.\n\nEgypťané jsou totéž nápodobni těm z Age of Mythology. Jejich dělníci jsou méně produktivní, co kompenzuje osvícení budov mnichy. Jejich stavby vyžadují převažně dřevo a mají lacné jednotky. Útočné slony a válečné vozy z nich činý silné oponenty v neskorší fázy hry.\n\nKelti jsou civilizace zaměřena na pěchotu. Chybí jim silnejší obléhací jednotky, no dokážou budovat doly, které chrání dělníky uvnitř. Také dokáží přivolat jeleny, které následně mohou obětovat pro větší účinnost vojáků a budov.\n\nPeržané se orientují na lukostřelbu. Jejich speciální jednotkou jsou Nesmrtelní, kteří dokážou bojovat nablízko i nadálku. Kromě toho jejich sýpky ošetřujou raněné a ve speciální budově mohou měnit vyskoumané technologie jako Američani v C&C: Generals.\n\nBabylon je postaven na silné ekonomice. Jejich sýpky jsou tažené voly, a taktéž mohou stavět vysuté zahrady, které samy generují suroviny. Další éry jsou skoumány v zikkuratech a ne městské hale, jak je tomu v Age of Empires zvykem. Jejich nejsilnější vojenské jednotky jsou kavalerie.\n\nSeverané jsou posledný z oficiálních národů. Jejich inspirací je znova Age of Mythology, no strácí mobilní sýpky, či trpasličí dělníky. Místo toho staví dlouhé domy, které poskytují větší populaci a chrání dělníky uvnitř. Jde o civilizaci zaměřenou na rychlý, převažně pěchotný boj. Pěchota dokáže stavět budovy. Na počátku hry mají k dispozici dva skauty, kteří dokážou stavět kasárny a vyhlídkové věže s vojenskými psy. \n\n\"Age of Empires Online\", pod pracovním názvem Projekt S, měla být první vyvinutou hrou společnosti Robot Entertainment. Tu založili bývalí zaměstnanci Ensemble Studio, jež vytvořila celou sérii \"Age of Empires\". Hra byla oficiálně oznámená 16. srpna 2010. 24. února 2011 bylo oznámeno na facebookové stránce Chrise Taylora, že vývoj převzala Gas Powered Games.\n\nHra byla komerčně neúspěšná kvôli malému množství startovacího obsahu a drakonické monetizaci přídavků. Tvůrci z Gas Powered Games se pokusili o nápravu, no hra nikdy nenabyla původního počtu hráčů. Oficiální vývoj skončil 1. července 2014. Hry se pak chopili řady fanoušků, kteří vytvořili plně offlinovou verzi hry s názvem Project Celeste. Posléze se jim podařilo také sprovoznit náhradný server pro hru, ze kterého z právních a morálních důvodů odstranili veškerou monetizaci. Dnes do hry aktivně přibývá nový obsah, vrátaně prac na nových kampaních a nedokončené civilizaci, Římanech.\n"}
{"id": "692771", "url": "https://cs.wikipedia.org/wiki?curid=692771", "title": "Philip Massinger", "text": "Philip Massinger\n\nPhilip Massinger (1583, Salisbury - 17. března 1640, Londýn) byl anglický dramatik pozdní renesance (období tzv. alžbětinského divadla), proslulý zejména svou komedií \"A New Way to Pay Old Debts\" (1625, Nový způsob jak platiti staré dluhy).\n\nO Massingerově životě se do roku 1613 neví prakticky nic. Studoval sice v Oxfordu, ale studium nedokončil a pravděpodobně se živil jako herec. Pak začal působit jako dramatik pro impresária Philipa Henslowa (1550-1616) a spolupracoval s různými dramatiky, například s Johnem Fletcherem, Thomasem Dekkerem nebo s Nathanem Fieldem (1587-1633).\n\nSamostatně začal tvořit kolem roku 1620 a roku 1625 převzal po Johnu Fletcherovi místo hlavního dramatika pro hereckou společnost \"Služebníci královi\" (King's Men). Je autorem nebo spoluautorem asi čtyřiceti dramat, z nichž se asi polovina dochovala. Jeho nejlepší hry jsou dodnes hrány pro jejich satirický obsah pranýřující hrabivost a rozmařilost a pro sociální témata.\n\n\n"}
{"id": "692773", "url": "https://cs.wikipedia.org/wiki?curid=692773", "title": "Mistrovství světa juniorů v ledním hokeji 1999", "text": "Mistrovství světa juniorů v ledním hokeji 1999\n\nMistrovství světa juniorů v ledním hokeji 1999 se konalo v Kanadě. Turnaj vyhrálo Rusko.\n\n\n\" Bělorusko sestoupilo do B-skupiny na Mistrovství světa juniorů v ledním hokeji 2000.\"\n\n Rusko\n\nJurij Gerasimov, Alexej Volkov - Michail Donika, Konstantin Gusev, Dmitrij Kokorev, Artem Marians, Maxim Maslenikov, Kiril Safronov, Vitalij Višněvskij - Maxim Afinogenov, Denis Arkipov, Maxim Balmočnych, Artum Chubarev, Jurij Dobriškin, Dmitrij Kirilenko, Roman Ljašenko, Andrej Nikitěnko, Alex Rjazancev, Petr Šastlivij, Denis Švidkij, Asergej Verenikin, Alexander Zevakin. Trenéři: Gennadi Tygurov a Valentin Gurejev\n\nBrian Finley, Roberto Luongo − Bryan Allen, Brian Campbell, Andrew Ference, Brad Ference, Robyn Regehr, Brad Stuart, Mike Van Ryn − Blair Betts, Tyler Bouck, Kyle Calder, Jason Chimera, Harold Druken, Rico Fata, Simon Gagné, Brad Leeb, Adam Mair, Kent McDonell, Brenden Morrow, Daniel Tkaczuk, Jason WardTrenéři:\n\nKarol Križan, Ján Lašák - Martin Bartek, Martin Čakajík, Ladislav Harabin, Branislav Mezei, Tomáš Nádašdi, Peter Podhradský, Marek Priechodský, Juraj Slovák, Peter Smrek - Zoltán Bátovský, Martin Cibák, Marián Gáborík, Michal Hudec, Martin Hujsa, Michal Košík, Roman Maczoszek, Ladislav Nagy, Lubomír Pištěk, Peter Sejna, Miroslav Zálešák.Trenéři: Ján Filc, Miroslav Kimijan\n\nŠampionát B skupiny se odehrál v Maďarsku ve městech Székesfehérvár a Dunaújváros, postup na MSJ 2000 si vybojovala Ukrajina, naopak sestoupilo domácí Maďarsko.\n\n\nŠampionát C skupiny se odehrál v Litvě ve městech Kaunas a Elektrenai, postup do B skupiny na MSJ 2000 si vybojovala Itálie, naopak sestoupilo Chorvatsko.\n\n\nŠampionát D skupiny se odehrál v Novém Sadu v Jugoslávii, postup do C skupiny na MSJ 2000 si vybojovali domácí.\n\n"}
{"id": "692786", "url": "https://cs.wikipedia.org/wiki?curid=692786", "title": "Svišť olympský", "text": "Svišť olympský\n\nSvišť olympský (\"Marmota olympus\") je druh z rodu svišťů. Nachází se na alpínských a subalpínských lučinách a na osypech Olympijského pohoří v americkém státě Washington. Jeho nejbližším příbuzným je svišť brýlový.\n\nJako u většiny svišťů se i zde jedná o společenská zvířata žijící v doupatech. Typická rodina se skládá ze samce, dvě až tří samic a jejich mláďat. Novorození svišti zůstávají se svou rodinou ještě alespoň dva roky, takže nory bývají domovem pro nový a rok starý vrh. Samice vrhají většinou čtyři mláďata každý druhý rok. Mláďata pak nedospívají v dalších třech letech, pravděpodobně kvůli krátkému růstovému období.\n\nSvišti olympští hibernují od září do května. To je pro sviště také nejnebezpečnější období a když v daný rok nenapadne moc sněhu, tak až padesát procent novorozenců zahyne. Po probuzení ze zimního spánku se jejich potrava skládá především z kořínků, než začne růst nová vegetace, ze které si vychutnávají trávy, byliny, mechy, květy a občas si dopřejí také hmyz. Suchou trávu také nosí do svých nor, kde ji využívají jako potravu nebo ložní podklad. Kolonie svišťů jsou častěji nacházeny na svazích směřujících jižně, kde dříve taje sníh, což vede k větší zásobě potravy.\n\nPři aktivních měsících, v červnu, červenci a srpnu, svišti shání potravu ráno a odpoledne s přestávkou kolem poledne. Před každou dobou, kdy shání potravu, navštěvují ostatní nory v kolonii. Mezi sebou se svišti zdraví dotykem nosů. Při delším pozdravu se nosem dotýkají také tváří a hryzají do uší a krku druhého jedince. Také si mohou hrát na souboj, při kterém stojí na zadních nohou a jeden druhého tlačí svými tlapami. Čím starší svišti jsou, tím agresivnější tato hra bývá.\n\nStejně jako ostatní svišti mají i svišti olympští velkou škálu zvuků a pískotů, které varují ostatní před přítomností predátora. Mezi čtyři hlavní zvuky patří zvyšující se, snižující se, nízký a trylkování. První tři zvuky se dají rozlišit jejich relativní frekvencí, zatímco trylkování je série rychlých zvyšujících se zvuků, která varuje před velkým nebezpečím. Nízký zvuk je tím nejčastějším. Obvyklým predátorem, jehož potravou jsou svišti olympští, jsou kojoti a pumy, ale bylo zpozorováno, že varovné zvuky přicházejí na řadu, i když jedinci spatří např. velké dravé ptáky, rysy nebo medvědy.\n\nSviští olympští jsou relativně snadno pozorovatelným živočichem na Hurikánovém hřebenu v Olympijském národním parku, kde jich žije velký počet. V některých částech parku jsou ale na ústupu, kvůli průniku stromů na lučiny a dravosti kojotů. Ve státě Washington se jedná o chráněné zvíře, které bylo navíc v roce 2009 vyhlášeno státním živočichem.\n"}
{"id": "692787", "url": "https://cs.wikipedia.org/wiki?curid=692787", "title": "Jorge Blanco", "text": "Jorge Blanco\n\nJorge Blanco (* 21. března 1945, Caracas) je americký umělec. Původně pochází z Venezuely, avšak roku 1999 emigroval do Spojených států. V době své profesionální kariéry pracoval jako sochař, grafický designér a ilustrátor. Jeho díla můžeme nalézt v USA, Venezuele a v Japonsku. Do povědomí široké veřejnosti se dostal především díky režii filmu \"Planeta 51\".\n\nJako malíř začal vystupovat roku 1967, o tři roky později pak také jako sochař. O sobě tvrdí, že je umělcem již od mládí: \"Byl jsem umělec celý svůj život, protože podle mého názoru je každé dítě umělec. Nikdy jsem se nezastavil jen u kreslení nebo omalovánek.\" Jeho zájem o tří prostorové práce byl v popředí jeho kariéry. Získal stipendium na Neumann Institute v Caracasu a promoval v oboru strojní designér. Po ukončení studia pracoval jako grafik. Jeho první samostatná výstava se konala v roce 1974, kde představil své umění v oboru sochařství a malování. Od roku 1975 až 1979 žil v Římě, kde se věnoval sochařství, studoval na Akademii výtvarných umění a kreslil politické karikatury pro noviny \"L'Opinione\". V interview Blanco uvádí: \"Sochařství je moje vášeň. Všechno ostatní je až druhotné.\"\n\nV roce 1979 se vrátil zpět do Caracasu, kde v muzeu Sofía Imber vystavoval své sochy a kresby. Současně také ilustroval do dětských novin \"El Cohete\". V roce 1980 pracoval jako hlavní umělec v místním dětském muzeu Museo de los Niños (1980–1998). Po osmnácti letech práci opustil a přestěhoval se do USA, konkrétně do Sarasoty na Floridě, kde žije dodnes. Roku 2009 natočil svůj debutový animovaný film \"Planeta 51\", který sklidil úspěch.\n\nRoku 2010 obdržel cenu CEC Award na španělském Cinema Writers Circle Awards za film \"Planeta 51\". Ten samý rok byl nominován na cenu European Film Awards za nejlepší animovaný film.\n\n"}
{"id": "692792", "url": "https://cs.wikipedia.org/wiki?curid=692792", "title": "Past (Star Trek: Nová generace)", "text": "Past (Star Trek: Nová generace)\n\n„Past“, v originále „Booby Trap“, je v pořadí šestá epizoda třetí sezóny seriálu \"\". V této epizodě objeví hvězdná loď USS Enterprise D stovky let starý mimozemský křižník a chytí se do stejné vesmírné pasti, jako on. Tato past je pozůstatkem dávné války.\n\nUSS Enterprise D zkoumá pole asteroidů v místě, kde se odehrála závěrečná bitva mezi Promelliany a Menthary, když tu náhle zachytí tísňové volání z promellanského křižníku. Kapitán Picard chce situaci prošetřit. Naleznou neporušený křižník, jak se neovládaný volně vznáší v prostoru. Kapitán je dychtivý být při průzkumu této lodi přítomen, a tak se rozhodne stát součástí výsadku, který loď prozkoumá. Naleznou dávno mrtvé členy původní posádky, a také nahrávku, kde jejich kapitán referuje, jak byla loď chycena do mentharské pasti. Poté se výsadek vrátí na Enterprise a chtějí odletět, když tu náhle tato federační loď utrpí sérii ztrát energie, které jí brání použít impulzní i warpový pohon. Zároveň je bombardována radiací, proti které nemohou jejich štíty poskytnout odpovídající ochranu. Picard uloží Geordimu, aby našel způsob, jak obnovit lodní energii, zatímco se druhý výsadek pokouší najít na promellianském křižníku další informace. Zjistí, že Mentharané zde umístili asimilátory, které absorbují energii nepřátelské lodi a pak ji na ní vrhnou zpět v podobě nebezpečné radiace.\n\nGeordi si uvědomí, že jediný způsob, jak lodní energii obnovit, je překonfigurovat warp pohon. Za tímto účelem se začne zajímat o konstrukční plány Enterprise vytvořené vytvořené doktorkou Leah Brahmsovou. Použije simulátor a vytvoří holografickou podobu doktorky, aby mu pomohla s rekonfigurací. Řekne počítači, aby jí udělil také osobnost a pomalu k ní začne cítit něco více. Přes pomoc simulátoru není Geordi schopen najít způsob, jak bezpečně dostat Enterprise pryč. A když Picard přikáže, aby byly všechny nedůležité systémy včetně simulátorů vypnuty kvůli úspoře energie, Geordi jej přesvědčí, aby mu umožnil v práci pokračovat. Po obnovení napájení simulátoru nalezne společně s doktorkou Brahmsovou alternativní řešení problému – snížit energetický výkon Enterprise na naprosté minimum a dostat se pryč z pasti pouze za pomoci manuálního ovládání manévrovacích trysek. Kapitán se sám posadí ke kormidlu, bravurně provede celou operaci a úspěšně vyvede Enterprise ven. Jakmile je veškerá energie lodi opět obnovena, zničí celou past i s promellianským křižníkem fotonovými torpédy, aby už nemohla nikoho dalšího přivést do nebezpečí.\n\n"}
{"id": "692796", "url": "https://cs.wikipedia.org/wiki?curid=692796", "title": "Arnona", "text": "Arnona\n\nArnona (: ארנונה) je městská obytná čtvrť v jižní části Jeruzaléma v Izraeli.\n\nNa severu hraničí s čtvrtí Talpijot, na jihu s kibucem Ramat Rachel, na západě s průmyslovou zónou, za níž stojí čtvrť Mekor Chajim. Leží v nadmořské výšce cca 800 metrů cca 3,5 kilometrů jihozápadně od historického jádra města. Na východ od ní terén prudce spadá do údolí vádí Nachal Darga. Nachází se na okraji území, které ovládl Izrael během války za nezávislost v roce 1948, tedy nedaleko od Zelené linie. Prochází jí silnice číslo 60 (\"Derech Chevron\"). Populace čtvrti je židovská.\n\nByla založena v roce 1931. Prošla těžkým obdobím během války za nezávislost v roce 1948, kdy se nacházela na frontové linii. Bezpečnostní situace se zlepšila po šestidenní válce roku 1967. Od počátku 21. století prochází čtvrť obnovou. Plánuje se sem přesun amerického konzulátu z centra města. Zástavba má předměstský charakter, s převážně soukromými, individuálně řešenými domy. V okolí probíhá silná výstavba, většinou na pozemcích původně zemědělsky využívaných sousedním kibucem Ramat Rachel. Někdy bývá považována za součást čtvrtě Talpijot.\n\n"}
{"id": "692804", "url": "https://cs.wikipedia.org/wiki?curid=692804", "title": "Martina Drijverová", "text": "Martina Drijverová\n\nMartina Drijverová (* 10. července 1951 Praha) je česká spisovatelka knih pro děti, překladatelka a autorka televizních pořadů, rozhlasových her, seriálů či divadelních her.\n\nJejí otec je nizozemský inženýr. Vyrůstala se sestrou v dvojjazyčném prostředí, otec rodinu brzy opustil. Po maturitě studovala rok dějiny umění na pařížské Sorbonně, od roku 1974 produkci na pražské FAMU. V 80. letech pracovala v dětské redakci Československého rozhlasu v Praze.\n\nPozději přispívala do různých dětských časopisů, jako je ABC, Mateřídouška, Sedmička a Sluníčko. V roce 1987 se stala spisovatelkou z povolání, dodnes vydala takřka tři desítky knih.\n\nPo studiích začala Martina Drijverová překládat, mimo jiné pohádky z francouzštiny. Pohádky se jí nelíbily, a tak se rozhodla zkusit napsat lepší. I přes počáteční nezdary se jí podařilo dosáhnout úspěchu a její pohádky jsou dnes oblíbené.\n\n"}
{"id": "692806", "url": "https://cs.wikipedia.org/wiki?curid=692806", "title": "ČZ 500", "text": "ČZ 500\n\nČZ 500, někdy označován jako ČZ 500 Tourist; byl nejsilnější předválečný motocykl vyráběný v České zbrojovce Strakonice. Celkem bylo vyrobeno pouhých 587 kusů tohoto typu motocyklu. Byl vyroben také ČZ 500 Vatikán, který sloužil jako doprovod papeže ve Vatikánu. Klasická verze měla černou barvu s stříbrnými koly a vývozní verze do Vatikánu byla bílá se zlatými koly. Za příplatek byl k motocyklu montován i postranní vozík.\n\nHistorie motocyklu ČZ 500 začala v roce 1937, kdy byl motocykl vyvinut a původně měl sloužit armádním účelům. Rám motocyklu byl inspirován ČZ 250 Tourist; lišil se pouze v několika maličkostech (např. vzpěry u motoru). Pérování vpředu bylo zesíleno dvojicí zapouzdřených per. Motor byl inspirován německým motocyklem DKW NZ 500, ale proti jeho třírychlostní převodovce je čtyřrychlostní.\n\n\n"}
{"id": "692811", "url": "https://cs.wikipedia.org/wiki?curid=692811", "title": "ČZ 350", "text": "ČZ 350\n\nČZ 350, také nazývaná ČZ 350 Tourist; byl po ČZ 500 nejsilnější předválečný motocykl, vyráběný v České zbrojovce Strakonice. Bylo vyrobeno celkem jen 892 kusů tohoto motocyklu. Za příplatek byl k motocyklu montován sidecar.\n\nMotocykl vycházel z typu ČZ 250 Tourist. Motor měl vyhovující výkon, ale nevýhodou byly velké vibrace jednoválcového motoru, které nevyřešily ani dodatečně montované vzpěry mezi hlavu motoru a rám. Řazení na přání ruční nebo nožní.\n\n\n"}
{"id": "692813", "url": "https://cs.wikipedia.org/wiki?curid=692813", "title": "Ghost Dog - Cesta samuraje", "text": "Ghost Dog - Cesta samuraje\n\nGhost Dog – Cesta samuraje (anglicky \"Ghost Dog: The Way of the Samurai\") je americký akční film z roku 1999, napsaný a zrežírovaný Jimem Jarmuschem. Forest Whitaker hraje hlavní postavu, záhadného Ghost Doga, který je zaměstnán u mafie jako nájemný vrah. Jeho zvláštností je, že dodržuje starobylý kodex samuraje nastíněný v knize Hagakure. Snímek je poctou filmu z roku 1967 \"Samuraj\" (francouzsky \"Le Samouräi\") od Jean-Pierra Melvilla.\n\nGhost Dog (Whitaker) vnímá sám sebe jako dlužníka místnímu gangsterovi Louiemu (John Tormey), jelikož mu před lety zachránil život. Louie řekne Ghost Dogovi, aby zabil gangstera, který spí s dcerou (Tricia Vessey) mafiánského šéfa Varga (Henry Silva). Jenže Ghost Dog ho zabil v přítomnosti dívky a jeho zaměstnavatelé se ho rozhodnou zbavit. Louie prakticky o Ghost Dogovi neví vůbec nic i komunikace s ním probíhá prostřednictvím poštovních holubů. Gangsteři začali sledovat všechny holuby, až nakonec najdou boudu na střeše Ghost Dogova domu a zabijí všechny holuby, kteří tam byli. Tehdy si Ghost Dog uvědomuje, že musí vyvraždit celou mafii, jinak zemře on i jeho pán.\n\nBěhem dne Ghost Dog často navštěvuje park, kde prodává zmrzlinu jeho přítel, Haiťan Raymond (Isaach De Bankolé) mluvící pouze francouzsky. Ghost Dog francouzštinu neovládá a ani Raymond neumí anglicky, ale zdá se, že si navzájem rozumí. Ve skutečnosti se během celého filmu děje to, že když někdo něco řekne a ten druhý mu nerozumí, tak zopakuje celou větu ve svém jazyce - rozumí si mimoslovně. Ghost Dog se také spřátelí s malou holčičkou Pearline (Camille Winbush), jíž půjčí svou knížku – Rashomon, kterou dostal od Vargovy dcery.\n\nV závěru filmu Ghost Dog napadne Vargovu vilu a zabije téměř každého, kterého potká s výjimkou Louieho a Vargovy dcery. I když je Louie Ghost Dogovi loajální, přece jen musí pomstít vraždu šéfa Varga. Louie nakonec konfrontuje Ghost Doga u Raymondova zmrzlinového stánku. Spolu s nimi jsou tam Raymond i Pearline, která před chvílí Ghost Dogovi vrátila knížku a půjčila si od něho Hagakure. Ghost Dog nechce zaútočit jeho pána a dovoluje tak Louiemu, aby ho zabil. Jako poslední věc dá Louiemu Rashomon a nabádá ho, aby si knížku přečetl.\n\nGary Farmer hraje postavu, která se jmenuje „Nikdo“. Jedná se o stejnou postavu, která se objevila ve westernu z roku 1995 \"Mrtvý muž\", také režírovaná Jimem Jarmuschem. Poté co se střetne se skupinkou gangsterů na střeše zopakuje stejnou větu, jako z Mrtvého muže, načež je zabit. Mladší bratr Foresta Whitakera Damon hraje ve flashbacích mladého Ghost Doga.\n\nNatáčení většinou probíhalo v Jersey City ve státě New Jersey, ale ve filmu není nikdy zmíněno, kde se děj odehrává.\nPostavy se někdy dívají v televizi na animované pohádky. Děj v nich je narážkou na události probíhající ve filmu.\n\nNázor kritiků byl velice příznivý. Na stránce Rotten Tomatoes získal film hodnocení 81 %, oceňován byl zejména za inovativní smíchání samurajského a gangsterského prostředí. Snímek byl nominován na několik ocenění, ale nezískal žádná. Celosvětově film vydělal 9 380 473 dolarů.\n\nHudba k filmu a soundtrack byly vytvořeny rapperem RZA. Byly vydány verze soundtracku pro Japonsko a USA, každá s jinými písněmi. Japonská verze obsahovala některé písně, které se neobjevily ve filmu. Naopak některé písně hrající ve filmu se neobjevily na soundtracku. Byly to From Then Till Now od Killah Priest, Armagideon Time od Willi Williamse, Nuba One od Andrewa Cyrilla a Jimmyho Lyonse a Cold Lampin With Flavor od Public Enemy.\n\nFilm je poctou filmu \"Samuraj\" z roku 1967. Stejně jako on i Ghost Dog začíná citátem z fiktivní \"Knihy Bušidó\" a hlavní postava je meditativní, osamělý člověk. Oba filmy mají taky společný způsob, jak se hrdina dostává do izolace. Podobný je i závěr filmu, vztah obou postav k ptákům a podobně.\n\nDále film odkazuje na snímek \"Koroshi no rakuin\" od Seijuna Suzukiho; když Ghost Dog míří zbraní, tak se mu na hlaveň posadí pták, zatímco v Suzukiho filmu to je motýl. Ghost Dogovo zastřelení Sonnyho Valeria skrz odpadní trubku je v podstatě převzaté z Koroshi no Rakuin. Ghost Dog byl také předlohou pro RPG hru Guardians of Order.\n\n"}
{"id": "692828", "url": "https://cs.wikipedia.org/wiki?curid=692828", "title": "Talpijot", "text": "Talpijot\n\nTalpijot (: ) je městská čtvrť v jižní části Jeruzaléma v Izraeli.\n\nNa severu hraničí s čtvrtí Bak'a (Ge'ulim), na jihu s čtvrtí Arnona, na západě s Mekor Chajim a na severovýchodě s Abu Tor. Součástí čtvrtě je průmyslová zóna Talpijot na jejím jihozápadním okraji. Dále se tu nachází několik menších urbanistických okrsků jako Kirjat Morija () nebo Cfon Talpijot (, \"Severní Talpijot\"). Leží v nadmořské výšce téměř 800 metrů cca 3 kilometry jihozápadně od historického jádra města. Na východ od ní terén prudce spadá do údolí vádí Nachal Ecel (ústí do Nachal Kidron) a Nachal Darga. Nachází se na okraji území, které ovládl Izrael během války za nezávislost v roce 1948, tedy nedaleko od Zelené linie. Prochází jí silnice číslo 60 (\"Derech Chevron\"). Populace čtvrti je židovská.\n\nUž před první světovou válkou zakoupila v této lokalitě \"The Anglo-Palestine Bank\" (předchůdkyně nynější Banky Leumi) prvních 600 dunamů (60 hektarů) pozemků pro plánované židovské předměstí. Jeho výstavba započala roku 1920. První domy si tu postavili zaměstnanci banky a movití Židé z Buchary, Adenu a Gruzie. Územní plán nového obytného souboru vypracoval Richard Kaufmann. Pojal čtvrť jako luxusní zahradní předměstí s 800 pozemků pro individuální domy a veřejné stavby. Plány ale nebyly z větší části realizovány, protože mandátní britské úřady zabraly většinu plochy pro letiště. V první fázi tu vyrostlo 30 domů. Dům si tu postavili mimo jiné Mordechaj Kaspi (lotyšský konzul), Jicchak Levy, ředitel The Anglo-Palestine Bank nebo fotograf Ja'akov Ben Dov. Později se zde usídlily další známé osobnosti jako spisovatel Šmu'el Josef Agnon (v jeho domě je dnes muzeum), historik Josef Klausner a profesor Šmu'el Segal. Svou rezidenci si tu začal budovat i zakladatel novověké hebrejštiny nebo Eli'ezer Ben Jehuda, ale zemřel roku 1932 ještě před dokončením stavby. Talpijot vznikl jako jedno z šesti zahradních měst, které si tehdy jeruzalémští Židé zbudovali.\n\nOd 50. let 20. století zde došlo k výstavbě mnoha čtyřpodlažních domů a původní zahradní předměstský ráz čtvrti postupně mizel. Čtvrť prošla těžkým obdobím během války za nezávislost v roce 1948, kdy se nacházela na frontové linii. Pak hraničila s územím nikoho na dotyku linií kontroly Izraele a Jordánska, odděleným komplexem areálu Organizace spojených národů. Dopravní spojení s centrem Jeruzaléma bylo přerváno. Situace se zlepšila po šestidenní válce roku 1967. Po ní byla na místě areálu OSN východně odtud vybudována velká nová čtvrť Talpijot Mizrach.\n"}
{"id": "692839", "url": "https://cs.wikipedia.org/wiki?curid=692839", "title": "Zlatý míč 1962", "text": "Zlatý míč 1962\n\nZlatý míč za rok 1962 získal československý fotbalista ve službách FK Dukla Praha Josef Masopust. Zvítězil s náskokem 12 bodů před Eusébiem a stal se tak prvním hráčem z Československa, kterému se podařilo vyhrát tuto trofej.\n\nZdroj:\n"}
{"id": "692840", "url": "https://cs.wikipedia.org/wiki?curid=692840", "title": "MOSIX", "text": "MOSIX\n\nMOSIX je distribuovaný operační systém. Ačkoli první verze byla založena na starších unixových systémech, od roku 1999 se zaměřuje na Linux, clustery a gridy. V MOSIXU není potřeba pro provozování aplikace měnit její zdrojové kódy, upravovat algoritmus, linkovat ji se speciální knihovnou, kopírovat mezi uzly clusteru soubory, přihlašovat se vně nebo uzlům procesy přiřazovat. Vše se děje automaticky stejně jako v prostředí víceprocesorového systému (SMP).\n\nOperační systém MOSIX byl vyvíjen od roku 1977 na Hebrejské univerzitě v Jeruzalémě, kterou vedl výzkumný tým profesora Amnona Baraka. Na této univerzitě bylo vytvořeno deset hlavních verzí. První verze byla pojmenována „MOS“ a byla určena pro multipočítačový operační systém. MOSIX (1981-83) byl vypracován v Bell Laboratories na základě sedmé verze operačního systému UNIX (Version 7 Unix) a běžel na clusteru minipočítačů PDP-11. Pozdější verze byly postavené na operačním systému UNIX System V Release 2 (1987-1989), který byl také napsán v Bellových laboratořích a tyto verze byly koncipovány na clusteru počítačů VAX a NS32332 (NS320xx). Následující verze byly odvozené z BSD/OS (1991-93) a běžely na clusteru počítačů Intel 80486 a Pentium. Od roku 1999 je psán pro operační systém Linux a platformu x86.\n\nMOSIX2 je nejnovější verze, která je kompatibilní s OS Linux 2.6. MOSIX2 je implementován jako virtualizační vrstva poskytující uživatelům a aplikacím jednotný systém obrazu s Linuxem v běhovém prostředí. To umožňuje aplikacím pracovat na vzdáleném uzlu, jako kdyby běžely lokálně. Uživatelé mohou mít své aplikace (sekvenční a paralelní) spuštěné, zatímco MOSIX automaticky vyhledává zdroje a procesy mezi uzly pro zlepšení celkového výkonu.\n\nTento operační systém může spravovat clustery a multiklastrové gridy stejně dobře, jako pracovní stanice. Flexibilní řízení sítě umožňuje majitelům clusterů sdílet své počítačové prostředky, zároveň si zachovat svou autonomii a možnost odpojit uzly od jejich sítě, aniž by došlo k narušení již spuštěných programů.\n\nTakovéto řízení sítě může běžet neurčitou dobu, záleží na důvěře mezi jeho vlastníky clusteru. Zárukou důvěry je skutečnost, že hostitelské aplikace nesmějí být měněny při běhu ve vzdálených skupinách a že žádné nepřátelské počítače nemohou být připojeny do lokální sítě.Tyto požadavky jsou v dnešní době standardní v rámci uskupení a organizace sítě.\n\nTento systém může běžet v nativním režimu nebo ve virtuálním stroji (virtual machine). V nativním režimu roste výkon za podmínky úpravy linuxového jádra, zatímco virtuální stroj může běžet v horní části libovolného operačního systému. Musí podporovat virtualizaci, pro příklad lze uvést Microsoft Windows, Linux a Mac OS X.\n\nZ hlediska použití je systém nejvhodnější pro provoz výkonově náročných aplikací s nízkým až středním množstvím vstupů/výstupů (I/O). Testy systému MOSIX2 ukazují, že výkon několika takovýchto aplikací okolo 1Gb/s v areálu sítě, je téměř totožný s výkonem jednoho klastru.\n\n\nMOSIX je velmi vhodný pro HPC aplikace s nízkým až středním rozsahem. To je vhodné zejména pro:\n\n\n\nPoté, co se MOSIX stal na konci roku 2001 proprietárním softwarem, Moshe Bar začala pracovat v roce 2002 na volné verzi Mosixu. Projekt plánovala dokončit v roce 2007, ale zjistila, že rostoucí výkon a dostupnost nízké ceny více jádrových procesorů umožňuje vytvářet jeden-systém obrazu (SSI) a poté svůj postoj v roce 2008 přehodnotila. Nástupcem projektu Moshe Bar byl LinuxPMI, který pokračoval na bázi bývalého openMosix kódu.\n\n\n\n\n\n"}
{"id": "692842", "url": "https://cs.wikipedia.org/wiki?curid=692842", "title": "Bak'a", "text": "Bak'a\n\nBak'a (: בקעה, oficiálně Ge'ulim, doslova \"Vykoupení\", גאולים, : بقعه, \"Bak'a\", doslova \"Údolí\") je městská čtvrť v jižní části Jeruzaléma v Izraeli.\n\nNa severu hraničí s čtvrtí ha-Mošava ha-Germanit (\"Německá Kolonie\"), na jihu s čtvrtí Talpijot, na jihozápadě s Mekor Chajim, na severozápadě s ha-Mošava ha-Jevanit (\"Řecká Kolonie\") a na severovýchodě s Abu Tor. Leží v nadmořské výšce cca 750 metrů cca 2,5 kilometru jihozápadně od historického jádra města. Leží na mírně zvlněné vyvýšenině, která na východ odtud prudce spadá do údolí vádí Nachal Ecel, které ústí do kaňonu Nachal Kidron. Čtvrť se nachází nedaleko okraje území, které ovládl Izrael během války za nezávislost v roce 1948, tedy nedaleko od Zelené linie. Prochází jí silnice číslo 60 (\"Derech Chevron\"). Na západní straně čtvrť ohraničuje stará železniční trať Tel Aviv-Jeruzalém. Populace čtvrti je židovská.\n\nByla stavěna od 20. let 20. století (od roku 1922) středostavovskými rodinami, převážně z řad křesťanských Arabů. Byla pojmenována podle místního názvu této lokality nedaleko biblického Emek Refa'im. Během války v roce 1948 zde arabské osídlení skončilo, čtvrť byla v rámci Operace Kilšon dobyta Izraelci a osídlena Židy, převážně novými židovskými imigranty z Maroka. Oficiálně byla tehdy přejmenována na \"Ge'ulim\" (název měl symbolizovat osvobození s pout diaspory), ale původní jméno čtvrtě zůstalo ve všeobecném používání. V době po vzniku státu Izrael došlo v prolukách k výstavbě mnoha bytových domů. Populace je v současnosti odhadována na téměř 10 000. Od 70. let 20. století čtvrť začala lákat střední třídu a v posledních 20 letech se sem stěhují mladé páry a imigranti. Některé z původních domů arabské provenience byly zrekonstruovány. V roce 2005 byly správní hranice čtvrtě rozšířeny a administrativně tak nyní zahrnují i sousední čtvrť Abu Tor a Talpijot.\n\n"}
{"id": "692845", "url": "https://cs.wikipedia.org/wiki?curid=692845", "title": "Seznam hokejistů draftovaných týmem Winnipeg Jets (1972–96)", "text": "Seznam hokejistů draftovaných týmem Winnipeg Jets (1972–96)\n\nToto je kompletní seznam hokejistů, kteří byli draftováni v NHL do týmu Winnipeg Jets. To zahrnuje každého hráče, který byl draftován, bez ohledu na to, zda hrál za tým.\n\n\n"}
{"id": "692848", "url": "https://cs.wikipedia.org/wiki?curid=692848", "title": "Elektrokalorický jev", "text": "Elektrokalorický jev\n\nElektrokalorický jev je fenomén materiálů vykazujících vratnou změnu teploty za aplikovaného elektrického pole. Často je tento jev považován za fyzikálně inverzní k pyroelektrickému jevu.\n\nZákladní mechanismus jevu není plně prozkoumaný a v některých konkrétních případech knihy poskytují odlišný výklad. Každopádně se tento jev projevuje izolovanou (adiabatickou) změnou teploty za zvyšujícího se napětí nebo snižující se entropií soustavy. Magnetokalorický jev je velmi podobný jev, avšak mnohem lépe prozkoumaný.\n\nElektrokalorické materiály se těšily významnému zájmu vědců mezi 60. a 70. lety 20. století, ale nejsou prakticky ve velkém komerčně využívány. Největší reakce na elektrické pole je snížení teploty o 2,5 K (°C) za užitého pole 750 V.\n\nV březnu 2006 bylo ohlášeno v časopise Science, že tenké filmy materiálu PZT (směsi olova, titanu, kyslíku a zirkonu) vykazují nejsilnější elektrokalorický jev. V časopise je uvedeno, že se těmito materiály podařilo snížit okolní teplotu z 493 K (220 °C) na 280 K (7 °C) za elektrického pole 25 V. Účinnost chlazení pomocí tenkých filmů, jehož chladicí schopnosti jsou odhadovány na chlazení k teplotě kolem 280 K (7°C) za pokojové teploty, je přímo závislá na tepelné kapacitě a tloušťce substrátu, jenž je součástí chladicího systému.\n\nVe stejném časopise roku 2008 bylo uveřejněno, že feroelektrické polymery mohou účinně zchladit okolní prostředí na 285 K (12 °C) v teplotách blízkých pokojové teplotě.\n\nS těmito novými, většími odpověďmi na elektrické pole, se objevuje nová praktická aplikace pro chlazení: chlazení počítačů.\n\n"}
{"id": "692849", "url": "https://cs.wikipedia.org/wiki?curid=692849", "title": "Ha-Mošava ha-Germanit", "text": "Ha-Mošava ha-Germanit\n\nha-Mošava ha-Germanit (: המושבה הגרמנית, doslova \"Německá kolonie\") je městská čtvrť v jižní části Jeruzaléma v Izraeli.\n\nNa severu hraničí s čtvrtí Talbija (Komemijut), na jihu s čtvrtí Bak'a, na jihozápadě s ha-Mošava ha-Jevanit (\"Řecká Kolonie\") a na východě s Abu Tor. Leží v nadmořské výšce cca 750 metrů cca 1,5 kilometru jihozápadně od historického jádra města. Leží na mírně zvlněné vyvýšenině, která na východ odtud prudce spadá do údolí vádí Nachal Ecel, které ústí do kaňonu Nachal Kidron. Přímo skrzt čtvrť vede ulice Emek Refa'im, jež sleduje trasu biblického údolí Emek Refa'im. Čtvrť se nachází nedaleko okraje území, které ovládl Izrael během války za nezávislost v roce 1948, tedy nedaleko od Zelené linie. Poblíž jí prochází silnice číslo 60 (\"Derech Chevron\"). Vede tudy rovněž stará železniční trať Tel Aviv-Jeruzalém, na jejímž konci tu v ulici \"David Remez\" stojí železniční stanice Jerušalajim (od roku 1998 nepoužívaná). Populace čtvrti je židovská.\n\nZaložili ji v 70. letech 19. století němečtí členové protestantské sekty templeři původem z Württemberska. Většina z nich pracovala v městských institucích, malá skupina se věnovala zemědělství. Původně nazvali svou osadu Refaim, podle výše zmíněného biblického údolí. V letech 1872–1891 zde vyrostl soubor kamenných obytných domů německého typu, soustředěných podél hlavní ulice. Šlo o zahradní předměstí s individuální zástavbou a stromořadím podél ulic. Pozemky pro osadu zakoupil jeden z templerů, Matthaus Frank, od místních Arabů z nedaleké vesnice Bajt Safafa. 25. dubna 1873 byl položen základní kámen k parnímu mlýnu a jednomu soukromému domu na jednom ze zakoupených pozemků. Vzhledem k náboženské víře obyvatel byly některé ze zdejších domů vyzdobeny nápisy ze svatých knih.\n\nV roce 1875 už zde žilo 100 lidí. Od roku 1878 se navíc do Jeruzaléma z Jaffy přesunulo vedení templerské církve. Byla tu zřízena templerská základní škola, kterou roku 1892 doplnila i střední škola. Fungovala tu pekárna Matthause Franka. Roku 1892 byla čtvrť také napojena na železnici z Jeruzaléma do dnešního Tel Avivu (roku 1943 přibyla i železniční stanice). Roku 1885 čítala osada 257 obyvatel, roku 1892 již 400. Po nástupu Adolfa Hitlera k moci se mnozí templeři stali nacisty. Britské správní úřady je proto deportovali do Austrálie a do jejich domů se nastěhovali britští úředníci. Během války za nezávislost v roce 1948 byla čtvrť dobyta židovskými jednotkami v rámci Operace Kilšon. Tehdy byla oficiálně přejmenována na Rambam, ale nový název se nikdy neujal. V poslední době se čtvrť stala turistickým cílem. Roku 1975 byla vyhlášena chráněnou památkovou zónou. Rozvíjí se zde gastronomické služby. Ve čtvrti fungují dvě střední školy, základní škola a zdravotní střediska.\n\n"}
{"id": "692852", "url": "https://cs.wikipedia.org/wiki?curid=692852", "title": "García López de Cárdenas", "text": "García López de Cárdenas\n\nGarcía López de Cárdenas (*, Llerena, Badajoz, Španělsko – ) byl španělský conquistador, objevitel Grand Canyonu v 16. století.\n\nV roce 1540 se účastnil výpravy Francisca Vasqueze de Coronada do Mexika. Po doplutí k pobřeží severního Mexika byl pověřen velením jednoho oddílu, který měl za úkol najít na sever od Ciboly na území Nového Mexika velkou řeku o níž přinesli zprávy domorodci. Cesty se účastnil také kronikář Pedro de Sotomayor, který ho doprovázel a měl za úkol zaznamenávat průběh cesty. Po dvaceti dnech pochodu severním směrem dorazili k jižnímu okraji Grand Canyonu s řekou Colorado přibližně na 36° s.š. Po několika neúspěšných pokusech sestoupit do údolí, kdy oddíl trpěl žízní byli nuceni vrátit se do Cíboly.\n\nGarcía López de Cárdenas je považován za objevitele Grand Canyonu na řece Colorado. Samotnou řeku prozkoumal Hernando de Alarcón několik měsíců před ním.\n\n\n"}
{"id": "692854", "url": "https://cs.wikipedia.org/wiki?curid=692854", "title": "Bitva u Mladé Vožice", "text": "Bitva u Mladé Vožice\n\nBitva u Mladé Vožice se odehrála 5. dubna 1420 v podhradí Mladé Vožice, vzdálené přibližně 20 km od nově vznikajícího Hradiště na hoře Tábor. Husitský oddíl vedený hejtmanem Janem Žižkou z Trocnova zde při nočním přepadu zaskočil a téměř zničil vojsko českého panstva, tzv. \"Železných pánů\", pod velením kutnohorského mincmistra Mikeše Divůčka z Jemniště. Porážka českých feudálů odvrátila možnost soustředěného útoku proti Táboru, navíc ukořistěný vojenský materiál husitům posloužil jako základ pro formování vlastní ozbrojené moci.\n\nV prvních týdnech roku 1420 stoupenci plzeňského landfrýdu a oddíly Václava z Dubé, vojenského náměstka krále Zikmunda v Čechách, oblehli Plzeň, kde se koncem předchozího roku uchýlili husité, kteří odmítli akceptovat příměří mezi kališníky a katolíky uzavřené 18. listopadu v Praze. Po třech měsících bojů se pro husity stala situace ve městě neudržitelná a přistoupili proto na návrhy Pražanů, kteří sjednali s královskými podmínky jejich svobodného odchodu. Patrně 23. března opustilo Plzeň asi čtyři sta husitů (včetně žen a dětí), kteří zamířili k nově vznikajícímu Hradišti na hoře Tábor. Avšak závazek, kterým měli zaručeny podmínky svobodného odchodu, nebyl královskou stranou dodržen, neboť o dva dny později byla kolona u Sudoměře napadena silným vojskem složeným ze strakonických johanitů a katolických pánů. K těmto šlechticům náleželi zejména \"železní páni\" kutnohorského mincmistra Mikeše Divůčka z Jemniště a Petra ze Šternberka. K bitvě došlo v pozdních odpoledních hodinách v těžce schůdném terénu, kde nebyly královské oddíly schopny uplatnit svou převahu v počtech ani ve výzbroji a utrpěly přesvědčivou porážku. Jejich jediným ziskem bylo 30 zajatých husitů, které nechal Mikeš Divůček odvést do Kutné Hory. Plzeňská skupina dorazila na Tábor patrně na samém konci měsíce, snad 29. března, a krátce po jejím příchodu si městská obec do svého čela zvolila čtyři hejtmany. Čelní místo mezi nimi obdržel Mikuláš z Husi, dalšími pak byli Jan Žižka z Trocnova, Zbyněk z Buchova a Chval z Řepice. Podle všech náznaků post vojenského velitele od prvních dní pobytu zastával trocnovský zeman. Ten v krátké době zorganizoval přepadení městečka pod hradem Mladá Vožice, kde se po bitvě u Sudoměře postupně shromažďovali \"železní páni\" kutnohorského mincmistra. Tato akce měla nejvyšší důležitost, neboť hrad vzdálený asi 20 km od vznikajícího Tábora, který měli v držení bojovní katolíci Kryštof a Materna z Hronova, byl předsunutou základnou oddílů královské strany.\n\nÚder proti Mladé Vožici byl naplánován na Velký pátek v noci ze 4. na 5. dubna, přičemž k hradu se přesunuli všichni bojeschopní táboři s výjimkou stráží. O akci informuje hned několik písemných pramenů. Nejvýznamnější z nich pochází pera kronikáře Vavřince z Březové, který byl přímým účastníkem husitských válek a své postřehy zdokumentoval v nedokončeném literárním díle nazvaném \"Husitská kronika\": Další svědectví lze nalézt v souboru drobných kronik psaných od sklonku bojovného husitství, jež pod názvem \"Staré letopisy české\" do jednoho uceleného díla jako první soustředil historik František Palacký: Dále se o nočním přepadu zmiňuje tzv. \"Kronika starého pražského kolegiáta\", jejíž autor zaznamenal, že v době útoku se v podhradí Malé Vožice nacházelo kolem 2000 \"železných pánů\". Tento údaj však nekoresponduje se svědectvím italského humanisty Enea Silvia, pozdějšího papeže Pia II., jenž ve svém stěžejním díle o českých dějinách s názvem \"Historie česká\", v souvislosti s Janem Žižkou uvedl: Podle výše citovaných pramenů je patrné, že dobře připravená akce se dokonale zdařila. Většina jezdců, kteří byli z kapacitních důvodů ubytovaní v městečku, padla buď do zajetí nebo byla zabita. Zachránili se jen ti, kteří utekli na hrad. Husité se jeho obléháním nezdržovali, spálili městečko, shromáždili kořist a spolu se zajatci zamířili zpět k Táboru.\n\nVožické vítězství znamenalo eliminaci bezprostředního nebezpečí, které hrozilo rodící se táborské obci a posílilo pozice husitů v rámci značné části českého území. Navíc ukořistěného vojenského materiálu, zejména koní, Žižka využil k vystrojení povětšinou nedostatečně připravených vesničanů a drobných měšťanů a k zformování vlastního jezdectva. I přes tyto úspěchy však ohrožení Tábora přetrvávalo, a to zejména ze strany okolních feudálů. Předáci obce proto rozhodli o přípravách na výpravy proti okolním katolickým pánům i duchovenstvu. První jejich úder přišel již o dva dny později, tedy 7. dubna, a směřoval proti tvrzi v Sedlci, vzdálené asi 8 km od Tábora. Husité ji prudkým útokem dobyli a zabili jejího majitele Oldřicha z Ústí.\n\n\n"}
{"id": "692856", "url": "https://cs.wikipedia.org/wiki?curid=692856", "title": "Žejbro", "text": "Žejbro\n\nŽejbro je malá říčka, levostranný přítok řeky Novohradky v okrese Chrudim v Pardubickém kraji. Délka toku činí 30,8 km. Plocha povodí měří 96,2 km².\n\nŘíčka pramení zhruba 0,5 km jihozápadně od vsi Oldřiš v nadmořské výšce 578 m. Nejprve proudí severním směrem ke Žďárci u Skutče, kde přijímá zleva svůj největší přítok, který se nazývá Raná, přitékající od vsi Radčice. Odtud teče na severozápad k obci Leštinka, u níž přibírá zleva \"Mrákotínský potok\". V okolí mezi Leštinkou a městem Skuteč se nalézá řada převážně zatopených lomů. Dále po proudu se nachází Vrbatův Kostelec, pod nímž se říčka obrací v hlubokém lesnatém údolí na sever k vesnicím Skála, Chacholice a Podlažice. U vsi Skála se nachází přírodní památka Podskala. Po dalších zhruba 5 kilometrech, u města Chrast, se nachází další přírodní památka nazývající se Chrašická stráň. Od Chrasti směřuje Žejbro přes Rosice ke vsi Blížňovice, západně od níž se vlévá zleva do řeky Novohradky v nadmořské výšce 241 m.\n\n\nPrůměrný průtok Žejbra u ústí činí 0,54 m³/s. V suchých letech říčka vysychá, tak jako se stalo například v srpnu roku 2003 v úseku okolo Leštinky. Nulový průtok byl zaznamenán také 14. srpna 2015 ve Vrbatově Kostelci. \n\nHlásný profil:\nN-leté průtoky v Rosicích:\n"}
{"id": "692858", "url": "https://cs.wikipedia.org/wiki?curid=692858", "title": "Ha-Mošava ha-Jevanit", "text": "Ha-Mošava ha-Jevanit\n\nha-Mošava ha-Jevanit (: המושבה היוונית, doslova \"Řecká kolonie\") je městská čtvrť v jižní části Jeruzaléma v Izraeli.\n\nNa severu hraničí s čtvrtí Katamon, na jihu s čtvrtí Mekor Chajim a Talpijot, na západě s ha-Mošava ha-Germanit (\"Německá Kolonie\") a Bak'a. Leží v nadmořské výšce přes 700 metrů cca 2,5 kilometru jihozápadně od historického jádra města. Leží na mírně zvlněné vyvýšenině, která na západ odtud spadá do údolí vádí Nachal Rechavja, na jihu do údolí Emek Refa'im. Okrajem čtvrtě vede stará železniční trať Tel Aviv-Jeruzalém. Populace čtvrti je židovská.\n\nZaložili ji počátkem 20. století členové Řecké pravoslavné církve z Jeruzaléma, která disponovala v období před první světovou válkou četnými pozemky a nemovitostmi ve městě i jeho okolí. Nákupy pozemků podporoval sekretář církve Nikoporos. Komunita zároveň dostávala výraznou finanční pomoc od carského Ruska. V roce 1881 církev nedaleko odtud zbudovala klášter San Simon a u něho v roce 1890 letní rezidenci pravoslavného patriarchy. Zástavba samotné Řecké kolonie sestávala převážně z luxusních vil. Po ruské revoluci v roce 1917 tok peněz vyschnul a během Britské mandátní správy Palestiny církev musela prodat velkou část svých pozemků, které z velké části vykoupili Židé a postavili tam dnešní čtvrtě Mamila či Rechavja. Obyvateli vlastní Řecké kolonie byli v té době převážně britští státní úředníci. Sídlilo zde také množství zahraničních konzulátů. Po válce za nezávislost v roce 1948 byli v čtvrti ubytování mnozí židovští imigranti a došlo zde k výstavě nových bytových domů v prolukách. Jde o jednu z nejdražších čtvrtí v Jeruzalémě. Obyvatelstvo je sekulární a nábožensky sionistické.\n\n"}
{"id": "692864", "url": "https://cs.wikipedia.org/wiki?curid=692864", "title": "Halogenace", "text": "Halogenace\n\nHalogenace je chemická reakce, která obnáší začlenění halogenu do molekuly. Specifičtěji se hovoří o procesech, které přímo označují použitý halogen: fluorace, chlorace, bromace a jodace.\n\nV Markovnikovově adiční reakci reaguje halogen (např. brom) s alkenem, kdy dochází k rozštěpení π-vazby a vzniku halogenalkanu (haloalkanu). To činí uhlovodík reaktivnější a brom, protože uniká, je dobrou odstupující skupinou v dalších reakcích, například nukleofilních alifatických substitucích a eliminačních reakcích.\n\nExistuje několik hlavních typů halogenace, například:\n\n\nPodobně v dehalogenaci je atom halogenu v reakci odstraněn z molekuly.\n\nJednoduchou halogenací je například příprava chloridu zlatitého chlorací zlata. Mezi specifičtější halogenační metody patří Hunsdieckerova reakce (z karboxylových kyselin) a Sandmeyerova reakce (arylhalogenidy).\n\nPříklad halogenace lze nalézt v organické syntéze anestetika halothanu z trichlorethylenu, která jako druhý krok zahrnuje bromaci při vysoké teplotě:\n\n1. Iniciace (zahájení, vznik radikálů)\n\n2. Propagace (šíření reakce)\n\n3. Terminace (ukončení)\n"}
{"id": "692868", "url": "https://cs.wikipedia.org/wiki?curid=692868", "title": "Hořec panonský", "text": "Hořec panonský\n\nHořec panonský (\"Gentiana pannonica\") je druh vzácně se vyskytující středně vysoké rostliny s modrofialovými květy, lze ji u nás spatřit převážně jen v chráněných územích Šumavy.\n\nOsídluje výhradně horské až vysokohorské biotopy, které musí splňovat mnohé specifické faktory. Pochází z Alp v jejíchž prostoru se vyskytuje dodnes, roste ve Švýcarsku, Německu, Rakousku, Itálii a Slovinsku. Mimo to ještě i v České republice na Šumavě; ojediněle se vyskytuje i v Krkonoších a Hrubém Jeseníku, kde byl vysazen uměle. Neúspěšně byl vysazen i na Králickém Sněžníku.\n\nNa Šumavu se hořec panonský, glaciální relikt, dostal počátkem holocénu (asi před 10 000 tis. léty), koncem poslední doby ledové, kdy odlesněné území dovolovalo této světlomilné rostlině úspěšnou migraci z Alp. Následné nové přírodní podmínky, vznik zapojeného lesa, vyhradily hořci panonskému pro přežití jen kotle ledovcových jezer, kde geologické vlastnosti nedovolily vyrůst mohutnějším rostlinám. S příchodem lidí dochází k odlesňování, tento druh se počal spontánně šířit a v 19. století rostl téměř na všech šumavských loukách.\n\nPo poznání léčivého účinku jeho kořene začal být hromadně sbírán a ve 30. létech 20. století již zůstalo jen pár zbytkových lokalit. Po vysídlení Šumavy koncem 50. let se opět pomalu areál jeho výskytu rozšiřoval, to ale pravděpodobně následkem plošných emisí v 70. létech ustalo. V poslední době je jeho počet i velikost populací poměrně stabilní. Mimo relativně větších počtů rostlin v oblastech Šumavských plání jsou ještě menší v Královském hvozdu na česko-bavorském pomezí a Trojmezenské hornatině na jihovýchodě Šumavy, na těchto lokalitách se hořec panonský rozmnožuje převážně jen vegetativně. Uchycení mladých semenáčků bylo pozorováno jen v karech Černého a Plešného jezera a meandru Modravského potoka.\n\nŠumavská místa s největším výskytem hořce panonského jsou horské pastviny a louky svazu \"Violion caninae\", roztroušeně je také k nalezení v údolích horských potoků a karech ve společenstvech svazů \"Calamagrostion villosae\" a \"Dryopterido-Athyrion\". Nejvíce lokalit se nachází v nadmořské výšce 1000 až 1100 m. Šumava je jeho nejsevernějším přirozeným výskytem.\n\nJe to vytrvalá bylina se šikmo rostoucím silným nahnědlým oddenkem a s mnoha pevnými kořeny. Z vícehlavého oddenku vyrůstá přízemní růžice, mající v průměru až 150 cm, dlouze řapíkatých listů s úzkou podlouhlou čepelí. Z růžice vybíhá přímá nevětvená lodyha, která dosahuje výšky od 10 až po 85 cm, vyrůstají z ní až 10 cm dlouhé lodyžní listy s čepelemi souběžně žilkovanými.\n\nKvěty vyrůstají po 5 až 8 ve strboulu na konci lodyhy a dále ještě v obdobném počtu ve shlucích v paždích jednoho až čtyř hořejších lodyžních listů. Zvonkovitý kalich je srostlý, většinou s pěti až šesti nazpět ohnutými cípy. Nálevkovitá, nejčastěji pěticípá až šesticípá koruna dlouhá 25 až 50 mm bývá tmavě nachová až nachově fialová s temně fialovými tečkami. Nitky stejného počtu tyčinek jsou přirostlé k dolní části koruny a prašníky jsou srostlé v trubku obklopující čnělky. Svrchní semeník je tvořen dvěma plodolisty, blizny vyčnívají nad prašníky. Kvete od července do září, opylován je hmyzem s dlouhým sosákem, nejčastěji čmeláky. Plodem je jednopouzdrá tobolka obsahující 200 až 300 semen čočkovitého tvaru o velikosti 5×3 mm.\n\nKořen hořce panonského se v minulosti sbíral pro své léčivé účinky, odstraňoval nadýmání a pomáhal při zánětu žaludku a žaludeční slabosti. Obsažené glykosidní hořčiny (hlavně gentiopikrin a gentiamarin), silice a třísloviny působí povzbudivě při vylučování trávicích šťáv a zvyšují tvorbu žluče. V současnosti je jeho sběr zakázán zákonem.\nHořec panonský se vyskytuje v České republice pouze na několika málo lokalitách Šumavy a jeho počty se nezvyšují. Proto je v \"Černém a červeném seznamu cévnatých rostlin ČR\" uváděn hořec panonský jako silně ohrožený druh C2 – (EN).\n\n\n \n"}
{"id": "692871", "url": "https://cs.wikipedia.org/wiki?curid=692871", "title": "Katamon", "text": "Katamon\n\nKatamon (: , z řeckého - „pod klášterem“, : ) je městská čtvrť v jižní části Jeruzaléma v Izraeli.\n\nNa severu hraničí s čtvrtěmi Kirjat Šmu'el, Najot a Neve Granot, na jihovýchodě s čtvrtí Mekor Chajim a ha-Mošava ha-Jevanit (\"Řecká Kolonie\"), na jihu s čtvrtí Bajt Safafa, na západě s Malcha (Manachat), Ramat Šaret a Giv'at Mordechaj. Leží v nadmořské výšce cca 750 metrů cca 2,5 kilometru jihozápadně od historického jádra města. Leží na mírně zvlněné vyvýšenině, která na západ odtud spadá do údolí vádí Nachal Rechavja, na jihu do údolí Emek Refa'im. Po jižním a jihovýchodním okraji čtvrtě vede stará železniční trať Tel Aviv-Jeruzalém. Populace čtvrti je židovská.\n\nČtvrť založili v době Britské mandátní Palestiny bohatí arabští obchodníci z Jeruzaléma. Šlo tehdy o jednu z nejpřepychovějších čtvrtí města. Říkalo se jí \"Květinová zahrada Jeruzaléma\". Ve středu nové čtvrtě stál klášter San Simon. Zde se během války za nezávislost v roce 1948 odehrávaly těžké boje, protože klášter ležel na výrazném terénním hřbetu, jenž umožňuje ovládat jižní přístup do města. Poté, co Izraelci bitvu o klášter vyhráli, skončilo i arabské osídlení v Katamonu. Od roku 1952 zde začala hromadná bytová výstavba, která podstatným způsobem rozšířila zastavěné území čtvrti. Ta byla rovněž oficiálně přejmenována na Gonen (). Název je ale pouze oficiální a není všeobecně používán.\n\nRozrůstání původního Katamonu po roce 1952 se odehrávalo formou budování autonomních bytových souborů nazývaných Katamonim (nebo Gonenim). Některé z nich mají urbanistický charakter samostatné městské čtvrti, jako například Katamon Zajin (zvaný též Pat). Podobně Katamon Chet vyrostl koncem 50. let 20. století podél ulic \"Rechov ha-Šomer\" a \"Rechov na-Notrim\" a Katamon Tet v polovině 60. let 20. století jako soubor dlouhých bytových domů s malými byty, které mnohde zůstávají dodnes ve státním vlastnictví a ještě koncem 90. let 20. století byly použity pro rychlé ubytování židovských imigrantů. Populace je smíšená, tvořená sekulárními, nábožensky sionistickými i ultraortodoxními rodinami. Katamon Chet je nazýván San Simon a navazuje na starší areál kláštera San Simon.\n"}
{"id": "692877", "url": "https://cs.wikipedia.org/wiki?curid=692877", "title": "Daria Korczyńská", "text": "Daria Korczyńská\n\nDaria Onyśko-Korczyńská (* 30. července 1981, Kolobřeh) je polská atletka, sprinterka.\n\nV roce 2003 získala na evropském šampionátu do 23 let v Bydhošti dvě stříbrné medaile (100 m, 4×100 m). Na Mistrovství Evropy v atletice 2006 v Göteborgu doběhla ve finále běhu na 100 metrů v čase 11,43 s na 8. místě.\n\nNejvětší individuální úspěch zaznamenala v roce 2007 na halovém ME v Birminghamu, kde vybojovala v osobním rekordu 7,20 s bronzovou medaili v běhu na 60 metrů. Na stupních vítězů doplnila Rusku Jevgeniji Poljakovovou, která byla o dvě setiny sekundy rychlejší a Belgičanku Kim Gevaertovou (7,12 s).\n\nV roce 2008 reprezentovala na letních olympijských hrách v Pekingu, kde doběhla ve třetím čtvrtfinálovém běhu jako pátá a celkově obsadila 21. místo, což k postupu do semifinále nejkratšího sprintu nestačilo. O dva roky později na evropském šampionátu v Barceloně byla členkou štafety, která vybojovala v běhu na 4×100 metrů bronzové medaile.\n\n\n"}
{"id": "692878", "url": "https://cs.wikipedia.org/wiki?curid=692878", "title": "Kirjat Šmu'el", "text": "Kirjat Šmu'el\n\nKirjat Šmu'el (: קריית שמואל, doslova „Šmu'elovo město“, : قطمون) je městská čtvrť v střední části Jeruzaléma v Izraeli.\n\nNa severu hraničí s čtvrtí Rechavja, na východě s čtvrtí Talbija (Komemijut), na jihu s Katamon ha-Mošava ha-Jevanit (\"Řecká Kolonie\") a ha-Mošava ha-Germanit (\"Německá Kolonie\"), na západě s Neve Granot. Leží v nadmořské výšce přes 750 metrů cca 2 kilometry jihozápadně od historického jádra města. Leží na mírně zvlněné vyvýšenině, ze které k jihozápadu vybíhá údolí vádí Nachal Rechavja. Na západ od čtvrti se zvedá vrch s areálem Kláštera svatého Kříže. Hlavní dopravní tepnou oblasti je severojižní silniční tah podél třídy \"Sderot Chajim Chazaz\" a k jihozápadu vedoucí ulice \"ha-Rav Herzog\". Populace čtvrti je židovská.\n\nZaložili ji v roce 1928 v době Britské mandátní Palestiny ultraortodoxní Židé, kteří se sem přestěhovali z nedaleké Me'a Še'arim. Pojmenována je podle rabína Šmu'ela Salanta. Během nepokojů v Palestině roku 1929 i během arabského povstání v Palestině 1936–1939 byla tato oblast místem střetů mezi Židy a Araby. Během války za nezávislost v roce 1948 zde byl nástupní prostor židovských jednotek pro následné dobytí arabských pozic v sousedním Katamonu. V současnosti je obyvatelstvo sekulární a nábožensky sionistické.\n\n"}
{"id": "692882", "url": "https://cs.wikipedia.org/wiki?curid=692882", "title": "Chlorování vody", "text": "Chlorování vody\n\nChlorování vody (též chlorace vody) je proces, kdy se přidává elementární chlor nebo jeho sloučeniny do vody za účelem jejího čištění, aby byla vhodná ke konzumaci člověkem jako pitná voda nebo pro její rekreační využití v bazénech. Jedná se o proces, který umožňuje účinně předcházet šíření infekčních nemocí vodou.\n\nChlorování vody ve veřejných zdrojích se zprvu setkalo s odporem, protože se lidé obávali zdravotních účinků tohoto postupu. Používáním chloru se však výrazně snížilo rozšíření vodou přenosných infekčních nemocí, protože je účinný proti téměř všem bakteriím, virům a amébám.\n\nChlorování se používá i u vody v bazénech a v rámci dezinfekční fáze čištění odpadních vod.\n\nŠoková chlorace je proces používaný u mnoha bazénů, studní, pramenů a jiných zdrojů vody, s cílem snížit bakteriální a řasová rezidua ve vodě. Šoková chlorace se provádí například větším množstvím chlornanu sodného, který může být ve formě prášku nebo jako kapalina (chlorové bělidlo). Po šokové chloraci nelze vodu pít ani v ní plavat, dokud koncentrace neklesne na 3 ppm nebo méně.\n\nPřidá-li se do vody chlor, reaguje s ní za vzniku rovnovážné směsi chloru, kyseliny chlorné a kyseliny chlorovodíkové (poměr závisí na pH):\n\nPodle hodnoty pH kyselina chlorná částečně disociuje na vodíkové a chlornanové ionty:\n\nV kyselých roztocích převažují Cl a HClO, kdežto v zásaditých jsou přítomny prakticky pouze ClO. Ve velmi nízkých koncentracích se vyskytují také ionty ClO, ClO a ClO.\n\nPrvní chlorování vody na našem území bylo v roce 1924 v Braníku.\nNa našem území se v roce 1928 pro povrchové zdroje vody používalo chlorování v koncentraci maximálně 1 ppm. V 50. letech byla maximální koncentrace u spotřebitele stanovena na 0,2 ppm. Nyní je mezní hodnota pro volný chlor 0,3 ppm (0,3 mg/l = 0,3 g/m).\n\nDezinfekce chlorováním může být za určitých okolností problematická. Chlor reaguje s organickými sloučeninami přirozeně se vyskytujícími ve vodě, přičemž vznikají látky známé jako „vedlejší produkty dezinfekce“ (DBP, \"disinfecion byproducts\"). Většinu z nich tvoří trihalogenmethany (THM) a halogenoctové kyseliny (HAA). Vzhledem k potenciální karcinogenitě těchto sloučenin vyžadují předpisy zemí vyspělého světa, aby byly koncentrace těchto látek v distribučních systémech pitné vody monitorovány. Světová zdravotnická organizace však tvrdí, že „zdravotní rizika plynoucí z DBP jsou v porovnání s nedostatečnou dezinfekcí extrémně nízká“.\n\nExistují také obavy ohledně samotného chloru, včetně toho, že je těkavý a příliš rychle uniká z vodního systému. Další obavy plynou ze smyslových vlastností chlorované vody, tedy pachu a chuti.\n\nChlor ve vodě je více než třikrát účinnější dezinficiens proti bakterii \"Escherichia coli\" než ekvivalentní koncentrace bromu a více než šestkrát účinnější než ekvivalentní koncentrace jodu.\n\nExistují různé alternativy k tradiční chloraci, některé byly v různé míře uvedeny do praxe. V řadě evropských zemí a některých městech USA se používá ozon. Vzhledem k současným regulacím musí americké systémy využívající ozonizaci udržovat podobnou zbytkovou úroveň chloru jako systémy bez ozonizace.\n\nStále častěji se také využívá dezinfekce pomocí chloraminu. Oproti chloru má chloramin v distribučním systému delší poločas a proto déle udržuje účinnou ochranu proti patogenům. Důvodem je, že chloraminy mají proti chloru nižší redoxní potenciál. Zatímco \"Helicobacter pylori\" je vůči chloru několikrát odolnější než \"Escherichia coli\", oba organismy jsou srovnatelně citlivé na dezinfekční účinek chloraminu.\n\nVoda ošetřená filtrací nemusí už vyžadovat další dezinfekci. Velmi vysoký podíl patogenů je odstraněn mikroorganismy ve filtrační vrstvě. Filtrovaná voda se musí použít brzy poté, co byla přefiltrována, protože se malé množství zbývajících mikrobů během času pomnoží.\n\nVýhodou chloru v porovnání s ozonem je, že zbytkové množství přetrvává ve vodě po delší čas. To umožňuje chloru cestovat vodovodním systémem a účinně bránit patogenům v kontaminaci zpětným tokem. V rozsáhlých systémech to nemusí stačit, proto lze v určitých bodech systému zvyšovat hladinu chloru, nebo lze použít chloramin, který ve vodě zůstává déle, než se zreaguje nebo rozptýlí.\n\nK dezinfekci vody se používá také stříbro.\n\nDalší metodou, která získává popularitu, je dezinfekce ultrafialovým zářením. Nezanechává ve vodě žádná rezidua, protože se místo chemických prostředků používá záření. Tato metoda však samotná (podobně jako samotné chlorování) neodstraní z vody bakteriální toxiny, pesticidy, těžké kovy apod. Často se proto používá k čištění vody více kroků.\n\n\n"}
{"id": "692888", "url": "https://cs.wikipedia.org/wiki?curid=692888", "title": "Talbija", "text": "Talbija\n\nTalbija (: טלביה‎, : الطالبية‎, oficiálně Komemijut, : קוממיות) je městská čtvrť v centrální části Jeruzaléma v Izraeli.\n\nNa severu hraničí s čtvrtí Jemin Moše a Machane Jisra'el, na severozápadě s Rechavja, na západě s Kirjat Šmu'el, na jihozápadě s Katamon, na jihu s ha-Mošava ha-Germanit (\"Německá Kolonie\") a na východě s Abu Tor. Leží v nadmořské výšce přes 750 metrů cca 1 kilometr jihozápadně od historického jádra města. Leží na mírně zvlněné vyvýšenině, která na východ odtud prudce spadá do údolí vádí Nachal Chinom, které ústí do kaňonu Nachal Kidron. Na protější straně údolí se zvedá Hora Sijón. Čtvrť se nachází nedaleko okraje území, které ovládl Izrael během války za nezávislost v roce 1948, tedy nedaleko od Zelené linie. Poblíž jí prochází silnice číslo 60 (\"Derech Chevron\"). Končí tady rovněž stará železniční trať Tel Aviv-Jeruzalém. Populace čtvrti je židovská.\n\nPozemky, na kterých se čtvrť rozkládá, byly v 2. polovině 19. století vykoupeny od místních Arabů řeckou pravoslavnou církví. Výkupy prováděl kněz Nikoporos Bitasis a oblasti se proto původně říkalo Nikoporia. Řecká církev získávala velké sumy peněz od poutníků i od carského Ruska. Nikoporos byl proto Araby nazýván \"Abu Zahav\" (Zlatý otec). Po ruské revoluci roku 1917 ale pravoslavná církev přišla o původní finanční zdroje a byla nucena odprodávat své nemovitosti. V té době došlo i k prodeji pozemků na místě pozdější čtvrti Talbija. Její výstavba začala roku 1923. Domy si tu začali stavět bohatí Arabové z Betlému, Ramalláhu a Bajt Džala. Několik domů tu postavila i rodina křesťanského Araba Constantina Selmy. Zpočátku byla místní populace převážně křesťanská, reprezentována rody Selma, Tannaus, Džilad, Džemal, nebo patřící k arménskýmn křesťanům jako rody Matussian či Kalbian. Žilo zde i několik Židů (rodiny Mas, Lišinski a Likwarnick). Hlavní díl stavební aktivity zde proběhl v letech 1924–1937. V letech 1938–1948 se již stavební tempo zpomalilo a docházelo spíše k nástavbám a přístavbám stávajících objektů. Předákem zdejších Židů byl Re'uven Mas, Araby zastupoval Ibrahim Ca'abni.\n\nJméno čtvrtě je podle některých teorií odvozeno o chalífy Aliho ab-Talba, jehož potomci měli žít v této oblasti. Podle jiného názoru je odvozeno od muslimské modlitby recitované při pouti do Mekky. Během války za nezávislost v roce 1948 byla ovládnuta Izraelci v rámci Operace Kilšon, místní arabské obyvatelstvo odešlo a čtvrť byla přejmenována na Komemijut. Ovšem jde jen o formální název, který se v praxi neujal. Do opuštěných arabských domů se po roce 1948 nastěhovali Židé. V 50. letech 20. století zde pak došlo k výstavbě bytových domů v prolukách. Jde o jednu z nejprestižnějších čtvrtí v Jeruzalémě. Nachází se tu na ulici Rechov Žabotinsky rezidence prezidenta Izraele, poblíž ní se rozkládá Národní vědecký institut. V 70. letech 20. století tu vyrostlo kulturní centrum zvané Jeruzalémské divadlo. Dochovalo se tu množství původních vil, které jsou památkově chráněny. Obyvatelstvo je vyšší střední třída a sestává ze sekulárních i nábožensky sionistických rodin.\n"}
{"id": "692893", "url": "https://cs.wikipedia.org/wiki?curid=692893", "title": "Jindřich Kučera (lingvista)", "text": "Jindřich Kučera (lingvista)\n\nJindřich Kučera, v USA Henry Kucera (narozen 15. února 1925 v Třebařově, zemřel 20. února 2010 v Providence) byl český lingvista, průkopník korpusové lingvistiky a počítačového zpracování přirozeného jazyka, autor jednoho z prvních programů pro kontrolu pravopisu.\n\nÚnorové události roku 1948 ho přinutily opustit v dubnu Československo, kde studoval filozofii a lingvistiku na Karlově univerzitě v Praze. Po krátkém pobytu v okupovaném Německu, kde spolupracoval mj. s Pavlem Tigridem, využil nabídky na emigraci do USA a v roce 1949 na lodi USS General C. H. Muir odplul do New Yorku.\n\nPo získání doktorátu na Harvardově univerzitě vyučoval nejprve dva roky na Floridské univerzitě v Gainesville, poté se roku 1954 vrátil na Harvard jako asistující profesor. Příštího roku získal místo na Brown University v Providence ve státě Rhode Island, kde byl v roce 1965 povýšen na profesora. Tam také strávil zbytek své pedagogické kariéry, až do odchodu do penze v roce 1990.\n\nV letech 1963 a 1964 spolupracoval s W. Nelsonem Francisem na projektu \"Brown Corpus of Standard American English\" (\"Brownský korpus standardní americké angličtiny\"), známém pod označením \"Brown Corpus\". Šlo o pečlivě sestavený výběr textů v soudobé americké angličtině z roku 1961, pocházejících z 1000 různých zdrojů a pokrývajících širokou škálu témat. Korpus se dočkal velmi širokého využití v počítačové lingvistice a po mnoho let byl jedním z nejvíce citovaných děl v tomto oboru. Kučera a Francis jej navíc podrobili mnoha počítačovým analýzám a \nvýsledky vydali v publikacích \"Computational Analysis of Present-Day American English\" (1967) a \"Frequency Analysis of English Usage: Lexicon and Grammar\" (1982).\n\nKučera je také autorem jednoho z prvních programů pro kontrolu pravopisu, který napsal přes Vánoce roku 1981 v jazyce PL/I pro počítače VAX na objednávku Digital Equipment Corporation. Jeho další vývoj vyústil v program \"International Correct Spell\", který byl využíván textovými procesory jako byly Word Star či Microsoft Word.\n\nKromě titulu Ph.D. v lingvistice z Harvardovy univerzity byl Kučera také nositelem doktorátu z Karlovy univerzity v Praze a obdržel čestné doktoráty od Pembroke College v Providence, Bucknell University v Lewisburgu a od Masarykovy univerzity v Brně. Byl členem čestné akademické společnosti Phi Beta Kappa.\n\n"}
{"id": "692896", "url": "https://cs.wikipedia.org/wiki?curid=692896", "title": "Kyselina lysergová", "text": "Kyselina lysergová\n\nKyselina lysergová je karboxylová kyselina, přirozeně obsažená v námelu. Spolu se svými deriváty tvoří skupinu námelových alkaloidů. Nejznámější derivát této kyseliny je psychedelická droga zvaná LSD.\n"}
{"id": "692897", "url": "https://cs.wikipedia.org/wiki?curid=692897", "title": "Mistrovství světa juniorů v ledním hokeji 1974", "text": "Mistrovství světa juniorů v ledním hokeji 1974\n\nMistrovství světa juniorů v ledním hokeji 1974 se konalo 27. prosince 1973 až 5. ledna 1974 v sovětském městě Leningrad.\n\nJednalo se o první ročník zvacího turnaje reprezentací do 20 let, nešlo ještě o oficiální MSJ.\n\n27.12.1973\nČSSR – Švédsko 6:4\nSSSR – Finsko 9:2\n28.12.1973\nKanada – USA 5:4\nŠvédsko – Finsko 9:4\n29.12.1973\nSSSR – ČSSR 7:5\n30.12.1973\nŠvédsko – USA 11:1\nFinsko – Kanada 4:3\n1.1.1974\nŠvédsko – SSSR 4:5\nFinsko – USA 5:1\nKanada – ČSSR 4:2\n3.1.1974\nFinsko – ČSSR 6:4\nŠvédsko – Kanada 4:5\n4.1.1974\nSSSR – USA 9:1\n5.1.1974\nUSA – ČSSR 3:2\nSSSR – Kanada 9:0\n\n SSSR\n\nBrankáři: Vladimir Myškin, Jurij Novikov\nObránci: Alexander Maljugin, Vladimir Kučerenko, Vladimir Lochmatov, Fedor Kamarejkin, Zinatula Biljaletdinov, Vasilij Pěrvuchin, Michail Kovaljov, Sergej Babinov\nÚtočníci: Viktor Hatulev, Edmund Vasiljev, Boris Alexandrov, Viktor Vachrušev, Vladimir Gostjužev, Sergej Malikov, Eugen Lukašin, Boris Šučin, Alexandr Korničenko, Viktor Žluktov, Vladimir Golikov\n\nBrankáři: Pertti Hasanen, Tapio Virhimo\nObránci: Aki Järvinen, Vesa Kolehmainen, Lasse Litma, Tom Pietilä, Reijo Rossi, Esa Simola, Kimmo Turunen, Kari Weckström\nÚtočníci: Ilkka Kaarna, Jari Kapanen, Jukka Koskilahti, Antero Lehtonen, Mikko Leinonen, Ari Mikkola, Tauno Mäkelä, Jukka Porvari, Veli-Matti Ruisma, Pekka Santanen, Timo Viljanen, Ismo Villa.\n\nKanadu reprezentoval klub Peterborough Petes (OHA)\n\nBrankáři: Mike Kasmetis, Frank Salive\nObránci: Jake Ayotte, Doug Halward, Paul McIntosh, Brad Pirie, Ed Pizunski, Peter Scamurra, Jim Turkiewicz\nÚtočníci: Tony Cassolato, Gord Duncan, Paul Evans, Bill Evo, Mike Fryia, Tom Gastle, Doug Jarvis, Stan Jonathan, Red Laurence, Ed Smith, Bobby Wasson.\n\nBrankáři: Jiří Svoboda, Ludvík Kafka\nObránci: Vladislav Vlček, František Joun, Ľubomír Roháčik, Miloslav Růžička, Igor Pajdlhauser, Josef Horák, Vítězslav Ďuriš, Milan Figala\nÚtočníci: Pavel Richter, Lubomír Pěnička, Ladislav Vysušil, Rostislav Čada, Jaroslav Vopátek, Zdeněk Bartl, Milan Skrbek, Josef Kočí, Dušan Harvát, Anton Lach, Zdeněk Schejbal, Zdeněk Šimánek.\n"}
{"id": "692906", "url": "https://cs.wikipedia.org/wiki?curid=692906", "title": "Odraz (konference)", "text": "Odraz (konference)\n\nOdraz byla česká konference o larpu. Konference byla založena na putovním konceptu, tzn. místo konání i organizační skupina každého ročníku se lišilo. Poprvé se konference konala v roce 2008 v Brně pod záštitou sdružení Court of Moravia. Pilířem konference bylo heslo \"\"O tvorbě pro hráče, o teorii pro tvůrce, o hře pro teoretiky.\"\"\n\n\nVýstupem z konference Odraz býval sborník doprovázející jednotlivé ročníky. Sborníky byly v omezeném nákladu vydávány v tištěné podobě a jsou dostupné v elektronické podobě na internetu.\n"}
{"id": "692907", "url": "https://cs.wikipedia.org/wiki?curid=692907", "title": "Provincie Santa Cruz de Tenerife", "text": "Provincie Santa Cruz de Tenerife\n\nProvincie Santa Cruz de Tenerife je jednou z 50 provincií Španělska. Společně s blízkou provincií Las Palmas tvoří ostrovní autonomní společenství Kanárské ostrovy. Provincie sestává ze 4 ostrovů vulkanického původu - Tenerife, La Palma, La Gomera a El Hierro, dále pak několika malými ostrůvky. Jedná se o nejzápadnější a nejjižnější španělskou provincii.\n\nV roce 2010 měla provincie 1 027 914 obyvatel, což představuje 51,5% obyvatelstva Kanárských ostrovů. Hustota zalidnění dosahovala hodnoty 304,03 obyv./km². Hlavním městem je stejnojmenné Santa Cruz de Tenerife na východním pobřeží ostrova Tenerife.\n\nV roce 1833 bylo Španělsko rozděleno na 49 provincií. Kanárské ostrovy byly tvořeny jedinou provincií s hlavním městem Santa Cruz de Tenerife. V roce 1927 se provincie rozdělila na 2 nové - východní ostrovy utvořili provincii Las Palmas (Gran Canaria, Fuerteventura a Lanzarote) a západní Santa Cruz de Tenerife, celkové číslo španělských provincií se zvýšilo na současných 50.\n\nNa území provincie se nacházejí 3 španělské národní parky. Jedná se o Pico de Teide na ostrově Tenerife (nejvyšší bod Španělska), Garajonay na La Gomera a Caldera de Taburiente na La Palma. Zároveň ostrovy El Hierro a La Palma jsou biosférickými rezervacemi UNESCO. \n"}
{"id": "692912", "url": "https://cs.wikipedia.org/wiki?curid=692912", "title": "Hřib plstnatý", "text": "Hřib plstnatý\n\nHřib neboli suchohřib plstnatý (\"Xerocomus subtomentosus\" , syn. \"Boletus subtomentosus\" ) je jedlá houba z čeledi hřibovitých. Názory na kuchyňskou kvalitu tohoto druhu se různí, protože plodnice více nebo méně zapáchají jodoformem.\n\n\nLidové názvy: baba, březňák, jalovcovka, kominíček, kozí pysk, kožák, kožešník, kožíšek, mecháček, myška, nepravý hříbek, poddoubek, poddoubník, podhříbek, podlíska, podloubník, podmáselník, podmáslík, podmásník, praskáč, sameťák, sameťáček, zelenokabátník. Na Slovensku: riečičkár, žltkár.\n\nHřib plstnatý popsal Carl Linné v roce 1753. Tento popis je s ohledem na stávající pravidla mykologické nomenklatury považován za neplatný. Validizoval jej však Elias Magnus Fries v 19. století. Následně jej Lucien Quélet v roce 1888 přeřadil do rodu suchohřib (\"Xerocomus\"). Ve druhé polovině 20. století se chápání tohoto druhu mírně změnilo v důsledku pojetí Rolfa Singera, které se překrývá s hřibem osmahlým. Později se přístup změnil, takže aktuálně platné pojetí nemusí korespondovat s popisy autorů, kteří vycházeli ze Singera.\n\nKlobouk dosahuje průměru 40 – 80 (110) milimetrů, postupně je polokulovitý, klenutý až poduškovitý. Povrch má světle, středně, narezavěle, někdy i tmavě hnědý.\n\nRourky i póry jsou světle až živě žluté, bez hnědavého nádechu. Ve stáří se zbarvují do olivova. Póry jsou poměrně velké, ve stáří dosahují 1 – 3 milimetru.\n\nTřeň dosahuje 50 – 90 (140) × 7 – 20 (25) milimetrů, v mládí může být vřetenovitý, později je válcovitý. Obvykle má žlutý povrch, někdy bělavý nebo světle krémový, v dolní části může být nahnědlý. Povrch je bez síťky, může však být tvarován v protáhlá žebra, která síťku trochu připomínají.\n\nDužnina je žlutá nebo nažloutlá, nad rourkami sytěji zbarvena. Po porušení může slabě modrat. Chuť je nevýrazná, vůně nenápadná, nebo připomínající jodoform (ostrý chemický pach) – především na bázi třeně a u starších plodnic.\n\nVýtrusný prach je hnědoolivový, spory dosahují (9,5) 11 – 14 (15) × (4) 4,5 – 5 (5,5) milimetru, mají elipsovitě vřetenovitý tvar s mělkou suprahilární depresí. Pod elektronovým mikroskopem vykazuje povrch zvláštní ornamentiku. Myceliová vlákna jsou špinavě bělavá, některá mohou být i žlutá. Povrch klobouku kryje vláknitý trichoderm.\n\nHojný druh nížin a pahorkatin, roste v listnatých i smíšených lesích a na hrázích rybníků, vždy pod duby. Pilát jej uváděl v rámci dubo-habrových lesů na nevápenatých půdách, v druhotných smíšených lesích na půdách nevápenatých a v rámci bučin v nížinách a pahorkatinách ¹). Fruktifikuje od června do konce října.\n\n¹) Nálezy suchohřibu plstnatého pod jinými stromy než duby jsou v současnosti považovány za nespolehlivé a pravděpodobně se vztahují ke hřibu osmahlému, který byl dříve s hřibem plstnatým ztotožňován.\n\nRoste v Evropě: Česká republika (první jej v Čechách uvádí Krombholz r. 1821), Slovensko.\n\n\nNejpodobnější houbou je blízce příbuzný hřib osmahlý. Ten se liší především výskytem pod jehličnany a z listnáčů pod buky, břízami a vrbami. Postrádá žluté až žlutavé zbarvení dužniny, která je spíš bělavá až krémová, zpravidla nemodrá vůbec, případně jen minimálně.\n\"Boletus subtomentosus\" var. \"striaepes\" se vyznačuje výraznějším žebrováním na třeni. Taxon totožný s \"Boletus subtomentosus\" var. \"crassipes\" (Schaeff.) Smotl. 1912, \"Boletus subtomentosus\" var. \"reticulatipes\" , \"Boletus subtomentosus\" var. \"costatipes\" , \"Boletus subtomentosus\" var. \"panosus\" .\n\n\"Xerocomus subtomentosus\" var. \"luteolus\" (syn. \"Boletus subtomentosus\" var. \"luteolus\" , syn. \"Xerocomus subtomentosus\" var. \"xanthus\" , syn. \"Xerocomus flavus\" ) se vyznačuje žlutým zbarvením klobouku.\n\n"}
{"id": "692926", "url": "https://cs.wikipedia.org/wiki?curid=692926", "title": "Martin Říha (architekt)", "text": "Martin Říha (architekt)\n\nMartin Říha (* 22. října 1945, Varnsdorf) je český architekt a urbanista, odborník v oblasti posuzovaní vlivů záměru a koncepcí na životního prostředí (SEA/EIA).\n\nMartin Říha absolvoval maturoval v roce 1962 na Střední všeobecně vzdělávací škole v Děčíně a v roce 1968 ukončil úspěšně Stavební fakultu ČVUT. Po škole pracoval nejprve na ONV Děčín, později na KNV Ústí nad Labem v úsecích územního plánování. Ve svých tehdejších funkcích se podílel na odvrácení tzv. \"velké varianty těžby\" v Severočeské uhelné pánvi s totálním vyuhlením, jak navrhovali sovětští experti. Také se podílel na odvrácení likvidace města Duchcov a na záchraně zámku Jezeří a arboreta pod ním.\n\nV roce 1990 byl jmenován druhým náměstkem ministra životního prostředí Bedřicha Moldana, odpovědného za úsek péče o životní prostředí. Po roce 1992 přešel díky delimitaci územního plánování a stavebního řádu na Ministerstvo pro rozvoj a dopravu. Od roku 1993 pracoval v Terplanu jako výrobní náměstek.\n\nOd roku 2000 byl přijat opět na MŽP jako ředitel odboru posuzování vlivů na životní prostředí, zde pracoval do roku 2003. Od roku 2004 do svého odchodu do důchodu v roce 2011 pracoval v Útvaru rozvoje hlavního města Prahy.\n\nJe zakládajícím členem Společnosti pro trvale udržitelný život. Je také členem vědecké sekce Rady Krkonošského národního parku.\n\nV červnu 2011 se stal držitelem Ceny Josefa Vavrouška.\nV roce 2015 se stal čtvrtým laureátem Ceny Ivana Dejmala.\n\n\n"}
{"id": "692930", "url": "https://cs.wikipedia.org/wiki?curid=692930", "title": "Korsická rallye 2011", "text": "Korsická rallye 2011\n\nKorsická rallye 2011 byla třetí soutěží šampionátu Intercontinental Rally Challenge 2011. Zvítězil zde Thierry Neuville s vozem Peugeot 207 S2000.\n\nNeuville vyhrál první dva měřené testy před Janem Kopeckým s vozem Škoda Fabia S2000. Po třetím testu se před kopeckého posunuli Bryan Bouffier a Guy Wilks na Peugeotech. Wilks ovšem na dalším testu havaroval a odstoupil. Bouffier vyhrál následující zkoušku, ale v té další měl defekt a propadl se. Na čele závodu tak opět byla dvojice Neuville a Kopecký. Za ně se posunuli Andreas Mikkelsen a Freddy Loix s Fabiemi. \n\nKopecký stále bojoval s Neuvillem o první místo, ale nepodařilo se mu jej porazit. Neuville tak zvítězil poprvé v kariéře. Třetí byl Loix. Na čtvrté místo se posunul Bouffier, který ale po jezdecké chybě vylétl z trati a odstoupil. Na dalších pozicích byli Campana, Magalhaes a Mikkelsen, který se propadl po defektu.\n\n"}
{"id": "692933", "url": "https://cs.wikipedia.org/wiki?curid=692933", "title": "Kenny Earl", "text": "Kenny Earl\n\nKenny Earl \"Rhino\" Edwards (* 24. prosince 1964) je americký bubeník, bývalý člen heavy metalové skupiny Manowar.\n\nRhino nastoupil do Manowar v roce 1991, poté, co odešel tehdejší bubeník Manowar Scott Columbus a hrál ve skupině až do roku 1996. Potom ještě odehrál s Manowar jejich turné v roce 2008, když Columbus nemohl kvůli rodinným problémům. Nyní je bubeníkem v kapele Angels of Babylon a Ango Tasso's Air Force a nebo HolyHell .\n\n"}
{"id": "692939", "url": "https://cs.wikipedia.org/wiki?curid=692939", "title": "Valašská rallye 2011", "text": "Valašská rallye 2011\n\nValašská rallye 2011 byl úvodní podnik šampionátu Mezinárodní mistrovství České republiky v rallye 2011. Vítězem se stal Jan Kopecký na voze Škoda Fabia S2000.\n\nPrvní test vyhrál Pavel Valoušek s vozem Peugeot 207 S2000, ale další 3 zkoušky opanoval Kopecký a posunul se do čela. O druhé místo bojoval s Valouškem Roman Kresta jedoucí také s Fábií. Na čtvrté pozici se pohyboval Václav Pech mladší s vozem Mitsubishi Lancer EVO IX a současně vedl skupinu N. Na dalších pozicích byli jezdci Roman Odložilík, Lukasz Habaj, Jaroslav Orsák, Antonín Tlusťák, Daniel Běhálek a Martin Bujáček.\n\nKopecký celou druhou etapu udržoval vedení a nakonec opravdu zvítězil. Na druhou pozici se nakonec posunul Kresta, který porazil Valouška o jednu desetinu sekundy. Čtvrtý skončil Pech a vyhrál skupinu N. Pátý dokončil soutěž Tlusťák a šestý Odložilík. Oba jezdci startovali s Fabiemi S2000. Na dalších pozicích skončili Bujáček, Václav Arazim, Josef Peták a Daniel Běhálek, který se propadl po defektu. Po havárii odstoupil Jaroslav Orsák.\n\n"}
{"id": "692941", "url": "https://cs.wikipedia.org/wiki?curid=692941", "title": "Seznam dílů seriálu Šmoulové", "text": "Seznam dílů seriálu Šmoulové\n\nToto je seznam dílů seriálu \"Šmoulové\". Americko-belgický animovaný seriál \"Šmoulové\" začala vysílat stanice NBC v roce 1981 a jeho poslední, devátou řadu odvysílala premiérově v roce 1989.\n\nV českém znění ho začala vysílat Československá televize (ČST) v letech 1988-1993 (52 dílů) a později i TV Nova v letech 1997-2000 (112 dílů). Na TV Barrandov byly odvysílány všechny zbývající díly v době od 18. února 2010 do roku 2011 (266 dílů). Ze všech 52 dílů vysílaných ČST bylo při té příležitosti 34 dílů opatřeno novým dabingem. Pouze 18 dílů bylo zachováno s původním dabingem ČST.\n\nSérie speciálních dílů \"Dobrodružství Johana a Čejky\", která byla součástí druhé a třetí řady v letech 1982-1983, je v některých zemích uváděna jako samostatný seriál.\n\n<onlyinclude></onlyinclude>\n\n\n"}
{"id": "692942", "url": "https://cs.wikipedia.org/wiki?curid=692942", "title": "David Shankle", "text": "David Shankle\n\nDavid Lee Shankle (* 7. března 1967) je americký kytarista, nejvíce známý jako bývalý člen heavy metalové kapely Manowar. Žije v Chicagu, USA.\n\nDavid Shankle byl členem kapely Manowar v letech 1988 – 1995, vystupoval na jejich studiovém albu \"The Triumph of Steel\", ve kterém se podílel na složení písně „Mater Of The Wind“. V roce 1995 skupinu opustil, aby mohl vystudovat Rooseveltovu hudební akademii v Chicagu, kde se učil jazz a hraní na klasickou kytaru. Po absolvování založil svou vlastní skupinu David Shankle Group.\n"}
{"id": "692943", "url": "https://cs.wikipedia.org/wiki?curid=692943", "title": "River Oaks International Tennis Tournament 1980", "text": "River Oaks International Tennis Tournament 1980\n\nTenisový turnaj ATP River Oaks International Tennis Tournament 1980 se konal ve dnech 7.–13. dubna 1980 v americkém Houstonu na antuce. Byl součástí Volvo Grand Prix 1980. Vítězem se stal československý tenista Ivan Lendl a dosáhl svého prvního vítězství na turnaji ATP. Ve čtyřhře zvítězil australský pár Peter McNamara / Paul McNamee.\n\n\n"}
{"id": "692946", "url": "https://cs.wikipedia.org/wiki?curid=692946", "title": "Jemin Moše", "text": "Jemin Moše\n\nJemin Moše (: ) je městská čtvrť v centrální části Jeruzaléma v Izraeli.\n\nNa severu hraničí s čtvrtí Mamila, na severozápadě s Machane Jisra'el, na západě a jihozápadě s Talbija. Na jihu s Abu Tor a na východě se Starým Městem. Leží v nadmořské výšce cca 750 metrů, na mírně vyvýšeném hřbetu, který je od Starého Města oddělen zářezem údolí Gehenna, které pak ústí do kaňonu Nachal Kidron. Na protější straně údolí se zvedá Hora Sijón. Čtvrť se nachází nedaleko okraje území, které ovládl Izrael během války za nezávislost v roce 1948, tedy nedaleko od Zelené linie. Prochází jí silnice číslo 60 (\"Derech Chevron\"). Jižně odtud rovněž končí stará železniční trať Jaffa–Jeruzalém. Populace čtvrti je židovská.\n\nVýstavba čtvrti Jemin Moše začala už roku 1855, kdy se Moses Montefiore rozhodl postavit v této lokalitě za hradbami Jeruzaléma větrný mlýn a kolonii Miškenot Ša'ananim. Montefiore se k vzniku nového předměstí Jeruzaléma rozhodl po návštěvě země v roce 1854. Finance poskytl filantrop Judah Touro z New Orleans v USA. Urbanistický soubor Miškenot Ša'ananim vyrostl v roce 1860 na třetině zdejších pozemků. Další třetinu zaujal větrný mlýn. Zbytek parcely byl oplocen a pojmenován \"Zahrada Mosese a Judithy Montefiorových\". V roce 1866 ale tuto zahradu zaujali chudí Židí ze Starého Města, kteří si nemohli dovolit platit nájmy a postavili zde proto provizorní příbytky a stany. V roce 1892 byli tito lidé vystěhováni. Sefardští Židé do čtvrti Nachla'ot a aškenázští Židé do Me'a Še'arim. Na místě jejich nouzové kolonie vyrostla nová čtvrť nazvaná na počest Mosese Montefiora Jemin Moše.\n\nVyrostlo tu 65 domů pro aškenázské rodiny. Zástavba byla soustředěna podél hlavní ulice. Dále bylo zbudováno 65 domů pro sefardské Židy. V obou polovinách Jemin Moše také vyrostly veřejnmé budovy jako synagoga. Původně šlo o přízemní zástavbu, později došlo k nástavbám. Obyvatelstvo byli zejména obchodníci ze Starého Města, kteří tam nadále pokračovali v podnikání. Žili tu také četní rabínové. Během arabského povstání v letech 1936–1939 zdejší obyvatelé přenesli své obchody do nového obchodního centra vně hradeb Starého Města, severně od této čtvrti. Během války za nezávislost v roce 1948 čtvrť trpěla boji. Ještě před odchodem mandátní britské správy v dubnu 1948 došlo k arabskému útoku na Jemin Moše vedenému od Jaffské brány. Poblíž čtvrti se nacházel opevněný areál okolo hotelu Krále Davida využívaný britskými silami. Během bojů zde zahynul dvaadvacetiletý mladík Abraham Kirschenbaum. V 50. letech 20. století se ve čtvrti usídlili četní noví židovští imigranti. Čtvrť se tehdy nacházela na dotyku s hranicí oddělující izraelské a jordánské území, což skončilo až po šestidenní válce v roce 1967. Tehdy byly zdejší pozemky vyvlastněny a stát zahájil projekt renovace čtvrti, do které se začali stěhovat bohatí Židé a umělci. Čtvrť je turisticky vyhledávaná a památkově chráněná. Hlavním symbolem je větrný mlýn a sefardská synagoga. Populace je sekulární a nábožensky sionistická. Místní občanský výbor aplikuje přísná pravidla na přijímání potenciálních nových obyvatel.\n"}
{"id": "692949", "url": "https://cs.wikipedia.org/wiki?curid=692949", "title": "Lisovaný vzor pletenin", "text": "Lisovaný vzor pletenin\n\nLisovaný vzor (angl.: \"tuck stotch pattern\", něm.: \"Pressmuster\") je plastický útvar na povrchu osnovní\npleteniny, který se tvoří v jednolícní vazbě tak, že se na určitých jehlách a v určitých řádcích vynechává lisování. Namísto normálních oček vznikají na těchto místech pouze chytové kličky.\n\nProtože tvar lisovaného vzoru připomíná povrch ananasového plodu, říká se těmto výrobkům také ananasové pleteniny. Vzorování se dříve často používalo u pletenin na dámské spodní prádlo, v posledních letech je však známé jen u háčkovaných výrobků.\n\nLis se používá jen na plochých osnovních stávcích s háčkovými jehlami. Sestává \n\nLisované vzorování vzniká tak, že když se vynechá lisování, dostává se hotová klička na hlavici jehly namísto aby se nanášela na její špičku. Zároveň s tím se na jehlu neklade žádná nová nit, takže při odhazování vzniká klička.\n\nPoznámka: Označení \"lis\" se používá také pro dolní část \"zatahovacích platin\" na kotonovém stávku, platiny tam však neslouží ke vzorování. Ve starších publikacích (např. \"Pospíšil\") se uváděla také \"lisovaná vazba\" jako jedna z variant vzorování zátažných pletenin, v současnosti ale není o této technice nic známo. \n"}
{"id": "692951", "url": "https://cs.wikipedia.org/wiki?curid=692951", "title": "Miškenot Ša'ananim", "text": "Miškenot Ša'ananim\n\nMiškenot Ša'ananim (: משכנות שאננים) je městská čtvrť v centrální části Jeruzaléma v Izraeli.\n\nJe nejjižnější součástí čtvrtě Jemin Moše. Na severozápadě hraničí s čtvrtí Machane Jisra'el, na západě a jihozápadě s Talbija. Na jihu s Abu Tor a na severovýchodě se Starým Městem. Leží v nadmořské výšce cca 750 metrů, na mírně vyvýšeném hřbetu, který je od Starého Města oddělen zářezem údolí vádí Nachal Chinom, které pak ústí do kaňonu Nachal Kidron. Na protější straně údolí se zvedá Hora Sijón. Čtvrť se nachází nedaleko okraje území, které ovládl Izrael během války za nezávislost v roce 1948, tedy nedaleko od Zelené linie. Prochází jí silnice číslo 60 (\"Derech Chevron\"). Jižně odtud rovněž končí stará železniční trať Tel Aviv-Jeruzalém. Populace čtvrti je židovská.\n\nMiškenot Ša'ananim je nejstarší židovskou čtvrtí v Jeruzalémě vně hradeb Starého Města. Výstavba zde začala už roku 1855, kdy se Moses Montefiore rozhodl postavit v této lokalitě za hradbami Jeruzaléma větrný mlýn a kolonii Miškenot Ša'ananim. Montefiore se k vzniku nového předměstí rozhodl po návštěvě země v roce 1854. Finance poskytl filantrop Judah Touro z New Orleans v USA. Urbanistický soubor Miškenot Ša'ananim vyrostl v roce 1860 na třetině zdejších pozemků. Další třetinu zaujal větrný mlýn. Zbytek parcely byl oplocen a pojmenován \"Zahrada Mosese a Judithy Montefiorových\". V roce 1866 ale tuto zahradu zaujali chudí Židí ze Starého Města, kteří si nemohli dovolit platit nájmy a postavili zde proto provizorní příbytky a stany. V roce 1892 byli tito lidé vystěhováni. Sefardští Židé do čtvrti Nachla'ot a aškenázští Židé do Me'a Še'arim. Na místě jejich nouzové kolonie, severně od Miškenot Ša'ananim, vyrostla nová čtvrť nazvaná na počest Mosese Montefiora Jemin Moše. Čtvrť je turisticky vyhledávaná a památkově chráněná. Hlavním symbolem je větrný mlýn a sefardská synagoga.\n"}
{"id": "692953", "url": "https://cs.wikipedia.org/wiki?curid=692953", "title": "Ross the Boss", "text": "Ross the Boss\n\nRoss Friedman (* 3. ledna 1954), také známý jako Ross Osborne nebo Ross The Boss je americký kytarista a zakladatel punkové skupiny The Dictators (r. 1973) a heavy metalové kapely Manowar (r. 1980).\n\nSe skupinou The Dictators, kterou spoluzaložil v roce 1973, vydal tři alba. Poté odjel do Francie, kde rok hrál ve skupině Shakin' Street. V roce 1980 se poznal s baskytaristou Joeyem DeMaiem na turné Heaven and Hell kapely Black Sabbath (předkapela Black Sabbath byli Shakin' Street) a poté později v tomto roce založili kapelu Manowar. S nimi nahrál celkem šest alb a skupinu opustil v roce 1988, kdy jej vystřídal kytarista David Shankle. S Manowar hrál ještě v roce 2005 na jejich koncertě. V roce 2012 se připojil k power metalové kapele Death Dealer, kde zastává pozici kytaristy.\n"}
{"id": "692956", "url": "https://cs.wikipedia.org/wiki?curid=692956", "title": "Polymorf II - Emocuc", "text": "Polymorf II - Emocuc\n\nPolymorf II - Emocuc (anglicky \"Emohawk: Polymorph II\") je čtvrtá epizoda šesté série (a celkově třicátá čtvrtá) britského sci-fi sitcomu \"Červený trpaslík\". Poprvé byla odvysílána 28. října 1993 na kanálu BBC2.\n\nV epizodě se opět objevuje tvor (GELF - geneticky upravená životní forma) polymorf. S jedním takovým tvorem se již posádka setkala ve třetím dílu třetí série „Polymorf“. Arnold Rimmer prodělá proměnu ve své alter ego Eso Rimmera, Kocour zase ve svou nepodařenou verzi jménem Duane Dibbley.\n\nPři útěku před policejní sondou posádka Kosmiku havaruje na GELFském měsíci. Všichni členové se vydají za místním kmenem Kinitawowi, potřebují směnit kyslíkovou jednotku. Za ni ale požadují GELFové Davida Listera jako ženicha pro náčelníkovu dceru Achachach Ach Achchach. Lister během svatební noci uprchne a rozzuřený náčelník za ním posílá polymorfa, který vysává ze svých obětí emoce.\n\nRimmer vyhlásí cvičný poplach, jenž Lister s Kocourem bojkotují. Když se po více než hodině konečně všichni sejdou v kokpitu, začne Kosmik stíhat policejní sonda vesmírné flotily. Posádka Červeného trpaslíka je obviněna z rabování lodí flotily, za což jí hrozí trest smrti. Protože se nedočká žádné odpovědi, začne sonda střílet. Kosmik unikne do gelfské zóny (GELF je anglický akronym pro geneticky upravenou formu života), je však poničen a v plamenech. Posádka s ním proto přistane v jezeře na gelfském měsíci, čímž oheň uhasí. Generátor kyslíku je zničen a nelze jej opravit. Na Listerův návrh se všichni vydají za Gelfy, aby s nimi provedli výměnný obchod a získali tak nový generátor.\n\nGelfský náčelník výměnou za generátor požaduje Listera jako ženicha pro svou dceru Achachach Ach Achchach. Ta je velice ošklivá a vousatá. Dave se brání, nakonec je však nucen obětovat se pro dobro ostatních. Zakrátko se slaví svatba, Gelfové předají posádce generátor kyslíku a Listera si jeho manželka odnese na zádech do své chýše. Tam se jej pokusí přimět, aby se s ní pomiloval. Daveovi se podaří uniknout a dohoní ostatní na okraji vesnice. Gelfský náčelník za nimi vyšle emocuce, ochočeného polymorfa, schopného vysávat emoce z živých bytostí a měnit barvu i tvar.\n\nEmocuc v podobě Daveovy čepice pronikne až na Kosmik, který okamžitě startuje. Zde vysaje z Kocoura veškerou eleganci a šarm a Rimmera připraví o jeho zahořklost, jedovatost a škarohlídství.\nZ Kocoura se tak stane Duane Dibbley (jeho alternativní já z epizody „Návrat do reality“) a z Rimmera charismatický Eso Rimmer.\n\nEso nechce riskovat Daveův život (Lister je poslední žijící člověk), proto jej s Krytonem uzavře ve strojovně, kde zrovna instalují nový generátor kyslíku. David však jeho plán nepřijímá, bazukoidem si probourá cestu ze strojovny a všichni se vydají za emocucem společně. Ten se změní v termosku, kterou zvedne Duane. Poté se změní v ruční granát. Eso Duanea vyzývá, aby jej odhodil, ten to nakonec učiní, ale je tak nešikovný, že granát dopadne přímo k jeho nohám. Aby ostatní ochránil, zalehne Eso granát svým tělem. Výbuch naštěstí neponičí jeho světelný zdroj. Emocuce poté Lister zasáhne sprškou dullinia, ten ztuhne.\n\nEso požádá, zda by mohl zůstat ve své nynější podobě dalších 24 hodin. Duane se svou novou identitou spokojený není, žádá o uvedení do původního stavu, než zase něco zkazí. Není daleko od pravdy, náhodou uvolní ventil kanystru, zasáhne ostatní dulliniem a ti na místě ztuhnou.\n\n"}
{"id": "692960", "url": "https://cs.wikipedia.org/wiki?curid=692960", "title": "Mamila", "text": "Mamila\n\nMamila (: ממילא) je městská čtvrť v centrální části Jeruzaléma v Izraeli.\n\nNa jihu hraničí s čtvrtí Jemin Moše, na západě s Machane Jisra'el, na severozápadě s Nachalat Šiv'a, na severu s komplexem Migraš ha-Rusim (\"Ruský dvůr\") a na východě se Starým Městem. Leží v nadmořské výšce cca 750 metrů, na mírně vyvýšeném hřbetu, který je od Starého Města oddělen mělkým zářezem údolí vádí Nachal Chinom, které pak ústí do kaňonu Nachal Kidron. Čtvrť se nachází nedaleko okraje území, které ovládl Izrael během války za nezávislost v roce 1948, tedy nedaleko od Zelené linie. Prochází jí silnice číslo 60 (\"Derech Jafo\"). Populace čtvrti je židovská.\n\nMamila vznikla roku 1890 jako předměstí založené muslimskými a křesťanskými Araby. Ve 20. letech 20. století se zde ale usadili také Židé. Šlo o významné obchodní centrum a sídlo četných veřejných institucí jako prvního poštovního úřadu vně Starého Města. V důsledku těžkých bojů, které se tu odehrávaly během války v roce 1948 byla čtvrť poničena a zčásti opuštěna, protože ležela v hraničním pásu. Usadila se tu židovská chudina. Jediným prestižnějším bodem byl nedaleký Hotel King David a sídlo místní pobočky YMCA. Po šestidenní válce v roce 1967 se čtvrť znovu ocitla v centru sjednoceného města a začala její obnova. Od 90. let 20. století zde došlo k velkým investicím. Jejich součástí byla výstavba rozsáhlého luxusního rezidenčního komplexu Kfar David (כפר דוד, doslova \"Davidova vesnice\"). Vznikly tu četné gastronomické podniky. Na severozápadním okraji čtvrti leží Hřbitov Mamila.\n\n"}
{"id": "692966", "url": "https://cs.wikipedia.org/wiki?curid=692966", "title": "Infometrie", "text": "Infometrie\n\nInfometrie je věda zkoumající množství informací obsažených v dokumentu či jiném sdělení a dále také změny tohoto množství při různých transformacích informací v průběhu společenského informačního procesu (\"zkoumá především transformace projevující se v publikační činnosti\"). Založil ji profesor Otto Nacke v roce 1979.\n\n"}
{"id": "692967", "url": "https://cs.wikipedia.org/wiki?curid=692967", "title": "Monster Energy", "text": "Monster Energy\n\nMonster Energy je energetický nápoj vyráběný v Kalifornii firmou Monster Beverage Corp., dříve Hansen Natural Corp. Tento nápoj se prodává i v České republice. Je nejprodávanějším energetickým nápojem v USA a druhý na světě po Red Bull. Monster je jedním z hlavních sponzorů světového motokrosu a také týmu Formule 1 Mercedes Grand Prix. V ČR je distribuován společností Coca-Cola. Je známý pro typické logo \"vydrápnutého\" písmene M(jsou to - v hebrejštině tři 6). Po požití nápoje, dochází ke zvýšení pozornosti a výkonu cca do 30 minut na dobu cca 2 hodiny. Není vhodný pro děti a těhotné..\n\n\n\n\n\n\n\n\n\n\n\n\n\n\n\n"}
{"id": "692969", "url": "https://cs.wikipedia.org/wiki?curid=692969", "title": "Nachalat Šiv'a", "text": "Nachalat Šiv'a\n\nNachalat Šiv'a (: נחלת שבעה) je městská čtvrť v centrální části Jeruzaléma v Izraeli.\n\nNa jihovýchodě hraničí s čtvrtí Mamila, na jihu s Machane Jisra'el, na severovýchodě s komplexem Migraš ha-Rusim (\"Ruský dvůr\"). Severní hranici tvoří ulice \"Derech Jafo\". Leží v nadmořské výšce téměř 800 metrů cca 1 kilometr západně od Starého Města. Populace čtvrti je židovská.\n\nVznikla v roce 1869 jako třetí židovské předměstí vně hradeb Jeruzaléma. Název je odvozen od hebrejského slova \"ševa\" (sedm), podle sedmi zakladatelů tohoto obytného souboru. Byli mezi nimi i Josef Rivlin, Bejniš Salant a Arje Leib, kteří se krátce poté podíleli i na založení nedaleké čtvrtě Even Jisra'el. V současnosti jde o komerční a turistický distrikt s četnými restauracemi a drobnými obchody. Velká část čtvrti je vyhlášena za pěší zónu.\n\n"}
{"id": "692974", "url": "https://cs.wikipedia.org/wiki?curid=692974", "title": "Kvantifikace knihovní činnosti", "text": "Kvantifikace knihovní činnosti\n\nKvantifikace knihovní činnosti (anglicky Librametrics) je vědecká nauka, která se zabývá měřením knihovních služeb jako celku. Tento pojem zavedl v roce 1948 Shiyali Ramamrita Ranganathan, když si uvědomil, že mnohé problémy spojené s knihovní prací souvisí s velkými čísly. Cílem kvantifikace je zjištění optimálního množství zaměstnanců v jednotlivých odděleních, velikosti knihovny a dále také provádí analýzu potřeb uživatelů a zajišťuje efektivnost akvizičního systému.\n\n"}
{"id": "692976", "url": "https://cs.wikipedia.org/wiki?curid=692976", "title": "Juan Carlos Flores", "text": "Juan Carlos Flores\n\nJuan Carlos Flores Vega (* 29. července 1984, Saltillo, Coahuila) je mexický zpěvák a herec.\n\nNarodil se roku 1984 v hlavním městě mexického státu Coahuila v Saltillo. O pár let později se společně s rodinou přestěhoval do Monterrey v Nuevo León, kde žije dodnes.\n\nJiž od mládí se pokoušel stát profesionálním hercem a tak navštěvoval divadlo a tanec. Do povědomí široké veřejnosti se dostal díky vystupování v mexické show \"Talentos\". V roce 2002 nastoupil do školy Centro de Educación Artística, kterou o tři roky později úspěšně absolvoval.\n\nJeho první profesionální vystoupení v televizi jako herec se konalo v roce 2004, v telenovele \"Amy, la niña de la mochila azul\". O čtyři roky později měl možnost zahrát si ve spolupráci s Walt Disney Pictures ve filmu \"Viva High School Musical Mexiko\". Roku 2009 hrál roli Bruna v telenovele \"Camaleones\"., V listopadu téhož roku se jeho kapela přejmenovala na stejný název jako seriál, ve kterém vystupoval, tedy na \"Camaleones\".\n\n\n\n\n"}
{"id": "692978", "url": "https://cs.wikipedia.org/wiki?curid=692978", "title": "Fontána Masini", "text": "Fontána Masini\n\nMasiniho fontána (Fontana Masini) je monumentální fontána na náměstí Piazza del Popolo ve městě Cesena.\n\nJiž Malatesta Novello pojal myšlenku zkrášlit náměstí Piazza Maggiore fontánou, ale na naplnění svého snu si musel počkat déle než sto let.\n\nFontánu navrhl v roce 1588 malíř a architekt Francesco Masini, práci na návrhu vodoinstalací započal Thomas Laureti v letech 1581-1583, 1586-1590, následně fontánu postavil kameník Domenico Montevecchio s pomocníky a v roce 1591 z fontány konečně začala tryskat voda.\n\nLegenda praví, že se Masini fontánou natolik chlubil a že Cesena se stala předmětem takové závisti v okolních městech, že Masinimu byly amputovány obě ruce. Vzhledem k tomu, že neexistují žádné historické důkazy, příběh zdůrazňuje, jak velkou lásku Cesena k fontáně chovala a jak skvěle se fontána během století dochovala.\n\nNejznámější symbol Ceseny představuje krásný příklad manýristické architektury a sochařství, pocházející ze stejné doby, jako boloňský „Neptun“ (Nettuno), od něhož se ovšem výrazně odlišuje zejména výzdobou.\n\nFontána je postavena z istrijského kamene, tři schody ji vynášejí na úroveň náměstí Piazza del Popolo, na každé straně ji zdobí vinutý sloup završený lomeným trojúhelníkovitým štítem s erbem: severní strana je věnována papeži Sixtu V a ve svrchní části je umístěna korouhev města, další strany připomínají papežského legáta a kardinála Guida Ferreriho, legáta Antonia Mariu Galliho a papežského legáta a kardinála Domenica Pinelliho. Čtyři vinuté hermovky v rozích nesou tritony, z jejichž lastur proudí voda.\n\nV roce 2010 byla dokončena rozsáhlá renovace fontány, která jí vrátila její bývalou nádheru a původní bílou barvu, kterou se istrijský kámen typicky vyznačuje. Dnes můžeme opět obdivovat slavnou památku a její přesvědčivě ztvárněnou sochařskou výzdobu pod vodními tryskami.\n"}
{"id": "692979", "url": "https://cs.wikipedia.org/wiki?curid=692979", "title": "Slavoj Žižkov", "text": "Slavoj Žižkov\n\nSlavoj Žižkov byl český fotbalový klub, reprezentující pražskou městskou čtvrť Žižkov. Vznikl v roce 1902, zanikl v roce 1949. V letech 1925/26 hrál první československou ligu, s bilancí 22 zápasů, 2 výhry, 1 remíza, 19 proher, skóre 28-89. Roku 1953 došlo k obnovení klubu, ten se však roku 1965 přihlásil k tradici jiného zaniklého (respektive s Avií Letňany sloučeného) klubu - Viktorie Žižkov a převzal i její jméno. Historie \"druhého Slavoje\" tak spadá do historie Viktorky.\n\nLIGOVÁ STATISTIKA :\n\nVáclav Bürger (9/0/1),\nJaroslav Moučka (11/0/0) -\nJosef Barták (9/2),\nFrantišek Blažek (8/4),\nJosef Bürger (3/0),\nJosef Čvančara (5/0),\nKarel Dubský (15/1),\n... Duda (2/0),\nAntonín Houk (1/2),\nOtto Kára (14/6),\nJaroslav Kučera II (18/2),\nBohuslav Morávek (18/5),\nFrantišek Polák I (14/2),\n... Prošek (1/0),\nKarel Svoboda (15/2),\nJan Sýkora (18/0),\nVáclav Šmejkal (20/1),\nAntonín Tomeš (10/0),\n... Vlk (5/0),\nOldřich Vožický (6/0),\n... Zahradník (2/0),\nBohumil Zimmermann (16/1)\n\n\"Vysvětlivky:\" odehrané zápasy/vstřelené branky/zápasy s čistým kontem\n\nZapočítáno 20 utkání, 2 utkání byla kontumována pro neoprávněný start hráče Svobody\n\nZdroj: \n\n"}
{"id": "692980", "url": "https://cs.wikipedia.org/wiki?curid=692980", "title": "Machane Jehuda", "text": "Machane Jehuda\n\nMachane Jehuda (: מחנה יהודה, doslova \"Jehudův tábor\") je městská čtvrť v centrální části Jeruzaléma v Izraeli.\n\nJe součástí širšího zastavěného distriktu zvaného Lev ha-ir (\"Střed města\"), který zaujímá centrální oblast Západního Jeruzaléma. Na jihu hraničí s čtvrtí Zichron Josef. Na severu s čtvrtěmi Ruchama a Mekor Baruch. Leží v nadmořské výšce cca 800 metrů cca 2 kilometry severozápadně od Starého Města. Populace čtvrti je židovská.\n\nVznikla v 80. letech 19. století v oblasti vymezené na severu třídou \"Derech Jafo\" popřípadě až ulicí \"Rechov David Jelin\", na západě ulicí \"Rechov Navon\" a na východě ulicí \"Rechov Josef Ben Matitjahu\". Předtím v této lokalitě stál jen jediný dvoupatrový dům, šlo o policejní stanici, v níž dříve pobýval britský konzul Noah Moore (ve funkci 1863–1890) se svou velkou rodinou. Vznik obytného souboru Machane Jehuda souvisí s hnutím Útěk z hradeb, v jehož rámci Židé opouštěli přelidněné Staré Město. Za výstavbou čtvrti stál Ja'akov Frutiger ze Švýcarska, který ve Starém Městě vlastnil banku. Jeho obchodní partneři Josef Navon a Šalom Konstrum ho přesvědčili, aby na pozemcích, které tu vlastnil, poblíž staré policejní stanice, zbudoval obytný soubor. Jméno odkazuje na bratra Josefa Navona Jehudu, který zemřel v mládí. Vyrostla tu skupina jednoduchých domů s dvěma pokoji, kuchyní a koupelnou, které potom byly odprodávány soukromým zájemcům. V první fázi se tu v roce 1887 usadilo 39 rodin. Do roku 1888 jejich počet vzrostl na 50. Některé parcely ale dlouho zůstávaly nezastavěné. Vyrostl tu později také trh Machane Jehuda, dodnes jedna z hlavních tržnic v Jeruzalému. Obchody podél tohoto trhu byly postaveny roku 1929 z iniciativy Šloma Moussaieffa. Ve čtvrti fungují četné ješivy.\n\n"}
{"id": "692982", "url": "https://cs.wikipedia.org/wiki?curid=692982", "title": "Zichron Josef", "text": "Zichron Josef\n\nZichron Josef (: זכרון יוסף‎, doslova \"Josefův památník\") je městská čtvrť v centrální části Jeruzaléma v Izraeli.\n\nJe součástí širšího zastavěného distriktu zvaného Lev ha-ir (\"Střed města\"), který zaujímá centrální oblast Západního Jeruzaléma. Na severu hraničí s čtvrtí Machane Jehuda. Leží v nadmořské výšce cca 800 metrů cca 2 kilometry západně od Starého Města. Populace čtvrti je židovská.\n\nVznikla roku 1927 na pozemcích nedaleko čtvrti Machane Jehuda. Původními obyvateli byli židovští přistěhovalci z Kurdistánu, kteří předtím žili ve Starém Městě v Jeruzalému. Čtvrť byla pojmenována na památku Josefa Levyho, jehož syn prodal pozemky pro zdejší výstavbu s podmínkou, že její jméno připomene jeho otce. Hlavními ulicemi jsou \"ha-Jarmuch\", \"Arnon\" a \"Jarkon\". V 80. letech 20. století prošla čtvrť výraznou renovací v rámci programu obnovy města. Na jižní straně k ní v roce 1937 přibyla čtvrť Zichron Ja'akov, rovněž budovaná Židy z Kurdistánu.\n\n"}
{"id": "692986", "url": "https://cs.wikipedia.org/wiki?curid=692986", "title": "Dinozé", "text": "Dinozé\n\nDinozé je francouzská obec v departementu Vosges, v regionu Grand Est.\n\nObec vznikla 13. března 1932. Na území obce se nachází americký hřbitov s hroby 5 255 vojáků, kteří padli během 2. světové války.\n\n\"Počet obyvatel\"\n\n"}
{"id": "692987", "url": "https://cs.wikipedia.org/wiki?curid=692987", "title": "Šanský stát", "text": "Šanský stát\n\nŠanský stát je separatistický státní útvar ve východní části Myanmaru. Má rozlohu 155 000 km² (skoro čtvrtina rozlohy celé Barmy) a okolo pěti milionů obyvatel, převážně etnických Šanů. Hlavním městem je Taunďi.\n\nŠanské státy existovaly v oblasti už od 13. století. Šanové popravdě nikdy nevytvořili jednotný stát, drobných království byly až tři desítky. Od 16. století byli Šanové vazaly barmských králů, v roce 1885 oblast ovládli Britové. Po vyhlášení nezávislosti v roce 1948 se stal Šanský stát autonomní součástí Barmy (s právem po deseti letech uspořádat plebiscit o dalším setrvání v unii), ale skupiny radikálů vedly ozbrojený boj za úplnou nezávislost. Situace se vyostřila poté, co se po vojenském převratu v roce 1962 stala Barma unitárním státem. Guerilla proti centrální vládě byla vedena množstvím konkurenčních skupin, které svoji činnost financovaly převážně z obchodu s opiem - Šanský stát tvoří jeden z vrcholů tzv. Zlatého trojúhelníku. Ze sousední čínské provincie Jün-nan byla vyzbrojována maoistická Armáda státu Wa (USWA). Jiné povstalecké oddíly, jako Shan State Army, zase podporovalo Thajsko - Šanové jsou příbuzní Thajců, viz podobnost názvů \"Šan\" a \"Siam\", podobně jako \"Tai\" (jak se Šanové sami nazývají) a \"Thai\". V řadách šanských povstaleckých armád bojovaly i ženy a děti.\n\nOd 90. let uplatňuje myanmarská junta politiku cukru a biče - zintenzivnila zásahy proti povstalcům včetně porušování válečného práva , zároveň ale podporuje kulturní svébytnost a rozvoj lokální ekonomiky. Západní část Šanského státu se v současnosti podařilo pacifikovat, ale na východ od řeky Salwin jsou stále pány situace separatistická vojska. Nová ústava z října 2010 obnovila autonomní status Šanského státu. Existuje také exilová vláda, kterou vede \"saofa\" (tradiční královský titul) Sukhanfa.\n\nŠanský stát je hornatá a obtížně přístupná země. Na jihozápadě leží důležité jezero Inle. Většina lidí žije na venkově, jediným větším městem je dvousettisícové Taunďi. Hlavním zaměstnáním obyvatel je pěstování rýže, také se zde těží stříbro, olovo a polodrahokamy, lesy poskytují teakové dřevo. Vláda Myanmaru plánuje vést oblastí ropovod spojující naftová pole na pobřeží Bengálského zálivu s Čínou. V březnu 2011 postihlo východní část Šanského státu zemětřesení.\n\nVětšina Šanů vyznává buddhismus. Patří do mon-khmerské jazykové skupiny, zatímco zbytek obyvatel Myanmaru do tibetsko-barmánské. Mají vlastní jazyk a písmo. Mnoho z nich (údajně až dva miliony) žije v exilu, převážně v Thajsku. Zároveň žijí v Šanském státu kmeny, které se označují za odlišné od vlastních Šanů - např. Padaungové, Lahuové nebo Waové.\n\n\"Bohuslav Šnajder: Zlatý trojúhelník, Panorama, Praha 1984\"-šanové patří do tajsko-kadajské jazykové rodiny\n\nhttp://www.shanland.org\n"}
{"id": "692988", "url": "https://cs.wikipedia.org/wiki?curid=692988", "title": "Degüello", "text": "Degüello\n\nDegüello je šesté studiové album texaské blues rockové skupiny ZZ Top, vydané v srpnu roku 1979. Album produkoval Bill Ham, manažer skupiny. Album obsahuje i coververzi skladby „Dust My Broom“ od Roberta Johnsona.\n\n"}
{"id": "692990", "url": "https://cs.wikipedia.org/wiki?curid=692990", "title": "Euterpe brazilská", "text": "Euterpe brazilská\n\nEuterpe brazilská (\"Euterpe oleracea\"), česky též kapustoň brazilská, je druh palmy pocházející z tropické Ameriky. V Brazílii je známa jako \"Açaí\". Je to štíhlá palma se zpeřenými rozměrnými listy. Je přirozeně rozšířena v nížinách Jižní Ameriky. Má mnohostranné využití. Jádro růstového vrcholu se konzumuje jako palmové zelí, z plodů se připravují populární osvěžující nápoje. Je také využívána v domorodé jihoamerické medicíně. Produkty z plodů jsou v posledních letech populární i mimo Jižní Ameriku.\nEuterpe brazilská je štíhlá, často vícekmenná palma dorůstající výšky 3 až 20 metrů a tloušťky kmene 7 až 18 cm. Kmen je šedý a hladký, s kroužky po opadlých listech. Koruna je složená asi z 8 až 14 rozměrných listů. Pod růžicí listů je zelený válcovitý růstový vrchol a až pod ním začíná šedý kmen. Listy jsou zpeřené, reduplikátní, asi 2 až 4 metry dlouhé. Řapík je 20 až 40 cm dlouhý. Jednotlivé lístky jsou na středním žebru listu pravidelně uspořádány v počtu asi 50 až 80 na každé straně, jsou jasně zelené, převisavé, asi 80 až 110 cm dlouhé a 3 až 4 cm široké. Květenství vyrůstá pod listovou růžicí a je před rozkvětem uzavřené v až 1 metr dlouhých listenech, které záhy opadávají. Vřeteno květenství je si 50 cm dlouhé a nese 80 až 10 postranních, přímých, bíle chlupatých vřeten nesoucích květy. Stopka květenství je jen 10 až 15 cm dlouhá. Květy vyrůstají po 3 téměř po celé délce postranních vřeten, vždy jeden samičí se 2 samčími květy. Květy jsou smetanově bílé, asi 3 až 5 mm dlouhé. Plody jsou kulovité, purpurově černé, asi 1 až 1,5 cm dlouhé, v bohatých rozměrných plodenstvích. Dužnina plodu je 0,5 až 1,5 mm tlustá, krytá tenkou slupkou. Jádro plodu je pokryté podélnými vlákny. Druh kvete a plodí v průběhu celého roku. Vytvoří se na něm 6 až 8 květenství ročně.\n\nDruh se vyskytuje v tropické Americe v Kolumbii, Venezuele, Guyaně, Surinamu, Ekvádoru a Brazílii. Roste v tropických nížinách, zpravidla v poříčních nebo bažinatých lesích v nadmořských výškách do 200 metrů. Centrem výskytu je pravděpodobně nejvýchodnější Amazonie. Vyhledává živinami bohatší, nepříliš těžké, spíše jílovité půdy. Ve východní Amazonii tvoří místy téměř čisté porosty.\n\nEuterpe brazilská je palma s mnohostranným využitím. Vnitřek růstového vrcholu je jedlý a je znám jako palmové zelí. Ze zralých plodů se v Jižní Americe tradičně připravují osvěžující nápoje, které jsou velmi populární zejména ve východní Amazonii. Nápoj má purpurově červenou barvu a lehce oříškovou chuť připomínající mrkev a červenou řepu. Popíjí se čerstvý, někdy i slazený, případně se míchá s maniokovou moukou. Plody slouží také k aromatizaci zmrzliny a pražená semena jako náhražka kávy. V posledních letech se staly produkty z plodů této palmy populárními i v brazilských městských aglomeracích a jako potravní doplňky i jinde ve světě. Palma je velmi pohledná a pěstuje se také jako okrasná dřevina.\n\nPalma je využívána v domorodé medicíně Jižní Ameriky.\nOdvar z listů a semen se podává při horečkách.\nPečené palmové zelí se přikládá na štíří bodnutí ke zmírnění bolesti, rovněž šťáva z kmene se používá na štíří bodnutí, rány a krvácení. Má svíravý účinek. Nadměrná konzumace palmového zelí způsobuje průjem. V Peru se odvar z kořenů používá mimo jiné při léčení malárie a cukrovky.\n\nProdukty z Acaí jsou komerčně představovány jako bohaté na antioxidanty a s proklamovanými několika různými prospěšnými zdravotními účinky, jako je hubnutí, snižování cholesterolu, příznivé působení na oběhový a trávicí systém aj. Mají být vhodné zejména pro sportovce. Vědeckými studiemi byl dosud potvrzen pouze obsah antioxidantů. Ve studii z roku 2005 bylo analyzováno celkem 11 prokuktů z dřeně plodů. V porovnání s džusy z klasických evropských plodů byla zjištěna excelentní antioxidační aktivita vůči peroxylovým radikálům, dobrá proti peroxynitrilovým a slabá vůči hydroxylovým radikálům. Obsažené anthokyany se na antioxidační aktivitě podílejí jen asi 10 %.\n\n"}
{"id": "692994", "url": "https://cs.wikipedia.org/wiki?curid=692994", "title": "Nachalat Achim", "text": "Nachalat Achim\n\nNachalat Achim (: נחלת אחים) je městská čtvrť v centrální části Jeruzaléma v Izraeli.\n\nJe součástí širšího zastavěného distriktu zvaného Lev ha-ir (\"Střed města\"), který zaujímá centrální oblast Západního Jeruzaléma a v jeho rámci tvoří spolu s dalšími menšími obytnými soubory podčást zvanou Nachla'ot. Na severu hraničí s čtvrtí Zichron Josef. Leží v nadmořské výšce téměř 800 metrů, cca 2 kilometry západně od Starého Města. Populace čtvrti je židovská.\n\nČtvrť Nachalat Achim vznikla okolo stejnojmenné synagogy, kterou zde založil spolu s okolní čtvrtí rabín Nisim Eljašar. Byl jedním z předních obchodníků s pozemky. Poté, co zemřel jeho syn Jerucham Šabtaj Eljašar, rozhodl se rabín na jeho počest poskytnout pozemky na svahu mezi dnešními ulicemi \"Rechov Usiškin\" a \"Rechov Gan Sacher\". Stavební parcely pak byly nabídnuty jemenitským Židům. Obytný soubor byl zpočátku nazván Jerucham. V roce 1922 zdejší obyvatelé přikoupili další stavební pozemky, na kterých pak pokračovala bytová výstavba, nyní již pod názvem Nachalat Achim. Nová čtvrť vyrostla roku 1924. V roce 1937 byla otevřena rozšířená budova náboženské školy. V současnosti jde o jednu z nejdražších čtvrtí v Jeruzalémě.\n\n"}
{"id": "693001", "url": "https://cs.wikipedia.org/wiki?curid=693001", "title": "Donnie Hamzik", "text": "Donnie Hamzik\n\nDonnie Hamzik (* 18. října 1956 New York) je americký bubeník, člen heavymetalové skupiny Manowar.\n\nByl objeven baskytaristou skupiny Manowar Joeym DeMaiem v jednom hollywoodském klubu, kam ho přivedl jejich společný přítel, aby DeMaio posoudil, jak Hamzik hraje. Poté se stal členem čerstvě založené skupiny Manowar. Skupinu opustil v roce 1983, kdy jej vystřídal bubeník Scott Columbus. Se skupinou Manowar hrál ještě jednou v roce 2005. V roce 2009 se po odchodu Scotta Columba do skupiny opět vrátil. V roce 2010 oznámil Joey DeMaio na své facebookové stránce, že po 26 letech je Donnie opět členem Manowaru.\n\n"}
{"id": "693003", "url": "https://cs.wikipedia.org/wiki?curid=693003", "title": "Zdeněk Ščasný", "text": "Zdeněk Ščasný\n\nZdeněk Ščasný (* 9. srpna 1957, Brno) je bývalý český fotbalista, fotbalový trenér a funkcionář. Záložník, obránce a reprezentant Československa. Získal ocenění Trenér měsíce Gambrinus ligy za září 2013, září 2014, únor a březen 2016.\n\nOd prosince 2017 do července 2018 působil v klubu AC Sparta Praha na pozici sportovního ředitele.\n\nPochází z Roudnice nad Labem. Jeho dcera Pavlína i syn Michal se rovněž stali profesionálními fotbalisty.\n\nV československé reprezentaci odehrál v letech 1983–1984 čtyři utkání, jednou startoval v olympijském výběru, pětkrát v reprezentaci do 21 let. V lize odehrál 200 utkání a dal 5 gólů. Hrál za Duklu Praha (1975–1978), Spartu Praha (1978–1985) a FC Bohemians Praha (1985–1989). Je trojnásobným mistrem Československa jako hráč – první titul získal s Duklou (1977), další dva se Spartou (1984, 1985). Se Spartou dvakrát získal též československý fotbalový pohár (1980, 1984). Dvanáctkrát startoval v evropských pohárech a dal zde jeden gól (ve 3. kole Poháru UEFA do sítě anglického Watfordu v roce 1983).\n\nPo skončení hráčské kariéry se stal trenérem, po několika kratších angažmá u mládeže a v méně významných klubech se stal v roce 1996 asistentem trenéra v pražské Spartě. V zimě 1998 převzal funkci hlavního trenéra Sparty, se kterou ve dvou letech po sobě získal dva mistrovské tituly (1997/98, 1998/99). Následovalo tříleté působení ve Viktorii Žižkov, kterou postupně dovedl v české lize na 9., 5. a rekordní 3. místo v sezoně 2001/02, když s ní až do poslední kola hrál o titul. V roce 2001 s ní vyhrál český pohár.\n\nV letech 2002-3 trénoval řecký klub OFI Kréta a následně v průběhu sezony 2004-05 i slavný Panathinaikos Athény, který vedl i v bojích základní skupiny Ligy mistrů. Uhrál dvě remízy s Arsenalem (1:1 venku, 2:2 doma), remízu s Rosenborgem Trondheim 2:2 venku a výhru nad PSV Eindhoven 4:1 doma. Tým skončil na 3. místě v základní skupině a postoupil do jarních vyřazovacích kol Poháru UEFA, ale před zahájením této části sezony z klubu odešel.\n\nPo návratu do Čech trénoval rok a půl ligového nováčka FK SIAD Most, který dokázal v sezoně 2005/06 dovést k překvapivému 10. místu. V následující sezoně 2006/07 skončil klub na 12. místě a opět se pohodlně zachránil v první české lize. Na začátku příští sezony stanul v čele ambiciózní Mladé Boleslavi, se kterou dokázal vyřadit klub Palerma a postoupit do základní skupiny Poháru UEFA 2007/08. V té se klub umístil na 4. místě a protože se týmu nedařilo ani v ligové soutěži, musel Ščasný před koncem sezony odejít. V půli ligové sezony 2008/09 byl podruhé v kariéře povolán do žižkovské Viktorie, kterou měl pomoci zachránit v první české lize. To se mu však tentokrát nepodařilo a po sestupu v klubu skončil.\n\nPo rok a půl dlouhé pauze se v prosinci 2010 opět ujal trénování zahraničního klubu, tentokrát maďarského Debrecínu. Po několika neúspěšných výsledcích byl v dubnu 2011 odvolán. V říjnu 2012 se po delší odmlce vrátil do české ligy, když převzal tým FK Teplice po odvolaném Lukáši Přerostovi. V sezoně 2012/13 bojoval s mužstvem o udržení v Gambrinus lize, Teplice zakončily sezonu na 12. místě. V sezoně 2013/14 přivedl několik zahraničních hráčů, které znal ze svých dřívějších angažmá. Tým pod jeho taktovkou začal hrát ofenzivní fotbal a pohyboval se v horních patrech ligové tabulky. V únoru 2015, pět dní před startem jarní části, sezony 2014/15 odstoupil z funkce kvůli špatné atmosféře v klubu.\n\nV polovině dubna 2015 se stal po odvolaném Vítězslavu Lavičkovi podruhé v kariéře hlavním trenérem Sparty. V srpnu 2015 vypadla Sparta ve třetím předkole Ligy mistrů UEFA s PFK CSKA Moskva a po zbytek sezóny hrála Evropskou ligu. V té se probojovala do vyřazovací části, kde postoupila přes FK Krasnodar a SS Lazio do čtvrtfinále, v němž nestačila na Villarreal CF. Domácí titul však Ščasný se Spartou získat nedokázal, letenský tým zakončil sezonu 2015/16 druhém místě.\n\n26. září 2016, den po prohraném derby se Slávií, byl Zdeněk Ščasný propuštěn z pozice hlavního trenéra Sparty.\n\nV průběhu neúspěšného angažmá trenéra Stramaccioniho se Zdeněk Ščasný do Sparty vrátil jako sportovní ředitel. Jako Ščasného spolupracovník byl určen Tomáš Rosický, který k 20. prosinci 2017 ukončil hráčskou kariéru. Klub to oznámil na svých stránkách 21. prosince 2017.\n\n27. července 2018 dočasně převzal hlavní tým po odvolaném Pavlu Hapalovi, který vydržel na lavičce pouze čtyři měsíce. Dočasné angažmá se změnilo na smlouvu na dobu neurčitou s nástupem Tomáše Rosického do funkce Sportovního ředitele na podzim 2018.Trenér Ščasný byl odvolán 25. dubna 2019 z funkce po prohraném pohárovém zápase se Slavií. Vítězstvím Slavie 3:0 postoupila do finále MOL Cupu. Na trenérské lavičce ho střídá dosavadní asistent A-týmu Michal Horňák.\n\n\n\n\n\n"}
{"id": "693004", "url": "https://cs.wikipedia.org/wiki?curid=693004", "title": "Mazkeret Moše", "text": "Mazkeret Moše\n\nMazkeret Moše (: מזכרת משה, doslova \"Mošeho památník\") je městská čtvrť v centrální části Jeruzaléma v Izraeli.\n\nJe součástí širšího zastavěného distriktu zvaného Lev ha-ir (\"Střed města\"), který zaujímá centrální oblast Západního Jeruzaléma a v jeho rámci tvoří spolu s dalšími menšími obytnými soubory podčást zvanou Nachla'ot. Leží podél stejnojmenné ulice v nadmořské výšce cca 800 metrů, cca 1,5 kilometru západně od Starého Města. Populace čtvrti je židovská.\n\nJe pojmenována podle Mosese Montefioreho jako jedna z pěti čtvrtí Jeruzaléma vznikajících od konce 19. století na počest Montefioreho 90. narozenin.\n\n"}
{"id": "693012", "url": "https://cs.wikipedia.org/wiki?curid=693012", "title": "Miškenot Jisra'el", "text": "Miškenot Jisra'el\n\nMiškenot Jisra'el (: משכנות ישראל) je městská čtvrť v centrální části Jeruzaléma v Izraeli.\n\nJe součástí širšího zastavěného distriktu zvaného Lev ha-ir (\"Střed města\"), který zaujímá centrální oblast Západního Jeruzaléma a v jeho rámci tvoří spolu s dalšími menšími obytnými soubory podčást zvanou Nachla'ot. Na východě hraničí s čtvrtí Sukat Šalom. Leží v nadmořské výšce přes 800 metrů, cca 1,5 kilometru západně od Starého Města. Populace čtvrti je židovská.\n\nČtvrť vznikla v 2. polovině 19. století jako součást hnutí Útěk z hradeb, kdy Židé opouštěli přelidněné Staré Město. Jde o malý obytný soubor rozložený podél ulice \"Rechov Miškanot\".\n\n"}
{"id": "693015", "url": "https://cs.wikipedia.org/wiki?curid=693015", "title": "Miroslav Zuzánek", "text": "Miroslav Zuzánek\n\nMiroslav Zuzánek (21. února 1924 - 9. května 1994) byl český fotbalista, obránce, reprezentant Československa.\n\nV československé reprezentaci odehrál roku 1955 dvě utkání, jednou startoval za B mužstvo (1953). V lize odehrál 202 zápasů a dal 26 gólů. Hrál za Viktorii Žižkov (1943-1947), ATK Praha (Duklu) (1948-1949), Spartu Praha (1950-1956) a Spartak Ústí nad Labem (1958-1959). Se Spartou se stal dvakrát mistrem Československa (1952, 1954).\n\n\n"}
{"id": "693016", "url": "https://cs.wikipedia.org/wiki?curid=693016", "title": "Vaudéville", "text": "Vaudéville\n\nVaudéville je francouzská obec v departementu Vosges, v regionu Grand Est.\n\nPůvodní jméno obce bylo \"Vandeville\".\n\n\"Počet obyvatel\"\n"}
{"id": "693017", "url": "https://cs.wikipedia.org/wiki?curid=693017", "title": "Sukat Šalom", "text": "Sukat Šalom\n\nSukat Šalom (: סוכת שלום, doslova \"Stánek míru\") je městská čtvrť v centrální části Jeruzaléma v Izraeli.\n\nJe součástí širšího zastavěného distriktu zvaného Lev ha-ir (\"Střed města\"), který zaujímá centrální oblast Západního Jeruzaléma a v jeho rámci tvoří spolu s dalšími menšími obytnými soubory podčást zvanou Nachla'ot. Leží podél stejnojmenné ulice v nadmořské výšce cca 800 metrů, cca 1,5 kilometru západně od Starého Města. Populace čtvrti je židovská.\n\n"}
{"id": "693023", "url": "https://cs.wikipedia.org/wiki?curid=693023", "title": "Ohel Moše", "text": "Ohel Moše\n\nOhel Moše (: אהל משה, doslova \"Mošeho stan\") je městská čtvrť v centrální části Jeruzaléma v Izraeli.\n\nJe součástí širšího zastavěného distriktu zvaného Lev ha-ir (\"Střed města\"), který zaujímá centrální oblast Západního Jeruzaléma a v jeho rámci tvoří spolu s dalšími menšími obytnými soubory (Sukat Šalom, Miškenot Jisra'el nebo Mazkeret Moše) podčást zvanou Nachla'ot. Leží podél stejnojmenné ulice v nadmořské výšce přes 800 metrů, cca 1,5 kilometru západně od Starého Města. Populace čtvrti je židovská.\n\nJde o jedno z pěti nových předměstí, která koncem 19. století vyrostla na předměstí Jeruzaléma a byla pojmenována podle Mosese Montefioreho. Další byla například sousední čtvrť Mazkeret Moše. Rozhodnutí o výstavbě Ohel Moše padlo roku 1880. Původně šlo o ryze sefardskou čtvrť pro Židy španělského a portugalského původu. Z bezpečnostních důvodů byl obytný soubor budován ve formě atriových domů. Většinou šlo o malé stavby se dvěma místnostmi. Celkem tu vyrostlo 60 domů. V roce 1887 byla do čtvrti umístěna pamětní deska jako připomínka Mosese Montefioreho. Zpočátku se čtvrť spravovala sama, výborem místních občanů. Teprve v roce 1905 jeruzalémská radnice převzala zodpovědnost za komunální služby. Vyrostla tu velká sefardská synagoga, kterou poničilo zemětřesení roku 1927 a byla pak obnovena z veřejných sbírek. Čtvrť je ohraničena ulicemi \"Rechov Agrippas\", \"Rechov Zichron Tuvja\", \"Rechov ha-Tavor\" a \"Rechov Mazkeret Moše\". Ve středu čtvrtě stojí třípatrový dům, který původně patřil rodině Jacobsonových, pak sloužil jako mládežnický klub a po delší dobu byl opuštěný. V polovině 90. let 20. století byla budova opravena z iniciativy fondu Keren ha-jesod a slouží jako administrativní sídlo místní samosprávy.\n\n"}
{"id": "693026", "url": "https://cs.wikipedia.org/wiki?curid=693026", "title": "Jeffrey Combs", "text": "Jeffrey Combs\n\nJeffrey Alan Combs (* 9. září 1954 Oxnard, Kalifornie) je americký herec. K jeho nejvýznamnějším rolím patří postava Herberta Westa v hororové komedii \"Re-Animator\" (1985) režiséra Stuarta Gordona, se kterým od té doby často spolupracuje.\n\nCombs od roku 1971 hraje v divadlech na západním pobřeží USA, v roce 1980 se přestěhoval do Los Angeles a o rok později debutoval malou rolí ve filmu \"Bláznivá dálnice\". V průběhu 80. let hrál také např. ve snímcích \"\", \"Muž se dvěma mozky\", \"Ze záhrobí\" či \"Cyklón\". Hostoval také v seriálech jako \"Beauty and the Beast\" a \"Jake a Tlusťoch\".\n\nV roce 1994 se hostoval v jedné epizodě sci-fi seriálu \"Babylon 5\". Téhož roku se poprvé objevil také ve světě \"Star Treku\", ve kterém postupně ztvárnil osm rolí. V seriálu \"\" hrál v epizodě „“ (1994) jednorázovou postavu Tirona. V epizodě „Rodinná záležitost“ (1995) se poprvé vyskytla jeho postava Ferenga Brunta, který se v následujících letech objevil ještě v dalších šesti dílech. Druhou větší Combsovou rolí v seriálu \"Stanice Deep Space Nine\" byl Vorta Weyoun (respektive jeho klony), který se poprvé objevil v epizodě „“ (1996) a který se vyskytl i dalších více jak 20 dílech tohoto seriálu. V epizodě „Tam za těmi hvězdami“ (1998) hrál také detektiva Kevina Mulkaheyho a v závěrečné dvojepizodě „Co po sobě zanecháš“ dostal společně s dalšími herci a tvůrci Star Treku malé cameo jako host v simulátoru. V epizodě „Tsunkatse“ (2000) seriálu \"\" hrál jednorázovou postavu Penka, pravidelně se ale objevoval jako Andorian Shran v seriálu \"\" (poprvé v epizodě „Střet s Andoriany“ (2001) a poté v dalších devíti dílech). V epizodě „“ (2002) téhož seriálu navíc ztvárnil Ferenga Krema.\n\nZnámý je také jako doktor Kevin Burkoff v seriálu \"4400\" (2005–2007), dále hostoval např. v seriálech \"Zóna soumraku\" či \"Kriminálka Las Vegas\". Hrál také ve filmech jako \"\", \"Dům na Haunted Hill\", \"Strach.com\", \"Návrat Re-Animátora\" nebo \"Návrat do domu hrůzy\".\n\n"}
{"id": "693030", "url": "https://cs.wikipedia.org/wiki?curid=693030", "title": "Ševet Achim", "text": "Ševet Achim\n\nŠevet Achim (: שבת אחים) je městská čtvrť v centrální části Jeruzaléma v Izraeli.\n\nJe součástí širšího zastavěného distriktu zvaného Lev ha-ir (\"Střed města\"), který zaujímá centrální oblast Západního Jeruzaléma a v jeho rámci tvoří spolu s dalšími menšími obytnými soubory (Sukat Šalom, Miškenot Jisra'el nebo Mazkeret Moše) podčást zvanou Nachla'ot. Leží mezi ulicemi \"Rechov Becalel\", \"Rechov Rama\" a \"Rechov Šilo\" v nadmořské výšce cca 800 metrů, cca 2 kilometru západny od Starého Města. Populace čtvrti je židovská.\n\nJde o jedno z mnoha židovských předměstí, která koncem 19. století vyrůstala v rámci hnutí Útěk z hradeb na předměstí Jeruzaléma. V roce 1897 zde stálo jen šest domů.\n\n"}
{"id": "693032", "url": "https://cs.wikipedia.org/wiki?curid=693032", "title": "Ferenc Szedlacsek", "text": "Ferenc Szedlacsek\n\nFerenc Szedlacsek později František Sedlaczek (10. října 1898 – 14. listopadu 1973) byl maďarský fotbalista a trenér, který se trvale usadil v Československu. \n\nReprezentant Československa. V československé reprezentaci odehrál roku v letech 1925–1926 dvě utkání a vstřelil jeden gól (v přátelském zápase s Rakouskem). V československé lize odehrál 25 zápasů a dal 10 gólů. Byl útočníkem, hrál za DFC Prag a SK Náchod. \n\nPo skončení hráčské kariéry se stal trenérem, vedl SK Náchod (1932–1934), Spartu Praha (1934–1939, 1945–1947), Jednotu Košice (1948–1949), Tatran Prešov (1950), Baník Ostrava (1956–1958), Spartak Hradec Králové (1958–1960), Spartak Plzeň (1961–1962). Se Spartou jako trenér získal pět mistrovských titulů (1936, 1938, 1939, 1946, 1948), jednou získal český pohár (1946) a roku 1935 vyhrál Středoevropský pohár, nejprestižnější mezinárodní klubovou soutěž meziválečné Evropy.\n\n\n"}
{"id": "693036", "url": "https://cs.wikipedia.org/wiki?curid=693036", "title": "Nigel Marven a zvířecí detektivové", "text": "Nigel Marven a zvířecí detektivové\n\nNigel Marven a zvířecí detektivové (anglicky: \"Nigel Marven's animal detectives\") je britský dokument natočený společností Image Impact v roce 2005. Jde o hodinovou show Nigela Marvena, který zde pomocí forensní kriminalistiky odhaluje, jak může fauna a flóra odhalit případného vraha. Byl vysílán také pod názvem Zvířecí detektivové s Nigelem Marvenem.\n\nNa začátku pořadu Nigel spáchá imaginární vraždu na dvou prasatech. Hůlku, která je imaginární vražednou zbraní, spálí. Poté hodí jedno z prasat do řeky a druhé se svým štábem nechá v lese po několik měsíců, přičemž kamery automaticky sledují rozklad těla. Kromě faktů a rekonstrukcí skutečných vražd a jejich následných odhalení pořad obsahuje také některé přímo hrané scény (Nigelův útěk, zatčení...).\n\n"}
{"id": "693037", "url": "https://cs.wikipedia.org/wiki?curid=693037", "title": "Human-computer interaction", "text": "Human-computer interaction\n\nHuman-Computer Interaction (česky interakce člověk - počítač) je průnikový (interdisciplinární) obor, který se zabývá fenoménem tvorby uživatelských rozhraní. Zabývá se analýzou návrhu, vyhodnocování a zavádění interaktivních výpočetních systémů používaných lidmi a jevů, které interakci doprovázejí. Skládá se ze tří částí: jedinec, počítač a způsob, jakým dohromady spolupracují.\n\nCílem je návrh a vývoj prostředků a systémů, které jsou \"použitelné\", \"efektivní\", \"bezpečné\" a \"intuitivní\". Dále se snaží přizpůsobit výměnu dat mezi lidmi a stroji tak, aby byla méně stresující a náchylná k nedorozumění.\n\n"}
{"id": "693039", "url": "https://cs.wikipedia.org/wiki?curid=693039", "title": "Nachla'ot", "text": "Nachla'ot\n\nNachla'ot (: נחלאות‎) je městská čtvrť v centrální části Jeruzaléma v Izraeli.\n\nJe součástí širšího zastavěného distriktu zvaného Lev ha-ir (\"Střed města\"), který zaujímá centrální oblast Západního Jeruzaléma. Nachla'ot sestává z mnoha samostatných menších obytných souborů, které zde na tehdejší periferii města vznikaly od konce 19. století. Jde například o soubory Mazkeret Moše, Miškenot Jisra'el, Nachalat Achim, Ohel Moše, Sukat Šalom, Ševet Achim, Zichron Achim, Zichron Josef nebo Zichron Tuvja. Nachla'ot leží v nadmořské výšce okolo 800 metrů, cca 2 kilometry západně od Starého Města. S Nachla'ot sousedí na severu čtvrť Machane Jehuda, na jihu Ša'arej Chesed a Rechavja. Populace čtvrti je židovská.\n\nVýstavba jednotlivých obytných souborů v rámci nynější čtvrti Nachla'ot začala již v 80. letech 19. století. Další vlna nové výstavby zde probíhala ve 20. letech 20. století. Od konce 20. století prochází tato část města rozsáhlými investicemi a stěhují se sem bohatší obyvatelé. Populace je rozmanitá, ale trendem je posilování podílu nábožensky sionistických a ultraortodoxních rodin.\n\n"}
{"id": "693040", "url": "https://cs.wikipedia.org/wiki?curid=693040", "title": "Josef Maloun", "text": "Josef Maloun\n\nJosef Maloun (11. února 1905 – 28. dubna 1972) byl český fotbalista, útočník, reprezentant Československa.\n\nV československé reprezentaci odehrál roku 1927 jedno utkání a vstřelil v něm jeden gól(v přátelském zápase s Rakouskem). Dvakrát nastoupil též za amatérskou reprezentaci. V lize odehrál 66 zápasů a dal 14 gólů. Hrál za SK Libeň (1925–1926, 1932–1933), Spartu Praha (1926–1929) a Meteor VIII (1930–1931). Se Spartou se stal dvakrát mistrem Československa (1926, 1927). Čtyřikrát startoval ve Středoevropském poháru a dal zde jeden gól.\n\n"}
{"id": "693042", "url": "https://cs.wikipedia.org/wiki?curid=693042", "title": "Tomáš Mašín", "text": "Tomáš Mašín\n\nTomáš Mašín (* 22. února 1965 Praha) je český filmový režisér, scenárista a výtvarník.\n\nVystudoval AVU, obor grafika, malba, konceptuální umění a nová média. V letech 1993–1995 pracoval jako filmový architekt. V roce 1995 spolu založil produkční společnost Dawson Productions. V tomto období pracoval na multimediálních projektech, natočil krátký film \"Hotel\", vytvořil znělky pro hudební televizní show \"Point\", \"BigBeat\" a MTV.\n\nPatří k uznávaným domácím režisérům reklamní tvorby. Na poli celovečerních filmů debutoval filmem \"3 sezóny v pekle\" (2009), který byl nominovaný na 11. Českých lvů, tři získal (nejlepší herec, kamera, zvuk). Film byl přítomen v hlavní soutěži na Karlovarském filmovém festivalu v roce 2010. Na FF v Tallinnu (2010) film obdržel cenu Don Quijote award mezinárodní federace Filmových klubů (FICC). Za rok 2009 získal výroční cenu FITES (Český filmový a televizní svaz).\n\nJeho druhý film \"Wilsonov\" v produkci Filmbrigade byl nominovaný na 4. České lvy. V roce 2018 režíroval šest z osmi epizod TV seriálu \"Profesor T.\", který byl nominován na Českého lva v kategorii Nejlepší dramatický televizní seriál. Je spoluautorem scénáře filmu \"Šeptej\" (1996, režie David Ondříček).\n\nZa svoji reklamní práci získal mnohá ocenění na tuzemských a mezinárodních festivalech (např. filmový festival Impact, Utrecht, 14.th Tokyo video festival, Epica, Golden award of Montreaux, AME awards, Cresta awards, NY advertising festival, Effie, The Golden Drum, Gunn report, Grammy a další).\n\n\n\n\n\n\n"}
{"id": "693047", "url": "https://cs.wikipedia.org/wiki?curid=693047", "title": "Novorozenec", "text": "Novorozenec\n\nNovorozenec (případně novorozeně) je dítě v době od narození do 28. dne života. Do 7. dne života se jedná o tzv. časné novorozenecké období. Bezprostředně po narození se zkoumá, zda je dítě po zdravotní stránce v pořádku. Pro orientační posouzení zdravotního stavu dítěte se používá apgar test, který je vyhodnocen ihned po porodu. Složitější orgány se v tomto období stále vyvíjejí (játra, ledviny, nadledviny, CNS). Nejpomaleji a nejdéle se vyvíjí systém vyšší nervové činnosti. Novorozenec se v této době musí adaptovat na nové prostředí. V prenatálním období dítě přebývalo v plodové vodě, v prostředí, které mělo stabilní teplotu a tlumilo zvuky a doteky přicházející zvenčí. Novorozenec je vybaven vrozenými způsoby chování, např. vnímání svého okolí, křik, pláč. Tyto aktivity mají za účel upoutat zájem a pozornost pečující osoby, navázat kontakt ve prospěch uspokojení vlastních potřeb. Takto malé dítě je odkázáno na péči druhých lidí. Rozvoj smyslů novorozence závisí na vývojově a individuálně přiměřeném přísunu podnětů. Věda, která se zabývá novorozenci, se nazývá neonatologie.\n\nToto období je charakteristické velkou potřebou spánku (20–22 hodin denně), přerušovanou krátkými úseky bdění, které jsou vyplněné aktivitou spojenou s uspokojováním fyziologických potřeb. Rozdíly v aktivitě mezi jednotlivými dětmi jsou patrné již v prvních týdnech života. Děti se různí ve své reaktivitě na podněty z okolí, v míře vzrušivosti. Tyto rozdíly jsou dány vrozeným temperamentem dítěte. Při dodržování pravidelného režimu se v dítěti navozuje pocit stálosti a usnadňuje mu to orientaci v prostředí.\n\nDítě je při narození vybaveno řadou důležitých reakcí, které mu mají usnadnit adaptaci a přežití - tzv. vrozené, nepodmíněné reflexy. Patří zde například hledací a sací reflex, nejsilnější jsou tyto reflexy půl hodiny po porodu. Pak jsou také reflexy, které nejsou pro prvotní adaptaci dítěte významné. Jedná se o pozůstatky dřívějších fylogenetických fází. Patří zde například úchopový reflex, plazivý reflex (tento reflex odezní během několika týdnů) nebo Moroův (úlekový) reflex.\n\nRozvoj smyslů je ve vývoji dítěte klíčový, proto je důležitá jeho stimulace prostřednictvím podnětů. Základem orientace v prostředí je zrakové vnímání. V tomto ohledu má velký význam počáteční přísun podnětů, neboť schopnost vidět je získanou funkcí. Dítě ze začátku vidí nejlépe objekty ve vzdálenosti 20–30 cm. Dominantní ve zrakové preferenci je lidský obličej. Novorozenec má značný rozsah slyšení, je citlivý zejména na vysoké tóny, které je schopné dobře rozlišovat. Proto komunikace matky s dítětem probíhá prostřednictvím vyššího hlasu, který je dítě schopno lépe zachycovat. Novorozenec preferuje matčin hlas před hlasy jiných lidí již krátce po porodu, což může být důležité pro iniciování vazby dítěte na matku. Dítě v tomto vývojovém období je také schopno rozlišovat dotek, teplotu a změny polohy. Taktilně-kinestetické podněty jsou spojovány s prožitkem příjemnosti, který je jedním z prvotních variant citového prožívání. Novorozenec chuťově a čichově vnímá. Z chutí i vůní preferuje sladkou.\n\nSmyslové vnímání je důležité v souvislosti s prvním učením, které probíhá právě prostřednictvím spojení různých smyslových informací s určitým podnětem či situací. Novorozenec je schopný koncentrovat pozornost jen velmi krátce, v řádu sekund, a na omezené množství podnětů.\n\nZralý novorozenec se rodí mezi 38.–42. týdnem gestace (těhotenství). Zdravý novorozenec má dobře vyvinutý tukový polštář, narůžovělou kůži krytou mázkem (vernix caseosa), na nose má žlutobělavé tečky (milia), na kořeni nosu, víčkách a záhlaví jsou znatelné teleangiektázie, na zádech zbytky lanuga (jemné plodové chmýří), jemné vlasy, nehty přesahují špičky prstů, dobře vyvinuté prsní areoly, rýhování plosek nohou je po celé ploše, ušní boltce mají vyvinutou chrupavku, genitál je zralý (sestouplá varlata u chlapců, labia majora kryjí labia minora u dívek).\n\nJde o schopnost novorozence přizpůsobit se změnám souvisejícím s přechodem z nitroděložního života do vnějšího světa.\n\nVazebné chování člověka se poprvé objevuje již krátce po porodu a plní specifickou biologickou funkci. Pouto dítěte k matce je výsledkem součinnosti behaviorálních systémů. Součástí vazebného chování dítěte k matce jsou vzorce chování, které podporují citové chování matky k dítěti (např. sání, pláč, úsměv, později její následování apod.). Proces, při kterém mezi matkou a novorozencem vzniká ihned po porodu vztah mezi se nazývá bonding. Podle teorie bondingu vede bezprostřední poporodní kontakt s dítětem k vřelejšímu a kvalitnějšímu vztahu. Je žádoucí, aby bylo dítě přiloženo tak, aby se dotýkalo matčiny kůže vlastní kůži - tedy, bezprostředně. Bonding s sebou však nese určitá rizika, především v tom, že při přiložení dítěte na matku nelze dost dobře monitorovat životní funkce dítěte. Na tento fakt jsou rodiče v nemocnicích personálem upozornění.\n\nV tomto věku se objevují periody pláče, které se různí svou délkou a intenzitou. Ke zklidňování dítěte se přistupuje různými způsoby (například zpíváním, chováním v náručí, houpáním v kočárku, krmením) a schopnost zklidnit dítě je důležitá při navazování vztahu s dítětem. Pokud se rodiči nedaří dítě zklidnit, vede to k frustraci, která může ohrozit vztah rodiče k dítěti. Přístup rodiče ke zklidňování dítěte je velmi důležitý z hlediska pozdějšího vývoje seberegulace dítěte.\n\nJako nedonošené novorozence označujeme děti porozené do 37. týdnu těhotenství. Porodní hmotnost nedonošených dětí většinou nepřesahuje 2500 g. V Česku se ročně narodí kolem 7 % nedonošených dětí. Nedonošení novorozenci jsou zatíženi vyšší mortalitou a morbiditou, která může vést k poruchám dlouhodobého vývoje. U nedonošených dětí Výskyt a závažnost problémů spojených s předčasným porodem klesá se stoupajícím gestačním věkem a zvyšující se porodní hmotností. Pro novorozené děti je typický protažený tvar lebky, velmi tenká, sytě červená kůže s prosvítajícími kapilárami. U předčasně narozených dětí je důležitá včasná diagnostika psychomotorického vývoje a případná rehabilitace pod vedením fyzioterapeuta. Například pomocí Bobathových nebo Vojtovy metody. Nedonošení novorozenci mají zvýšenou potřebu nutričního příjmu, neboť potřebují zvýšit porodní váhu výrazněji než donošené děti. Děti, které nejsou schopné sát a polykat mateřské mléko, jsou krmeny mlékem prostřednictvím sondy zavedené do žaludku. Potřebného množství bílkovin a dostatečné nutriční hodnot výživy se dosahuje pomocí speciálně připravovaného (formulovaného) mléka.\n\n"}
{"id": "693048", "url": "https://cs.wikipedia.org/wiki?curid=693048", "title": "Hans Krása", "text": "Hans Krása\n\nHans Krása (30. listopadu 1899 Praha – 18. října 1944 Osvětim) byl československý hudební skladatel česko-německo-židovského původu.\n\nKrásův otec byl právník, z české rodiny, jeho matka pocházela z německo-židovské rodiny. Hans v Praze studoval skladbu na Německé akademii hudby a divadelního umění u Alexandra Zemlinského. Po zakončení studia následoval svého učitele do Berlína. po studijních pobytech ve Francii jako žák Alberta Roussela, se živil jako korepetitor v Novém německém divadle v Praze.\n\n10. srpna 1942 byl Hans Krása deportován transportem Ba 67, číslo 67 do koncentračního tábora v Terezíně a zde dostal vězeňské číslo 21 855. Zde se významně podílel na organizaci kulturního života v táboře, a během svého pobytu v táboře zkomponoval další skladby. Jeho dětská opera \"Brundibár\" byla nejúspěšnějším představením terezínského tábora, kterou nastudoval ve scénické spolupráci s Františkem Zelenkou. Od 23. září 1943 (první uvedení v malém sále kasáren) byla opera reprízována celkem více než padesátkrát. Některé scény z \"Brundibára\" se objevují také na záběrech nacistického propagandistického filmu \"Theresienstadt („Der Führer schenkt den Juden eine Stadt“)\".\n\nV Terezíně byl několik měsíců ženatý s Eliškou Kleinovou, aby ji – coby samotnou ženu – zachránil před deportací do vyhlazovacího tábora.\n\nV noci 16. října 1944 v Terezíně nastoupil Hans Krása do železničního vagónu transportu Er, číslo 940, jehož cílem byl KT Osvětim. Ačkoli mu bylo teprve necelých 45 let, byl jako „starší“ muž téměř okamžitě po příjezdu poslán na smrt v plynové komoře..\n\nHans Krása kompozičně vycházel vedle Alexandra Zemlinského také z tvroby Gustava Mahlera a Arnolda Schönberga.\n\nRoku 1921 zaznamenal svůj první skladatelský úspěch s \"Písněmi pro orchestr\" op. 1 na text Christiana Morgensterna. V roce 1933 měla v Praze premiéru jeho opera \"Verlobung im Traum / Zásnuby ve snu\" pod taktovkou George Szella, za kterou obdržel Československou státní cenu.\n\nRoku 1938 napsal Krása společně s libretistou Adolfem Hoffmeisterem dětskou operu \"Brundibár\", s níž se chtěl zúčastnit soutěže vypsané československým ministerstvem školství a osvěty. Soutěž se ovšem z důvodu vypuknutí druhé světové války nerealizovala. V roce 1941 byla opera tajně provedena v židovském sirotčinci v Praze na Hagiboru.Představení měl nastudovat Rafael Schächter, ale protože byl mezi tím poslán transportem do Terezína, hudebně operu řídil jeho syn Rudolf Schächter. Návrh kostýmů a režie představení byly dílem Františka Zelenky.\n\nV roce 1943 byl \"Brundibár\" uveden v Terezíně. \n\nJméno Hanse Krásy nese pražské smyčcové kvarteto Krása Quartet.\n\n\n\n\n\n\n"}
{"id": "693051", "url": "https://cs.wikipedia.org/wiki?curid=693051", "title": "Sklípkan Klaasův", "text": "Sklípkan Klaasův\n\nSklípkan Klaasův (\"Brachypelma klaasi\") je sklípkan endemicky žijící v pobřežních oblastech států Colima a Jalisco v Mexiku. Obýva suché, křovinaté oblasti.Vědecky byl popsán arachnology v roce 1994 (Schmidt & Krause). Byl pojmenován na počest německého arachnologa Petera Klaase, který jej objevil a poskytl k vědeckému popisu. Jde o blízkého příbuzného sklípkana \"Brachypelma smithi\", který je ovšem výrazně barevnější a díky tomu také atraktivnější pro chovatele.\n\n\"Brachypelma klaasi\" je zemní sklípkan, který většinu času tráví ve své noře podobně jako všichni ostatní zástupci rodu Brachypelma. Ven na lov vychází obvykle brzy ráno nebo večer, podobně jako ostatní sklípkani tohoto rodu, kteří se často sluní u vchodu do své nory. Živí se hmyzem a drobnými obratlovci. Jedná se o jeden z menších druhů tohoto chovatelsky oblíbeného rodu, velikost těla dospělců se pohybuje mezi 50-75 mm. Samice jsou mohou být pohlavně dospělé už ve velikosti 45 mm. Mláďata v prvních svlecích jsou poměrně drobounká a rostou velmi pomalu. Základním zbarvením je kakaově hnědá až temně černá. Karapax (hlavohruď) je bez kresby. Zadeček je černý s delšími světlými chloupky s červenohnědou barvou. Chelicery a končetiny v místech od pately (kolena) po metatarsy (zanártí) jsou zbarveny světlehnědě až rezavě. Samec se od samice odlišuje velmi málo, spolehlivě jej můžeme rozlišit až v dospělosti. Samci maji po posledním svleku, tedy po dosažení pohlavní dospělosti, na konci makadel tzv. bulby, ve kterých uchovávají sperma. Při páření jej vypustí z bulbů do pohlavního ústrojí samice. U tohoto druhu bylo pozorováno zvláštní chování samců po páření; samci u ústí nory samice zanechávali někdy svou pavučinu, která zřejmě maskovala pach samice. Smyslem tohoto chování je pravděpodobně snaha samce zabránit samici dalšímu páření s jinými samci a zvýšit tak šanci na přenos svých genů do další generace. Samec po posledním svleku žije obvykle už jen 6-10 měsíců, samice se však může po dosažení dospělosti dožívat 10-20 let a pravidelně se svlékat.\n\nJedná se poměrně klidného sklípkana, který se brání pouze vyčesáváním chloupků se zadečku. Ty jsou velmi jemné a snadno se zabodávají do kůže a sliznic a vyvolávají svědění, pálení a případně i alergické reakce. Jen vemi vzácně může i kousnout, ale jeho jedovatost není nijak zásadní.\n\nDržet jej můžeme v sušším teráriu o velikosti 20x30x20 cm doplněném o úkryt vhodné velikosti (např. rozpůlený květináč) a misku s vodou. Teplota mu vyhovuje pokojová.\n"}
{"id": "693056", "url": "https://cs.wikipedia.org/wiki?curid=693056", "title": "Aleš Slanina", "text": "Aleš Slanina\n\nAleš Slanina (* 23. ledna 1986, Klatovy) je český divadelní a televizní herec a zpěvák.\n\nPrvní taneční zkušenosti získal ve folklorním souboru Púčik a také v Divadelním studiu \"V\". Je absolventem hudebně-dramatického oboru brněnské konzervatoře a JAMU, kde vystudoval obor muzikálové herectví.\n\nOd 1. srpna 2010 je stálým členem Městského divadla Brno, s nímž spolupracoval v menších rolích již od svých 14 let (roku 2001). Později dostával i významnější role, ale jeho doposud nejvýznamnější je \"Mozart\" ve stejnojmenném muzikálu, uváděném od září 2009 na Hudební scéně MdB v režii Stana Slováka. Dále hrál např. jako Dafné v \"Někdo to rád horké\", Kornelius Hackel v \"Hello, Dolly!\", Rozumbrad v muzikálu \"Kočky\" nebo Jimmy ve \"Flashdance\".\n\nČtyřikrát byl za své výkony v MdB odměněn cenou diváků Křídla. Hostoval i v Národním divadle Brno, Divadle Radost nebo Hudebním divadle v Karlíně. V Divadle Hybernia ztvárnil Mercucia v muzikálu \"Romeo a Julie\" francouzského skladatele Gérarda Presgurvice a titulní postavu Ferdy v muzikálu \"Ferda Mravenec\".\n\nObjevil se v televizních seriálech \"Četnické humoresky\", \"Černí baroni\", \"Letiště\" a \"Kancl\".\n\n\n"}
{"id": "693057", "url": "https://cs.wikipedia.org/wiki?curid=693057", "title": "Googlebot", "text": "Googlebot\n\nGooglebot je vyhledávací robot softwarové společnosti Google, který indexuje webové stránky, a pak je lze dohledat přes vyhledávač Google. Sběr probíhá z velké řady IP adres a samostatných počítačů, proto je sběr opravdu velmi rychlý a tak si může Google dovolit aktuálnost i pár hodin.\n\nNa některé weby není vhodné roboty pouštět z důvodu citlivých údajů, které by se neměly běžně zobrazovat ve výsledcích hledání. Vstup lze zakázat přes soubor robots.txt, a nebo přes speciální meta hlavičku:\nGooglebot se do logu zapisuje většinou takto:\n"}
{"id": "693059", "url": "https://cs.wikipedia.org/wiki?curid=693059", "title": "Kateřina Bartoňová", "text": "Kateřina Bartoňová\n\nKateřina Bartoňová (* 17. leden 1990 Pardubice) je česká basketbalová reprezentantka, účastnice Mistrovství Evropy v letech 2009 v Lotyšsku a 2011 v Polsku. V současnosti působí ve slovenském klubu Piešťanské Čajky. Startovala též na Letních olympijských hrách 2012, kde se Češky umístily na sedmé příčce.\n\n"}
{"id": "693060", "url": "https://cs.wikipedia.org/wiki?curid=693060", "title": "Rick Berman", "text": "Rick Berman\n\nRichard Keith „Rick“ Berman (* 25. prosince 1945 New York, New York) je americký televizní producent. Je znám především jako výkonný producent několika seriálů a filmů na motivy \"Star Treku\", přičemž po úmrtí jeho tvůrce Genea Roddenberryho v roce 1991 převzal nad \"Star Trekem\" vedení.\n\nV letech 1977 až 1982 pracoval jako starší producent na seriálu PBS \"The Big Blue Marble\", který získal cenu Emmy pro nejlepší dětský seriál. Mezi lety 1982 a 1984 působil jako nezávislý producent, podílel se například na projektech \"What on Earth\" (HBO) či \"The Primal Mind\" (PBS). V roce 1984 jej zaměstnalo studio Paramount Pictures jako programového ředitele, který dohlížel např. nad seriály \"Na zdraví, MacGyver\" či \"Webster\".\n\nV roce 1987 si Bermana a Maurice Hurleyho vybral Gene Roddenberry, aby mu pomohli vytvořit sci-fi seriál \"\". Původně zde působil jako dohlížející producent společně s Robertem Justmanem, později byl povýšen na výkonného koproducenta. Když se Roddenberryho zdraví zhoršilo, Berman se stal od třetí sezóny \"Nové generace\" výkonným producentem. Sám také napsal dvě epizody: \"Bratři\" (4. sezóna) a \"Otázka času\" (5. řada).\n\nBěhem předposlední sezóny \"Nové generace\" byl požádán Paramountem o vytvoření dalšího seriálu ze světa Star Treku. Společně s Michaelem Pillerem tak vytvořil seriál \"\", který byl vysílán od roku 1993. Po ukončení \"Nová generace\" vznikl v rámci opakované spolupráce s Pillerem a nově i s Jeri Taylorovou další seriál \"\" vysílaný od roku 1995. V roce 2001 společně s Brannonem Bragou vytvořil dosud poslední seriál z tohoto světa: \"\". Během tohoto období působil také jako hlavní producent u filmů \"\" (1994), \"\" (1996), \"\" (1998) a \"\" (2002), přičemž u všech se také podílel na tvorbě jejích příběhů.\n\nPo zrušení seriálu \"Enterprise\" v roce 2005 se podílel na vývoji jedenáctého startrekovského filmu na základě scénáře Erika Jendresena, který ale byl taktéž zrušen. Od té doby se dále věnuje producentské činnosti i dalším aktivitám, které s televizí nesouvisejí.\n\n"}
{"id": "693067", "url": "https://cs.wikipedia.org/wiki?curid=693067", "title": "Ševet Cedek", "text": "Ševet Cedek\n\nŠevet Cedek (: שבת צדק) je městská čtvrť v centrální části Jeruzaléma v Izraeli.\n\nJe součástí širšího zastavěného distriktu zvaného Lev ha-ir (\"Střed města\"), který zaujímá centrální oblast Západního Jeruzaléma. Leží v nadmořské výšce okolo 800 metrů, přes 2 kilometry západně od Starého Města. Její plocha je vymezena ulicemi \"Ben Cvi\", \"Šazar\", \"Agrippas\" a \"Nisim Behar\". Na jihovýchodě sousedí se čtvrtí Zichron Josef a dalšími menšími obytnými soubory v rámci čtvrtě Nachla'ot. Na východě odtud se rozkládá čtvrť Machane Jehuda. Populace čtvrti je židovská.\n\nVýstavba Ševet Cedek probíhala již koncem 19. století. Jde o jedno z mnoha židovských předměstí, která koncem 19. století vyrůstala v rámci hnutí Útěk z hradeb na předměstí Jeruzaléma. V roce 1897 zde stálo již 209 domů a šlo o největší takové předměstí.\nPrvní domy tu vyrostly v letech 1890-1892. Pozemky pro tyto účely zakoupili sefardští Židé z Jeruzaléma. Obyvateli se stali jemenitští Židé a židovští imigranti z Persie, kteří do té doby pobývali v provizorních příbytcích ve čtvrti Jemin Moše, odkud byli kvůli chystané nové výstavbě vystěhováni. I nová zástavba, která zde pro ně vyrostla, měla provizorní charakter. Zpočátku šlo o domy zbudované z dřevěných beden a plechů, s pískovou podlahou, bez sociálního zařízení. Ve 20. letech 20. století čtvrť osídlili Židé z Iráku. Od 70. let 20. století byla většina zástavby v Ševet Cedek zbořena nebo rekonstruována. Stěhují se sem mladé páry. V oblasti podél ulice \"Rechov Agrippas\" se soustřeďují gastronomické služby.\n\n"}
{"id": "693071", "url": "https://cs.wikipedia.org/wiki?curid=693071", "title": "Christian Tissier", "text": "Christian Tissier\n\nChristian Tissier (* 1951 v Paříži ve Francii) je jeden z nejznámějších evropských učitelů aikida.\n\nAikido začal trénovat už jako dítě v roce 1962 pod mistrem Jeanem-Claudem Tavernierem a stal se tak ve svýchh 11 letech nejmladším žákem aikida. Poté, co začal trénovat pod učitelem Mutsuro Nakazono se zlepšil (dokud v roce 1969 neodletěl do Tokia). Když mu bylo 18, dostal se do Aikikai Hombu Dojo a trénoval zde 7 let. Mezi učitele, kteří pro něho byli inspirací patří Segio Yamaguchi Osawa a druhý doshu Kisshomaru Ueshiba. V době, kdy trénoval aikido v Hombu Dojo, učil francouzštinu ve škole a Institutu Franco-japonais de Tokyo.\n\nV roce 1998 získal 7. dan a patří tak mezi hrstku západních obyvatel, kterým byl udělen titul Shinan od asociace Aikikai. Napsal 6 knih a natočil několik filmů a videí o aikidu.\nChristian Tissier je zakládajícím členem federace Fédération Française d'Aïkido Aïkibudo et Affinitaires (FFAAA nebo 2F3A), která byla založena v roce 1983. Je také členem technické univerzity (Collège Technique), která má na starosti zkoušky na danové stupně a udělování osvědčení o výuce: Brevet d'Etat and Brevet Fédéral. Tyto zkoušky se konají ve spolupráci s členy ostatních federací, Fédération Française d'Aïkido et de Budo (FFAB), v rámci unie des Fédérations d'Aïkido (UFA).\n\nJiž obdržel nominaci na 8. dan. Nakonec ale vyplynulo na povrch, že mezi dvěma asociacemi jsou spory a jedna se rozhodla tento spor řešit vydíráním s nominací Tissiera. Ten se poté rozhodl požádat Maxima Delhommea a členy CSDGE aby zrušili jeho nominaci na povýšení na stupeň 8. dan.\n"}
{"id": "693074", "url": "https://cs.wikipedia.org/wiki?curid=693074", "title": "Mimo realitu", "text": "Mimo realitu\n\nMimo realitu (anglicky \"Out of Time\") je šestá epizoda šesté série (a celkové třicátá šestá v rámci seriálu) britského sci-fi sitcomu \"Červený trpaslík\". Poprvé byla odvysílána 11. listopadu 1993 na kanálu BBC2.\n\nJe to poprvé, co je série Červeného trpaslíka zakončena tzv. cliffhangerem - závěrem s nevyjasněným koncem.\n\nPosádce Kosmiku se podaří získat stroj času. Že se nevyplácí zahrávat si s časem se Lister a spol. přesvědčí poté, co se setkají se sebou samými, respektive se svými zhýralými verzemi, které pasou jen po tom nejlepším, co mohou jednotlivé éry lidstva nabídnout.\n\nRimmera nahlodává prázdnota bezcílného života hluboko ve vesmíru. Aby ulevil své frustraci, jmenuje sám sebe velitelem morálky na lodi a ostatním členům posádky pořádně vynadá.\nKosmik vletí do hvězdné mlhoviny s minovými poli nereálna jež obklopují kosmickou loď Gemini 12 z 28. století. Kapsy nereálna vytvářejí různé iluze, aby případnou nevítanou návštěvu zmátly a přinutily ji změnit směr. V první z nich je Lister androidem. Další vymaže Kocoura. Ve třetí mají všichni hlavy zvířat a ve čtvrté zmizí loď a oni se ve svých sedadlech volně vznášejí prostorem.\n\nKryton uzavře Davea s Kocourem do stáze, aby k nim nereálno nemohlo proniknout. Po třech dnech Kosmik dorazí ke Gemini 12. Jeho posádka vnikne na opuštěnou loď a odcizí z ní stroj času. Instalují jej na Kosmikovi a aby jej vyzkoušeli, letí do roku 1421. Skutečně se dostanou do 15. století. Avšak jsou stále hluboko v kosmu. Vrátí se proto do své přítomnosti.\n\nZde se setkají s Kosmikem z budoucnosti, jenž vysílá signál SOS. Na jeho palubě jsou jejich budoucí já, kterým se podařilo ke stroji času získat ještě pohon rychlejší než světlo, mohou tak cestovat na jakékoliv místo a do jakéhokoliv období. Jedná se o nemorální cestovatele časem, kteří sami sebe označují za epikurejce, stýkají se s Habsburky, Borgii, Ludvíkem XVI., Hitlerem a Göringem; vzhlíží k moci a bohatství. Jejich stroj času se však porouchal a proto se vrátili do své vlastní minulosti, aby si některé jeho komponenty zkopírovali.\n\nAby Kryton uchránil ostatní před následky poznání vlastního osudu, uzavře je v ubikaci a s epikurejci se setká sám. Lister však chce vědět, zda přijde na loď také jeho blíženec, poněvadž se Kryton chová, jako by se Davidovi mělo něco stát. Napojí proto lodní kamery na mediscan a pozoruje setkání. Uvidí také sám sebe - jako mozek v láhvi. Je znechucen mravní zkažeností posádky Kosmika z budoucnosti, probourá se bazukoidem do střední sekce lodi a donutí epikurejce k odchodu.\n\nKosmik z budoucnosti poté zaútočí na Kosmik ze současnosti. Jeho převaha je zdrcující, Lister, Kocour i Kryton umírají. Rimmer zničí stroj času, aby vše vrátil k normálu. Současně je však Kosmik znovu zasažen a rozmetán po vesmíru.\n\nPOKRAČOVÁNÍ PŘÍŠTĚ...\nEpizoda „Out of Time“ (během natáčení pojmenovaná „Present From The Future“ ) představuje ideu Listera jako androida, o níž autoři občas uvažovali. Tento nápad nebyl nikdy rozpracován do samostatné epizody, ale stal se součástí zápletky této epizody.\n\n"}
{"id": "693082", "url": "https://cs.wikipedia.org/wiki?curid=693082", "title": "Bejt Ja'akov", "text": "Bejt Ja'akov\n\nBejt Ja'akov (: בית יעקב, doslova \"Ja'akovův dům\") je městská čtvrť v centrální části Jeruzaléma v Izraeli.\n\nJe součástí širšího zastavěného distriktu zvaného Lev ha-ir (\"Střed města\"), který zaujímá centrální oblast Západního Jeruzaléma. Leží v nadmořské výšce přes 800 metrů, přes 2 kilometry severozápadně od Starého Města. Soustřeďuje se okolo ulice \"Rechov Bejt Ja'akov\", jižně od třídy \"Derech Jafo\". Na východě sousedí se čtvrtí Machane Jehuda, na jihu je to čtvrť Zichron Josef a další menší obytné soubory v rámci čtvrtě Nachla'ot. Populace čtvrti je židovská.\n\nVýstavba Ševet Cedek probíhala již koncem 19. století. Jde o jedno z mnoha židovských předměstí, která tehdy vyrůstala v rámci hnutí Útěk z hradeb na předměstí Jeruzaléma. Okolo roku 1880 patřila čtvrť do kategorie středně velkých obytných souborů s 20-70 domy.\n\nBudování čtvrtě začala roku 1877. Název je odvozen od biblického citátu z knihy Genesis 46,27: „\"K tomu synové Josefovi, kteří se mu narodili v Egyptě, dva. Všech duší domu Jákobova, které vešly do Egypta, bylo sedmdesát\"“ Mezi zakladateli čtvrtě byl i Šmu'el Houminer, který se podílel i na vzniku nedaleké čtvrtě Me'a Še'arim. Obyvateli byli aškenázové. V roce 1877 vyrostla v Bejt Ja'akov hlavní synagoga, na jejíž výstavbu přispěli Židé z Anglie (z Birminghamu). Po nepokojích v Palestině v roce 1929 zřídila Hagana v prostorách synagogy tajný úkryt zbraní. Na proluce při vstupu do čtvrti (dnes zde stojí budova Israel Discount Bank) stávalo nástupiště pro koňské povozy, které směřovaly k hlavnímu dopravnímu uzlu u hradeb Starého Města. Poblíž se nacházel trh se zeleninou a ovocem, původně nazývaný Bejt Ja'akov, dnes Trh Machane Jehuda. V současnosti neslouží čtvrť jako obytný okrsek a je většinou využívána pro sídla obchodu.\n\n"}
{"id": "693089", "url": "https://cs.wikipedia.org/wiki?curid=693089", "title": "Mezinárodní výstava elektřiny", "text": "Mezinárodní výstava elektřiny\n\nMezinárodní výstava elektřiny (francouzsky \"Exposition internationale d'Électricité\") byla výstava, která se konala v Paříži v roce 1881 a byla věnována pokroku v elektřině.\n\nVýstava se konala od 15. srpna do 15. listopadu 1881 v Palais de l'Industrie na Avenue des Champs-Élysées. Navazovala na světovou výstavu 1878, kde nebyly objevy v oblasti elektřiny podle jejích zastánců dostatečně prezentovány. Generálním komisařem výstavy byl Georges Berger. Výstava dostala od státu k dispozici Průmyslový palác, ale jinak byla financována ze soukromých fondů. Organizátoři se zajistili proti případné ztrátě oproti světové výstavě 1867 a případný zisk měl být použit ve prospěch vědeckých prací ve veřejném zájmu.\n\nVýstava měla velký ohlas. Veřejnost mohla obdivovat dynamo Zénobe Gramma, žárovky Thomase Alvy Edisona, elektrickou tramvaj Ernsta Wernera von Siemense, telefon Alexandera Grahama Bella, distribuční síť Marcela Depreze, elektromobil Gustava Trouvého aj.\n\nMezi vystavenými exponáty se nacházely:\n\nLéon Letrange zde předvedl metodu výroby zinku pomocí elektrolýzy nahrazující starší proces destilace.\n\nV rámci výstavy se v srpnu uskutečnil v Palais du Trocadéro první Mezinárodní elektrotechnický kongres (\"Congrès international des électriciens\").\n\n"}
{"id": "693093", "url": "https://cs.wikipedia.org/wiki?curid=693093", "title": "HCI", "text": "HCI\n\nZkratka ze tří písmen H, C a I může mít více významů:\n\n"}
{"id": "693097", "url": "https://cs.wikipedia.org/wiki?curid=693097", "title": "Bitva u Custozy (1866)", "text": "Bitva u Custozy (1866)\n\nBitva u Custozy byla rozhodující pozemní střetnutí Třetí italské války za nezávislost. 24. června 1866 v pahorkatině u severoitalské Custozy porazila rakouská Jižní armáda arcivévody Albrechta Rakousko-Těšínského italskou Mincijskou armádu, které velel generál Alfonso Ferrero La Marmora.\n\nRakouské vítězství vytlačilo italské síly z Benátska a tím zabránilo jejich dalšímu postupu směrem do rakouského týlu. Italská armáda byla natolik ochromená, že mohla být větší část rakouských sil přesunuta na bojiště Prusko-rakouské války. Vítězství u Custozy a námořní vítězství u ostrova Vis zajistilo Rakousku po podepsání příměří přece jen o něco lepší vyjednávací pozici.\n\nZhoršující se vztahy mezi Rakouským císařstvím a Pruským královstvím směřovaly k válce. Mladé Italské království se rozhodlo využít případného konfliktu k útoku na Rakousko. Italové si dělali nárok rakouská území Benátsko, Tridentsko, Jižní Tyrolsko, Terst a Dalmácii. 8. dubna 1866 podepsala Itálie a Prusko vojenský pakt. Ovšem už v březnu nařídil král Viktor Emanuel II. v Itálii skrytou mobilizaci. V květnu a začátkem června probíhaly přípravy plánů pro nadcházející tažení. Plánování se účastnili i pruští vojenští poradci, kteří měli dohlédnout na synchronizaci akcí na severním a jižním bojišti.\nRakousko si dobře uvědomovalo reálnou hrozbu boje na dvou frontách a pokusilo se tomu zabránit. 12. června podepsali ve Vídni zmocněnci císaře Františka Josefa I. a císaře Napoleona III. dohodu, podle které předá Rakousko Benátsko do správy Francie a Napoleon III. je následně postoupí Itálii. Rakousko doufalo, že tímto krokem učiní italskou účast ve válce zbytečnou. Ovšem Itálie se nehodlala spokojit se ziskem „pouhého“ Benátska a navíc považovala válku s Rakouskem za věc osobní cti.\n\nItalskému velení se v nabízely dvě možnosti jak zaútočit a Italové si poněkud nešťastně vybrali obě. Jejich armáda o celkové síle asi 220 000 mužů byla rozdělena na dvě samostatná vojska. První tzv. Mincijskou armádu vedl náčelník generálního štábu Alfonso Ferraro La Marmora. Měla asi 120 000 mužů a doprovázel ji král Victor Emanuel II.. Plán pro nasazení počítal s jejím soustředěním v oblasti Piacenza, Cremona, Lodi. Skládala se ze tří armádních sborů (\"I.\", \"II.\" a \"III.\") a Řadové jezdecké divize. Byl jí přisouzen hlavní operační směr, kdy měla překročit řeku Mincio, vstoupit do rakouského pevnostního čtyřúhelníku (Quadrilatero) a někde na řece Adiži svést bitvu s rakouskou Jižní armádou. Zbytek italských sil byl soustředěn v samostatném Cialdiniho \"IV. sboru\", který byl soustředěn v prostoru Bologna - Ferrara a měl po zahájení nepřátelství překročit dolní tok Pádu, obejít zleva rakouské pevnosti a přerušit spojení Rakušanů s Tyrolskem. Rozdělení armády a vytyčení dvou rozdílných směrů patrně pramenilo ze vzájemné nevraživosti velících italských generálů. U pruských poradců byla tato strategie vnímána se silnými rozpaky.\n\n20. června bylo Rakušanům doručeno vyhlášení války (respektive vypovězení příměří, protože po válce 1859 nebyla podepsána mírová smlouva) s tím, že nepřátelství vypukne za tři dny. 23. června ráno začaly italské sbory hlavní armády překračovat řeku Mincio.\n\nRakouská strana shromáždila v Benátsku asi 75 000 mužů rozdělených do tří armádních sborů (\"V.\", \"VII.\" a \"IX.\"). Císařská dvorní rada počítala s tím, že Jižní armáda zaujme obranu v pevnostním čtyřúhelníku a bude blokovat postup Italů na Tyrolsko. Do čela armády byl postaven arcivévoda Albrecht a jako náčelník štábu mu byl přidělen generálmajor Franz von John. Tato dvojice rychle opustila defenzivní strategii a naopak se rozhodla při prvním pohybu italských vojsk zaútočit. Albrecht vycházel ze zpráv svých agentů a správně předpokládal, že úder provede Mincijská armáda a svoji strategii tomu přizpůsobil.\n\nUž 14. června se Jižní armáda soustředila za řekou Adiží, což Italy jenom utvrdilo v tom, že protivník vyklízí prostor mezi řekami Mincio a Adiže. Ovšem ústup za Adiži byl jenom klamným manévrem. Ihned po vyhlášení nepřátelství byly rakouským sborovým velitelům vydány rozkazy k pochodu na budoucí bojiště. Albrechtův plán počítal s tím, že 22. června vyrazí celá armáda na pochod, projde Veronou, 23. června zaujme postavení severně od Italů překračujících řeku Mincio a 24. června jim vpadne do levého boku. Utajený přesun se i přes úmorné vedro italského léta zdařil až překvapivě snadno a většina jednotek Jižní armády dosáhla nástupního prostoru pro bitvu už 23. června dopoledne.\n\nItalské jednotky začaly překračovat Mincio už 23. června a za rozbřesku příštího dne v něm pokračovaly. Sestava byla zleva doprava následující: \"I. sbor\" generála Duranda (pěší divize 1, 2, 3 a 5), \"II. sbor\" generála Cuchiariho (pěší divize 4, 6, 10 a 19) a \"III. sbor\" generála Della Rocca (pěší divize 7, 8, 9 a 16 a Řadová jezdecká divize). Přechod probíhal v pohodové náladě, protože si italské velení stále nedokázalo představit, že by se někde poblíž nacházel nepřítel, navíc chystající se zaútočit.\n\nRakouská vojska soustředěná paralelně s Italy s mírně přesahujícím pravým křídlem byla připravena zaútočit podle arcivévodova plánu. Ten spočíval v tom, že ve středu jeho sestavy stojící \"VII. sbor\" podmaršálka Maročiče na sebe bude vázat střed italské sestavy, vlevo od něj stojící \"IX. sbor\" podmašálka Hartunga bude na začátku bitvy v záloze a posléze se stane čepem kolem kterého se bude točit rakouská sestava. Úplně na levém křídle se nacházelo rakouské Záložní jezdectvo, které mělo znepokojovat italský \"III. sbor\" a snažit se ho vylákat co možná nejdále na východ. K rozhodujícímu útoku byl určen \"V. sbor\" generála Rodicha a Záložní pěší divize generála Rupprechta na pravém křídle. \"V. sbor\" měl napadnout italské levé křídlo a zároveň měla Záložní pěší divize zaútočit přímo na jih mezi italský \"I. sbor\" a Mincio a ovládnout strategické mosty přes řeku. V tu chvíli by byla italská armáda zbavena možnosti ústupu a následný pohyb rakouské sestavy se Záložní pěší divizí na řece Mincio a čepem otáčení u \"IX. sboru\" by ji tlačil na východ a po částech ničil.\n\nBitva začala ve čtvrt na osm a to na místě, kde to arcivévoda rozhodně nečekal a hlavně nechtěl. Italský \"III. sbor\" přešel po půlnoci řeku Mincio a bez obtíží obsadil vesnici Villafranca. Dále kupředu poslal generál Della Rocca jen pár eskadron jezdeckého pluku Alessandria. Italští jezdci brzy narazili na předvoj rakouského Záložního jezdectva plukovníka Pulzeho. Jezdecké šarvátky se vyvíjely lépe pro Rakušany, ale Italové vždy dokázali ustoupit pod ochranu pěších divizí a dělostřelectva, což rakouské jezdce značně iritovalo. Když pak dal plukovník Pulz rozkaz plukovníku Rodakowskému, aby s jednou eskadronou hulánského pluku Trani č. 13 provedl průzkum, stalo se to čím bylo rakouské jezdectvo proslulé. Rodakowski seřadil celý pluk a vedl ho do útoku přímo na nejbližší čtverec italské pěchoty z brigády Parma. Útokem hulánů se nechal strhnout i císařův husarský pluk č. 1. a vyrazil také. Jezdcům se ve vražedné palbě podařilo rozbít několik čtverců 16. divize korunního prince Umberta a na několika místech proniknout až do italského týlu, kde vyvolali paniku. Následně se museli stáhnout a znovu projet mezi italskou pěchotou. Tento sebevražedný a zcela nesmyslný útok přežilo necelých 200 z 550 jezdců pluku Trani.\n\nBěhem jezdeckých bojů na levém křídle se rozhořel i netrpělivě očekávaný boj na opačné straně bojiště. Jednotky \"V. sboru\" a Záložní pěší divize konečně dorazily do výchozích prostor a zahájily svůj pokus odříznout Italy od možnosti ústupu. Ovšem brzy po zahájení útoku nastaly komplikace. Ukázalo se, že rakouská Záložní pěší divize je pro splnění svého úkolu příliš slabá, a to jak početně, tak kvalitou. Divize byla postavena narychlo a ne zrovna z prvořadých jednotek (pěší pluky Hohenlohe č. 17 a Degenfeld č. 36, hraničářský pluk Deutche-Banat, doplňovací prapory pluků IR 7 a IR 76 a myslivecké prapory č. 36 a 37). Při postupu k jihu narazila divize u vesnice Oliosi na postupující jednotky italského \"I. sboru\". Rozhořel se poněkud chaotický střetný boj, ve kterém se rychle projevila početní převaha Italů, navíc neustále posilovaných novými silami přicházejícími přes řeku. Jednalo se především o jednotky 5. divize generála Sirtoriho. Rakouská brigáda Benko byla rychle přečíslena a zatlačena až na hřeben hory Monte Cricol, kde se musela bránit zuřivým útokům jak jednotek 5. divize, tak časem i brigád Pisa a Forli od 1. divize.\n\nVeliteli \"V. sboru\" generálu Rodichovi, jehož jednotky zatím do boje příliš nezasáhly, začalo být jasné, že se u jeho souseda bitva na pravé straně nevyvíjí dobře. Pochopil, že Rupprechtova divize, místo aby postupovala na mosty přes Mincio, ustupuje. Rodich neváhal ani okamžik, brigádu Mörig si ponechal v záloze a zbylé dvě brigády vyslal na sever do pravého boku útočících Italů. V několik hodin trvajících krvavých bojích se jednotkám brigády Piret podařilo dobýt strategickou ves Oliosi. Když potom Bauerova brigáda odrazila na výšinách Feniletta protiútok brigád Brescia a Valtellina od 5. divize, byla situace na rakouském pravém křídle zachráněna. Minula bezprostřední hrozba, že bude Záložní pěší divize na Monte Cricol obklíčena, ale na nějaký její ofenzivní postup už nemohlo být ani pomyšlení.\n\nV době, kdy Záložní pěší divize bojovala o přežití na Monte Cricol, stál celý střed rakouské sestavy v klidu v okolí osady Sommacampagna. \"VII.\" a \"IX. sbor\" čekaly, až se Záložní pěší divize probije k Minciu a začne celý plánovaný pohyb rakouské sestavy na jihovýchod. V té době italský vrchní velitel La Marmora, překvapený tím, že obě jeho křídla narazila na nepřítele, přikázal granátnickým brigádám Brignoneho 3. divize obsadit výšiny nad Custozou a zajistit tak spojení mezi \"I. sborem\" vlevo a \"III. sborem\" vpravo. Podle tohoto rozkazu začali sardinští granátníci generála di Treville a lombardští granátníci prince Amadea obsazovat Monte Croce a Monte Torre. Tento pohyb zneklidnil podmaršálka Hartunga natolik, že neváhal porušit arcivévodovy rozkazy a na vlastní odpovědnost vyslal brigády Wecbeker a Böcker ze svého \"IX. sboru\" proti granátníkům. V těžkém terénu na úpatí Monte Croce a Torre se tak rozhořel urputný zápas, ve kterém měli navrch italští granátníci. Vojáci \"IX. sboru\" je nebyli schopni vytlačit z jejich obranných pozic a když už se tak stalo, byli granátníci připraveni dobýt ztracený prostor nazpět bodákovou ztečí.\n\nKdyž dal podmašálek Hartung rozkaz k útoku svého sboru, stála severně od něj na Monte Godi jedna brigáda detašovaná od \"VII. sboru\". Její velitel generál Scudier pochopil, že \"IX. sbor\" začíná útočit na Monte Croce a považoval za svoji povinnost postoupit vpřed a tím jednak podpořit jeho útok a jednak vykrýt jeho obnažený týl. Sotva ale jeho jednotky postoupily dál na západ na Monte Molimenti pochopil, že narazil na díru v italské obraně. Nezaváhal ani okamžik a hnal svoje muže stále dál přes řídkou clonu italských jednotek. Rakušané prorazili na Monte Arabica, na strmých svazích Monte Belvedere pobrali více než 350 zajatců a nakonec dvě roty pěšího pluku korunního prince Rudolfa vytlačily po tvrdém boji italské jednotky z Custozy a ves obsadily. Scudier se tak dostal hluboko do sestavy nepřítele a ovládl klíčové postavení celého bojiště. To už se ovšem kolem Custozy stahovaly italské posily. Odloučené jednotky sardinských a lombardských granátníků, zálohy Della Roccova \"III. sboru\" a 9. divize, kterou tam poslal osobně král. Generál Scudier naznal, že proti takové přesile nemá šanci vesnici udržet, navíc do jeho mužů neustále bily baterie z Monte Torre, a proto se rozhodl ustoupit bez boje. Přes Monte Molimenty se brigáda vrátila tam, odkud vyšla.\n\nKolem poledního se bitva vyvíjela jednoznačně lépe pro Italy. Generál Durando zastavil útočící rakouské pravé křídlo a zahnal ho do defenzivy. Granátníci úspěšně drželi Monte Croce i Toree a strategická Custoza byla dobyta zpět 9. divizí. Z Della Roccova \"III. sboru\" zatím do bojů zasáhla jen část jednotek a čerstvý \"II. sbor\" teprve překračoval řeku. V tu chvíli ale prokázal arcivévoda Albrecht nebývalou pružnost. Po konzultaci s Rodichem pochopil, že pravé křídlo nemá dost sil rozhodnout bitvu, opustil tedy nerealizovatelný plán a rozhodl se pro jiný. Cílem už nebylo italskou sestavu obejít, ale rozštípnout vedví. Vyčerpaní vojáci Záložní pěší divize a brigády Piret se vrhli do dalšího útoku, ale tentokrát jen proto aby umožnili \"V. sboru\" odpoutat se od nepřítele. Generál Rodich přeskupil svoje brigády do útočných kolon, ale tentokrát s nimi nevyrazil na západ k Minciu, ale na jih k výšinám Santa Lucia a Monte Belvedere nad Custozou. Generál Hartung dostal rozkaz aby se dál snažil dobýt Monte Croce a Monte Torre.\n\nVe stejnou dobu vyrazila spojka i k podmaršálkovi Maročičovi s rozkazem, aby do útoku na Custozu nasadil i poslední rakouské zálohy – brigády Töply a Welserheimb svého \"VII. sboru\". Tento rozkaz byl prakticky zbytečný, protože podmaršálek, sotva zpozoroval, že \"V. sbor\" mění směr útoku a řadí se proti Santa Lucii, pochopil kolik uhodilo a na vlastní odpovědnost nechal své brigády zaútočit směrem na Custozu. Když posel s rozkazem od arcivévody dorazil, útočily už Maročičovy jednotky na svahy Monte Arabica. Jednotky 9. italské divize, a to především 35. a 51 pluk a 34. pluk bersaglierů na Monte Belvedere, kladly statečný odpor, ale po celodenním boji už byli Italové vyčerpaní a náraz čerstvých Maročičových sil nevydrželi. Rakušané ovládli výšiny a po krátkém odpočinku, kolem půl páté, mohl začít společný útok \"V.\" a \"VII. sboru\" přímo proti Custoze. Italové se ve vesnici drželi statečně, ale když se v jejich týle objevil III. prapor pluku arcivévody Leopolda od \"V. sboru\" (který zabloudil během útoku na Monte Belvedere a teď šel za hlasem děl) rozhodli se zahájit ústup za řeku Mincio.\n\nJakmile se zhroutil italský střed, začalo kvapně ustupovat i levé křídlo a zanedlouho zahájil ústup za Mincio i \"III. sbor\" od Villafranky. Arcivévoda Albrecht původně uvažoval o pronásledování Italů, ale po konzultaci se sborovými veliteli od toho upustil, protože rakouští vojáci byli po celodenní bitvě v úmorném vedru zcela vyčerpaní. Navíc arcivévoda nechtěl dál riskovat svoje síly, protože správně předpokládal, že jich bude zapotřebí proti Prusku.\n\nItalské velení konsternované nenadálou porážkou ustoupilo až za hranice Benátska. La Marmora k sobě povolal od Pádu Cialdiniho sbor, ale přistoupit k jakékoliv ofenzivní akci se už neodvážil. Italská armáda postoupila do Benátska až poté, co se 5. července v pařížském \"Le Moniteur\" objevila zpráva, že František Josef I. podstoupil Benátsko Napoleonovi III. Ve stejnou dobu obdržel arcivévoda Albrecht zprávu o porážce rakouské armády u Hradce Králové a nikým neobtěžován zahájil přesun dvou svých sborů na obranu Vídně. V Itálii, tak zůstal pouze \"VII. sbor\", aby zabránil případnému postupu Italské armády do jižního Tyrolska.\n\n\n\n"}
{"id": "693101", "url": "https://cs.wikipedia.org/wiki?curid=693101", "title": "Matt Biondi", "text": "Matt Biondi\n\nMatthew Nicholas Biondi (* 8. října 1965, Moraga) je bývalý americký plavec. Je držitelem jedenácti olympijských medailí a členem Americké olympijské síně slávy a Mezinárodní plavecké síně slávy.\n\nNa začátku kariéry hrával závodně také vodní pólo, později se ale specializoval na rychlostní plavecké disciplíny. Úspěchy sbíral převážně na krátkých kraulařských tratích a ve štafetách, závodil i na motýlkařských tratích. Poprvé se prosadil jako člen americké štafety na olympijských hrách 1984 v Los Angeles, s níž získal svou první olympijskou medaili. V následujícím roce poprvé překonal světový rekord v závodě na 100 m volný způsob, když se časem 48.95 dostal jako první plavec pod hranici 49 sekund. Světový rekord v této disciplíně zlepšil ještě několikrát, jeho maximem byl čas 48,42 z roku 1988, který vydržel jako nejlepší světový čas šest let, než jej překonal Alexandr Popov.\nNa mistrovství světa v plavání 1986 získal čtyři individuální a tři štafetové medaile (z toho tři zlaté) a tento úspěch ještě vylepšil na olympijských hrách 1988 v Soulu. Tam vybojoval pět zlatých (z toho dvě individuální a tři ve štafetě), jednu stříbrnou a jednu bronzovou medaili. Stal se tak druhým nejúspěšnějším sportovcem her po východoněmecké plavkyni Kristin Ottové, která získala šest zlatých. Biondimu šestá zlatá z těchto her unikla jen těsně, když v závodě na 100 metrů motýlek podlehl Anthony Nestymu o jedinou setinu sekundy.\nPo olympiádě v Soulu se chvíli věnoval více vodnímu pólu, k rychlostnímu plavání se vrátil před mistrovstvím světa 1991 v Perthu. Tam se mu podařilo obhájit tituly na 100 m volný způsob i ve dvou štafetových závodech. Poslední velké závody absolvoval na olympijských hrách 1992. Tam byl členem dvou zlatých amerických štafet (v polohové závodil jen v rozplavbě), v individuálních závodech vybojoval stříbro na 50 metrů volný způsob. V jeho nejúspěšnější disciplíně 100 m volný způsob mu medaile unikla, skončil pátý.\nZiskem osmi zlatých olympijských medailí je historicky třetím nejúspěšnějším plavcem po Michaelu Phelpsovi a Marku Spitzovi.\n\n\n"}
{"id": "693102", "url": "https://cs.wikipedia.org/wiki?curid=693102", "title": "Jan Theobald Held", "text": "Jan Theobald Held\n\nJan Theobald Held, také Jan Děpold, pokřtěn Jan František Heldt, pseudonym Jan Orebský (11. listopadu 1770 Třebechovice pod Orebem – 30. června 1851 Praha), byl český lékař, skladatel a rektor Univerzity Karlovy.\n\nNarodil se v rodině lékaře v Třebechovicích pod Orebem. Od dětství projevoval mimořádné nadání. Školu navštěvoval již od čtyř let, a v osmi ho dal otec učit zpěvu a hře na housle k místnímu učiteli Janu Čížkovi. Již v deseti letech byl schopen hrát z listu i velmi obtížné skladby. Jak tehdy bylo zvykem, zpíval ve školním sboru i při bohoslužbách v kostele.\n\nOtec náhle zemřel, když bylo Janovi deset let a rodina upadla do bídy. Na další studia do Prahy mu pomohl vzdálený příbuzný, tehdy student práv, Josef Raab. Stal se zpěvákem ve fundaci kostela Matky Boží na Starém Městě pod vedením ředitele kůru Václava Praupnera a v křížovnickém chrámu u ředitele kůru Prokopa Traurmanna. Tak získal i vynikající hudební vzdělání. Vedle toho studoval na piaristickém gymnáziu a později jako stipendista na staroměstském gymnáziu. Studoval velice úspěšně. V páté třídě gymnázia byl prohlášen premiantem a dopracoval se stipendia až sto dvaceti zlatých. Za úspěchy v mnoha předmětech obdržel stříbrnou medaili. Kromě toho si i nadále přivydělával kostelním zpěvem a jako výtečný zpěvák byl zván do měšťanských a šlechtických domácností, takže byl schopen i finančně podporovat své sourozence.\n\nPo absolvování gymnázia v roce 1789 navštěvoval tříletý filosofický kurz na Univerzitě Karlově. Velmi těžce se rozhodoval kterým směrem se má jeho vzdělání dále ubírat. Velmi ho lákala dráha profesionálního hudebníka, ale nakonec se pod vlivem profesora estetiky Augusta Gottlieba Meissnera a svého bratra Ignáce rozhodl pro lékařskou dráhu. V té době v celé Praze působilo pouze okolo 60 doktorů medicíny a s Heldem v ročníku studovalo 6 studentů. Promoval 21. srpna 1797 a ihned byl přijat do nemocnice Milosrdných bratří. Brzy se stal primářem a v této nemocnici setrval po 30 let. Získal si pověst zázračného uzdravovatele, danou zřejmě jeho charismatem a lidským přístupem k pacientům. Radili se s ním nejslavnější lékaři té doby (Rust a Krombholz). Kromě práce v nemocnici měl tak i velikou soukromou praxi (v Praze v té době žila většina lékařů z výnosu své soukromé praxe). Proslulost získal i vyléčením známého českého buditele abbé Dobrovského. Za napoleonských válek, se jeho pacienty stali nejen vojáci, ale i ruská hraběnka, polský hrabě, anglický šlechtic a ruský generál Zwiliněv. Ve dvou dnech zorganizoval zřízení tří lazaretů a sám dojednával umístění nemocných v soukromí. Dokonce se raněným staral i o prádlo a potraviny.\n\nJeho vynikající pověst překročila hranice Prahy, byl jmenován dopisujícím členem c. a k. lékařské společnosti ve Vídni. Dočkalo se mu uznání i z akademických kruhů. Stal se profesorem lékařství na Karlově universitě, byl pětkrát zvolen děkanem lékařské fakulty a v letech 1826–1827 i rektorem Univerzity.\n\nVelké zásluhy měl i pro rozvoj psychiatrie. Během svého působení v pražském ústavu pro duševně nemocné u sv. Kateřiny zřídil pro nemocné knihovnu, čítárnu, hudební místnost, zavedl léčbu zaměstnáním, práce v dílnách a tělesná cvičení.\n\nHeld byl však v Praze populární nejen jako lékař. Byl znám jako vynikající společník, výborný zpěvák, hudebník a skladatel. Byl vítán v každé společnosti, nejen v domech měšťanů, ale i šlechticů. Ještě během studií mu jeho bratr Ignác věnoval anglickou kytaru a Jan se na ní údajně naučil hrát za půl hodiny. Tento nástroj v Praze tenkrát nikdo neznal a mladý Held se s ním stal velmi populární a byl vyhledáván i jako učitel hry na kytaru.\n\nJeho společenský život jej přivedl do společnosti představitelů českého národního obrození, jejichž ideály sdílel. V paláci Františka hraběte Šternberka se seznámil s českými časopisy \"Hlasatel český\" a \"Krok\" jakož i s muzejními časopisy, které vydával František Palacký a do nichž začal také přispívat. Jistým paradoxem je, že ačkoliv sám bojoval za rovnoprávné používání češtiny a němčiny na úřadech a školách, když bylo na univerzitě obsazováno místo profesora chirurgie, intervenoval přes své přátele na ministerstvu ve Vídni, aby na místo nebyl obsazován člověk české řeči neznalý, sám psal své práce i publicistické články výhradně německy. Ze svých příjmů však podporoval vše, co souviselo s rozvojem českého umění a české vědy. Hradil činnost mnoha českých ústavů a spolků. Pro třebechovické studenty např. založil nadaci na podporu vzdělání a městu Plzni přispěl velkým jměním na založení a činnost dětské opatrovny.\n\nNavštěvoval rád plesy, koncerty, akademie, divadelní představení, čaje a radovánky všeho druhu. Sám ve svých pamětech a dopisech přiznává, že jeho životem prošlo hodně krásných žen. Nikdy se však neoženil. Jeho největší láskou byla hraběnka Aloisie Příchovská. Byla to vzdělaná žena, o pět let starší, bohužel však vdaná. Od roku 1808 dokonce Held bydlel v jejím domě \"U zlaté hvězdy\" ve Spálené ulici. Jejich vztah trval 29 let a byl v pražských salonech předmětem veřejného pohoršení.\n\nV mládí se mu narodil nemanželský syn, ale kdo byla jeho matka, není známo.\n\nKromě příležitostných chrámových (byl mimo jiné i předsedou \"Spolku pro pěstování hudby církevní\") a klavírních skladeb, byl Held především skladatelem písní. Komponoval na texty české, německé i italské. Řada v nich vyšla tiskem. Tematický soupis skladeb sestavil Josef Milota, zůstal však v rukopise.\n\n\nVýznamná je jeho bohatá písemná pozůstalost (korespondence, deníky, zápisky) s množstvím materiálu, který se týká nejen lékařství, ale i historie a osobností českého národního obrození. Je uložena v Národním muzeu a v archivu města Třebechovice pod Orebem.\n\nPostava Jana Theobalda Helda vystupuje ve 2. díle Jiráskova F. L. Věka, ve kterém se oba vlastenci spřátelí. Objevil se i ve stejnojmenném seriálu, herecky ho zde ztvárnil Jaroslav Satoranský.\n\n\n"}
{"id": "693104", "url": "https://cs.wikipedia.org/wiki?curid=693104", "title": "Blatňák tmavý", "text": "Blatňák tmavý\n\nBlatňák tmavý (\"Umbra krameri\") je drobná červenohnědá, nepravidelně skvrnitá rybka se zaokrouhlenou ocasní ploutví, s postranní čárou tvořící na bocích světlý pás a s hlavou nahoře i po stranách šupinatou. Je dlouhý nejvýše 13 cm a žije ve slepých ramenech Dunaje od Vídně až po ústí, v dolním toku Dněstru a Prutu a v Blatenském a Neziderském jezeře. Má rád vody zarostlé vodním rostlinstvem, jako např. zavlažovací kanály, tůně a stará ramena řek. Dožívá se jen 2 let. Potravou blatňáka jsou drobní planktonní korýši a benthičtí živočichové.\n\n"}
{"id": "693105", "url": "https://cs.wikipedia.org/wiki?curid=693105", "title": "Pereire – Levallois (stanice RER v Paříži)", "text": "Pereire – Levallois (stanice RER v Paříži)\n\nPereire – Levallois je nádraží příměstské železnice RER v Paříži, které se nachází v 17. obvodu na \"Boulevardu Pereire\". Slouží pro linku RER C. Podzemním tunelem je propojen se stanicí Pereire, kde je možné přestoupit na linku 3 pařížského metra. V roce 2005 činil počet denních pasažérů 15 000-50 000 a vlaků 150-250.\n\nNádraží bylo uvedeno do provozu 2. května 1854 pod názvem \"Courcelles – Levallois\" při otevření linky z nádraží Saint-Lazare do Auteuil. Dne 25. března 1869 při zprovoznění železnice Petite Ceinture ležela stanice na křižovatce obou linek a v rámci výstavby spojení do stanice Boulainvilliers v 90. letech 19. století bylo kolejiště rozšířeno na čtyři koleje. V roce 1934 byla na trati Petite Ceinture ukončena osobní doprava a v roce 1985 částečně na trati Auteuil, takže nádraží poté sloužilo jen pro vlaky na úseku Pont-Cardinet – Auteuil. Následovala kompletní modernizace celé trati. Především kvůli snížení hlučnosti v okolní zástavbě byla zahloubená trať zakryta deskami, na kterých byly instalovány tenisové kurty a kavárny apod., takže nástupiště ve stanici se dnes nachází v podzemí.\n\nObnovená trať byla otevřena 25. září 1988 a při té příležitosti se změnil i název nádraží na \"Pereire – Levallois\" podle ulice, ve které se nachází a podle města Levallois-Perret, které s Paříží sousedí. Nádraží bylo konečnou na spojnici do stanice Pont-Cardinet. Tato třetí kolej se nevyužívá od 5. července 1996, kdy byl tento úsek nahrazen autobusovými spoji.\n\nV listopadu 2006 byl předložen návrh na rozšíření linky RER E tunelem do La Défense se zastávkou a přestupem na Pereire – Levallois. Druhá varianta je křížení obou tratí v sousední stanici Neuilly – Porte Maillot. Toto druhé řešení je dnes pravděpodobnější.\n\n"}
{"id": "693108", "url": "https://cs.wikipedia.org/wiki?curid=693108", "title": "Hrouzek obecný", "text": "Hrouzek obecný\n\nHrouzek obecný (\"Gobio gobio\") je malá kaprovitá ryba s protáhle vřetenovitým tělem, dosti velkými šupinami a krátkou hřbetní a řitní ploutví. Má hnědavý hřbet s tmavými skvrnami, na bocích má fialové až modré skvrny, ústa má spodní. U úst vyrůstají dva malé vousky, které nataženy dozadu nedosahují k oku. Hrdlo je holé, bez šupin. Žije při dně ve všech typech vod. Tře se v květnu a v červnu, jikry klade do mělčin na kamenech a rostlinách. Mláďata se zdržují v hejnech. Žije v celé Evropě s výjimkou Pyrenejského poloostrova, jižnějších oblastí Itálie (v povodí Pádu), Řecka, Norska, severního Švédska, Finska a Skotska. Je oblíbenou rybou pří nástraze na dravce. Dorůstá nejvýše 15 cm.\n\nHřbetní ploutev má dva až tři tvrdé paprsky a 6 – 8 měkkých větvených paprsků, řitní ploutev dvě nebo tři tvrdé a 5 – 7 měkkých větvených paprsků. V postranní čáře je 38 až 45 šupin.\n\nMá protáhlé válcovité tělo s hranatou hlavou, spodní ústa s jedním párem vousků – nedosáhnou na zadní okraj oka, nahnědlé boky s modrofialovými skvrnkami, výrazné skvrnky na ploutvích, na ocasní ploutvi jsou skvrnky rozptýleny nebo tvoří více než dvě řady. Hrdlo je pokryté šupinami.\n\nPotravu si hrouzci hledají na dně a při jejím sběru prohledávají svými spodními ústy škvíry mezi kameny nebo víří a převracejí písek. Aktivní jsou hlavně přes den.\n\nŽiví se především drobnými živočichy jako jsou larvy chrostíků, jepic a pakomárů, nítěnky, drobní vodní korýši (např. blešivec) apod. Místy se zvedají i do sloupce a loví plankton (perloočky). Kromě vodních organismů byl v jejich žaludcích nalezen i detrit a omezený podíl rostlinné složky.\n\n"}
{"id": "693115", "url": "https://cs.wikipedia.org/wiki?curid=693115", "title": "Neuilly - Porte Maillot (stanice RER v Paříži)", "text": "Neuilly - Porte Maillot (stanice RER v Paříži)\n\nNeuilly – Porte Maillot je nádraží příměstské železnice RER v Paříži, které se nachází v 17. obvodu na křižovatce ulic \"Boulevard Pereire\" a \"Boulevard Gouvion-Saint-Cyr\". Slouží pro linku RER C. Podzemním tunelem je propojeno se stanicí Porte Maillot, kde je možné přestoupit na linku 1 pařížského metra. V roce 2004 činil počet denních pasažérů 7 500-15 000 a vlaků 150-250.\n\nNádraží bylo otevřeno 2. května 1854 jako jedna ze stanic na trati do Auteuil. Tato linka byla uzavřena 6. ledna 1985 kvůli následné rekonstrukci. Znovuotevření proběhlo 25. září 1988, když zde byla zprovozněna linka RER C a vybudován přestup na linku metra.\n\nZvažuje se zde přestup na linku RER E od roku 2020 v rámci prodloužení RER E směrem do La Défense, neboť kapacity linky RER A a linky 1 metra jsou již zejména ve špičce omezené.\n\nDalší spojení Paříže se čtvrtí zvýší dostupnost a usnadní plánovaný projekt měst Paříže a Neuilly-sur-Seine na revitalizaci osy \"Avenue de la Grande Armée\" – \"Porte Maillot\" – \"Avenue Charles de Gaulle\".\n\n"}
{"id": "693116", "url": "https://cs.wikipedia.org/wiki?curid=693116", "title": "Manfred Bierwisch", "text": "Manfred Bierwisch\n\nManfred Bierwisch (* 28. července 1930, Halle) je německý lingvista.\nBierwisch studoval germanistiku u Theodora Fringse, Ernsta Blocha a Hanse Mayera na univerzitě v Lipsku. V roce 1952 byl zatčen a odsouzen na 18 měsíců za ilegální držení několika výtisků západoberlínských novin. Po 10 měsících byl propuštěn a dále pokračoval ve studiu. Promoval v Lipsku v roce 1961.\n\nRoku 1956 nastoupil jako asistent na Institut německého jazyka a literatury na Německé akademie věd v Berlíně (DAW) a v roce 1985 se zde stal profesorem lingvistiky. Po sjednocení Německa působí v Max-Planckově společnosti na Humboldtově univerzitě v Berlíně.\n\nSe svou ženou Judith Macheiner žije ve Wilmersdorfu v Berlíně.\n\nBěhem své kariéry se věnoval především fonologii, morfologii, syntaxi a sémantice. Spolu s Uwe Johnsonem z originálu přeložil a převyprávěl \"Píseň o Nibelunzích\" (\"Das Nibelungenlied\").\n\n"}
{"id": "693118", "url": "https://cs.wikipedia.org/wiki?curid=693118", "title": "Morfolin", "text": "Morfolin\n\nMorfolin (1-oxa-4-azacyklohexan nebo 1,4-oxazinan) je heterocyklická organická sloučenina obsahující aminovou a \"ether\"ovou funkční skupinu. Díky aminu je zásadou; její konjugovaná kyselina se nazývá morfolinium. Příkladem neutralizace morfolinu je reakce s kyselinou chlorovodíkovou, čímž vzniká sůl morfoliniumchlorid.\n\nMorfolin může být produkován dehydratací diethanolaminu s kyselinou sírovou.\n"}
{"id": "693119", "url": "https://cs.wikipedia.org/wiki?curid=693119", "title": "Mohammed Abdou", "text": "Mohammed Abdou\n\nMohammed Abdu nebo Mohammed Abdo (* 12. června 1949 Jizan) (arabsky محمد عبده عثمان العسيري) je jeden z nejvýznamnějších zpěváků na Arabském poloostrově. Své skladby nahrává v nahrávacím studiu Rotana.\n\nMohammed Abdu vyrůstal v chudé rodině a v šesti letech jako sirotek. Svou kariéru začal v šedesátých letech a o něco později začal zpívat v rádiu v programu Baba Abbas. Nadání Mohammeda si všiml známý Saúdský Arabský básník Taher Zmkhcri. Poté co se vrátil z koncertů zpátky do Arábie se setkal s mnoha básníky a hudebníky jako je Tarek Abdel-Hakim. Před začátkem televizního vysíláni v roce 1967 došlo ke spolupráci s tehdejším korunním princem Saúdské Arábie Abdullahem Al Faisalem. V sedmdesátých letech slavil mnoho úspěchů v divadlech v radě zemí jako např. Kuvajt, Katar, SAE. Po mnoha úspěchů začal spolupracovat s kuvajtským básníkem Fail Abdul Jalil a skladatelem Josephem Muhannem. V roce 1976 cestoval po Jemenu a v městě San'á zpíval před Jemenským publikem. Byl na vrcholku slávy. Mezi roky 1989 až 1997 nebyl viděn nikde na koncertech hned z několika důvodů. Složil nad 200 skladeb.\n"}
{"id": "693120", "url": "https://cs.wikipedia.org/wiki?curid=693120", "title": "Kamil Majerník", "text": "Kamil Majerník\n\nKamil Majerník (* 25. října 1943) je bývalý slovenský fotbalový obránce a reprezentant Československa. Po skončení aktivní kariéry působil jako trenér.\n\nV československé reprezentaci odehrál v letech 1967–1970 čtyři utkání, šestkrát startoval v juniorské reprezentaci. V lize odehrál 257 utkání a dal 15 gólů. Hrál za Spartak Trnava (1961–1967, 1968–1975) a Duklu Praha (1967–1968). S Trnavou se stal čtyřikrát mistrem Československa (1969, 1971, 1972, 1973). Dvakrát získal též Československý pohár (1967, 1971). 23x startoval v evropských pohárech. Po skončení ligové kariéry v Trnavě přestoupil do Seredě.\n\n\n\n"}
{"id": "693123", "url": "https://cs.wikipedia.org/wiki?curid=693123", "title": "Even Jisra'el", "text": "Even Jisra'el\n\nEven Jisra'el (: אבן ישראל, doslova \"Kámen Izraele\") je městská čtvrť v centrální části Jeruzaléma v Izraeli.\n\nJe součástí širšího zastavěného distriktu zvaného Lev ha-ir (\"Střed města\"), který zaujímá centrální oblast Západního Jeruzaléma. Leží v nadmořské výšce cca 800 metrů, cca 1,5 kilometru západně od Starého Města. Soustřeďuje se okolo ulice \"Rechov Agrippas\" a třídy \"Derech Jafo\". Na západě sousedí s menšími obytnými soubory v rámci čtvrtě Nachla'ot. Populace čtvrti je židovská.\n\nVýstavba Even Jisra'el začala v roce 1875. Jde o jedno z nejstarších židovských předměstí, která tehdy vyrůstala v rámci hnutí Útěk z hradeb na předměstí Jeruzaléma. Finance na její zbudování poskytli soukromí sponzoři z řad Židů působích při synagoze CHurva v Starém Městě. Založení nové čtvrti mělo být podle nich krokem k uspíšení příchodu mesiáše. Tři ze zakladatelů se zároveň podíleli i na zřízení čtvrtě Nachalat Šiv'a. Byli jimi Josef Rivlin, Bejniš Salant a Arje Leib. Domy byly postaveny na půdorysu pravoúhlého nádvoří tak, aby obyvatelům byla zaručena bezpečnost. Na nádvoří byla společná studna, koupelna a obecní pec. Žilo tu 53 rodin, z čehož byl odvozen název čtvrti, protože v hebrejštině číslu 53 odpovídá slovo Even. Do roku 1916 vzrostl počet obyvatel na 152 rodin. V současnosti se mnoho zdejších domů proměnilo na obchody a restaurace. Hlavní ulice byla vyhlášena pěší zónou.\n\n"}
{"id": "693129", "url": "https://cs.wikipedia.org/wiki?curid=693129", "title": "SK Libeň", "text": "SK Libeň\n\nSK Libeň byl český fotbalový klub z Prahy, který vznikl roku 1903 a zanikl roku 1951 sloučením se Spartou Praha, která se však k výsledkům dosaženým SK Libeň nehlásí a nezapočítává je do svých statistik. SK Libeň byl tradičním účastníkem zejména meziválečných ligových soutěží, hrál 1. ligu sedm ročníků (1925, 1925/26, 1928/29, 1932/33, 1938/39, 1940/41, 1946/47), a to s bilancí 130 zápasů, 23 výher, 13 remíz, 94 proher, skóre 194-494.\n\nZdroj: \n\n\nZdroj: \n\n"}
{"id": "693130", "url": "https://cs.wikipedia.org/wiki?curid=693130", "title": "Sloppy Seconds", "text": "Sloppy Seconds\n\nSloppy Seconds je americká punková hudební skupina, ovlivněná Ramones, pocházející z Indianapolis v Indianě, která hraje od poloviny 80. let.\n\nUpozornili na sebe undergroundovými hity „Come Back, Traci“ (o nezletilé pornoherečce Traci Lords), „I Wanna 'em Dead“ nebo „So Fucked up“. Skupina zpívá o takových tématech, jako je pornografie, klasické horory, staré televizní pořady, komiksy, alkohol nebo jídlo. Sami jsou citováni jako hrdí na to, že jsou tlustí, opilí a hloupí. Jejich jméno je slangový termín pro stav, kdy muž má pohlavní styk s jinou osobou, která již obdržela sperma jiného muže v příslušném otvoru.\n\nJejich písně se objevily v nezávislém horroru Sick Girl (2007). O rok později, v roce 2008, skupina vydala zatím poslední album \"Endless Bummer\", první po deseti letech.\n\nK 20. výročí vydání alba \"Destroyed\" vyšla v roce 2010 jeho reedice s deseti bonusovými stopami.\n\n\nMezi bývalé členy patří například Danny \"Roadkill\" Thompson, alias \"Dr. Roadkill\".\n\n\n"}
{"id": "693132", "url": "https://cs.wikipedia.org/wiki?curid=693132", "title": "Dagmar Šimková", "text": "Dagmar Šimková\n\nDagmar Šimková (23. května 1929 Písek, Československo – 24. února 1995 Perth, Austrálie) byla politickou vězeňkyní československého komunistického režimu. Roku 1952 byla zatčena v souvislosti s ukrýváním dvou vojenských zběhů a v politickém procesu odsouzena na 15 let. Vězněna byla až do roku 1966. Mimo jiné v Pardubicích, Želiezovcích a v Opavě. Roku 1968 se podílela na založení organizace K-231 a po okupaci Československa emigrovala do Austrálie. V exilu byla zapojena do činnosti organizace Amnesty International, vystudovala dvě vysoké školy, mimo jiné se věnovala umění a terapeutické práci ve věznici. Svou vězeňskou zkušenost zachytila v autobiografické publikaci \"Byly jsme tam taky\".\n\nOtec Dagmar byl bankéř Jaroslav Šimek. Pro svou rodinu nechal postavit vilu v Písku. Jako mladá dívka si oblíbila jazz, tanec a step, tančit chodila zejm. do písecké kavárny \"Bílá růže\", studovala na píseckém gymnáziu. V roce 1945 jí otec tragicky zemřel. \n\nV roce 1948 se Dagmar Šimková chtěla nechat zapsat na pražskou filozofickou fakultu, kvůli „buržoaznímu původu“ ale nemohla studovat. V roce 1950 navíc emigrovala do Austrálie její o šest let starší sestra Marta. Do rodinné vily jim úřady nastěhovaly cizí lidi, s matkou mohly využívat jedinou místnost.\n\nDagmar byla zatčena v říjnu 1952, když jí bylo 23 let. Roznášela totiž letáky, které zesměšňovaly Klementa Gottwalda a Antonína Zápotockého. Ukryla také dva vojenské zběhy, kteří směřovali na Západ, a podle soudu navíc ovlivňovala druhé lidi. V říjnu 1954 byla odsouzena k osmi letům vězení. Prokurátor se odvolal a vrchní soud trest zvýšil na 15 let. \n\nBěhem věznění se stala její velkou bolestí skutečnost, že brzy byla na 11 let odsouzena i její matka (propuštěna byla po sedmi letech). Majetek rodiny propadl státu.\n\nVe vězení kvůli své víře odmítala v neděli pracovat, za což se mnohokrát ocitla v tzv. korekci, na samotce, kde vězňové dostávali jídlo jen každý třetí den. Když byla vězněna v Želiezovcích, podařilo se jí utéct. Druhý den však byla dopadena a k původnímu trestu pak dostala tři roky navíc.\n\nZ vězení se nakonec dostala po 14 letech, 28. dubna 1966, kdy jí bylo 37 let. Bydlela pak v jedné místnosti s matkou v přiděleném bytě a stát jí z platu vydělaného v sodovkárně strhával peníze za neděle, které ve vězení neodpracovala. V březnu 1968 se podílela na založení sdružení politických vězňů K 231. Téhož roku s matkou emigrovala do Austrálie, kde žila její sestra. Vystudovala tam dvě vysoké školy, dějiny umění a sociální práci. Pracovala jako výtvarnice, ale také jako kaskadérka u filmu nebo modelka. Spolupracovala s Amnesty International, usilovala o lepší podmínky v místních věznicích, v nichž pracovala i jako terapeutka.\n\nPo roce 1989 navštívila Česku republiku, zajela se podívat do rodinné vily v Písku, kterou našla zdevastovanou.\n\nZemřela na rakovinu ve věku 65 let, je pochována v Perthu.\n\n\nNa počest Dagmar Šimkové byla pojmenována lávka přes řeku Otavu v Písku postavená v roce 2018. Autorem lávky je písecký rodák architekt Josef Pleskot.\n\n\n"}
{"id": "693133", "url": "https://cs.wikipedia.org/wiki?curid=693133", "title": "Zichron Achim", "text": "Zichron Achim\n\nZichron Achim (: זיכרון אחים) je městská čtvrť v centrální části Jeruzaléma v Izraeli. \n\nJe součástí širšího zastavěného distriktu zvaného Lev ha-ir (\"Střed města\"), který zaujímá centrální oblast Západního Jeruzaléma a v jeho rámci tvoří spolu s dalšími menšími obytnými soubory podčást zvanou Nachla'ot. Nachází se v prostoru vymezeném ulicemi \"Becalel\", \"Usiškin\", \"ha-Madregot\" a \"Šabazi\", nedaleko od obytných souborů Nachalat Achim a Ša'arej Chesed. Leží v nadmořské výšce cca 800 metrů, cca 2 kilometry západně od Starého Města. Populace čtvrti je židovská.\n\nČtvrť Zichron Achim vznikla roku 1934. Založili ji Židé původem z Turecka.\n\n \n"}
{"id": "693135", "url": "https://cs.wikipedia.org/wiki?curid=693135", "title": "Zichron Tuvja", "text": "Zichron Tuvja\n\nZichron Tuvja (: זכרון טוביה) je městská čtvrť v centrální části Jeruzaléma v Izraeli.\n\nJe součástí širšího zastavěného distriktu zvaného Lev ha-ir (\"Střed města\"), který zaujímá centrální oblast Západního Jeruzaléma a v jeho rámci tvoří spolu s dalšími menšími obytnými soubory podčást zvanou Nachla'ot. Rozkládá se na ploše vymezené ulicemi \"Agrippas\", \"Becalel\", \"Šilo\" a \"Ezra Rafa'el\". Centrem čtvrti je ulice \"Zichron Tuvja\". Na severu hraničí s čtvrtí Machane Jehuda. Leží v nadmořské výšce cca 800 metrů, cca 2 kilometry západně od Starého Města. Populace čtvrti je židovská.\n\nByla založena roku 1890 coby malé židovské předměstí budované jako mnoho dalších v rámci hnutí Útěk z hradeb. Šlo o malý obytný soubor soustředěný okolo jedné centrální ulice. Název je odvozen od biblického citátu z knihy Žalmů 145,7: „\"Budou šířit vše, co připomíná tvoji velkou dobrotivost, budou jásat, jak jsi spravedlivý\".“\n\n"}
{"id": "693137", "url": "https://cs.wikipedia.org/wiki?curid=693137", "title": "Arnošt Ludvík Hesenský", "text": "Arnošt Ludvík Hesenský\n\nArnošt Ludvík V. Hesenský (25. listopad 1868, Darmstadt – 9. října 1937, Langen) byl v letech 1892 až 1918 posledním velkovévodou hesenským.\n\nJako milovník a mecenáš umění se zasloužil o vznik Darmstadtské umělecké kolonie, jejíž hlavní osobností byl do své předčasné smrti architekt Joseph Maria Olbrich. Podle jeho návrhu vznikly na vyvýšenině Mathildenhöhe výzamné secesní stavby, mimo jiné i společný ateliér známý jako Ernst-Ludwig-Haus.\n\nByl čtvrtým dítětem/prvním, nejstarším synem předchozího velkovévody Ludvíka IV. a jeho manželky, britské princezny Alice, dcery královny Viktorie. Byl starším bratrem ruské carevny Alexandry Fjodorovny, manželky cara Mikuláše II.\n\n19. dubna 1894 si v Koburgu Arnošt Ludvík vzal za ženu svou sestřenici britskou princeznu Viktorii Melitu. Svatba se uskutečnila za účasti vysoké šlechty celé Evropy – přítomni byli např. britská královna Viktorie i oba bratranci nevěsty, budoucí ruský car Mikuláš II. a německý císař Vilém II. Manželství nebylo šťastné, Viktoriino srdce bylo zadané jinde a Arnošt Ludvík neměl zájem o ženy, tedy ani o svou manželku. Viktorie Melita se s Arnoštem Ludvíkem rozvedla v roce 1901, poté, co porodila mrtvé dítě; důvodem rozvodu byl nepochybně především vztah Viktorie k bratranci, ruskému velkoknížeti Kirillu Vladimiroviči, jenž byl její první láskou a jehož si posléze vzala; je však otázka, zda by tento důvod byl v tehdejší době dostatečně silný, kdyby v pozadí nestála homosexualita Arnošta Ludvíka. Z jejich manželství nicméně vzešly dvě děti:\n\nArnošt Ludvík se znovu oženil v Darmstadtu 2. ledna 1905 s princeznou Eleonorou zu Solms-Hohensolms-Lich (1871—1937), s níž měl dva syny:\n\n"}
{"id": "693138", "url": "https://cs.wikipedia.org/wiki?curid=693138", "title": "Ján Andrejkovič", "text": "Ján Andrejkovič\n\nJán Andrejkovič (* 17. července 1934) je bývalý slovenský fotbalista, útočník a obránce, reprezentant Československa. V československé reprezentaci odehrál roku 1958 jedno utkání (přátelský zápas se Sovětským svazem), dvakrát startoval v B mužstvu, jednou v juniorské reprezentaci. V lize odehrál 152 utkání a dal 16 gólů. Hrál za Dynamo Praha (Slavii) (1953–1958, 1960–1961) a Slovan Bratislava (1958–1960). \n\n\n"}
{"id": "693141", "url": "https://cs.wikipedia.org/wiki?curid=693141", "title": "Zichron Ja'akov (Jeruzalém)", "text": "Zichron Ja'akov (Jeruzalém)\n\nZichron Ja'akov (: זכרון יעקב‎, doslova \"Ja'akovův památník\") je městská čtvrť v centrální části Jeruzaléma v Izraeli.\n\nJe součástí širšího zastavěného distriktu zvaného Lev ha-ir (\"Střed města\"), který zaujímá centrální oblast Západního Jeruzaléma a v jeho rámci tvoří spolu s dalšími menšími obytnými soubory podčást zvanou Nachla'ot. Rozkládá se na ploše vymezené ulicemi \"Elijahu Salman\", \"Becalel\" a \"Hacham Šalom\". Na severu hraničí s čtvrtí Zichron Josef, na východě s čtvrtí Nachalat Achim. Leží v nadmořské výšce cca 800 metrů, cca 2 kilometry západně od Starého Města. Populace čtvrti je židovská.\n\nVznikla roku 1937 na pozemcích vykoupených od nedaleké arabské vesnice Lifta. Původními obyvateli byli židovští přistěhovalci z Kurdistánu.\n\n"}
{"id": "693142", "url": "https://cs.wikipedia.org/wiki?curid=693142", "title": "Seznam děl Jana Kotěry", "text": "Seznam děl Jana Kotěry\n\nSeznam děl Jana Kotěry, sestavený podle monografií z let 1958 a 2001 s přihlédnutím k dalším zdrojům.\n\nzdroj: \nNíže uvedená literatura - přes veškerou snahu autorů - obsahuje některé chyby v uvedení katastrálních území, čísel popisných, adres, vročení apod. Proto prosím pečlivě ověřte správnost údajů, než přistoupíte k opravám článku podle některé literatury!\n"}
{"id": "693146", "url": "https://cs.wikipedia.org/wiki?curid=693146", "title": "Zámek Ferrières", "text": "Zámek Ferrières\n\nZámek Ferrières (\"Château de Ferrières\") je francouzský zámek, který nechal postavit v letech 1855 až 1859 baron Jacob de Rothschild. Rothschildské vlastnictví zámku Ferrières bylo předáno v mužské linii podle zásady prvorozenství. Jedná se o zdaleka největší a nejluxusnější zámek ve Francii z 19. století, je dosažitelný z rue Rucherie v Ferrières-en-Brie v departmentu Seine-et-Marne asi 26 km východně od Paříže.\n\nZámek navrhl britský architekt Joseph Paxton. Inspirací pro návrh Ferrières byl Mentmore Towers v Buckinghamshire v Anglii, který Paxton postavil pro bratrance barona Jamese Mayera Amschela de Rothschild. Po spatření Mentmore baron James pozval Paxtona a požádal ho: „Udělejte mi Mentmore, ale dvakrát tak velké“.\n\nByl postaven v novorenesančním slohu, inspirovaném italskou renesanční architekturou se čtvercovými věžemi v každém rohu. Ústřední hala je dlouhá 120 stop (37 m) a vysoká 60 stop (18 m), střecha je prosklená. Sochařské práce byly provedeny pod vedením Charlese Henryho Josepha Cordiera a dekorativní malby pod dohledem Eugène Lami. Masivní knihovna čítá více než 8 000 svazků. Vzhledem k tomu, že byl zámek již navrhován pro opulentní zábavu, bylo důležité, aby kromě soukromých apartmánů Rothschilda, bylo zde dostatek apartmánů pro hosty. Těch zde mohlo pobývat až 80. Ferrières byl slavnostně otevřen 16. prosince 1862 za účasti Napoleona III.\n\nBaron James získal velkou sbírku uměleckých děl, a sochy zdobí řadu zámeckých pokojů. Nacházejí se zde díla, jejichž autory byli Alexandre Falguière, Antonio Corradini či René de Saint-Marceaux.\n\nBěhem prusko-francouzské války (1870–1871) byl zámek zabaven Prusy a jednali zde Otto von Bismarck, kancléř Severoněmeckého spolku, a francouzský ministr zahraničních věcí, Jules Favre. Němci opět obsadili zámek během okupace Francie ve druhé světové válce a v této době také vyplenili jeho obrovské sbírky umění. Zámek zůstal prázdný až do roku 1959, kdy se Guy de Rothschild a jeho druhá manželka, Marie-Hélène de Zuylen van Nyevelt, pustili do renovace. Díky jejich úsilí se zámek opět stal místem, kde se setkávala na večírcích evropská šlechta či hollywoodské filmové hvězdy. V roce 1975 Guy de Rothschild a jeho manželka charitativně darovali zámek Kancléřství pařížských univerzit, a ten je nyní otevřen pro veřejnost s možností prohlídek a speciálních akcí.\n\nNa zámku byly natočeny některé scény z filmu Romana Polanského \"Devátá brána\" (2000).\n\n"}
{"id": "693147", "url": "https://cs.wikipedia.org/wiki?curid=693147", "title": "Plurix", "text": "Plurix\n\nPlurix je unixový operační systém vyvinutý v Brazílii na počátku 80. let 20. století. Byl vyvinut na Federální univerzitě v Rio de Janeiro (UFRJ), v jejím elektronickém počítačovém centru (NCE). Jeho vývoj již dále nepokračuje.\n"}
{"id": "693148", "url": "https://cs.wikipedia.org/wiki?curid=693148", "title": "Bitva u Custozy", "text": "Bitva u Custozy\n\nBitva u Custozy je název dvou střetnutí ve kterých se utkalo Rakouské císařství se státy usilujícími o sjednocení Itálie. \n"}
{"id": "693159", "url": "https://cs.wikipedia.org/wiki?curid=693159", "title": "AEGON Championships 2011", "text": "AEGON Championships 2011\n\nTenisový turnaj ATP AEGON Championships 2011 se konal ve dnech 6. – 13. června v britském hlavním městě Londýně venku na travnatém povrchu jako součást kategorie ATP World Tour 250 series. Odměny činily 750 000 EUR.\n\nV závorce je kolo, ve kterém hráč vypadl. Prvních osm nasazených hráčů má v 1. kole volný los.\n\nNásledující hráči získali divokou kartu do hlavního turnaje:\n\nNásledující hráči se do hlavního turnaje probojovali z kvalifikace:\n\nVšechny nasazené páry mělyvolný los do druhého kola.\n\n"}
{"id": "693162", "url": "https://cs.wikipedia.org/wiki?curid=693162", "title": "Pozemní stavby", "text": "Pozemní stavby\n\nPozemní stavby lze obecně definovat jako stavby domů, budov, hal a objektů, jejichž větší část je umístěna na zemském povrchu.\n\nZákladním cílem veškeré činnosti v oblasti navrhování a realizace staveb pozemního stavitelství musí být vytvoření kvalitního prostředí pro účel, pro který je daný objekt navrhován, přičemž kvalita by měla být zajištěna po dobu celé předpokládané životnosti objektu. Znamená to vytvoření provozně promyšlené a estetické architektonické formy objektu, která bude splňovat veškeré požadavky na vnitřní prostředí a urbanistické a ekologické požadavky vzhledem k okolí objektu. Aby bylo možné dosáhnout uvedeného cíle, je třeba splnit řadu požadavků a skloubit je v konstrukčním řešení tak, aby byly všechny složky harmonicky vyváženy. K tomu je zapotřebí navrhnout konstrukci po technické stránce splňující konstrukčně statické požadavky, stavebně fyzikální požadavky, požadavky architektonické, ekologické požadavky, požadavky protipožární ochrany, ...\n\nPozemní stavby lze rozdělit do následujících skupin a podskupin\n"}
{"id": "693165", "url": "https://cs.wikipedia.org/wiki?curid=693165", "title": "Yalta rallye 2011", "text": "Yalta rallye 2011\n\nYalta rallye 2011 byla čtvrtou soutěží šampionátu Intercontinental Rally Challenge 2011, která byla pořádána ve dnech 2. až 4. června. Vítězem se stal Juho Hänninen s voze Škoda Fabia S2000.\n\nPrvní zkoušku vyhrál Thierry Neuville s vozem Peugeot 207 S2000, který byl druhý na druhém testu a po první etapě vedl. Na druhém místě se držel další jezdec Peugeotu Guy Wilks a třetí Patrik Sandell s další Škodovkou. Jan Kopecký byl na sedmé pozici. Hänninen dojel dvakrát třetí, ale dostal penalizaci deset sekund za předčasný start. \n\nV druhé etapě získal Neuville další dvě vítězství. V pátém testu ale po chybě vyjel mimo trať a v šestém měl defekt, což jej odsunulo na šesté místo. Na čelo soutěže se posunul Bryan Bouffier, který měl prolémy se spojkou. Hänninen zvítězil na dalších dvou úsecích a posunul se před Bouffiera. Na třetí pozici byl Kopecký, který jednou vyjel mimo trať a unikal mu olej z posilovače. Defekty postihly Andrease Mikkelsena, Wilkse a Sandella. Problémy měl i tým Proton Motorsport, když Per-Gunnar Andersson musel odstoupit.\n\nHänninen udržoval před Bouffierem náskok, který v cíli činil 11 sekund. Serii nejrychlejších zajížděli Mikkelsen a Kopecký, kteří bojovali o třetí pozici. Mikkelsen snahu přehnal a naboural do stromu. Na dalších pozicích skončili Wilks, Neuville a Toni Gardemeister.\n\n"}
{"id": "693171", "url": "https://cs.wikipedia.org/wiki?curid=693171", "title": "Seznam zápasů československé a německé hokejové reprezentace", "text": "Seznam zápasů československé a německé hokejové reprezentace\n\nPoznámky k utkáním:\n"}
{"id": "693174", "url": "https://cs.wikipedia.org/wiki?curid=693174", "title": "Direkcionalita", "text": "Direkcionalita\n\nMolekuly nukleových kyselin (DNA, RNA) i bílkovin jsou tzv. direkcionalizované, což znamená, že se v jejich chemické struktuře vyskytuje směrovitost od jednoho konce biopolymeru k druhému. Je to důsledek průběhu biosyntézy obou typů biomolekul. U bílkovin (a peptidů obecně) se vlákno orientuje od N-konce na jedné straně k C-konci na straně opačné. U DNA a RNA směřuje jejich cukr-fosfátová kostra od 5' konce k 3' konci. 5' a 3' jsou čísla označující uhlíkové pozice na cyklické molekuly ribózy či deoxyribózy, na něž jsou upevněny fosfátové skupiny.\n\nSměrovanost biopolymerů má své funkční důsledky. Například jiné proteázy rozkládají bílkovinu od jejího C-konce (karboxypeptidázy), jiné od N-konce (aminopeptidázy). Replikace DNA probíhá ve směru 5'→3', stejně tak transkribovaná RNA přirůstá na svém 3' konci a je tedy syntetizována 5'→3'. Byla navržena hypotéza, proč je DNA polymeráza při replikaci schopna přidávat nukleotidy pouze na 3' konec deoxyribózy: v opačném případě by zřejmě byla znemožněna (5'→3') opravná aktivita, protože by po odstranění chybného nukleotidu na 5' konci nezbývala žádná vysokoenergetická „makroergní vazba“.\n"}
{"id": "693188", "url": "https://cs.wikipedia.org/wiki?curid=693188", "title": "Transkavkazská magistrála", "text": "Transkavkazská magistrála\n\nTranskavkazská magistrála (rusky \"Транскавка́зская магистра́ль\", též \"Транскавка́зская автомагистра́ль\", \"Транска́м, ТрансКАМ\") je jedna ze silnic, spojujících Rusko se Zakavkazskem a jediná silnice, spojující přímo Rusko a Jižní Osetii. Vede z Vladikavkazu přes Cchinvali do Gori. Pod hlavním hřbetem Velkého Kavkazu prochází Rokským tunelem. Myšlenka postavit tuto silnici vznikla v 19. století. O její stavbě bylo rozhodnuto v roce 1971 a v listopadu 1981 byla dána do užívání. Ruská část se úředně nazývá silnice R-297. Vzhledem k nadmořské výšce bývá v zimních měsících neprůjezdná z důvodů povětrnostních a ohrožením lavinami. \n\nAlternativní cestu východně od transkavkazské magistály tvoří gruzínská vojenská cesta.\n"}
{"id": "693189", "url": "https://cs.wikipedia.org/wiki?curid=693189", "title": "Tchien-che 1", "text": "Tchien-che 1\n\nTchien-che 1 (čínsky \"天河一号\" pchin-jin \"Tiān​hé yī​hào\", v překladu do češtiny \"Mléčná dráha 1\" je čínský superpočítač. Veřejnosti byl představen v říjnu 2009. Je umístěn v Národním počítačovém centru v Tchien-ťinu. Jde o nejrychlejší počítač Čínské lidové republiky a třetí nejrychlejší počítač světa. Jeho upravená verze Tchien-che 1A, představená v říjnu 2010, je v současné době nejrychlejším superpočítačem světa.\n"}
{"id": "693190", "url": "https://cs.wikipedia.org/wiki?curid=693190", "title": "Pekelně ostrý výlet", "text": "Pekelně ostrý výlet\n\nPekelně ostrý výlet (v anglickém originálu \"Tikka to Ride\") je první epizoda sedmé série (a celkově třicátá sedmá v rámci seriálu) britského sci-fi sitcomu / seriálu \"Červený trpaslík\". Poprvé byla odvysílána 17. ledna 1997. Stěžejním motivem tohoto dílu je cestování v čase.\n\nDave Lister je zdrcen, když se dozví, že na lodi došly zásoby kari, indických placek a piva. Navrhne výlet do minulosti, který však ostatní členové posádky zamítnou, je to po nedávné negativní zkušenosti se svými budoucími já (epizoda Mimo realitu) příliš riskantní. David se nevzdává, tajně nasadí Krytonovi druhou hlavu a vyjme z ní čip svědomí. Díky tomu se už Kryton nebrání cestě do minulosti a ostatní se váhavě přidají. Skupinka se zhmotní v Dallasu v momentě, kdy Lee Harvey Oswald střílí z okna na prezidenta J. F. Kennedyho.\n\nAčkoliv na konci minulého dílu (Mimo realitu), jímž končila šestá série, je záběr na Kosmik rozmetaný po vesmíru, je Lister očividně živý a zdravý. Právě se snaží vysvětlit, co se stalo s jejich budoucími já, čímž zničí již třetí kameru. Tak je ta historie zamotaná.\nPři střetu s Kosmikem z budoucnosti přišli o všechny indické placky, kari a pivo. Lister je zdrcen. Navrhuje vrátit se na Gemini 12 pro stroj času a využít jej k cestě na Zemi, kde by již nebyl problém sehnat nějaké kari. Kryton oponuje, že každý byť malý zásah do minulosti vede ke změně dějin a je proto nebezpečný a nezodpovědný.\n\nDave ukradne Krytonovo tělo, našroubuje na něj náhradní hlavu a z té pak vyjme čip svědomí. Kryton zbavený morálních zásad již nic nenamítá proti cestě zpět na Gemini 12, kde posádka opětovně odcizí stroj času. Není nijak vysvětleno, jak je možné, že stroj času je nyní může přenést nejenom časem, ale i prostorem. Navíc je nyní mobilní a není jej nutné instalovat na Kosmika.\nDave si přeje zamířit do restaurace Taj Mahal za budovou Jupiterské důlní společnosti v Londýně. Nicméně stroj je přenese do pátého patra dallaského knižního skladu 22. 11. 1963 odpoledne. Zde vyruší Lee Harveye Oswalda, který právě střílí po limuzíně s prezidentem Kennedym, takže ten Johna Fitzgeralda pouze zraní. Pak je málem zatkne FBI, které Oswald namluvil že právě oni postřelili Kennedyho.\nPřesunou se do roku 1966, Dallas je vylidněný. Z novin se dozvídají, že prezident Kennedy byl v roce 1964 odvolán z funkce, protože se o svou milenku dělil s mafiánským bossem, byl zatčen, v červenci 1965 odsouzen ke třem letům vězení a na jeho místo nastoupil John Edgar Hoover. Nový prezident vládl podle diktátu mafie, která měla snímky, které jej zachycovaly na transvestitských orgiích. Proto povolil SSSR instalaci nukleárních zbraní na Kubě výměnou za dovoz kubánského kokainu do USA. Američané poté v obavě z jaderného útoku opustili všechna velká města, jejich národ byl traumatizován a závody v dobývání vesmíru vyhráli Sověti, kteří také jako první přistáli na Měsíci. Došlo tak ke změně historie, která způsobila, že se Rimmer, Lister, Kocour a Kryton nemají kam vrátit, protože Kosmik v této nové realitě neexistuje.\nPřesunou se proto časem zpět a Oswalda pošlou do šestého patra, aby jej nevyrušila jejich původní já. Tím mu však zvětší úhel střelby a atentát je opět neúspěšný. Přesunou se proto do roku 1965 a Lister vyzve Kennedyho, jenž je právě v policejním antonu převážen do vězení, aby sám očistil své jméno v dějinách. Ten se s nimi vrací do roku 1963 a stane se druhým střelcem - zpoza travnatého vršku.\n\nAtentát je nyní úspěšný, Kennedy z alternativní historie se rozplyne a budoucnost je zachráněna. Nicméně jakmile se Dave opět zmíní o kari, začnou jej Rimmer, Kocour i Kryton nemilosrdně mlátit.\nOriginální anglický název Tikka to Ride odkazuje na píseň Ticket to Ride od Beatles a název indického jídla tikka.\n\nPodobná zápletka s cestováním v čase je použita ve 29. epizodě Město na pokraji věčnosti seriálu \"\", kde záchrana dobrého a mírumilovného člověka rovněž vede ke změně dějin k horšímu.\n\nVedlejší role v epizodě „Pekelně ostrý výlet“:\n\n\n"}
{"id": "693194", "url": "https://cs.wikipedia.org/wiki?curid=693194", "title": "Seznam hvězd v souhvězdí Malého psa", "text": "Seznam hvězd v souhvězdí Malého psa\n\nToto je seznam významných hvězd v souhvězdí Malého psa (\"Canis Minor\"). Hvězdy jsou seřazeny podle zdánlivé hvězdné velikosti.\n\n\n"}
{"id": "693196", "url": "https://cs.wikipedia.org/wiki?curid=693196", "title": "Zvonko Fišer", "text": "Zvonko Fišer\n\nZvonko Fišer (* 1. ledna 1949 Postojna) je slovinský právník. V minulosti zastával funkci soudce Ústavního soudu Republiky Slovinsko, od května 2011 je generálním prokurátorem Republiky Slovinsko.\n\nNarodil se v Postojně, základní školu absolvoval v Šempetru pri Gorici, v roce 1967 maturoval na gymnáziu v Nové Gorici. Následně studoval na Právnické fakultě Univerzity v Lublani, kde promoval v roce 1971. Ačkoliv se již v roce 1972 zapsal k magisterskému studiu, z pracovních důvodů získal titul magistra na stejné fakultě až v roce 1990. V roce 1996 získal doktorát.\n\nJelikož vysokoškolská studia absolvoval díky stipendiu veřejné prokuratury, nastoupil v červenci 1971 na občinskou veřejnou prokuraturu. Jakmile v roce 1973 složil advokátské zkoušky, byl okamžitě jmenován asistentem okresního veřejného prokurátora v Nove Gorici. Od účinnosti nové právní úpravy organizace soudů a prokuratury v roce 1979 až do roku 1994 působil jako veřejný prokurátor základní veřejné prokuratury v Nove Gorici. Koncem roku 1994 byl jmenován Vládou Republiky Slovinsko do funkce okresního prokurátora v Nové Gorici. Tamější prokuraturu vedl až do roku 1996, od roku 1995 však také zastával funkci prokurátora Nejvyšší prokuratury Republiky Slovinsko.\n\nV dubnu 1998 habilitoval v oblasti trestního práva na Právnické fakultě Univerzity v Lublani, nejprve v roce 2003 a opět v roce 2009 byl zvolen mimořádným profesorem. V prosinci 1998 ho Státní shromáždění Republiky Slovinsko zvolilo soudcem Ústavního soudu Republiky Slovinsko. Po skončení mandátu ústavního soudce se vrátil na Nejvyšší prokuraturu, kde působil v trestním oddělení.\n\nV roce 2011 byl jediným kandidátem na funkci generálního prokurátora. Opozice jeho kandidaturu označila za eticky spornou, neboť Fišer měl v roce 1977 vést trestní řízení proti třem osobám za postavení kříže. Sám Fišer se však již za toto jednání omluvil a označil ho sice za souladné s tehdejším právem a judikaturou, avšak chybné. Podle pravicové Slovinské demokratické strany měl Fišer jako prokurátor v osmdesátých letech porušovat lidská práva, což však byla zcela totožná argumentace jako v roce 1998 při Fišerově volbě do funkce ústavního soudce. Za Fišerovy odborné schopnosti se postavili bývalí generální prokurátor Anton Drobnič a Fišerovi kolegové z Ústavního soudu – Janez Čebulj a Lojze Ude. Pro Fišerovo zvolení hlasovalo 47 poslanců, 28 bylo proti.\n\nFišer je autorem 250 odborných monografií a článků. Podílel se na přípravě slovinského trestního zákoníku a návrhů reformy trestního řízení a trestního práva mladistvých.\n\n\n"}
{"id": "693197", "url": "https://cs.wikipedia.org/wiki?curid=693197", "title": "Letiště Agadir – Al Massira", "text": "Letiště Agadir – Al Massira\n\nLetiště Agadir – Al Massira je marocké mezinárodní letiště ve městě Agádír. Terminál letiště má rozlohu 26 550 m² a kapacitu 3 miliony cestujících za rok. Do centra města vede dálnice.\n\n"}
{"id": "693201", "url": "https://cs.wikipedia.org/wiki?curid=693201", "title": "Gasparo Portola", "text": "Gasparo Portola\n\nGasparo Portola (1716, Os de Balaguer, Lleida, Katalánsko, Španělsko - 1784, tamtéž nebo Mexiko) byl španělský cestovatel, voják, zakladatel města San Diego, objevitel zálivu Monterey . V letech 1767 - 1770 byl guvernér Baja California, Baja California Sur a provincie Alta Kalifornie, která byla součástí teritoria Místokrálovství Nové Španělsko.\n\nNarodil se v rodině katalánské šlechty. Od mládí sloužil jako voják ve španělské armádě v Itálii a Portugalsku. Později plul do Mexika, kde se později stal guvernérem dvou provincií Mexika, Baja California, Baja California Sur a provincie Alta. V letech 1769 - 1770 vedl výpravu ze San Diega podél pobřeží na sever. Při své cestě objevil záliv Monterey a severněji záliv San Francisco, který prozkoumal a zmapoval.\n\n"}
{"id": "693202", "url": "https://cs.wikipedia.org/wiki?curid=693202", "title": "Butler County (Nebraska)", "text": "Butler County (Nebraska)\n\nRoku 2010 měl okres 8395 obyvatel. Sídlo okresu je David City.\n\nRozloha je 1512,6 km², z toho 0,14 % je voda.\n\n\nVšechny výše uvedené okresy se nacházejí v Nebrasce.\n\nPodle sčítání lidu z roku 2010 zde žilo 8395 obyvatel a bylo zde 3 545 domácností. Na průměrnou domácnost vycházelo 2,34 členů. Celkový počet domů 4 146. Hustota osídlení byla 5,5 ob./km².\nRasové rozdělení bylo následující:\n\nObyvatelé hispánského nebo latinskoamerického původu, bez ohledu na rasu, tvořili 2,3% populace.\n\n33,1 % obyvatel má německý původ a 32,0 % český původ.\n30,8 % populace mělo méně než 18 let, 48,8 % bylo ve věku 18-64, 18,0 % bylo 65 let a více. Medián příjmů na domácnost činil 48 201 dolarů. Příjem na hlavu byl 22 360 dolarů. Pod hranicí chudoby žilo 9,7 % obyvatel.\n"}
{"id": "693209", "url": "https://cs.wikipedia.org/wiki?curid=693209", "title": "Mistrovství České republiky Sprintrally 2011", "text": "Mistrovství České republiky Sprintrally 2011\n\nMistrovství České republiky Sprintrally 2011 zahrnuje osm jednodenních podniků:\n"}
{"id": "693211", "url": "https://cs.wikipedia.org/wiki?curid=693211", "title": "Marie Portugalská (1521)", "text": "Marie Portugalská (1521)\n\nMarie Portugalská, vévodkyně z Viseu, také María de Avis (8. června 1521 – 10. října 1577, Lisabon) byla jako dcera portugalského krále Manuela I. portugalská infantka a vévodkyně z Viseu.\n\nNarodila se jako nejmladší ze všech dětí Manuela I. z jeho třetího manželství se španělskou infantkou Eleonorou Habsburskou. Byla pověstná mimořádnou krásou, \"umocněnou bělostí pleti a nebeskou modří očí\"; to byly typické znaky členů rodu Trastámarů, potomků Petra I. Kastilského.\n\nVyrůstala bez otce, který zemřel půl roku po jejím narození (13. prosince 1521), i bez matky, která byla figurkou politických zájmů svého bratra Karla I. Španělského. Ten Eleonoru po smrti Manuela I. přiměl opustit portugalský dvůr a v roce 1530 po uzavření míru v Cambrai provdat se za francouzského krále Františka I., třebaže na francouzském dvoře nesehrála žádnou důležitou roli a neměla žádný vliv. V roce 1547 znovu ovdověla. Po dlouhá léta se Eleonora snažila (za pomoci svého bratra Karla) získat svolení portugalského krále (Manuelova syna Jana III.) k tomu, aby Marie žila s ní, ten ale vydal souhlas teprve v roce 1555. Doba odloučení však byla příliš dlouhá - když se po Eleonořině návratu do Španělska v roce 1557 matka s dcerou ve španělském Badajozu konečně setkaly, Marie odmítla žít s matkou a po třech týdnech se vrátila do Portugalska. Pro Eleonoru to byla velká rána, která zřejmě uspíšila její smrt; zemřela při návratu z Badajozu 25. února 1558.\n\nMarie se měla stát manželkou svého bratrance Filipa, pozdějšího španělského krále Filipa II. Když jednání o svatbě byla téměř před uzavřením smlouvy, zemřel anglický král Eduard VI. a Filip uzavřel manželství s jeho starší nevlastní sestrou a následnicí Marií Tudorovnou.\n\nTřebaže byla jednou z nejbohatších a nejvíce žádoucích princezen Evropy té doby, zemřela Marie v Lisabonu 10. října roku 1577 neprovdána a tedy i bezdětná. Pohřbena byla v chrámu Panny Marie v Carnide v Lisabonu, který pomohla obnovit.\n\nMarie byla velmi vzdělaná a podporovala vydatně umění a vědy, což jí umožňoval velký majetek, jenž zdědila po matce. Od roku 1557 financovala opravy starého kostela Panny Marie v Carnide v Lisabonu. Práce byly skončeny v roce 1594.\n\nVyobrazení infantky Marie bylo použito na portugalské bankovce v hodnotě padesáti escudo.\n"}
{"id": "693212", "url": "https://cs.wikipedia.org/wiki?curid=693212", "title": "Velké Slovensko", "text": "Velké Slovensko\n\nVelké Slovensko (slovensky \"Veľké Slovensko\") byla politická koncepce připojení Slovácka a později i dalšího území východní Moravy ke Slovenské republice. S myšlenkou přišli východomoravští iredentisté, podporovaní Slovenskou republikou a Německem. Koncepci však odmítlo Německo, které mělo své vlastní plány na poněmčení Moravského Slovácka a nehodlalo se s nikým dělit o strategické území Moravy, které pro něj představovalo most mezi Slezskem a Východní markou. K žádným územním změnám proto nedošlo.\n\nS myšlenkou anexe Slovácka Slovenskou republikou přišla poprvé Moravsko-slovenská společnost a později její nástupce, organizace Národopisná Morava. V den obsazení zbytku českých zemí německou armádou (15. března 1939) vydal Jan Uprka a učitel Josef Vávra v Hroznové Lhotě prohlášení o příslušnosti moravských Slováků ke slovenskému národu a suverenitě Slovenské republiky (který byl vyhlášen předchozí den) nad Slováckem. Následující den zaslali Jan Uprka, Josef Vávra a Jan Ryba Adolfu Hitlerovi dopis se žádostí o připojení Slovácka ke Slovenské republice. V dubnu 1939 navíc připravila Národopisná Morava memorandum pro Seyß-Inquarta ve Vídni, kde žádala spojení Moravy s Východní markou.\n\nNárodopisnou Moravu a koncept Velkého Slovenska podporovali vedoucí činitelé Slovenské republiky, zejména předseda vlády Vojtech Tuka a ministr obrany Ferdinand Čatloš. Major Cyril Hluchý v generálním štábu slovenské armády byl pověřen úkoly souvisejícími s připojením Slovácka ke Slovenské republice. V Bratislavě vznikla se stejným účelem „\"Vedecká spoločnosť pre zahraničných Slovákov\"“. Koncepce Velkého Slovenska získávala v programu slovenské vlády stále širší prostor. Slovenská vláda chtěla získat pod svůj vliv několik set tisíc obyvatel Slovácka, o kterých bylo tvrzeno, že jsou to Slováci.\n\nVojtech Tuka v říjnu 1940 předal v Berlíně německému ministru zahraničních věcí Joachimu von Ribbentropovi memorandum pro Adolfa Hitlera s požadavkem úpravy hranic mezi Protektorátem Čechy a Morava a Slovenskou republikou ve prospěch Slovenské republiky. Ke Slovenské republice měla být připojena oblast s městy Hodonín, Kyjov, Strážnice, Veselí nad Moravou, Uherský Brod, Uherské Hradiště, Otrokovice, Zlín, Hranice, Valašské Meziříčí a Vsetín.\n\nNěmecko na žádost neodpovědělo, Slovensko ji proto v roce 1941 opakovalo, tentokrát však s ještě většími územními nároky, přesahujícími území Slovácka.\n\nNěmecko po urgenci slovenské územní požadavky kompletně odmítlo - mělo vlastní plán poněmčení Slovácka prostřednictvím německých jazykových ostrovů. Německo navíc východomoravské iredentisty využívalo jen k narušení české jednoty (do škol v Slovácku bylo namísto spisovné češtiny zaváděno slovácké nářečí, čeští starostové byli vytlačováni ze svých funkcí) a oproti spolupráci s nimi dávalo přednost zajištění klidu v Protektorátu prostřednictvím spolupráce s protektorátní vládou. Samotná Národopisná Morava podle zprávy německých okupačních úřadů v Brně ze září 1939 svůj iredentistický program opustila a jejím cílem bylo již nikoliv spojení se Slovenskou republikou, ale vlastní proněmecká politická koncepce.\n\n\n\n"}
{"id": "693219", "url": "https://cs.wikipedia.org/wiki?curid=693219", "title": "Michaela Stejskalová", "text": "Michaela Stejskalová\n\nMichaela Stejskalová, rodným jménem Michaela Zrůstová, (* 4. duben 1987 Tábor,Československo) je česká basketbalistka, nastupuje na pozici křídelnice. V roce 2011 přestoupila z klubu Valosun Brno do týmu ZVVZ USK Praha, se kterým získala v sezóně 2011/2012 mistrovský titul. Je též mistryní republiky z roku 2005. S českou reprezentací skončila na Mistrovství Evropy v roce 2011 na 4. místě. Startovala též na Letních olympijských hrách 2012, kde se Češky umístily na sedmé příčce. Je provdána za maséra Radka Stejskala. Její sestrou je basketbalistka a bývalá mládežnická reprezentantka Renáta Zrůstová.\n"}
{"id": "693220", "url": "https://cs.wikipedia.org/wiki?curid=693220", "title": "Mi2", "text": "Mi2\n\nMi2 je slovinská hudební skupina založená v roce 1995 v Rogatci.\n\nSkupinu založili Jernej Dirnbek a Robert Firer, který ji roce 1998 opustil. Zpočátku vystupovali jako duet, v té době měli několik vystoupení v hudebních, televizních a rádiových pořadech. Poté se dohodli na spolupráci s kraňskou skupinou Apeiron, která však neměla dlouhého trvání, neboť se členem skupiny stal kytarista a skladatel Egon Herman, se kterým přišli ještě Vojko Hlupić (baskytara) a Vanja Janež (bubny). V této sestavě rok koncertovali po celém Slovinsku a mimo jiné v roce 1998 poprvé vystoupili na festivalu Rock Otočec. \n\nPo odchodu Roberta Firera se původní skupina rozpadla. Egon a Jernej se však nevzdali a přesvědčili ke spolupráci Tone Kregara (vokál) a Roberta Novaka, za bubny zasedl Matjaž Sabolek, kterého po půl roce vystřídal současný bubeník Igor Peter Orač. V novém složení se žánrově přiblížili k rocku a zformovali svůj současný styl. Doposud nahráli 6 samostatných alb, odehráli přes 500 koncertů a natočili několik videoklipů.\n\nKromě alb vyšlo za dobu existence skupiny ještě několik knih:\n\n\n"}
{"id": "693223", "url": "https://cs.wikipedia.org/wiki?curid=693223", "title": "Leif Svensson", "text": "Leif Svensson\n\nLeif Svensson (* 8. července 1951 v Härnösandu) je bývalý švédský hokejový obránce.\n\nNarodil se v Härnösandu, ale do profesionálního hokeje začal v lize Division 1 v týmu Djurgårdens IF kde stihl odehrát jeden zápas ve kterém získal jednu asistenci v sezóně 1969/70. Poté odešel na dva roky do týmu HK Nacka který hrál nižší ligu a v následujících dvou ročnících se vrátil do Division 1 ale do týmu Södertälje SK. Poté se vrátil zpět do týmu Djurgårdens IF se kterým v sezóně 1974/75 sestoupil do nižší ligy ale po roce v nižší lize si opět vybojovali účast v nejvyšší lize. V týmu Djurgårdens IF hrál až do sezóny 1977/78 kdy 10. června 1978 podepsal smlouvu s týmem Washington Capitals jako volný hráč. V první sezóně jako nováček zaznamenal 31 bodů a -3 body v plus/minus. S týmem se neprobojoval do playoff a proto mohl reprezentoval Švédskou reprezentaci v mistrovství světa 1979 kde získali bronzovou medaili. V Capitals strávil ještě jeden rok ale opět se s týmem neprobojoval do playoff. Poté se vrátil zpět do Švédska kde v týmu Djurgårdens IF odehrál poslední dvě sezóny než ukončil hokejovou kariéru.\n\n\n"}
{"id": "693225", "url": "https://cs.wikipedia.org/wiki?curid=693225", "title": "Státní liga 1938/39", "text": "Státní liga 1938/39\n\nStátní liga 1938/39 byla 15. ročníkem 1. československé ligy, což byla nejvyšší fotbalová soutěž v rámci Československa. Soutěž začala jako společná zemí z Čech, Moravy a Slovenska, ale po dvou jarních kolech ze soutěže vystoupil tým z Bratislavy. Jeho výsledky byly anulovány a mistrovství bylo dohráno pouze s 11 týmy. Soutěž zůstala takto rozdělena po následujících 5 let. Českou část soutěže vyhrála AC Sparta Praha, byl to její 9. titul. V roce 1998 VV ČMFS rozhodl, že do celkové historické tabulky ligy a do bilancí hráčů budou zanesena i všechna anulovaná utkání Bratislavy.\n\nSoutěž byla zároveň kvalifikací do Středoevropského poháru. Do této soutěže se kvalifikovaly dva týmy z tohoto ročníku Státní ligy. Byly jimi AC Sparta Praha a SK Slavia Praha.\n\nBohumil Klenovec (11/0/3),\nVojtěch Věchet (10/0/2) –\nJaroslav Bouček (21/0),\nJaroslav Burgr (17/0),\nJosef Čtyřoký (21/0),\nJozef Karpáthy (1/2),\nKarel Kolský (21/0),\nJosef Košťálek (19/0),\nOldřich Nejedlý (19/28),\nJaroslav Pokorný I (1/0),\nVlastimil Preis (5/5),\nĽudovít Rado (14/10),\nKarel Rulc (6/3),\nJan Říha (19/11),\nJosef Sedláček II (1/0),\nKarel Senecký (21/12),\nJaroslav Štumpf (1/0),\nBohuslav Vyletal (1/1),\nOldřich Zajíček (2/0),\nJosef Zeman (20/18),\nvlastní Josef Kusala (Kladno) –\ntrenéři Ferenc Szedlacsek a Josef Kuchynka\n\nV bilanci hráčů je započítáno anulované utkání s Bratislavou (6:0)\n\nAlexa Bokšay (14/0/3),\nAlois Bureš (7/0/1) –\nJosef Bican (20/29),\nVáclav Bouška I (14/1),\nVojtěch Bradáč (12/7),\nKarel Černý (18/0),\nFerdinand Daučík (20/0),\nVáclav Horák I (17/15),\nBedřich Jezbera (1/0),\nVlastimil Kopecký (21/20),\nOtakar Nožíř (17/0),\nKarel Průcha (16/0),\nJiří Sobotka (7/0),\nLadislav Šimůnek (5/2),\nJan Truhlář (5/0),\nBedřich Vacek (16/4),\nRudolf Vytlačil (21/8),\nvlastní Dezider Kostka (Bratislava) –\ntrenéři František Plánička a Emil Seifert\n\nV bilanci hráčů je započítáno anulované utkání s Bratislavou (1:1)\n\nMiroslav Burian (6/0/1),\nJosef Němec I (11/0/4),\nJosef Němeček I (4/0/0) –\nFrantišek Heřmánek (21/3),\nRudolf Chládek (18/13),\nAlois Kalivoda (2/0),\nJosef Klus I (4/0),\nArnošt Kreuz (17/5),\nJosef Krupka (4/0),\nVáclav Mrázek I (19/1),\nBohuslav Praus (5/0),\nMiroslav Procházka (19/12),\nFrantišek Ráliš (4/0),\nKarel Rulc (2/2),\nJosef Sedláček II (19/9),\nMaxmilián Synek (18/0),\nRudolf Toman (17/3),\nJiří Zástěra (21/1),\nBohumil Zoubek I (20/0),\nvlastní Rudolf Rössler (Zlín), Alois Mourek (Žižkov) –\ntrenér Jaromír Skála\n\nV bilanci hráčů je započítáno anulované utkání s Bratislavou (1:0)\n\nKarel Poláček (21/0/1) –\nFrantišek Gibic (11/3),\nAntonín Hájek (18/25),\nFrantišek Hájek I (20/0),\nZdeněk Janda (5/1),\nVáclav Kaiser (21/6),\nFrantišek Kameník (7/4),\nGustav Moravec (20/12),\nLadislav Přibáň (19/0),\nLadislav Řežábek (1/0),\nAlfréd Sezemský (14/1),\nVáclav Szaffner (4/0),\nJosef Šafařík (9/0),\nOldřich Urban I (20/0),\nJosef Vrba (16/0),\nVilém Zlatník (9/0),\nJosef Zoubek (16/5),\nvlastní Emil Habr (Libeň), Vlastimil Frýba (Náchod), Rudolf Šmejkal (Náchod) –\ntrenér ...\n\nV bilanci hráčů je započítáno anulované utkání s Bratislavou (7:1)\n\nStanislav Parák (10/0/1),\nFrantišek Řitička (12/0/1) –\nAntonín Beneš I (2/0),\nKarel Bernášek (21/6),\nŠtefan Bíro (7/4),\nŠtefan Čambal (4/1),\nLadislav Čulík (20/10),\nJosef Diviš (4/0),\nJosef Dujsík (2/0),\nJan Frejek (1/0),\nJosef Humpál (15/12),\nKarel Humpál (8/5),\nVojtěch Kastl (14/11),\nRudolf Kos (12/0),\nJaroslav Kulich (19/0),\nKarel Michlovský (5/1),\nJosef Pilát (6/1),\nTomáš Porubský (2/0),\nRudolf Rössler (21/1),\nKarel Sedlický (3/1),\nFrantišek Stejskal (21/0),\n... Tekr (1/0),\nAnton Ujváry (15/0),\nVladimír Vidlák (13/2),\nJaroslav Vršecký (4/0) –\ntrenér ...\n\nV bilanci hráčů jsou započítána anulovaná utkání s Bratislavou (0:2 a 5:2)\n\nVojtech Andrášik (1/0/0),\nKarel Burkert (18/0/3),\n... Kosta (1/0/0),\nKarel Nepala (1/0/0) –\nGéza Csapo (8/3),\nVladimír Čabaňa (18/7),\nJaroslav Červený II (2/0),\nJosef Čurda (11/0),\nEduard Farda (3/1),\nZdeněk Harnach (3/0),\nBohumil Chocholouš (21/0),\nLudvík Koubek (17/7),\nRudolf Krejčíř (2/0),\nJozef Neder (16/0),\nKarel Nepala (16/8),\nFrantišek Novák (12/0),\nStefan Pospichal (9/0),\nOldřich Rulc (13/3),\nFerdinand Růžička (3/0),\nJan Stloukal I (20/6),\nVilém Stloukal (4/3),\nEduard Vaněk (21/0),\nKarel Vít (7/0),\nFrantišek Zapletal (4/0) –\ntrenér Josef Kuchynka\n\nV bilanci hráčů je započítáno anulované utkání s Bratislavou (5:1)<br>\nKarel Nepala odchytal 1 utkání, jeho celková bilance (17/8)\n\nEmil Krischke (21/0/3),\nFerdinand Krysta (1/0/0) –\nRudolf Bartonec (21/1),\nKarel Böhm (21/0),\nOtto Cinadeler (12/5),\nFrantišek Dembický (10/0),\nStanislav Gilar (4/1),\nIstván Gleisza (3/0),\nStanislav Hlaváček I (1/1),\nAntonín Honál (6/0),\nJosef Jakubec (2/0),\nAntonín Křišťál (1/0),\nVilém Lugr (10/0),\nJaroslav Moták (6/2),\nJosef Pastrňák (18/4),\nJosef Pilát (9/2),\nAdolf Pleva (19/5),\nVáclav Průša (10/5),\nKarel Radimec (11/1),\nJosef Sulkovský (6/1),\nOldřich Svatý (2/0),\nJaroslav Šimonek (4/0),\nViliam Vanák (16/0),\nJosef Vnenk (7/3),\nKarel Zeissberger (21/3) –\ntrenér Zdeněk Šteflík\n\nV bilanci hráčů jsou započítána anulovaná utkání s Bratislavou (3:2 a 2:3)\n\nVáclav Benda I (1/0/0),\nJaroslav Kraus I (20/0/3) –\nAntonín Borovička (13/5),\nVladimír Breburda (1/0),\nVratislav Čech (18/0),\nJosef Čihák (16/0),\nKarel Hloušek (19/5),\nLadislav Hlubocký (7/4),\nJaroslav Hrázský (1/1),\nJosef Jahoda (10/7),\nKarel Jaroš (2/0),\nElmar Kovacs (1/0),\nFrantišek Křišťál (11/6),\nJosef Ludl (21/22),\nWolfgang Mašát (1/0),\nAlois Mourek (21/2),\nKarel Nápravník (7/1),\nVáclav Průša (7/1),\nAntonín Puč (7/3),\nJosef Randák (20/0),\nErich Srbek (1/0),\nVáclav Strejček (19/0),\nJaroslav Sůva (3/1),\n... Valenta (1/0),\nLadislav Ženíšek (3/0) –\ntrenér Václav Benda\n\nV bilanci hráčů je započítáno anulované utkání s Bratislavou (2:5)\n\nJan Biskup (11/0/0),\nKarel Tichý (10/0/0) –\nFrantišek Beer (1/0),\nFrantišek Beneš (6/0),\nAlois Doksanský (2/0),\nAntonín Dufek (12/2),\nJan Hanousek (4/0),\nJosef Junek I (20/1),\nJaroslav Kalčík (9/3),\nFrantišek Kloz (14/18),\nFrantišek Kokoška (2/0),\nAntonín Kozohorský (16/0),\nFrantišek Kusala (6/0),\nJosef Kusala (21/4),\nVáclav Nový (18/2),\nFrantišek Rašplička (17/2),\nVojtěch Rašplička (4/0),\nJan Seidl (18/3),\nAdolf Skála (3/1),\nKarel Sklenička (7/0),\nJaroslav Soukup (1/0),\nJosef Strobel (9/0),\nVáclav Svatoň (5/0),\nEmanuel Šmejkal (14/0),\nAntonín Váša (1/0) –\ntrenér Karel Kraus\n\nV bilanci hráčů je započítáno anulované utkání s Bratislavou (1:1)\n\nRudolf Franc (3/0/0),\nJaroslav Nývlt (18/0/2) –\nJosef Bartoš I (6/2),\nJaroslav Dobeš (12/0),\nAlois Dušek (14/0),\nVlastimil Frýba (2/0),\nEmil Habelt (2/0),\nOldřich Janda (5/0),\nFrantišek Jirků (5/2),\nFrantišek Kuchta (13/6),\nFrantišek Mareš I (10/0),\nOldřich Nývlt (20/7),\nKarel Polívka (1/0),\n... Ptáček (1/0),\nJosef Sedláček (1/1),\n... Semerák (1/0),\nKarel Schloger (21/14),\n... Staněk (1/0),\nOldřich Šámal (3/0),\nRudolf Šmejkal (18/1),\nJaroslav Štumpf (19/1),\nJosef Tajčner (21/2),\nOldřich Veselý (11/2),\nAdolf Zilvar (4/0),\nKarel Zítko (19/0),\nvlastní Anton Ujváry (Zlín), Vlastimil Kopecký (Slavia) –\ntrenér Antonín Dobeš\n\nV bilanci hráčů je započítáno anulované utkání s Bratislavou (3:2)\n\nEmil Ludvík (18/0/0),\nAlois Plachý (3/0/0) –\nStanislav Bartůněk (9/0),\nAntonín Biedermann (4/0),\n... Blažek (1/0),\n... Černý (3/0),\nFrantišek Fait (12/4),\n... Flosman (5/0),\nAntonín Galáb (6/1),\nJosef Galáb (21/0),\nEmil Habr (10/0),\nOldřich Halama (8/3),\nKarel Jehlička (10/3),\nJaroslav Junek (7/1),\nFrantišek Kokoška (6/0),\nAntonín Krenk (19/0),\nFrantišek Pelcner (16/8),\nMiroslav Petřina (13/1),\n... Pixa (5/1),\nBohumil Pospíšil (5/1),\n... Svoboda (1/0),\n...Šimek (1/0),\nJosef Šváb (3/1),\nJosef Uher (3/0),\nKarel Vokoun (2/0),\nKarel Votruba (19/9),\nAntonín Záhora (21/0) –\ntrenér ...\n\nV bilanci hráčů je započítáno anulované utkání s Bratislavou (2:3)\n\nVítězslav Deršák (13/0/1) –\nZdeněk Deršák (4/0),\nŠtefan Farský (12/9),\nZoltán Honti (2/0),\nDezider Hric (7/1),\nJozef Hronec (1/1),\nIvan Chodák (13/0),\nPál Jávor-Jakube (3/1),\nJán Jurčák (10/1),\nFranz Jurisch (2/1),\nDezider Kostka (13/0),\nErvín Kovács (12/0),\nKarol Lachman (4/0),\nJozef Luknár (10/5),\nFrantišek Nagy (4/2),\nGustáv Németh (3/0),\nJán Neshyba I (1/0),\nPavol Oslanský (4/0),\nŠtefan Sýkora (12/2),\nLeopold Šťastný (13/0) –\ntrenér Anton Mazal\n\nVysvětlivky: odehraná utkání/vstřelené branky/utkání s čistým kontem.\n\nMistrem se stala AC Sparta Považská Bystrica díky lepšímu rozdílu skóre, než jakého dosáhl ŠK Bratislava – vzájemný zápasý těchto dvou soupeřů v Bratislavě skončil nerozhodně 2:2 (viz Vlastimil Ipser). Šest mužstev sem přešlo ze Slovensko-podkarpatské divize 1937/38, týmy AC Sparta Považská Bystrica a ŠK Slávia Prešov byly nováčky a ŠK Bratislava získal místo jako jediný předválečný slovenský účastník československé nejvyšší soutěže.\n\nPoznámky:\n\n"}
{"id": "693228", "url": "https://cs.wikipedia.org/wiki?curid=693228", "title": "Michala Hartigová", "text": "Michala Hartigová\n\nMichala Hartigová (* 14. listopadu 1983, Pardubice) je česká basketbalová reprezentantka, mistryně Evropy z roku 2005, nastupuje na pozici pivot. Zúčastnila se také Olympijských her v roce 2004, hrála též na mistrovství Evropy 2011.\n\n"}
{"id": "693237", "url": "https://cs.wikipedia.org/wiki?curid=693237", "title": "Markovnikovovo pravidlo", "text": "Markovnikovovo pravidlo\n\nJako Markovnikovovo pravidlo (někdy též nesprávně nazýváno markovnikovo) se v organické chemii označuje pozorování založené na pravidle Zajcevově. Formuloval ho ruský chemik Vladimir Vasiljevič Markovnikov v roce 1870.\n\nPravidlo říká, že přidáním protické kyseliny HX k alkenu se vodík kyseliny naváže na atom uhlíku s méně alkylovými substituenty, kdežto halogenidová skupina (X) na uhlík s více substituenty.\n\nTotéž platí, pokud alken reaguje s vodou v adiční reakci za vzniku alkoholu. Hydroxylová skupina (OH) se váže na uhlík, který má větší počet vazeb uhlík-uhlík, zatímco vodík na uhlík na druhém konci dvojné vazby, který má více vazeb uhlík-vodík.\n\nChemickou podstatou Markovnikovova pravidla je tvorba nejstabilnějšího karbokationtu během adičního procesu. Adice vodíku (ve formě protonu) na jeden z atomů uhlíku v alkenu vytváří kladný náboj na druhém uhlíku, čímž vzniká přechodný karbokationt. Čím substituovanější uhlík je (tj. čím více vazeb má na další uhlíky nebo na substituenty, které jsou donory elektronu), tím je karbokationt stabilnější, díky indukci a hyperkonjugaci. Hlavním produktem adiční reakce bude ten, který vzniká ze stabilnějšího meziproduktu. Proto hlavním produktem adice HX (kde X je atom s vyšší elektronegativitou, než má vodík) k alkenu má atom vodíku v méně substituované pozici a X v pozici substituovanější. Ovšem do určité míry mohou vznikat i další, méně substituované a tedy méně stabilní karbokationty, a proto může vznikat i vedlejší produkt s opačnou vazbou X.\n\nPravidlo lze shrnout tak, že „bohatý se stává ještě bohatším“: v mnoha organických adičních reakcích uhlík bohatý na substituenty získá více substituentů a uhlík s více vodíky získá další vodíky.\n\nMechanismy, které postrádají přechodný vznik karbokationtu (například adice volného radikálu), mohou vykazovat jinou regioselektivitu, než predikuje Markovnikovo pravidlo. Takové reakce se označují jako anti-Markovnikovovy, protože se halogen váže na méně substituovaný uhlík, přesně naopak, než je tomu u Markovnikovových reakcí. Opět, jako u kladného náboje, je radikál stabilnější, je-li v substituovanější pozici.\n\n"}
{"id": "693241", "url": "https://cs.wikipedia.org/wiki?curid=693241", "title": "Hybridní šifrování", "text": "Hybridní šifrování\n\nHybridním šifrováním respektive hybridním šifrovacím systémem se v kryptografii rozumí takové šifrovací protokoly, které kombinují šifry asymetrické a symetrické kryptografie.\n\nAsymetrické šifry nabízejí možnost, že pro šifrování a dešifrování slouží jiný klíč, odesilatel a příjemce tak nemusí předem sdílet žádné tajemství. Daní za to je jejich nižší rychlost, neboť jsou obvykle vystaveny na netriviálních matematických výpočtech. Naopak symetrické šifry jsou velmi rychlé.\n\nHybridní systém spojuje výhody obou řešení tím, že nejprve náhodně vygeneruje klíč pro symetrickou šifru a zašifruje jím zprávu, poté klíč samotný zašifruje asymetricky a spolu se šifrovanou zprávou ho odešle příjemci. Ten si pomocí asymetrické šifry klíč dešifruje a pak pomocí klíče k symetrické šifře dešifruje i zprávu samotnou.\n\nPomocí pomalé asymetrické šifry se tak šifruje pouze krátký klíč, zatímco samotná zpráva, která může být velmi dlouhá, je šifrována rychlou šifrou symetrickou.\n\nBezpečnost systému je závislá na bezpečnosti obou použitých šifer.\n"}
{"id": "693245", "url": "https://cs.wikipedia.org/wiki?curid=693245", "title": "Literalismus", "text": "Literalismus\n\nLiteralismus může označovat:\n"}
{"id": "693248", "url": "https://cs.wikipedia.org/wiki?curid=693248", "title": "Stávka v dopravě v Česku v roce 2011", "text": "Stávka v dopravě v Česku v roce 2011\n\nStávka zaměstnanců v dopravě 16. června 2011 byla prozatímním vrcholem protestu českých odborářů proti ekonomickým reformám vlády premiéra Petra Nečase, zejména proti reformě důchodového systému, zdravotnictví a rušení zaměstnaneckých benefitů. Stávka plně postihla osobní i nákladní železniční dopravu, byl zcela zastaven provoz pražského metra a podstatně omezen provoz městské hromadné dopravy v několika českých městech (zejména v Praze, Ústí nad Labem a Brně).\n\nStávku ostře odsoudil premiér Petr Nečas, ministr financí Miroslav Kalousek, prezident Václav Klaus. Podpořili ji naopak politici levicové opozice. Podle průzkumu SC&C ji podporovala lehce nadpoloviční většina Čechů.\n\nPůvodně byla stávka vyhlášena na 13. června, a to pouze do 16 hodin, ale předběžným opatřením pražského městského soudu, o které požádal ministr financí, byla v tomto termínu zakázána. Odbory rozhodnutí soudu kritizovaly, ale podřídily se mu a plánovanou stávku vzápětí přeložily a prodloužily na 24 hodin.\n\nVe volbách v roce 2010 získala koalice ODS, TOP 09 a Věcí veřejných jasnou většinu a vzniklá vláda premiéra Petra Nečase začala chystat ekonomické reformy, které měly snížit schodek veřejných financí, stabilizovat zdravotnictví a důchodový systém. Plán zvýšit věkovou hranici odchodu do důchodu, sjednotit DPH postupně na 17 % a tím zdražit základní životní potřeby, zvýšit regulační poplatky a zavést a redukovat další rozpočtové výdaje, se setkal s kritikou politické opozice i odborů.\n\nNespokojenost lidí s vládou prohloubily i skandály vládních ministrů, vedoucí k otevřené vládní krizi v dubnu 2011.\n\nOdbory zintenzivňovaly svou kritiku vlády. Tvrdily, že vláda obchází sociální dialog a na jednání tripartity už přichází s hotovými návrhy, aniž by se je snažila prodiskutovat. Vláda to odmítla. Na začátku dubna vyhlásily odbory kampaň \"Otevřete oči\", v souvislosti s tím varovaly, že mohou přistoupit k protestním akcím včetně stávky. Za rozhodující datum označily 21. duben, kdy se uskutečnilo další jednání tripartity.\n\nNa něm ale odbory zopakovaly svou kritiku, konstatovaly, že vláda pro ně již není důvěryhodný partner, a požádaly o přerušení jednání s tím, aby místo řádného plenárního premiér svolal mimořádné jednání předsednictva tripartity. Nakonec jednání zástupci odborů opustili, čímž skončilo. Jejich rozhodnutí ostře kritizoval např. ministr práce Jaromír Drábek, který odborům vytkl, že ač kritizují nedostatek komunikace s vládou, místo příležitosti k jednání schůzi tripartity samy opustily. Mimořádné jednání tripartity se neuskutečnilo.\n\n21. května 2011 se konala v Praze mohutná demonstrace proti reformám. Podle odhadů se jí zúčastnilo 40 tisíc lidí. Odboráři pochodovali ze Žižkova na Václavské náměstí, kde k demonstrantům promluvili například herečka Táňa Fischerová, předseda ČMKOS Jaroslav Zavadil nebo předseda Národní rady osob se zdravotním postižením Václav Krása.\n\n9. června se ještě jednou setkal ministr financí Miroslav Kalousek s členy Asociace samostatných odborů. Jednání ale nepřineslo žádný výsledek a odbory vyhlásily, že na řadě je stávka. Premiér Nečas reagoval, že je vláda nadále připravená s odboráři jednat, ale že jim neustoupí a reformy prosadí.\n\nV pátek 10. června dopravácké odbory sdružené v koalici dopravních odborových svazů oznámily vyhlášení stávky na pondělí 13. června. Popsaly i plánovanou podobu stávky. Ta měla zahrnovat zastavení vlakové dopravy na celém území od 9:00 do 16:00, zastavit se v devět hodin ráno měla i městská doprava v Praze, Brně a Zlíně. K vyhlášení stávky vydala koalice dopravních odborových svazů prohlášení, ve kterém konstatovala, že \"„vyčerpala všechny možnosti vyjednávání a (stávku vyhlašuje) na protest proti nespravedlivým, zákeřným reformám poškozujícím většinu občanů ČR“\". Součástí stávky měla být také blokáda silnic, které se měli zúčastnit horníci z Mostecka.\n\nPetr Nečas na vyhlášení reagoval: \"„Respektuji právo na vyjádření názoru. Vláda ale nepodlehne nátlaku, který si občany ČR bere jako živý štít a rukojmí. Odstoupení od reforem nepřipadá v úvahu. Jsme připraveni jednat o změnách parametrů reforem. Odbory nepřišly s racionálními argumenty k reformám, jen s totální negací.“\" Prezident Václav Klaus označil stávku za politické vydírání, ministr financí Miroslav Kalousek řekl: \"„Odbory nestojí o skutečný sociální dialog. Chtějí demonstrovat sílu,“\" a upozornil na \"„personální unii“\" mezi odbory a ČSSD.\n\nJeště v pátek požádal ministr financí Kalousek o předběžné opatření, které by stávku zakázalo. Městský soud v Praze mu ještě týž den vyhověl. Rozhodnutí bylo doručeno během pátku na ministerstvo, odbory ho převzaly od justiční stráže přímo v úřadu vlády, kam je v sobotu pozval k jednání premiér Nečas. Odbory způsob předání odsoudily a z jednání odešly. Soud svůj verdikt zdůvodnil tím, že stávka byla vyhlášena v rozporu s dobrými mravy, protože mezi vyhlášením a termínem stávky nebyl ani jeden pracovní den. Odkázal se přitom na ustanovení Zákona o kolektivním vyjednávání, které pro stávku o kolektivním vyjednávání žádá lhůtu tří pracovních dní mezi vyhlášením a zahájením.\n\nRozhodnutí soudu označil předseda ČSSD Bohuslav Sobotka za nezákonné, protože se odkazovalo na zákon o kolektivním vyjednávání, zatímco stávku odbory pořádají podle ústavy. Odbory se rozhodly opatření podřídit, ale chtějí se proti němu odvolat, protože s ním nesouhlasí. Za chybné označil rozhodnutí soudu i děkan Právnické fakulty UK (PF UK) a odborník na ústavní právo Aleš Gerloch a také vedoucí katedry ústavního práva PF UK Václav Pavlíček. Za správný označil postup soudu jak ministr spravedlnosti Jiří Pospíšil, tak i poslanec za TOP 09 a právník Stanislav Polčák. Podobně se vyslovil například také advokát Jiří Černý.\n\nOdbory tedy nakonec od záměru stávkovat 13. června ustoupily a v neděli oznámily přeložení stávky na čtvrtek 16. června. Upozornily zároveň, že protest bude o to tvrdší. Stávka se má konat celých 24 hodin od půlnoci do půlnoci.\n\nPetr Nečas svolal dva dny před stávkou, v úterý 14. června mimořádné jednání Rady hospodářské a sociální dohody (RHSD, české tripartity) na středu 15. června. Odbory ale účast zprvu v tomto termínu odmítly z důvodu formálního pochybení při svolání (podle jednacího řádu musí být tripartita svolána se souhlasem všech tří stran) a kvůli pobytu předáka ČMKOS Zavadila v zahraničí. Nakonec se ale bez velkých očekávání rozhodly zúčastnit, protože nepředpokládaly, že premiér může přijít na poslední chvíli s takovými zárukami, aby vyřešil jejich požadavky; problémem bylo také to, že mezi zástupci odborů v RHSD není ani jeden z představitelů svazů, které se rozhodly stávkovat. Zástupci vlády i zaměstnavatelů na jednání apelovali na to, aby odbory stávku ještě jednou zvážily a odvolaly. Nečas slíbil, že poslanci odloží hlasování o zdravotnické reformě, aby ji ještě mohla probrat pondělní tripartita. Odborářům ale takové ujištění jako ústupek nestačilo.\n\nNa svém mimořádném jednání 11. června vláda uložila v souvislosti se stávkou \"„ministru dopravy přijmout veškerá opatření nezbytná k zajištění železniční a silniční dopravy, a ministru vnitra přijmout veškerá opatření, která zajistí veřejný pořádek, ochranu života a zdraví občanů a ochranu veřejného a soukromého majetku“\". Na stávku se začaly připravovat i krizové štáby měst a krajů. Když byla stávka přeložena z 13. na 16. června, konstatoval primátor Prahy Bohuslav Svoboda, že se integrovaný záchranný systém bude moci lépe připravit, naopak primátor Brna Roman Onderka se obával, že změna přinese větší zátěž, protože i odbory dostanou více času na přípravu svých protestů.\n\nNěkteré školy se chystají vyhlásit ředitelské volno, některé vysoké školy musely zrušit termín přijímacího řízení. Pražská zdravotnická záchranná služba posílí jak pozemní, tak letecké posádky. Prezident Klaus se kvůli stávce rozhodl zrušit oslavu svých 70. narozenin, naopak někteří čelní železniční odboráři potvrdili ve stejném termínu účast na golfovém turnaji se svými kolegy ze zahraničí, které si už před rokem pozvali do Poděbrad.\n\nPro posílení dopravy v náhradě za zrušené vlakové spoje vláda rozhodla o nasazení 150 autobusů ministerstva obrany, což je ale jen zlomek kapacity potřebné k nahrazení výpadku v železniční dopravě. Opoziční ČSSD tento záměr ostře zkritizovala jako porušení Zákona o ozbrojených silách a zatahování armády do sporu mezi vládou a odbory.\n\nPředseda Asociace samostatných odborů prohlásil, že se stávky zúčastní 120 tisíc lidí a že bude největším protestem svého druhu v české historii. Historické poměření bylo médii zpochybněno.\n\nPředstavitelé města Prahy a pražského dopravního podniku do poslední chvíle prohlašovali, že se pokusí zajistit alespoň částečný provoz pražského metra. Odboroví vyjednavači požadovali, aby dopravní podnik v době stávky vůbec nepustil cestující do stanic; vedení DPP naopak hodlal zajistit aspoň víkendový provoz. Metro nakonec zůstalo zcela bez provozu, což organizátoři stávky považovali za svůj velký úspěch.\n\nStávkovali železničáři na celém území a pracovníci městských dopravních podniků v Praze, Brně, Ústí nad Labem a Olomouci a městské dopravy ČSAD Havířov v Havířově. Zaměstnanci některých dalších podniků se připojili symbolicky. Pracovníci ostravského dopravního podniku se nepřipojili, protože teprve několik dní předtím ukončili svou vlastní stávku za vyšší platy. Ve městech postižených stávkou zajistily dopravní podniky pomocí nestávkující části řidičů, ze značné míry rekrutovaných z řad pracovníků managementu, dopravní kontroly atd., alespoň minimální provoz na vybraných nejdůležitějších linkách. České dráhy zajistily v některých relacích náhradní autobusovou dopravu, avšak ta, zejména kvůli nedostatečnému toku informací, zůstala prakticky nevyužita. V Praze zůstala zachována doprava na autobusových linkách provozovaných jinými dopravci než Dopravním podnikem hl. m. Prahy a. s., z nichž se ke stávce žádný nepřipojil. Některým příměstským linkám byly upraveny trasy a zastávky tak, aby lépe obsloužily území města.\n\nMísto původně oznamované blokády hlavních tahů, které se měli zúčastnit i horníci z Mostecka, avizovali odboráři tzv. \"„blokády papalášů“\", tedy zejména blokády úřadů. O jejich uskutečnění však po stávce média neinformovala. Proběhla i ohlášená demonstrace před budovou ministerstvem zdravotnictví na Palackého náměstí v Praze.\n\nPodle bleskového průzkumu SC&C pro Českou televizi stávku podporuje 51 % Čechů, další čtvrtina by podpořila ještě silnější protest ve formě generální stávky. Na sociální síti Facebook se naopak objevila řada skupin, které vystoupily proti stávce, z nich například skupina \"Za mě nestávkujete\" získala během krátké doby více než 24 tisíc členů. Na Facebooku vznikla i iniciativa proti stávce v metru, její účastníci měli v okamžik vyhlášení stávky odmítnout vystoupit z vlaku metra. Mluvčí dopravního podniku ale oznámila, že proti takovým lidem bude kvůli bezpečnosti připravena zasáhnout Městská policie.\n\nProti odborářům vystoupil i publicista Jiří X. Doležal, který uzamkl řetězem vchod do Domu odborových svazů. Protestoval tak proti ohlášené blokádě dopravy.\n\nStávku jako politickou odsoudil prezident Václav Klaus. Prohlásil, že by stávkující propustil z práce.\n\nZa stávku a proti postupu vlády k odborům se postavili sociální demokraté, například předseda senátu a bývalý odborářský předák Milan Štěch a opakovaně i předseda strany Bohuslav Sobotka, který dokonce vyzval vládu k demisi proto, že podle něj nezvládá situaci a napětí spíš stupňuje. Za stupňování sociálního konfliktu označil činnost vlády a vyjádření jejích představitelů i prezidenta Klause místopředseda ČSSD Jiří Dienstbier ml..\n\nŠtěcha za jeho podporu kritizovali předsedkyně poslanecké sněmovny Miroslava Němcová i jeho předchůdce ve funkci předsedy Senátu Přemysl Sobotka, Němcová mu vytkla, že podporuje \"„války v ulicích“\".\n\nZa stávku se postavili také komunisté. Člen Ústředního výboru KSČM Milan Krajča např. odsoudil \"„bezprecedentní soudní zákazy stávky, nehorázné zastrašování policií, hanebné vyhrožování propuštěním, zoufalé pokusy o verbování stávkokazů, trapné výkřiky o občanech jako rukojmích odborů, skandální přirovnávání stávkujících k teroristům a snahy o urychlené omezení základních odborářských práv“\".\n\nV Britských listech úspěch stávky ocenil Petr Kužvart, který zároveň odborům vytkl, že byly málo radikální. Podle Kužvarta bylo třeba stávku organizovat jako okupační, t. j. nepřipustit přístup stávkokazů k pracovním prostředkům. t. j. vozidlům. Na protistávkových akcích se podle Kužvarta účastnila jen vulgární a trapná individua, která kdosi navedl či je uplatil, zatímco stávku podporovaly odboráři, opoziční občanské struktury a lid, pochod Prahou byl podle Kužvarta impozantní, vtipný a řeči předáků rozumné a adekvátní situaci.\n\nPodíl viny na stávce vložila na vládu i předsedkyně poslaneckého klubu vládních Věcí veřejných Karolína Peake, která si myslí, že vláda měla s odbory jednat déle a lépe je informovat.\n\nV reakci na stávku vláda uložila ministru spravedlnosti a ministru práce, aby \"„zahájili intenzivní činnost na přípravě legislativní úpravy práva na stávku“\".\n\nVeřejní objednatelé dopravy zvažují vymáhání pokut od dopravců či podávání žalob. Moravskoslezský kraj uložil pokutu třem dopravcům (České dráhy, Veolia Transport Morava a ČSAD Havířov) ve výši tři miliony korun. Ústecký kraj pouze neproplatí Českým drahám neujeté kilometry, čímž ušetří asi 1,75 milionu korun. Zlínský kraj a Karlovarský kraj uplatní standardní reklamaci. Plzeňský kraj chce s Českými drahami jednat o výši kompenzace. České dráhy údajně zaslaly kraji dopis, v němž sdělují, že na žádné odškodnění kvůli stávce nárok nevzniká. Jihomoravský hejtman 17. června sdělil, že kraj analyzuje dopady a případné sankce bude projednávat příští týden. Liberecký kraj uvažuje, že bude požadovat kompenzace. Královéhradecký kraj pokutu neudělí, případné vypořádání navrhne v ročním vyúčtování. Olomoucký kraj chce od Českých drah požadovat pokutu. Hlavní město Praha i Středočeský kraj žádné pokuty udělovat nebudou.\n\nČeské dráhy k 17. 6. 2011 předběžně odhadovaly škodu na 70 milionů Kč, ještě však nezapočítaly vracení jízdného cestujícím, sankce od objednatelů dopravy ani úspory na mzdách a energii.\n\n"}
{"id": "693252", "url": "https://cs.wikipedia.org/wiki?curid=693252", "title": "Volha (automobil)", "text": "Volha (automobil)\n\nVolga () byla značka automobilů vyráběna ruskou (dříve sovětskou) firmou GAZ. Název je odvozen od ruské řeky Volga.\n\nPod značkou \"Volga\" bylo vyrobeno několik modelů. Posledním modelem Volgy byla \"Volga - Siber\" představena 29. srpna 2007 na autosalonu \"Interavto-2007\" v Moskvě. Výroba skočila v roce 2010\n\n\nPrvním modelem s názvem \"Volha\" byl GAZ-21 \"Volga\". Začal se vyrábět koncem roku 1956 v závodě v sovětském městě Gorkij a jeho produkce byla ukončena až v roce 1970. Během této doby prošel model několika úpravami konstrukce, karoserie i vnitřního vybavení. Za 14 let bylo celkem vyrobeno téměř 639 tisíc kusů těchto automobilů. Sovětští designéři v tomto modelu spojili evropskou a americkou konstrukční školu, což oceňovali mnozí odborníci. Např. britský časopis \"The Autocar\" v roce 1960 po testování Volhy GAZ-21K popsal tento vůz jako čistě sovětský originál, který je stylovou směsí současných amerických a evropských vlivů ( \"\"... the Volga is entirely of Russian origin ... styling of the Volga is a blend of recent American and European influences ...\"\"). \nŠlo o jeden z prvních sovětských automobilů masově vyvážených do zahraničí. V r. 1958 získala Volga GAZ-21 spolu s dalším automobilem GAZ-13 cenu Grand Prix na výstavě Expo v Bruselu. Dodnes patří mezi legendy sovětských automobilů uznávané nejen v Rusku, ale i ve světě.\n\nMaximální rychlost Volhy GAZ-21 byla 130 km/h, rychlost z nuly na 100 km/h dosáhla za 34 sekund. Kromě standardního provedení se vyráběly i modifikace .\nJen menší část produkce se užívala jako soukromé osobní vozy, většina sloužila v mnoha podnicích a státních organizacích. Velká část produkce byla vyrobena jako \"vozidla taxislužby\", která se používala především v největších městech SSSR - Moskva, Leningrad, Kyjev.. Volhy se však často užívaly jako vozidla taxislužby i v zahraničí. Kromě \"socialistického bloku\" velké množství těchto vozidel jezdilo v Řecku, Nizozemsku, Belgii, Finsku i Norsku. Podle údajů stránky home.no byla v Norsku koncem 50. a v první polovině 60. let 20. století Volha absolutním lídrem na trhu automobilů pro taxislužby, dokonce v roce 1958 byl každý čtvrtý taxík v Norsku právě Volha. Sovětský výrobce však nedokázal udržet krok s modernizačními trendy a stoupajícími nároky \"západního světa\" a své pozice v západní Evropě přenechal svým západním konkurentům.\n\nVolhy patřily i do autoparku silových resortů SSSR - milice, dopravní policie, KGB a podobně. \n\nPrvní člověk ve vesmíru, sovětský kosmonaut Jurij Gagarin, dostal své první auto jako dar od vlády Sovětského svazu v roce 1961. Byla to Volga GAZ-21 (typ 3) černé barvy s modrým interiérem a evidenčním číslem \"78-78 MOD\".\n\nÚspěšná Volga GAZ-21 začala již počátkem šedesátých let 20. století zastarávat. Design byl nemoderní a technické parametry nedostatečné. Pod vedením hlavního konstruktéra A. M. Nevzorova a designérů L. I. Cikolenka a N. I. Kirejeva vznikl nový model, který měl být náhradou za Volhu GAZ-21. GAZ-24 \"Volga\" byl nový model osobního automobilu vyšší střední třídy; v SSSR se toto auto s oblibou označovalo přezdívkou \"Dvadcaťčetvjorka\" (podle čísla modelu). Volga GAZ-24 se vyznačovala čistotou forem, velikostí, prostorností, byla znakem prestiže. Masová výroba tohoto modelu byla spuštěna v roce 1970 a ukončena v roce 1986. Po výrazné modifikaci, která se promítla do modelu GAZ-24-10 \"Volga\" byla výroba definitivně ukončena v roce 1992. Volga GAZ-24 je jedním z nejdéle vyráběných aut v socialistickém bloku.\n\nI tento model získal při svém uvedení několik mezinárodních ocenění, vzpomeňme zlaté medaile na mezinárodních veletrzích v Plovdivu (r. 1969) a v Lipsku (r. 1970).\n\nVolha GAZ-24 měla motor o výkonu 98 koní, maximální rychlost 140 km/h a zrychlení z nuly na 100 km/h dosáhla za 23 sekund. Ve srovnání s předchozí Volhou byla nejpodstatnějším technickým vylepšením čtyřstupňová plně synchronizovaná převodovka.\n\nVolga GAZ-24 byla v průběhu let vyráběna v různých modifikacích, které se od sebe odlišovaly některými technickými parametry, nebo celkovou úpravou vzezření. Stručný přehled a charakteristika jednotlivých modifikací:\n\nV pořadí dalším modelem fabriky GAZ s názvem \"Volha\" byl model GAZ 3102 \"Volha\", který se vyráběl od r. 1982 do r. 2009. Tento model odrážel potřebu modernizovat v sedmdesátých letech pomalu překonanou Volhu GAZ-24. \n\nGAZ 3105 \"Volga\" byl vyráběn v malé sérii jako automobil pro reprezentační účely představitelů státu a Komunistické strany Sovětského svazu.\n\nPosledním modelem s názvem Volha byla Volga Siber, která byla veřejnosti oficiálně představena 29. srpna 2007 na autosalonu \"Interavto-2007\" v Moskvě. Šlo o osobní automobil střední třídy s karoserií typu sedan. Výroba byla koncem roku 2010 kvůli slabému prodeji ukončena.\n\n"}
{"id": "693255", "url": "https://cs.wikipedia.org/wiki?curid=693255", "title": "Grand Prix Německa 2010", "text": "Grand Prix Německa 2010\n\nGrand Prix Německa 2010 ( LXX Großer Preis Santander von Deutschland) jedenáctý závod 61. ročníku mistrovství světa vozů Formule 1, historicky již 831. grand prix, se uskutečnila na okruhu Hockenheimring.\n\n"}
{"id": "693256", "url": "https://cs.wikipedia.org/wiki?curid=693256", "title": "Ou-jang Sün", "text": "Ou-jang Sün\n\nOu-jang Sün (čínsky 歐陽詢) (557–641), zdvořilostním jménem Sin-pen (信本), byl konfuciánský učenec, jeden ze čtyř velkých kaligrafů z počátku doby dynastie Tchang.\n\nNarodil se v roce 557 v Čchang-ša v provincii Chu-nan v úřednické rodině. Za dynastie Suej byl zaměstnán jako císařský doktor, za dob Tchangů zastával post cenzora a učence v Chung-wenově akademii, kde vyučoval kaligrafii. Zásadní měrou se zasloužil o sestavení encyklopedie \"I-wen Lej-ťü\".\n\nZemřel v roce 641 v dnešní provincii An-chuej.\n"}
{"id": "693265", "url": "https://cs.wikipedia.org/wiki?curid=693265", "title": "Carl Canedy", "text": "Carl Canedy\n\nCarl Canedy (narozen v USA, kde také žije) je americký bubeník, nejvíce známý jako bývalý člen heavy metalové skupiny Manowar.\n\nStudoval hraní na bicí například společně s Carmine Appicem. Carl byl členem Manowar v letech 1980–1981, s kterými vystupoval pod pseudonymem Karl Kennedy. Je také skladatelem písní, má přes stovku songů zaregistrovaných u amerického kolektivního správce autorských práv k hudbě – u společnosti BMI. Je spoluzakladatelem heavy metalové skupiny The Rods (vznikla v roce 1980, hrál tedy v Manowar a v The Rods zároveň), ve které hraje až dodnes. Hraje nejenom na bicí, ale i na klávesy, baskytaru a klasickou kytaru.\n"}
{"id": "693266", "url": "https://cs.wikipedia.org/wiki?curid=693266", "title": "Grand Prix Itálie 2010", "text": "Grand Prix Itálie 2010\n\nGrand Prix Itálie 2010 (LXXXI Gran Premio Santander d'Italia), 13. závod 61. ročníku mistrovství světa jezdců Formule 1 a 52. ročníku poháru konstruktérů, historicky již 834. grand prix, se již tradičně odehrála na okruhu v Monze.\n\n"}
{"id": "693268", "url": "https://cs.wikipedia.org/wiki?curid=693268", "title": "Ukon Wacka", "text": "Ukon Wacka\n\nUkon Wacka je sedmé studiové album od finské kapely Korpiklaani. Vyšlo 4. února 2011 u vydavatelství Nuclear Blast.\n\n\n"}
{"id": "693271", "url": "https://cs.wikipedia.org/wiki?curid=693271", "title": "Grand Prix Singapuru 2010", "text": "Grand Prix Singapuru 2010\n\nGrand Prix Singapuru 2010 (III SingTel Singapore Grand Prix), 15. závod 61. ročníku mistrovství světa jezdců Formule 1 a 52. ročníku poháru konstruktérů, historicky již 835. grand prix, se již podruhé odehrála na okruhu v Singapuru.\n"}
{"id": "693277", "url": "https://cs.wikipedia.org/wiki?curid=693277", "title": "Grand Prix Japonska 2010", "text": "Grand Prix Japonska 2010\n\nGrand Prix Japonska 2010 (XXXVI Fuji Television Japanese Grand Prix), 16. závod 61. ročníku mistrovství světa jezdců Formule 1 a 52. ročníku poháru konstruktérů, historicky již 836. grand prix, která se navrátila na okruh Suzuka.\n\n"}
{"id": "693281", "url": "https://cs.wikipedia.org/wiki?curid=693281", "title": "Prezident (rozcestník)", "text": "Prezident (rozcestník)\n\nPrezident (z lat. \"praesidens\", předseda) může označovat:\n\n\n"}
{"id": "693282", "url": "https://cs.wikipedia.org/wiki?curid=693282", "title": "Josef August Heller", "text": "Josef August Heller\n\nJosef August Heller (kolem roku 1800 Žatec – 17. prosince 1855 Praha) byl český hudební skladatel a kritik.\n\nHudba nebyla jeho hlavním povoláním. Živil se jako finanční úředník v Praze. Vystupoval jako hudební kritik v pražských listech. Byl velmi konzervativního zaměření, proslul ostrými kritikami díla Richarda Wagnera. Byl členem Sboru pro zřízení českého Národního divadla v Praze. \n\n\n\n"}
{"id": "693283", "url": "https://cs.wikipedia.org/wiki?curid=693283", "title": "Grand Prix Koreje 2010", "text": "Grand Prix Koreje 2010\n\nGrand Prix Koreje 2010 (I Korean Grand Prix), 17. závod 61. ročníku mistrovství světa jezdců Formule 1 a 52. ročníku poháru konstruktérů, historicky již 837. grand prix, která odehrála na okruhu Korean International Circuit.\n\n"}
{"id": "693291", "url": "https://cs.wikipedia.org/wiki?curid=693291", "title": "Skačany", "text": "Skačany\n\nSkačany jsou obec na Slovensku v okrese Partizánske. Žije zde  obyvatel. Rozloha katastrálního území činí 15,38 km².\n\nPrvní písemná zmínka o obci je z roku 1078.\n\nV obci je římskokatolický kostel Všech svatých 1812, který nahradil původní románský z druhé poloviny 13. století.\n\n"}
{"id": "693292", "url": "https://cs.wikipedia.org/wiki?curid=693292", "title": "Grand Prix Brazílie 2010", "text": "Grand Prix Brazílie 2010\n\nGrand Prix Brazílie 2010 (XXXIX Grande Premio do Brasil), 18. závod 61. ročníku mistrovství světa jezdců Formule 1 a 52. ročníku poháru konstruktérů, historicky již 838. grand prix, se již potřicátédeváté odehrála na okruhu v Interlagosu.\n"}
{"id": "693294", "url": "https://cs.wikipedia.org/wiki?curid=693294", "title": "První vláda Wernera Faymanna", "text": "První vláda Wernera Faymanna\n\nPrvní vláda Wernera Faymanna byla od 2. prosince 2008 do 16. prosince 2013 spolkovou vládou Republiky Rakousko. Tvořila ji velká koalice Sociálně demokratické strany Rakouska (SPÖ) a Rakouské lidové strany (ÖVP). Vznikla po volbách, které se konaly 28. září stejného roku. Po dalších volbách ji nahradila druhá vláda Wernera Faymanna.\n"}
{"id": "693295", "url": "https://cs.wikipedia.org/wiki?curid=693295", "title": "Batej Brojde", "text": "Batej Brojde\n\nBatej Brojde (: בתי ברוידא, doslova \"Brojdeho domy\", oficiálně Ohlej Ja'akov, אהלי יעקב, doslova \"Ja'akovovy stany\") je městská čtvrť v centrální části Jeruzaléma v Izraeli.\n\nJe součástí širšího zastavěného distriktu zvaného Lev ha-ir (\"Střed města\"), který zaujímá centrální oblast Západního Jeruzaléma a v jeho rámci tvoří společně s dalšími ultraortodoxními bytovými komplexy v blízkém okolí soubor sedmi takových malých čtvrtí, nazývaných v jidiš \"der Steterlach\". Zároveň stojí nedaleko čtvrti Nachla'ot, která je sama složena z mnoha menších bytových souborů. Leží nedaleko od ulice \"Rechov Tavor\" v nadmořské výšce přes 800 metrů, cca 1,5 kilometru západně od Starého Města. Populace čtvrti je židovská.\n\nČtvrť má podobu nevelkého komplexu domů soustředěných okolo centrálního dvora. Vznikla v roce 1902 díky příspěvku, který poskytl Ja'akov Brojde z Varšavy. Ja'akov Brojde byl zakladatelem spolku Menucha ve-nachala. Patřil rovněž mezi zakladatele jeruzalémské čtvrti Rechavja. V tomto případě ale přispěl vlastními penězi s cílem mít v Jeruzalémě čtvrť pojmenovanou po sobě. Vyrostlo tu 26 bytů. Mělo jít o bydlení pro nábožensky založené Židy, kteří se chtějí věnovat celodenně studiu Tóry. Charakter obyvatelstva se od té doby nezměnil. Stále jde o ultraortodoxní židovskou čtvrť směru Mitnagdim. V tomto bytovém komplexu stojí synagoga \"Kehilat Ja'akov\".\n\nSedm ultraortodoxních bytových komplexů, jejichž součástí je i tento, vznikalo od konce 19. století (prvním byl Kneset Jisra'el Alef v roce 1893) z iniciativy rabína Šmu'ela Salanta a jeho tajemníka, rabína Naftali Cvi Poruše. Původně se uvažovalo o jejich zbudování poblíž hrobky Šim'on ha-Cadik, ale nakonec byly zakoupeny pozemky poblíž čtvrtí Mazkeret Moše a Ohel Moše. Šlo o součást širšího trendu Útěk z hradeb, kdy židovská populace opouštěla přelidněné Staré Město.\n\n"}
{"id": "693298", "url": "https://cs.wikipedia.org/wiki?curid=693298", "title": "Grand Prix Abú Zabí 2010", "text": "Grand Prix Abú Zabí 2010\n\nGrand Prix Abú Zabí 2010 (II Etihad Airways Abu Dhabi Grand Prix), 19. závod 61. ročníku mistrovství světa jezdců Formule 1 a 52. ročníku poháru konstruktérů, historicky již 839. grand prix, se podruhé odehrála na okruhu na Yas Marině.\n\n"}
{"id": "693300", "url": "https://cs.wikipedia.org/wiki?curid=693300", "title": "David Oyedepo", "text": "David Oyedepo\n\nDavid Olaniyi Oyedepo (* 27. září 1954) je nigerijský pastor, spisovatel a kazatel jím založené církve Winners’ Chapel. Je představitelem charismatického hnutí. Patří k nejbohatším duchovním na světě.\n\n"}
{"id": "693305", "url": "https://cs.wikipedia.org/wiki?curid=693305", "title": "Vendelín Opatrný", "text": "Vendelín Opatrný\n\nVendelín Opatrný (10. března 1908 Týniště nad Orlicí – 2. listopadu 1944 u osady Korejovce) byl československý velitel, který padl při bojích o Dukelský průsmyk. \n\nV mládí – jako syn nemajetného hrnčíře – byl ovlivněn mládežnickým hnutím, později se stal členem komunistické strany. Byl také šerifem v trampské osadě nedaleko rodného města. \n\nV listopadu 1936 odešel bojovat jako interbrigadista do Španělska. Zde byl politickým komisařem v první československé jednotce, četě \"Klement Gottwald\". Zúčastnil se mnoha bojů, byl dekorován šesti vyznamenáními a získal hodnost nadporučíka.\n\nDomů se vrátil v srpnu 1938, po německé okupaci odešel v srpnu 1939 do Polska, po vypuknutí války a porážce Polska uprchl do Sovětského svazu. V SSSR pracoval v Čeljabinském traktorovém závodu. \n\nV únoru 1942 se přihlásil do vznikající československé jednotky a jako vojín v kulometné rotě prošel výcvikem v Buzuluku. Školu pro důstojníky v záloze absolvoval Novochopersku. Zúčastnil se bitvy u Sokolova a za odvahu v boji byl povýšen na četaře. V řadách československé jednotky dále bojoval např. v bitvě o Kyjev, u Bílé Cerekve a na Dukle. Padl při bojových operacích u Dukelského průsmyku, na hranici Československa, jako velitel kulometné roty v hodnosti poručíka. V boji o kótu 481 u osady Korejovce bylo velitelské stanoviště zasaženo německou minou a Vendelín Opatrný zemřel na místě po zásahu střepinou do hlavy. \n\nZa hrdinství v boji byl mnohokrát vyznamenán.\n\n\n"}
{"id": "693306", "url": "https://cs.wikipedia.org/wiki?curid=693306", "title": "Batej Munkač", "text": "Batej Munkač\n\nBatej Munkač (:'בתי מונקאץ nebo בתי מונקאטש, doslova \"Mukačevské domy\") je městská čtvrť v centrální části Jeruzaléma v Izraeli.\n\nJe součástí širšího zastavěného distriktu zvaného Lev ha-ir (\"Střed města\"), který zaujímá centrální oblast Západního Jeruzaléma a v jeho rámci tvoří společně s dalšími ultraortodoxními bytovými komplexy v blízkém okolí soubor sedmi takových malých čtvrtí nazývaných v jidiš \"der Steterlach\". Zároveň stojí nedaleko čtvrti Nachla'ot, která je sama složena s mnoha menších bytových souborů. Leží nedaleko od ulice \"Rechov Tavor\" a \"Rechov Becalel\" v nadmořské výšce okolo 800 metrů, cca 1,5 kilometru západně od Starého Města. Populace čtvrti je židovská.\n\nČtvrť má podobu nevelkého komplexu domů. Vznikla v roce 1928 okolo ješivy zbudované zde pro ultraortodoxní Židy chasidského směru původem z Mukačeva. Sestává z domů pro 30 rodin. I v současnosti zůstává složení obyvatelstva zachováno.\n\nSedm ultraortodoxních bytových komplexů, jejichž součástí je i tento, vznikalo od konce 19. století (prvním byl Kneset Jisra'el Alef v roce 1893) z iniciativy rabína Šmu'ela Salanta a jeho tajemníka, rabína Naftali Cvi Poruše. Původně se uvažovalo o jejich zbudování poblíž hrobky Šim'on ha-Cadik, ale nakonec byly zakoupeny pozemky poblíž čtvrtí Mazkeret Moše a Ohel Moše. Batej Munkač vznikla jako poslední z těchto čtvrtí a její výstavbu inicioval rabín z Mukačeva Chajim Elazar Spira, který vyzval své stoupence, ať zakoupí potřebné pozemky v Jeruzalému. Šlo o součást širšího trendu Útěk z hradeb, kdy židovská populace opouštěla přelidněné Staré Město.\n\n"}
{"id": "693309", "url": "https://cs.wikipedia.org/wiki?curid=693309", "title": "Udmurtská autonomní sovětská socialistická republika", "text": "Udmurtská autonomní sovětská socialistická republika\n\nUdmurtská autonomní sovětská socialistická republika (rusky: \"Удмуртская Автономная Советская Социалистическая Республика\", udmurtsky: \"Удмурт Автономной Совет Социалист Республика\") byla autonomní republikou v rámci Ruské sovětské federativní socialistické republiky v Sovětském svazu. Útvar se nacházel na východě evropské části Ruska mezi Volhou a Uralem, na území obývaném převážně ugrofinskými Udmurty. Hlavním městem byl Iževsk.\n\n4. listopadu 1920 byla na udmurtském území vytvořena Votská autonomní oblast s administrativním centrem v Iževsku, roku 1932 byla přejmenována na Udmurtskou autonomní oblast, která byla 28. prosince 1934 přetvořena na autonomní sovětskou socialistickou republiku. Roku 1937 byla k republice připojena okolní území o rozloze zhruba 12 000 km². Udmurtská ASSR zanikla 4. listopadu 1990, kdy její Nejvyšší sovět vyhlásil suverénní Udmurtskou republiku. Ta se stala po přijetí ústavy v roce 1994 subjektem Ruské federace.\n\nV původní Votské AO, která měla rozlohu 29 939 km², žilo 710 000 obyvatel, z nichž se 52 % hlásilo k udmurtské a 43 % k ruské národnosti. Podíl ruského obyvatelstva se výrazně zvýšil ve třicátých letech. Jednak byla roku 1937 k ASSR připojena území s ruskou většinou a jednak do Udmurska z důvodu industrializace přicházelo velké množství nových obyvatel různých národností, především Rusů. Podle sčítání obyvatelstva roku 1970 na území Udmurtské ASSR žilo 1 418 000 obyvatel, z toho 57 % ruské, 34 % udmurtské, 6 % tatarské a 1 % ukrajinské národnosti.\n"}
{"id": "693311", "url": "https://cs.wikipedia.org/wiki?curid=693311", "title": "Batej Minsk", "text": "Batej Minsk\n\nBatej Minsk (: בתי מינסק, doslova \"Minské domy\") je městská čtvrť v centrální části Jeruzaléma v Izraeli.\n\nJe součástí širšího zastavěného distriktu zvaného Lev ha-ir (\"Střed města\"), který zaujímá centrální oblast Západního Jeruzaléma a v jeho rámci tvoří společně s dalšími ultraortodoxními bytovými komplexy v blízkém okolí soubor sedmi takových malých čtvrtí nazývaných v jidiš \"der Steterlach\". Zároveň stojí nedaleko čtvrti Nachla'ot, která je sama složena s mnoha menších bytových souborů. Leží nedaleko od ulic \"Rechov ha-Naciv\" a \"Rechov Becalel\" v nadmořské výšce okolo 800 metrů, cca 1,5 kilometru západně od Starého Města. Populace čtvrti je židovská.\n\nMá podobu dlouhé rovné řady patrových domů. Vznikla v roce 1897 (podle jiného zdroje roku 1894) okolo ješivy \"Kolel Minsk\". Obyvateli byli chudí studenti ješivy, původem ultraortodoxní Židé z Minsku. Peníze darovali Židé z Minsku, prý jako výraz vděčnosti za úspěšné modlitby, které Židé v Jeruzalémě vykonali pro spásu jednoho minského Žida. Vzniklo tu 10 bytů. Obyvatelé platili malý nájem, tento systém trvá dodnes. V jednom z domů této čtvrti původně fungovala pekárna macesů firmy \"Halperin\".\n\nSedm ultraortodoxních bytových komplexů, jejichž součástí je i tento, vznikalo od konce 19. století (prvním byl Kneset Jisra'el Alef v roce 1893) z iniciativy rabína Šmu'ela Salanta a jeho tajemníka, rabína Naftali Cvi Poruše. Původně se uvažovalo o jejich zbudování poblíž hrobky Šim'on ha-Cadik, ale nakonec byly zakoupeny pozemky poblíž čtvrtí Mazkeret Moše a Ohel Moše. Šlo o součást širšího trendu Útěk z hradeb, kdy židovská populace opouštěla přelidněné Staré Město.\n\n"}
{"id": "693314", "url": "https://cs.wikipedia.org/wiki?curid=693314", "title": "Batej Rand", "text": "Batej Rand\n\nBatej Rand (: בתי ראנד, doslova \"Randovy domy\") je městská čtvrť v centrální části Jeruzaléma v Izraeli.\n\nJe součástí širšího zastavěného distriktu zvaného Lev ha-ir (\"Střed města\"), který zaujímá centrální oblast Západního Jeruzaléma a v jeho rámci tvoří společně s dalšími ultraortodoxními bytovými komplexy v blízkém okolí soubor sedmi takových malých čtvrtí nazývaných v jidiš \"der Steterlach\". Zároveň stojí nedaleko čtvrti Nachla'ot, která je sama složena s mnoha menších bytových souborů. Leží nedaleko od ulic \"Rechov ha-Naciv\" a \"Rechov Tavor\" v nadmořské výšce okolo 800 metrů, cca 1,5 kilometru západně od Starého Města. Populace čtvrti je židovská.\n\nVznikla v roce 1910 pro ubytování 22 velmi chudých rodin ultraortodoxních Židů jako chasidská protiváha čtvrti Batej Brojde osídlené vyznavači směru mitnagdim. Každý byt sestával ze dvou pokojů. Kuchyně se nacházela vně domu, na dvoře. Součástí komplexu byla židovská škola a mikve. Objekty byly zbudovány s pomocí železných trámů, které sem byly dovezeny železnicí a na místo doneseny velbloudy. Jméno Batej Rand odkazuje na Mendela Randa, který v Haliči vlastnil rozsáhlé pozemky a když později přesídlil do Jeruzaléma, poskytl peníze na výstavbu této čtvrti.\n\nSedm ultraortodoxních bytových komplexů, jejichž součástí je i tento, vznikalo od konce 19. století (prvním byl Kneset Jisra'el Alef v roce 1893) z iniciativy rabína Šmu'ela Salanta a jeho tajemníka, rabína Naftali Cvi Poruše. Původně se uvažovalo o jejich zbudování poblíž hrobky Šim'on ha-Cadik, ale nakonec byly zakoupeny pozemky poblíž čtvrtí Mazkeret Moše a Ohel Moše. Šlo o součást širšího trendu Útěk z hradeb, kdy židovská populace opouštěla přelidněné Staré Město.\n\n"}
{"id": "693316", "url": "https://cs.wikipedia.org/wiki?curid=693316", "title": "Fanka", "text": "Fanka\n\nFanka může být:\n"}
{"id": "693317", "url": "https://cs.wikipedia.org/wiki?curid=693317", "title": "Zedník", "text": "Zedník\n\nZedník je – na rozdíl od pomocného dělníka, \"přidavače\" – odborně vzdělaný řemeslník v zednictví, tedy stavebním oboru věnujícímu se zděným konstrukcím stavby. Typickou, nikoli však výhradní činností je pokládání cihel, jejich spojování maltou a následné omítání. Zedníci se podílejí na stavbách a opravě betonových i cihlových staveb, jako jsou obytné domy, mosty nebo jiná zařízení z přírodních nebo umělých stavebních materiálů.\n\nZednické řemeslo je jedno z nejstarších. Zedníci původně používali jako stavební materiál kámen a byly úzce provázání s kamenictvím, o čemž svědčí i společné cechy. Za patrona zedníků jsou považováni sv. Štěpán a sv. Tomáš.\n\nZpočátku zedníci pracovali zejména na stavbě církevních objektů. Práce na světských stavbách a měšťanských domech byly známy až od 15. století. Profesionální dovednosti si zedníci často předávali z pokolení na pokolení. Rozvoj stavebnictví zejména ve větších městech Uherska koncem 19. století si vyžádal velké množství námezdních dělníků. Zednictví bylo od konce 19. století jedním z typických slovenských řemesel. Slovenští zedníci např. z Liptova byli zruční stavitelé, žádaní v celém Uhersku i zahraničí. Mezi zedníky z Liptova se vyprofilovalo několik významných slovenských podnikatelů a veřejných činitelů jako Ján Hlavaj nebo Ján Nepomuk Bobula.\n\n"}
{"id": "693321", "url": "https://cs.wikipedia.org/wiki?curid=693321", "title": "Kneset Jisra'el", "text": "Kneset Jisra'el\n\nKneset Jisra'el (: כנסת ישראל, v jidiš: Kneses Jisroel, doslova \"Shromáždění Izraele\") je městská čtvrť v centrální části Jeruzaléma v Izraeli.\n\nJe součástí širšího zastavěného distriktu zvaného Lev ha-ir (\"Střed města\"), který zaujímá centrální oblast Západního Jeruzaléma a v jeho rámci tvoří společně s dalšími ultraortodoxními bytovými komplexy v blízkém okolí soubor sedmi takových malých čtvrtí nazývaných v jidiš \"der Steterlach\". Zároveň stojí nedaleko čtvrti Nachla'ot, která je sama složena s mnoha menších bytových souborů. Leží v prostoru okolo ulice \"Rechov ha-Naciv\" v nadmořské výšce okolo 800 metrů, cca 1,5 kilometru západně od Starého Města. Populace čtvrti je židovská.\n\nVznikla od konce 19. století jako soubor bytů ve veřejném vlastnictví, které slouží pro ubytování chudých rodin ultraortodoxních Židů. Výstavbu prováděl výbor aškenázských Židů z peněz, které darovali Židé z USA. Čtvrť vyrostla ve třech etapách a sestává ze tří samostatných urbanistických souborů.\n\nCelkově v Kneset Jisra'el žilo v roce 1929 125 rodin. V roce 2005 již populace stoupla na víc než 200 rodin a čtvrť je výrazně přelidněná.\n\nSedm ultraortodoxních bytových komplexů, jejichž součástí je i tento, vznikalo od konce 19. století z iniciativy rabína Šmu'ela Salanta a jeho tajemníka, rabína Naftali Cvi Poruše. Původně se uvažovalo o jejich zbudování poblíž hrobky Šim'on ha-Cadik, ale nakonec byly zakoupeny pozemky poblíž čtvrtí Mazkeret Moše a Ohel Moše. Šlo o součást širšího trendu Útěk z hradeb, kdy židovská populace opouštěla přelidněné Staré Město.\n\n"}
{"id": "693324", "url": "https://cs.wikipedia.org/wiki?curid=693324", "title": "Českomoravská konfederace odborových svazů", "text": "Českomoravská konfederace odborových svazů\n\nČeskomoravská konfederace odborových svazů (ČMKOS) je tzv. odborová centrála, tedy sdružení odborových svazů v Česku. Vznikla transformací bývalého Revolučního odborového hnutí a poté oddělením české a slovenské části po rozpadu Československa. Spolu s ASO ČR zastupuje odbory v Radě hospodářské a sociální dohody (tripartitě).\n\nV roce 2018 je jejími členy celkem 29 odborových svazů vytvořených většinou podle profesní příslušnosti. Nejvyšším orgánem mezi sjezdy je Sněm ČMKOS a výkonným orgánem je Rada ČMKOS. Statutárním orgánem je vedení složené z předsedy a dvou místopředsedů. Sídlí v Praze v Domě odborových svazů na adrese náměstí Winstona Churchilla 1800/2, 130 00 Praha 3.\n\nProgram ČMKOS se soustředí na ochranu zaměstnanců v mnoha směrech, důchodovou politiku, propagaci odborové činnosti a mezinárodní spolupráci. Vydává Revue Sondy.\n\nV březnu 1990 byla ukončena činnost ROH a 41 zakládajících svazů vstoupilo do nové Československé konfederace odborových svazů. Její českomoravská komora vznikla v dubnu téhož roku. Současný název nese od roku 1998.\n\n\nZdroj: web ČMKOS.\n\n"}
{"id": "693328", "url": "https://cs.wikipedia.org/wiki?curid=693328", "title": "Alena Hanušová", "text": "Alena Hanušová\n\nAlena Hanušová (* 29. květen 1991 Sokolov) je česká basketbalová reprezentantka, hrající na pozici křídla. V reprezentaci působí už od mládežnických kategorií. Do seniorské reprezentace se poprvé dostala v roce 2011, kdy s národním týmem skončila na Mistrovství Evropy na 4. místě. Startovala též na Letních olympijských hrách 2012, kde se Češky umístily na sedmé příčce.\n\n\n"}
{"id": "693331", "url": "https://cs.wikipedia.org/wiki?curid=693331", "title": "Rechavja", "text": "Rechavja\n\nRechavja (: רחביה‎) je městská čtvrť v centrální části Jeruzaléma v Izraeli.\n\nLeží v nadmořské výšce cca 800 metrů, cca 2 kilometry západně od Starého Města. Na severu s ní sousedí čtvrť Ša'arej Chesed, na jihu Kirjat Šmu'el, na jihovýchodě Talbija. Na západ odtud se rozkládá areál budov veřejného významu včetně sídla izraelského parlamentu (knesetu). Populace čtvrti je židovská.\n\nŠlo o jednu z prvních nových čtvrtí Jeruzaléma postavených za britského mandátu. Zdejší kamenité, terasovité pozemky byly vykoupeny roku 1921. Předtím tu stával jen klášter Ratisbon z 80. let 19. století a na severu menší čtvrť Ša'arej Chesed. Lokalita byla nazývána Zanzarija a pozemky tu patřily řecké pravoslavné církvi, která pro nedostatek peněz přikročila k odprodeji svých četných nemovitostí. Rechavja začala vyrůstat v letech 1923–1928, kdy došlo k zástavbě v prostoru mezi ulicemi \"Ramban\" a \"ha-Keren kajemet le-Jisra'el\". Územní plán zpracoval urbanista a architekt Richard Kaufmann, který ji pojal jako zahradní město. Na podobě mnoha zdejších prvních domů se podílel architekt Eli'ezer Jelin (syn učitele a spisovatele Davida Jelina). Prvními obyvateli byli stavební dělníci, členové pracovních oddílů Gdud ha-avoda, kteří tu pobývali v provizorních ubikacích ponechaných na místě britskými jednotkami na konci první světové války. Kámen na stavbu prvních domů těžili členové Gdud ha-avoda v nedalekém lomu v Ša'arej Chesed. Ještě než ale byly dokončeny první zděné domy, zde vyrostly dvě provizorní obytné chaty. V jedné žil Jicchak Ben Cvi s ženou Rachel Jananit a v druhé (dnes v ulici \"Rechov Alharizi\") lékař Dostrovsky. V květnu 1923 se poprvé sešli majitelé zdejších stavebních parcel. Zvažovali pojmenování nové čtvrti. Mezi návrhy byla jména jako \"Ševet Achim\", \"Ibn Ezer\", \"Tel Aviv\", \"Gan Cejra\" či \"Machelot\". Nakonec byl vybrán název Rechavja.\n\nHlavní fáze bytové výstavby zde proběhla v letech 1923–1936. Roku 1925 zde stálo jen 17 domů, roku 1936 již v Rechavji žilo 1000 lidí. Ve 20. letech 20. století byly vydlážděny místní komunikace, počátkem 30. let sem byla zavedena elektřina. V případě Rechavje šlo od počátku o bohatou, prestižní čtvrť, v níž bydleli akademici, vysokoškolští učitelé, lékař, právníci a političtí vůdci. Ve 20. a 30. letech 20. století si své svá sídla zbudovaly i významné instituce celostátního významu jako Židovský národní fond, Židovská agentura a Keren ha-jesod (tyto tři organizace sídlí v domě národních institucí). Místní ulice jsou s malými výjimkami pojmenované po středověcích židovských básnících ze Španělska. Od 60. let 20. století život čtvrti negativně ovlivnila rostoucí dopravní zátěž, kdy se z mnoha dosud místních komunikací staly tranzitní silnice celoměstského významu. Populace v Rechavji má v současnosti poměrně vysoký věkový průměr, v posledních 25 letech sem probíhá příliv firem a úřadů. Nachází se tu jedno z nejstarších hebrejských gymnázií v dnešním Izraeli, Gymnázium Rechavja.\n\n"}
{"id": "693337", "url": "https://cs.wikipedia.org/wiki?curid=693337", "title": "Dušan Kabát", "text": "Dušan Kabát\n\nDušan Kabát (* 20. srpna 1944, Sereď) je bývalý slovenský fotbalista a trenér, československý reprezentant.\n\nZa československou reprezentaci odehrál v letech 1965-1973 24 utkání a vstřelil 2 góly. Patřil k jádru slavného mužstva Spartaku Trnava 60. let, hrál v Trnavě v letech 1959-1963 a 1965-1977 a získal zde pět mistrovských titulů v letech 1968, 1969, 1971, 1972, 1973, a k tomu si připsal ještě jeden titul s Duklou Praha (1964), kde vojančil. V československé liza nastoupil v 297 utkáních a dal 44 gólů. Vybojoval s Trnavou semifinále Poháru mistrů evropských zemí. Začínal jako levé křídlo, končil jako levý obránce. Český sportovní novinář a historik Zdeněk Šálek o něm v encyklopedii Slavné nohy napsal: \"\"Nenápadný nevelký hráč, obránci jej velmi těžko zbavovali míče.\"\" V Poháru mistrů evropských zemí nastoupil ve 27 utkáních a dal 7 gólů, v Poháru vítězů pohárů nastoupil v 5 utkáních a v Poháru UEFA nastoupil v 6 utkáních. Vítěz Československého poháru 1967,1971 a 1975.\n\nSpolečně s Dušanem Tittlem a Deziderem Ottingerem patří k nejvýznamnějším odchovancům leopoldovské kopané.\n\n\n"}
{"id": "693338", "url": "https://cs.wikipedia.org/wiki?curid=693338", "title": "Waitoreke", "text": "Waitoreke\n\nWaitoreke (také kaureke nebo novozélandská vydra) je vodní živočich, vyskytující se údajně na Novém Zélandu.\n\nWaitoreke má prý štíhlé asi půl metru dlouhé tělo s krátkýma nohama a hustou tmavě hnědou srst. Je popisován jako samotářský noční tvor žijící ve vodních tocích odlehlých oblastí Jižního ostrova. Živí se pravděpodobně rybami. Vzhledem i způsobem života tak nejspíše připomíná evropskou vydru. \n\nPodle vyprávění domorodých Maorů byl waitoreke v minulosti hojný a někdy ho chovali jako domácího mazlíčka. Kapitán James Cook se ve svém deníku zmiňuje o pozorování waitoreke . Nejvěrohodnější svědectví podal roku 1861 německý geolog Julius von Haalst. Ještě Alfred Brehm a Ottův slovník naučný zmiňují waitoreke jako skutečně existující, byť vzácné, zvíře. Protože ale vědci dosud neměli k dispozici žádný exemplář tohoto tvora ani pořádnou fotografii, sporadické jsou i nepřímé důkazy jako pozorování nebo nález stop, byl časem waitoreke zařazen mezi zvířata fiktivní.\n\nNázev waitoreke se překládá jako \"ostnaté vodní zvíře\". To může odkazovat jak na ježatou srst vodních savců, tak i na jedovou ostruhu ptakopyska. Jiné vysvětlení vychází ze slovesa \"torangi\" – skrývat se. Uznávaný jazykovědec Te Rangi Hiroa (Peter Buck) však prohlašuje, že je to všechno nesmysl a žádný takový výraz v maorském jazyce nikdy neexistoval. \n\n\n\n"}
{"id": "693339", "url": "https://cs.wikipedia.org/wiki?curid=693339", "title": "Oldřich Menclík", "text": "Oldřich Menclík\n\nOldřich Menclík (14. června 1923 – 14. prosince 2003) byl český fotbalista, krajní záložník, útočník i obránce, československý reprezentant.\n\nZa československou reprezentaci odehrál v letech 1946–1955 čtrnáct utkání a vstřelil 1 branku (Rumunsku roku 1948). V letech 1941–1947 hrál za Viktorii Žižkov, v letech 1947–1956 za Spartu Praha. Odehrál za ni 324 zápasy a získal s ní dva mistrovské tituly – roku 1952 a 1954. Český sportovní novinář a historik Zdeněk Šálek o něm v encyklopedii Slavné nohy napsal: \"\"Fyzicky zdatný, houževnatý hráč středu pole.\"\"\n\n"}
{"id": "693343", "url": "https://cs.wikipedia.org/wiki?curid=693343", "title": "Ša'arej Chesed", "text": "Ša'arej Chesed\n\nŠa'arej Chesed (: שערי חסד, doslova \"Brány milosti\") je městská čtvrť v centrální části Jeruzaléma v Izraeli.\n\nLeží v nadmořské výšce cca 800 metrů, cca 2 kilometry západně od Starého Města. Na severu s ní sousedí čtvrť Nachla'ot, na jihu Rechavja. Na západ odtud se rozkládá areál budov veřejného významu včetně sídla izraelského parlamentu (knesetu). Na jihozápadním okraji čtvrti vyrostla v 70. letech 20. století moderní obytná čtvrť Kirjat Wolfson. Populace čtvrti je židovská.\n\nJde o nábožensky zaměřené předměstí, které vzniklo roku 1909 pro usídlení chudých vrstev. Původně šlo o komplex přízemních domů tvořících uzavřený areál s centrálním nádvořím. Od roku 1975 prošla tato původní zástavba výraznou obnovou, při níž byla většina zdejších domů zvýšena. Fasády domů jsou památkově chráněné. Do čtvrti se stěhují bohatí ortodoxní Židé ze západní Evropy a USA. Funguje tu množství synagog, mimo jiné synagoga \"Gra Šul\". Nejrušnější ulicí je \"ha-Keren kajemet le-Jisra'el\" s četnými restauracemi a obchody. Stojí na ní i střední škola.\n\n"}
{"id": "693346", "url": "https://cs.wikipedia.org/wiki?curid=693346", "title": "Gejza Šimanský", "text": "Gejza Šimanský\n\nGejza Šimanský (29. srpna 1924, Sečovce – 19. června 2007, Prešov) byl slovenský fotbalový útočník a reprezentant Československa. Za československou reprezentaci odehrál v letech 1947–1955 patnáct utkání a vstřelil sedm branek. Byl vůbec prvním Slovákem, který v československé reprezentaci navlékl kapitánskou pásku. Byl členem slavného týmu Slovanu Bratislava 50. let (tehdy klub nesl název Sokol NV) – získal s ním tři mistrovské tituly – roku 1949, 1950 a 1951. Zbytek kariéry strávil v Tatranu Prešov. V lize odehrál 212 zápasů a dal 85 gólů. Český sportovní novinář a historik Zdeněk Šálek o něm v encyklopedii \"Slavné nohy\" napsal: \"\"Neobyčejně rychlý, technicky zdatný křídelní útočník.\"\" Vystudoval farmacii, po skončení hráčské kariéry se stal trenérem mládeže.\n\n\n"}
{"id": "693348", "url": "https://cs.wikipedia.org/wiki?curid=693348", "title": "Žlábek (DNA)", "text": "Žlábek (DNA)\n\nŽlábek (angl. \"groove\") je v molekulární biologii označení pro jednu ze dvou prohlubňovitých struktur nacházejících se na dvoušroubovici DNA. Žlábky jsou mimoto přítomny i u dvoušroubovicové RNA, která je však vzácnější. Konkrétní stavba žlábků se liší v závislosti na typu helikálního uspořádání, ačkoliv nejčastější je klasická B-DNA. Žlábky jsou důležitým místem regulace genové exprese, vážou se do nich různé transkripční faktory a podobně.\n\nB-DNA je převažujícím typem dvoušroubovice nacházejícím se v buňkách a proto jsou standardně popisovány žlábky právě v B-DNA. V dvoušroubovici se střídá tzv. velký žlábek s malým žlábkem, které se (jak název napovídá) liší svou šířkou a hloubkou. Je to způsobeno asymetrickým uspořádáním párů bází na cukr-fosfátových kostrách řetězců DNA. Glykosidické vazby totiž vždy vychází z obou dvou nukleových bází komplementárního páru na jednu stranu dvoušroubovice, takže na jedné straně je vytvořena větší brázda než na straně opačné. Velký žlábek je 12 Å široký a 8,5 Å hluboký, malý žlábek je 6 Å široký a 7,5 Å hluboký.\n\nTzv. velký žlábek (G) je ten, ve kterém je úhel C–osa šroubovice–C větší než 180°. Do velkého žlábku vyčnívají zejména různé skupiny na pozici 6, tzn. aminoskupina adeninu, ketoskupina guaninu, ale i třeba aminoskupina cytosinu, ketoskupina a methylová skupina thyminu a dusík 7 purinů. Nachází se tam tedy většina funkčních skupin, které umožňují rozeznání jednotlivých nukleových bází od sebe. Je to zřejmě jeden z důvodů, proč se DNA-vazebné proteiny vážou obvykle do velkého žlábku: je zde spousta míst, s nimiž může protein vytvářet např. vodíkové můstky.\n\nMalý žlábek (G) je ten, ve kterém je úhel C–osa šroubovice–C menší než 180°. Vyčnívá do něj například aminoskupina guaninu nebo ketoskupina cytosinu, ale celkově je v malém žlábku nabídka funkčních skupin chudší.\n\nŽlábky u ostatních helikálních forem, zejména u A-DNA a Z-DNA, mají jiné parametry, ale ze zvyku se označují opět jako velký a malý žlábek. V Z-DNA je velký žlábek stěží patrný, malý žlábek je úzký a hluboký. V A-DNA je velký žlábek velmi hluboký, malý žlábek naopak výrazně mělký.\n"}
{"id": "693351", "url": "https://cs.wikipedia.org/wiki?curid=693351", "title": "Jakutská autonomní sovětská socialistická republika", "text": "Jakutská autonomní sovětská socialistická republika\n\nJakutská autonomní sovětská socialistická republika ( , jakutsky: \"Саха автономнай сэбиэскэй социалистическэй республиката\") byla autonomní republika v rámci Ruské sovětské federativní socialistické republiky v Sovětském svazu. Útvar se nacházel v asijské části Ruska na Sibiři, 40 % území leželo za polárním kruhem. Se svoji rozlohou 3 103 200 km² se jednalo o největší autonomní sovětskou socialistickou republiku v SSSR a o největší územně-správní jedenotku na světě vůbec. Hlavním městem byl Jakutsk.\n\nJakutská ASSR vznikla 27. dubna 1922. V následujících dvaceti letech bylo na území republiky zřízeno značné množství pracovních táborů Gulagu a Dalstroje. V šedesátých letech byla objevena ohromná naleziště uranu. Jakutská ASSR zanikla roku 1991, kdy její Nejvyšší sovět vyhlásil suverénní Jakutskou - Sacha sovětskou socialistickou republiku, která se roku 1992 stala součástí Ruské federace jako Republika Sacha (Jakutsko).\n\nPodle sčítání lidu roku 1939 žilo v Jakutské ASSR 405 000 obyvatel, z toho 57% jakutské a 36% ruské národnosti. Sčítání roku 1989 vykázalo 1 030 000 obyvatel, z nichž bylo 50% Rusů, 33% Jakutů a 7% Ukrajinců. Počet obyvatel jakutské národnosti během existence ASSR vzrostl z 230 000 v roce 1939 na 365 000 roku 1989.\n"}
{"id": "693352", "url": "https://cs.wikipedia.org/wiki?curid=693352", "title": "Kirjat Wolfson", "text": "Kirjat Wolfson\n\nKirjat Wolfson (: קריית וולפסון, doslova \"Wolfsonovo město\") je městská čtvrť v centrální části Jeruzaléma v Izraeli.\n\nLeží v nadmořské výšce necelých 800 metrů, cca 2 kilometry západně od Starého Města. Na východě s ní sousedí čtvrť Šaarej Chesed, na jihu Rechavja. Na západ odtud se rozkládá areál budov veřejného významu včetně sídla izraelského parlamentu (knesetu). Terén je mírně zvlněný, s počínajícím zářezem vádí Nachal Rechavja, které směřuje k jihu. Procházejí tudy významné silniční komunikace celoměstského významu jako severojižní třída \"Sderot Ben Cvi\" nebo východozápadní třídy \"Derech Rupin\" a \"Ramban\". Populace čtvrti je židovská.\n\nJedná se o moderní bytový soubor sestávající z pěti výškových domů a dalších terasovitých domů v jejich okolí při ulici \"Rechov Diskin\". První dvě budovy vyrostly v 70. letech 20. století, zbylé tři v 80. letech. Komplex je pojmenován podle Isaaca Wolfsona, židovského filantropa z Velké Británie, který zahájil budování tohoto sídliště. Většina obyvatel jsou zahraniční občané, často penzisté ze zámoří. Součástí areálu jsou parkovací místa, obchody a velké lékařské centrum. Areál se trvale pod ostrahou.\n\n"}
{"id": "693354", "url": "https://cs.wikipedia.org/wiki?curid=693354", "title": "František Vlk (fotbalista)", "text": "František Vlk (fotbalista)\n\nFrantišek Vlk (* 30. května 1925, Říčany) byl český fotbalista, útočník, československý reprezentant.\n\nZa československou reprezentaci odehrál v letech 1948-1953 čtrnáct utkání a vstřelil čtyři branky (nejdůležitější byly dvě branky do sítě Bulharska v kvalifikačním utkání roku 1953, které československému mužstvu zajistily postup na šampionát ve Švýcarsku – kam ovšem Vlk nominován nebyl). Hrál za Slavii Praha, se kterou získal jeden mistrovský titul – roku 1947, za ATK Praha a za DSO Spartak Teplice (1952–1954). Český sportovní novinář a historik Zdeněk Šálek o něm v encyklopedii Slavné nohy napsal: \"\"Rychlý hráč, velmi těžko se dal oddělit od míče.\"\"\n\nTřikrát byl trenérem Teplic.\n\n"}
{"id": "693356", "url": "https://cs.wikipedia.org/wiki?curid=693356", "title": "Josef Crha", "text": "Josef Crha\n\nJosef Crha (15. dubna 1927 − 12. února 1998) byl český fotbalista, československý reprezentant.\n\nZa československou reprezentaci odehrál v letech 1953–1955 třináct utkání a vstřelil tři branky. V československé lize hrál za Dynamo Slavia Praha, ATK Praha a Spartak Praha Sokolovo. Se Spartou získal dva mistrovské tituly – roku 1952 a 1954.\n\n\n"}
{"id": "693362", "url": "https://cs.wikipedia.org/wiki?curid=693362", "title": "František Plass", "text": "František Plass\n\nFrantišek Plass (* 18. dubna 1944) je bývalý český fotbalista a trenér, československý reprezentant. Byl dvakrát ženatý. Má dva syny a žije v Městě Touškově v okrese Plzeň-sever.\n\nZa československou reprezentaci odehrál v letech 1968-1972 jedenáct utkání. Výrazně přispěl k postupu na mistrovství světa do Mexika roku 1970, na šampionát však nominován nebyl. Pozici reprezentačního stopera si vybojoval i jako hráč méně úspěšné Škody Plzeň, která byla během jeho reprezentační kariéry i druholigová. Hrál v ní v letech 1963-1976. Poslední sezónu kariéry (1976-1977) strávil v Rudé hvězdě Cheb. Český sportovní novinář a historik Zdeněk Šálek o něm v encyklopedii Slavné nohy napsal: „\"Vysoký, technicky vybavený a s přehledem hrající hráč. Pro svůj vynikající fyzický fond, nezdolnou vůli jít za každým míčem a pro schopnost orientovat se při zrodu nadějných a mnohdy klíčových situací se stal klasickým volným hráčem v zadních řadách. Funkci libera dokonale plnil v mateřském klubu, s menším štěstím však v reprezentaci. I přesto sehrál mnoho mezistátních utkání s plným úspěchem.\"“\n\nV RH Cheb zahájil svou kariéru trenérskou, která pokračovala ve Škodě Plzeň, Chmelu Blšany, Dukle Praha či Armaturce Ústí.\n\n\n"}
{"id": "693365", "url": "https://cs.wikipedia.org/wiki?curid=693365", "title": "Václav Samek", "text": "Václav Samek\n\nVáclav Samek (* 30. srpna 1947, Praha) je bývalý český fotbalista, obránce, československý [reprezentant, mistr Evropy do 23 let z roku 1972 (kapitán mužstva).\n\nZa československou reprezentaci odehrál v letech 1973-1978 jedenáct utkání. Celou svou kariéru (už od žáků) spojil s Duklou Praha, hrál v ní v letech 1956–1981 a získal s ní dva mistrovské tituly v letech 1977 a 1979. Dvakrát vyhrál i Československý pohár (1969, 1981). V lize odehrál 356 utkání a vstřelil 16 branek. Český sportovní novinář a historik Zdeněk Šálek o něm v encyklopedii Slavné nohy napsal: \"\"Jeden z našich nejmenších, ale nejhouževnatějších stoperů. Blonďák podsadité postavy, nebojácný v soubojích, odvážný v nečekaných brejcích, mnohé z nich skončily brankou.\"\"\n\n\n"}
{"id": "693368", "url": "https://cs.wikipedia.org/wiki?curid=693368", "title": "Rassco (Jeruzalém)", "text": "Rassco (Jeruzalém)\n\nRassco (: רסקו‎, \"Rasko\", též Šikun Rassco, שיכון רסקו‎, oficiálně Giv'at ha-Veradim, גבעת הורדים, doslova \"Růžový vrch\") je městská čtvrť v jihozápadní části Jeruzaléma v Izraeli.\n\nLeží v nadmořské výšce cca 750 metrů, cca 3 kilometry jihozápadně od Starého Města. Na východě s ní sousedí čtvrť Giv'at Oranim, na východě a jihu jednotlivé části čtvrtě Katamon, na severovýchodě Kirjat Šmu'el, severu Neve Granot a Najot a na západě Giv'at Mordechaj. Terén je zvlněný, prudce se zařezávající do údolí vádí Nachal Rechavja, které směřuje k jihozápadu. Hlavní silniční komunikací je ulice \"ha-Rav Herzog\", zástavba čtvrti je soustředěna podél ulic \"Rechov David Šim'oni\" a \"Rechov Černichovski\" Populace čtvrti je židovská.\n\nVznikla roku 1951. Pojmenována je podle stavební společnosti Rassco, která prováděla stavbu. Obyvatelstvo je sekulární a nábožensky sionistické. V blízkosti se nachází Jeruzalémská botanická zahrada.\n\n"}
{"id": "693370", "url": "https://cs.wikipedia.org/wiki?curid=693370", "title": "Císařská koruna", "text": "Císařská koruna\n\nCísařská, imperátorská n. imperiální koruna (latinsky corona imperialis) je od starověku zavedená hlavní insignie panovníka (císaře), symbol jeho autority, moci a bohatství. Doprovázejí ji další insignie vlády, tzv. regalia: žezlo, říšské jablko, dále prsten, korunovační plášť, rukavice a střevíce.\n1. Otevřená (pás, obroučka)\n2. Uzavřená (s čepicí)\n\nAntické koruny řeckých a římských panovníků měly někdy tvar vavřínového věnce, symbolu triumfálního vítězství. Nejčastěji se koruna starověkých římských císařů, císařů byzantských a panovníků raného středověku skládá ze širokého kruhového pásu vytepaného buď vcelku nebo snýtovaného ze 6 až 12 dílů (lamel) drahého kovu. Tento pás se nazývá obroučka nebo čelenka, zpravidla bývá posázen nebo vykládán drahými kameny, perlami či smaltovanými destičkami.\n\nMenší (nižší) bývají koruny císařoven či votivní koruna, která slouží v chrámech k výzdobě ikony Kristovy, Mariiny či jiných světců.\n\nUzavřený typ koruny má vložené dýnko, buď v podobě mitry, pak koruna symbolizuje spojení světské a církevní moci (tzv. caesaropapismus), nebo oblé čepice, často ze sametu barvy jasně červené, šarlatové (ale i jiné), nebo z kožešiny, například bílý hermelín s ocásky na britské koruně nebo sobolí kožešina na carské koruně prvních Romanovců.\n\nPřední díl se nazývá diadém, bývá zdoben nejvýrazněji, může být vyšší či různě vytvarovaný a doplněný aplikovaným klenotem. Některé koruny, například francouzské císařovny, mohou být samotným diadémem. Z něho byl odvozen tvar koruny dnešních královen krásy.\n\nObroučka panovnické koruny může být doplněna zkříženými klenutými pásky, zvanými kamary, v jejich křížení je vsazen křížek na kouli. Antické a středověké koruny mívají ověsky, řecky zvané kamelaukion. Jsou to řetízky či pásky s drahokamy, perlami nebo tepanými ozdobami. Ověsky jsou nejméně dva, v tom případě umístěné symetricky po stranách kolem uší, nebo více. Nejcennější drahokamy mohou být namontovány pomocí šroubků, tzv. (cargle a jsou odnímatelné, například u britské koruny. \n\nDochované císařské a královské koruny bývají dodnes uloženy v hradních nebo zámeckých palácích panovníků, proměněných obvykle v muzea: především románská Koruna římských císařů, stejně jako koruna císaře Rudolfa II., sloužící do roku 1918 jako Rakouská císařská koruna; obě jsou od roku 1919 uloženy ve Světské klenotnici v Hofburgu ve Vídni. \n\nCísařské i jiné panovnické koruny se užívaly nejméně dvě: hlavní majestátní, určená k obřadu korunovace a vládnutí, druhá všednodenní cestovní, zvaná karkan s imitacemi drahých kamenů. Další bývala vozová, umístěná na císařově kočáru, a konečně poslední – pohřební funerální. \n\nJinou kategorii tvoří koruny heraldické, u kterých se stupeň nobilitace majitele určuje podle počtu hrotů, viz heraldika. \n\n"}
{"id": "693378", "url": "https://cs.wikipedia.org/wiki?curid=693378", "title": "Emmanuelle Devosová", "text": "Emmanuelle Devosová\n\nEmmanuelle Devosová (* 10. května 1964 Puteaux, Hauts-de-Seine) je francouzská herečka, dcera herečky Marie Henriauové a držitelka dvou Césarů. V letech 1996–2009 se objevila přibližně v 50 filmech.\n\nV roce 2002 obdržela Césara v kategorii nejlepší herečka za roli téměř hluché sekretářky Carly Behmové ve filmu \"Čti mi ze rtů\" režírovaném Jacquesem Audiardem, kde byl jejím protějškem Vincent Cassel. O sedm let později získala druhou sošku pro nejlepší herečku ve vedlejší roli za snímek \"Na počátku\".\n\n\n\n\n"}
{"id": "693385", "url": "https://cs.wikipedia.org/wiki?curid=693385", "title": "Židovský hřbitov v Karlových Varech", "text": "Židovský hřbitov v Karlových Varech\n\nŽidovský hřbitov v Karlových Varech se nachází v karlovarské čtvrti Drahovice mezi Mozartovou a Hřbitovní ulicí asi 900 m severovýchodním směrem od Vřídla, v těsném sousedství městského hřbitova. Má rozlohu 9743 m.\n\nHřbitov, který je dodnes funkční, byl založen v roce 1868 či 1869 a nejstarší náhrobky pocházejí z konce 19. století. Celkem je zde přes 700 náhrobních kamenů.\n\nNa hřbitově je památník židovských vojáků padlých v 1. světové válce a pomník obětem nacismu a židovským vojákům padlým v 2. světové válce, který stával v letech 1956–1983 na místě Velké synagogy v Sadové ulici. Je zde pohřbena řada lázeňských hostů z různých zemí včetně otce bývalého vrchního rabína Richarda Federa (zemřel roku 1916). Svoji hrobku zde má i rodina zakladatele světově proslulé sklárny Moser Ludwiga Löwi Mosera (1833–1916).\n\nKarlovarská židovská komunita přestala existovat v roce 1939. V roce 1945 byla její činnost obnovena.\n\n\n"}
{"id": "693386", "url": "https://cs.wikipedia.org/wiki?curid=693386", "title": "Giv'at Mordechaj", "text": "Giv'at Mordechaj\n\nGiv'at Mordechaj (: גבעת מרדכי, doslova \"Mordechajův vrch\") je městská čtvrť v jihozápadní části Jeruzaléma v Izraeli.\n\nLeží v nadmořské výšce přes 700 metrů, cca 3,5 kilometru jihozápadně od Starého Města. Na východě s ní sousedí čtvrť Rassco, na východě a jihu jednotlivé části čtvrtě Katamon, na severu Ramat Bejt ha-Kerem, na západě Ramat Šaret a na jihozápadě Malcha. Rozkládá se na pahorku, který vystupuje z okolního zvlněného terénu. Na východní straně je od okolní krajiny oddělen zářezem údolí vádí Nachal Rechavja, další vádí Nachal Chovevej Cijon k němu přitéká od severu, podél západního okraje čtvrti. Hlavní silniční komunikací je nový tah dálničního typu (fakticky západní obchvat Jeruzaléma) podél třídy \"Sderot Menachem Begin\". Dalšími významnými ulicemi jsou \"ha-Rav Herzog\" a \"Becalel Bazak\". Populace čtvrti je židovská.\n\nVznikla roku 1955. Pojmenována je podle Maxwella (Mordechaje) Abbella, třebaže nábožensky sionistické hnutí ha-Po'el ha-Mizrachi, jehož členové čtvrť zakládali, odvozují jméno od Mordechaje Nadlera, který byl zakladatelem hnutí Mizrachi v Severní Americe a jeho pokladníkem po 20 let. Lokalita, kde čtvrť vyrostla, se původně arabsky nazývala \"Bikat al-Vazir\" (\"Princovo údolí\"). Ze'ev Vilnaj ji pojmenoval \"Chavat ha-nazir\" (\"Poustevníkův statek\"), z čehož vznikla nepravdivá legenda o poustevníkovi, který tu měl žít. Většina obyvatel čtvrti jsou nábožensky založení. Funguje tu známá ješiva \"Ješivat Chevron\". Žijí tu ale i ultraortodoxní a sekulární Židé. Po výstavbě dálnice Sderot Menachem Begin byla tělesem této silnice zastavěna podstatná část údolí vádí Nachal Chovevej Cijon. Plánuje se zde ale zřídit malou přírodní rezervaci včetně stáda divokých jelenů. V blízkosti čtvrti se nachází Jeruzalémská botanická zahrada.\n\n"}
{"id": "693390", "url": "https://cs.wikipedia.org/wiki?curid=693390", "title": "Michal Vičan", "text": "Michal Vičan\n\nMichal Vičan (26. března 1925, Hlohovec – 27. ledna 1986, Bratislava) byl slovenský fotbalista, obránce a trenér, československý reprezentant. Dlouhá léta Vičan trpěl nespravedlivým osočením z udavačství, a to v případu procesu s jeho spoluhráči ze Slovanu 50. let. V protokolech se objevil svědek jménem Vicen, což zavdalo podnět k pověstem o Vičanově spolupráci s StB v tomto procesu. Až po roce 1989 bylo prokázáno, že šlo o náhodnou podobu dvou jmen.\n\nZa československou reprezentaci odehrál v letech 1947–1952 deset utkání. Patřil k jádru slavného mužstva Slovanu Bratislava 50. let, získal s ním čtyři mistrovské tituly v letech 1949, 1950, 1951 a 1955. Hrál ve Slovanu v letech 1945–1957 a odehrál 231 ligových utkání. Český sportovní novinář a historik Zdeněk Šálek o něm v encyklopedii Slavné nohy napsal: \"\"Výborný poziční hráč robustnější postavy.\"\" V Poháru mistrů evropských zemí nastoupil ve 3 utkáních.\n\nPo skončení hráčské kariéry se stal úspěšným trenérem, vedl mužstvo Slovanu Bratislava, které roku 1969 vybojovalo Pohár vítězů pohárů, což byl největší klubový úspěch československého fotbalu celé jeho historie. Slovan trénoval v letech 1968–1971, 1976–1977 a ještě 1982–1983. Pět let vedl rovněž polský tým Ruch Chorzów, s nímž vybojoval polský titul (1974) i polský pohár (1975).\n\n\n\n \n"}
{"id": "693392", "url": "https://cs.wikipedia.org/wiki?curid=693392", "title": "Pavol Michalík", "text": "Pavol Michalík\n\nPavol Michalík (* 29. listopadu 1951, Šalková) je bývalý slovenský fotbalista, brankář, československý reprezentant.\n\nZa československou reprezentaci odehrál v letech 1976-1978 jedenáct utkání. Začínal v Dukle Banská Bystrica, ale většinu své kariéry spojil s Baníkem Ostrava (1974-1984), kde ho vedl František Schmucker, a kde získal tři mistrovské tituly v letech 1976, 1980 a 1981. V období 1984-1985 působil ještě ve Slovanu Bratislava, končil v řeckém klubu Panserraikos FC. V československé lize nastoupil v 209 ligových utkáních. Český sportovní novinář a historik Zdeněk Šálek o něm v encyklopedii Slavné nohy napsal: \"\"Vysoký, štíhlý hráč, jeho předností byl přirozený instinkt dobře se v bráně postavit. V reprezentaci se stal nástupcem Viktora a také Vencela.\"\" V Poháru mistrů evropských zemí nastoupil v 10 utkáních, v Poháru vítězů pohárů nastoupil v 7 utkáních a v Poháru UEFA nastoupil v 10 utkáních.\n\n\n\n"}
{"id": "693395", "url": "https://cs.wikipedia.org/wiki?curid=693395", "title": "Ramat Šaret", "text": "Ramat Šaret\n\nRamat Šaret (: רמת שרת, doslova \"Šaretova výšina\") je městská čtvrť v jihozápadní části Jeruzaléma v Izraeli.\n\nLeží v nadmořské výšce okolo 800 metrů, cca 4,5 kilometru jihozápadně od Starého Města. Na východě s ní sousedí čtvrť Giv'at Mordechaj, na jihovýchodě Katamon, na jihu Malcha, na západě Ramat Denja, na severozápadě Mordot Bajit va-Gan a na severu Bajit va-Gan. Rozkládá se na pahorku, který je na východní straně oddělen od centrálních částí Jeruzaléma hlubokým údolím se zářezem údolí vádí Nachal Rechavja, přičemž další vádí Nachal Chovevej Cijon k němu přitéká od severu. Na západní straně od čtvrti se pak terén svažuje do lesnaté krajiny, do níž míří vádí Nachal Ejn Kerem. Hlavní silniční komunikací je zde nový tah dálničního typu (fakticky západní obchvat Jeruzaléma) podél třídy \"Sderot Menachem Begin\". Populace čtvrti je židovská.\n\nVznikla roku 1974. Pojmenována je podle bývalého izraelského premiéra Mošeho Šareta. Navázala na vedlejší starší bytový soubor Ramat Denja. Funguje zde střední školy pro 350 žáků. V budově se nachází i společenské centrum. Populace je převážně sekulární, socioekonomicky spadá mezi střední třídu. Vzhledem k blízkosti čtvrtě Bajit va-Gan ale nedávno začali do čtvrtě přicházet i ultraortodoxní Židé. Zástavbu tvoří vysoké bytové domy, terasovité domy a menší rezidence.\n\n"}
{"id": "693401", "url": "https://cs.wikipedia.org/wiki?curid=693401", "title": "Alois Kotyza", "text": "Alois Kotyza\n\nAlois Josef Kotyza, \"pokřtěný jako\" Josef (27. února 1869, Drysice – 21. července 1947) byl sedmý opat benediktinského kláštera v Rajhradě v letech 1937–1947.\n\nNarodil se v Drysicích jako druhý z jedenácti dětí. V matrice je zapsán jako Josef. Jeho otec Pavel Kotyza byl rolník, čtvrtláník. Studoval a maturoval v arcibiskupském semináři v Kroměříži. Členem rajhradského opatství se stal v roce 1889 a slavnými sliby roku 1892. Na kněze byl vysvěcen v Brně, 30. července 1893. Poté působil na faře v Domašově v rosickém děkanství. Záhy se stal děkanem. Ještě jako kněz přispíval do časopisů a věnoval se překladatelství. V roce 1936 byl zvolen rajhradským opatem a benedikován 9. května 1937. Byl sedmým benediktinským opatem rajhradským. Mons. Kotyza často cestoval po vlasti i cizině: navštívil Polsko, Francii, několikrát Itálii, byl ve Španělsku, v Německu, Švédsku, v Maďarsku, v Jugoslávii, ve Svaté zemi a v Číně. Kotyza vedl klášter během druhé světové války, kdy hospodářská situace byla velmi špatná. Zahynul při tragické autonehodě v roce 1947. Byl pohřben 24. července 1947 v Rajhradě. Téhož roku byl jeho nástupcem zvolen dlouholetý klášterní archivář Václav Jan Pokorný.\n\n\n"}
{"id": "693403", "url": "https://cs.wikipedia.org/wiki?curid=693403", "title": "Ramat Denja", "text": "Ramat Denja\n\nRamat Denja (: רמת דניה, doslova \"Výšina Denja\") je městská čtvrť v jihozápadní části Jeruzaléma v Izraeli.\n\nLeží v nadmořské výšce necelých 800 metrů, cca 5 kilometrů jihozápadně od Starého Města. Na východě s ní sousedí čtvrť Ramat Šaret, na jihu Malcha, na západě Kirjat ha-Jovel, na severu Mordot Bajit va-Gan a Bajit va-Gan. Rozkládá se na západních svazích pahorku, který jižně odtud klesá do údolí vádí Nachal Manachat. Na západ odtud zástavba města pomalu přechází do lesnaté krajiny, do níž míří vádí Nachal Ejn Kerem. Hlavní silniční komunikací je zde ulice \"Golomb\", jež je na jihovýchodě zaústěna do nového tahu dálničního typu (fakticky západní obchvat Jeruzaléma) podél třídy \"Sderot Menachem Begin\". Populace čtvrti je židovská.\n\nVznikla roku 1970. Pojmenována je podle firmy, která tento obytný soubor budovala. Vzniklo zde kvalitní bydlení pro střední třídu. Populace dosahuje méně než 2000 obyvatel. Nevznikly tu žádné stavby veřejného charakteru, ráz tohoto urbanistického útvaru je takřka výlučně obytný. Zástavbu tvoří vysoké bytové domy, obyvatelstvo je většinou sekulární.\n\n"}
{"id": "693406", "url": "https://cs.wikipedia.org/wiki?curid=693406", "title": "Ladislav Přáda", "text": "Ladislav Přáda\n\nLadislav Přáda (4. dubna 1932 v Roupově - 19. prosince 1995 v Praze) byl český fotbalista, československý reprezentant.\n\nZa československou reprezentaci odehrál v letech 1953-1956 jedenáct utkání, v nichž vstřelil pět branek. Začínal ve Hvězdě Trnovany, dále ČSSZ Liberec, 1. ligu hrál poprvé za DSO Slavoj Liberec v ročníku 1953. V letech 1954–1956 hrál za Duklu Praha, získal s ní mistrovský titul v roce 1956, jeho kariéru však zničil alkohol. Z Dukly byl vyloučen tehdy, když v opilosti a armádní uniformě začal na zimním stadionu na Štvanici legitimovat bruslaře. Chvilku hrál ještě ligu za RH Brno (1957/58), jinak už ho byli ochotni zařadit do týmu jen v nižších soutěžích (TJ Spartak Hradec Králové, TJ Baník Příbram, TJ Dynamo Kutná Hora, TJ Sokol Velký Borek, TJ Podřípan Rovné). Odehrál 63 prvoligová střetnutí, vstřelil 48 branek. Český sportovní novinář a historik Zdeněk Šálek o něm v encyklopedii Slavné nohy napsal: „\"Jeden z nejtalentovanějších útočníků poválečné éry. Technicky vyspělý hráč, žonglér s míčem, jemnou sérii nevyzpytatelných kliček zakončoval překvapivou tvrdou střelou. Se špičkovou kopanou se musel - ke škodě své i naší kopané - rozloučit předčasně pro nespolehlivost a špatnou životosprávu. Skončil v zapomnění.\"“\n\n\n"}
{"id": "693407", "url": "https://cs.wikipedia.org/wiki?curid=693407", "title": "Bruno Thiry", "text": "Bruno Thiry\n\nBruno Thiry (* 8. říjen 1962, St. Vith, Belgie) je belgický rallyeový jezdec, účastník Mistrovství světa a dvojnásobný Mistr Evropy.\n\nPoprvé závodil už ve dvaceti s vozem Simca 1000 Rallye. Brzy získal sponzorství dealera Opel a začal se objevovat na mezinárodních soutěžích. Na Rallye San Remo 1991 a Rallye San Remo 1992 vyhrál svou kategorii. Po řadě podobných vítězství v Mistrovství světa v rallye 1993 se stal členem týmu Ford M-Sport. Korsická rallye 1994 a Rallye Monte Carlo 1994 mu vynesla šestá místa, Argentinská rallye 1994 a Rallye San Remo 1994 čtvrtá místa a na RAC Rallye 1994 byl třetí, takže celkově skončil v Mistrovství světa v rallye 1994 pátý. V sezoně Mistrovství světa v rallye 1995 skončil čtvrtý. V Mistrovství světa v rallye 1996 byl týmovou dvojkou a nestartoval na prvních dvou podnicích. V Argentině byl třetí, než mechanici použili jeho poloosu do vozu Carlose Sainze. Po sezoně s ním tým angažmá ukončil. \n\nV sezoně Mistrovství světa v rallye 1997 startoval na Katalánské rallye s vozem Seat Ibiza Kit Car a na RAC Rallye 1997 s vozem Ford Escort WRC, ale ani jednou nedojel. Přesto se pro sezonu Mistrovství světa v rallye 1998 vrátil k Fordu. Typ Escort WRC ale trpěl častými poruchami, které ho zpomalily nebo donutily odstoupit. V sezoně Mistrovství světa v rallye 1999 byl třetím jezdcem Subaru World Rally Teamu a startoval na vybraných podnicích. Na RAC Rallye 1999 startoval s vozem Škoda Octavia WRC za tým Škoda Motorsport a skončil čtvrtý. Tým mu však angažmá nenabídl a tak na Rallye Monte Carlo 2000 startoval se soukromým vozem Toyota Corolla WRC a skončil pátý. Stal se ale členem Citroën Sport a s vozem Citroën Xsara Kit Car vybojoval titul Mistra Evropy. \n\nTeprve v Mistrovství světa v rallye 2001 se stal jezdcem týmu Škoda. Nedosahoval takových výsledků, jaké tým očekával. Thiry nezískal ani bod. V sezoně Mistrovství světa v rallye 2002 tedy startoval se soukromým vozem Peugeot 206 WRC. Jeho posledními starty v mistrovství světa byly Německá rallye 2002, kde byl pátý a Rallye San Remo 2002, kde skončil třináctý. V roce 2003 získal s tímto vozem titul mistra Evropy. O ten bojoval i o rok později s vozem Citroën C2 S1600, ale skončil druhý. Po sezoně svou kariéru ukončil. Jeho úplně poslední soutěží byla Condroz rallye v roce 2006, kde s vozem Peugeot 307 WRC skončil druhý.\n"}
{"id": "693412", "url": "https://cs.wikipedia.org/wiki?curid=693412", "title": "Václav Morávek (fotbalista)", "text": "Václav Morávek (fotbalista)\n\nVáclav Morávek (3. listopadu 1921 - 22. března 2001) byl český fotbalista, brankář, reprezentant Československa.\n\nV československé reprezentaci odehrál v letech 1948-1951 deset utkání. Třikrát hrál i za B mužstvo. V lize odehrál 41 utkání, a to v dresu OKD Ostrava (Baníku), za nějž hrál v letech 1951-1952. Dále hrál v divizním klubu SK Náchod - přesto byl povoláván do reprezentace. Začínal v pražském SKEPu, končil v Ostroji Opava.\n\n\n"}
{"id": "693413", "url": "https://cs.wikipedia.org/wiki?curid=693413", "title": "Kirjat ha-Jovel", "text": "Kirjat ha-Jovel\n\nKirjat ha-Jovel (: , doslova \"Jubilejní Město\") je městská čtvrť v jihozápadní části Jeruzaléma v Izraeli.\n\nLeží v nadmořské výšce okolo 800 metrů, cca 5,5 kilometrů jihozápadně od Starého Města. Na východě s ní sousedí čtvrti Ramat Denja, Mordot Bajit va-Gan a Bajit va-Gan, na jihozápadě Kirjat Menachem a Ir Ganim, na jihovýchodě Malcha. Rozkládá se na pahorcích, které severně a západně odtud přecházejí do zalesněné krajiny členěné četnými hlubokými údolími. Severně od čtvrti je to údolí vádí Nachal Ejn Kerem. K jihu směřuje vádí Nachal Manachat, které potom dál na jihu ústí do údolí toku Nachal Refa'im. Hlavní silniční komunikací jsou zde ulice \"Golombova\", \"Thonova\" a \"Hantkeho\". Podél severního okraje tohoto urbanistického celku prochází lokální silnice číslo 386, která vede k západu, do venkovských oblastí Jeruzalémského koridoru. Populace čtvrti je židovská.\n\nVznikla počátkem roku 1950, kdy Židovský národní fond vykoupil pozemky, které do té doby zčásti zaujímala opuštěná arabská vesnice Bajt Mazmil. Jméno Kirjat ha-Jovel vybrala jeruzalémská radnice jako připomínku 50. výročí od založení Židovského národního fondu. Parcely pro výstavbu domů zde dostaly přidělené jednotlivé organizace a politická hnutí. Domy zde budovala pro své členy například odborová centrála Histadrut nebo družstvo židovských imigrantů ze Severní Ameriky \"Bnej Cijon\". Velkou část zástavby postavila společnost Amidar. V roce 1953 bylo také 33 pozemků v \"ulici Šemarjahu Levina\" vyčleněno pro potřeby diplomatů, stavitelů a bohatších osobností. Po nejstarších etapách zástavby následovala výstavba kolonie provizorních domků zvaných \"Azbestonim\", situovaná do úzkého údolí na západním okraji čtvrtě. Koncem 60. let přibyla skupina sedmipatrových bytových domů bez výtahu s malými byty pro imigranty na svahů ve \"Sternově ulici\". Západně od čtvrti vyrostl areál dětské nemocnice Alin. V roce 1973 byla na dětském hřišti v Kirjat ha-Jovel instalována socha Golema, kterou vytvořila Niki de Saint Phalle. Rozloha čtvrti dosahuje 1200 dunamů (1,2 kilometru čtverečního) a nachází se tu 6200 bytových jednotek a počet obyvatel přesahuje 20 000. Populaci tvoří sekulární i nábožensky sionistické rodiny. Severně od čtvrtě se na protější straně údolí Nachal Ejn Kerem rozkládá areál Jad Vašem, připomínající holokaust.\n\n"}
{"id": "693423", "url": "https://cs.wikipedia.org/wiki?curid=693423", "title": "Stasys Brundza", "text": "Stasys Brundza\n\nStasys Brundza (* 22. února 1947, Kaunas, Litevská SSR) je litevský automobilový závodník a podnikatel. \n\nJeho otec Kazys Brundza se zabýval botanikou a mikrobiologií, sestra Konstancija Brundzaitė byla litevská malířka a skladatelka.\n\nRoku 1976 ukončil studia na Stavebním inženýrském institutu ve Vilniusu. V letech 1968-1975 působil jako zkušební technik v automobilce v ruském Iževsku. Po návratu do Litvy pracoval v letech 1976-1988 jako asistent konstruktéra ve vilniuské opravně automobilů, poté přešel do vilniuského automobilové závodu Eva Auto a do roku 2001 zde zastával funkci generálního ředitele.\n\n"}
{"id": "693426", "url": "https://cs.wikipedia.org/wiki?curid=693426", "title": "Bajit ve-Gan", "text": "Bajit ve-Gan\n\nBajit ve-Gan (: , doslova \"Dům a Zahrada\") je městská čtvrť v jihozápadní části Jeruzaléma v Izraeli.\n\nLeží v nadmořské výšce přes 800 metrů, cca 4,5 kilometrů jihozápadně od Starého Města. Na východě s ní sousedí čtvrti Ramat Bejt ha-Kerem a Giv'at Bejt ha-Kerem. Na jihu Ramat Denja, Mordot Bajit va-Gan a Ramat Šaret, na západě Kirjat ha-Jovel. Na severu se zvedá Herzlova hora a u ní areál Jad Vašem, připomínající holokaust. Čtvrť leží na vyvýšeném hřbetu, jenž na východní straně prudce spadá do údolí vádí Nachal Rakafot. Na severozápadě pak čtvrť přechází do zalesněné krajiny s údolím vádí Nachal Ejn Kerem. Podél severního okraje tohoto urbanistického celku prochází lokální silnice číslo 386, která vede k západu, do venkovských oblastí Jeruzalémského koridoru. Populace čtvrti je židovská.\n\nVznikla ve 20. letech 20. století z iniciativy společnosti nazvané \"Agudat Bajit ve-gan\" (), kterou tvořili členové nábožensky sionistického hnutí Mizrachi. V čele společnosti stáli rabíni Josef Mordechaj Halevi a Avraham Chajim Šag. Dále Jerachmi'el Amdurski, Avraham Mani a Binjamin Kukja. Společnost byla ustavena v roce 1920. V roce 1921 zakoupila od místních Arabů stavební pozemky na ploše 400 dunamů (40 hektarů). Cílem bylo zbudovat zde zahradní město tvořené individuální přízemní zástavbou v zeleni. Šlo o jedno z šesti takových předměstí, která tehdy vznikala na okraji Jeruzaléma. Společnost Agudat Bejt va-Gan měla 250 členů, kterým předsedalo vedení s 23 členy a třičlenný finanční výbor. Vlastní výstavba čtvrti začala roku 1926 a do roku 1929 zde vyrostlo 25 domů. Prvními obyvateli byli sefardští Židé, pro které tu vyrostla synagoga. Další rozvoj čtvrti zajišťovala společnost B'nai B'rith z Jerualéma, která stavebně využila 50 dunamů zdejších pozemků. Díky její aktivitě zde rovněž vyrostla věž na vodu. Do roku 1938 díky ní zde vzniklo 25 domů.\n\nTempo výstavby se mimořádně zrychlilo po roce 1948, kdy se do něj zapojilo hnutí Po'alej Agudat Jisra'el vedené rabínem Breuerem. Kromě domů zde Po'alej Agudat Jisra'el iniciovala výstavbu mnoha náboženských institucí. Na jižním okraji čtvrtě, na místě bývalého lomu, vznikla umělá vodní nádrž, ze které se po vyčištění rozváděla voda do celého města. Na severovýchodním okraji čtvrtě leží areál nemocnice Ša'arej Cedek. V současnosti má čtvrť cca  obyvatel, většinou nábožensky orientovaných. Roste podíl ultraortodoxních Židů.\n\n"}
{"id": "693427", "url": "https://cs.wikipedia.org/wiki?curid=693427", "title": "Třída Kobben", "text": "Třída Kobben\n\nTřída Kobben či typ 207 je třída malých diesel-elektrických ponorek norského královského námořnictva specializovaných pro operace při pobřeží Norska. Postaveno bylo celkem 15 jednotek. Norsko je již všechny vyřadilo, přičemž několik jich zakoupilo Dánsko a Polsko. V aktivní službě jsou pouze ponorky polského námořnictva. Norská \"Utstein\" a dánská \"Sælen\" se dochovaly jako muzea.\n\nV roce 1959 byla u německé loděnice Rheinstahl-Nordseewerke v Emdenu objednána stavba série ponorek typu 205, upravených podle norských požadavků (např. zesílený trup a větší hloubka ponoru) a označených jako typ 207. Stavba první jednotky \"Kinn\" byla zahájena v roce 1960. V letech 1964–1965 do služby vstoupilo celkem 15 ponorek této třídy.\n\nŠest ponorek bylo v letech 1987–1992 modernizováno a ostatní mezi lety 1982–1991 vyřazeny. Čtyři jednotky koupilo Dánsko – tři zařadilo jako \"Springeren\" (ex-Kya), \"Tumleren\" (ex-Utvær) a Sælen (ex-Uthaug), zatímco čtvrtá jednotky posloužila na náhradní díly. Dalších pět ponorek zakoupilo Polsko, které čtyř provozuje jako \"Kondor\", \"Sęp\", \"Sokół\" a \"Bielik\", přičemž pátá jednotka je na náhradní díly. Dne 20. prosince 2017 polské námořnictvo vyřadilo první ponorku této třídy \"Kondor\".\n\nJednotky třídy \"Kobben\":\nVýzbroj ponorek tvoří osm 533mm torpédometů, pro které je neseno celkem 8 torpéd. Pohonný systém tvoří dva diesely MTU a jeden elektromotor. Nejvyšší rychlost ponorek je 10 uzlů na hladině a 17 uzlů pod hladinou. Dosah je 5000 námořních mil při 8 uzlech.\n\n\n\n"}
{"id": "693428", "url": "https://cs.wikipedia.org/wiki?curid=693428", "title": "Mordot Bajit ve-Gan", "text": "Mordot Bajit ve-Gan\n\nMordot Bajit ve-Gan (: , doslova \"Svahy Bajit ve-Gan\") je městská čtvrť v jihozápadní části Jeruzaléma v Izraeli.\n\nLeží v nadmořské výšce přes 800 metrů, cca 5 kilometrů jihozápadně od Starého Města. Na východě a severu s ní sousedí čtvrť Bajit ve-Gan (jejíž je volnou součástí), na jihu Ramat Denja a Ramat Šaret, na západě Kirjat ha-Jovel. Na severu se zvedá Herzlova hora a u ní areál Jad Vašem, připomínající holokaust. Čtvrť leží na západních svazích vyvýšeného hřbetu, jenž na východní straně prudce spadá do údolí vádí Nachal Rakafot. Populace čtvrti je židovská.\n\n"}
{"id": "693433", "url": "https://cs.wikipedia.org/wiki?curid=693433", "title": "Dalstroj", "text": "Dalstroj\n\nDalstroj (rusky: \"Дальстрой\") byl zvláštní státní trust Sovětského svazu využívající pracovní síly vězňů nápravně-pracovních táborů i civilních zaměstnanců existující v letech 1931 až 1957. Jeho činnost se zaměřovala na těžbu zlata, rud, uhlí a na výstavbu dopravní infrastruktury na Dalekém Severu (převážně oblast Kolymy, Jakutsko).\n\nByl založen jako státní stavební trust pro silniční a průmyslovou výstavbu na horním toku řeky Kolyma usnesením č. 516 Sovětu práce a obrany SSSR ze dne 13. listopadu 1931. Organizace spadala pod Lidový komisariát vnitra \"(NKVD)\", od roku 1953 pod Ministerstvo metalurgie SSSR. Dalstroj vytvořil okolo osmdesáti táborů nucených prací. Roku 1953 byly tábory Dalstroje převedeny pod Gulag.\n\n"}
{"id": "693434", "url": "https://cs.wikipedia.org/wiki?curid=693434", "title": "Jim Belushi", "text": "Jim Belushi\n\nJames Adam „Jim“ Belushi (* 15. června 1954, Chicago) je americký herec a zpěvák s albánskými kořeny. Jeho starším bratrem je již zesnulý John Belushi.\n\nNarodil se v americkém Chicagu albánským přistěhovalcům Agnes a Adamovi Belushiovým. Vyrůstal v západní části Chicaga Wheaton. Dlouhou dobu byl ve stínu svého bratra Johna a až po jeho smrti měl možnost se naplno prosadit ve filmovém průmyslu. Zásadní průlom v jeho kariéře nastal roku 1986 díky filmu \"Ohledně minulé noci\", kde měl možnost zahrát si vedle známých osobností jako např. Rob Lowe nebo Demi Moore. Následovaly filmy \"Rudé horko\" (1988) a \"K-9, můj přítel se studeným čumákem\" (1989), které zaznamenaly obrovský úspěch. Mezi jeho další známé filmy patří \"Ďáblové na kolech\", \"Sahara\", \"Gang policajtů\", \"Bar Florentine\" nebo \"Muž ve stínu\".\n\nV letech 2001 - 2009 hrál roli Jima v seriálu \"According to Jim\" (v Česku právě vysílá Prima Comedy Central). V letech 2010 - 2011 hrál jednu z hlavních rolí v seriálu \"Obhájci\".\n\nBěhem své návštěvy albánského hlavního města Tirany obdržel 11. listopadu 2008 vyznamenání \"Cti národa\" od prezidenta Albánie Bamira Topia. 10. října 2009 přijal albánské občanství.\n\nBelushi je dvakrát rozvedený a má tři děti. 17. května 1980 si vzal Sandru Davenport, s níž měl syna Roberta. Po osmi letech se rozvedl. V letech 1990 - 1992 byl ženatý s Marjorie Bransfield. Od roku 1998 je ženatý s Jennifer Sloan, se kterou má dceru Jamison Bess a syna Jareda Jamese.\n\n"}
{"id": "693437", "url": "https://cs.wikipedia.org/wiki?curid=693437", "title": "Dan Burros", "text": "Dan Burros\n\nDaniel „Dan“ Burros (5. března 1937 – 31. října 1965) byl židovský člen americké nacistické strany. Trpěl duševní nestabilitou, což ho dovedlo k sebevraždě, několik hodin po prozrazení jeho židovského původu. Střelil se do hrudi a do hlavy; během toho údajně poslouchal hudbu Richarda Wagnera.\n\nNarodil se v Queens, v New Yorku. Na střední škole se ukázal být velmi inteligentním (bylo mu změřeno IQ 154) a vedl si dobře ve většině předmětů. Neměl atletickou postavu, ani dobrý zrak, o to více se ale snažil zvítězit. Přitom se vyznačoval až zarputilostí a strachem z případné prohry.\n\nPřál si dostat se na vojenskou akademii ve West Pointu, přihlásil se ale k národní gardě. V roce 1955 ho americká armáda přijala, avšak později po řadě pokusů o sebevraždu ho propustila, navíc ve svém dopisu na rozloučenou chválil Adolfa Hitlera.\n\nČasem se přidal k Americké nacistické straně založené Georgem Lincolnem Rockwellem, veteránem námořnictva z druhé světové a korejské války. V pozdních 50. letech 20. století Rockwell přijal filozofii národního socialismu, považujíc to jen za jiný termín pro bílý nacionalismus. Také prohlašoval, že se cítí vinen za zabíjení Němců za války, jelikož věřil, že mají společného nepřítele – Židy. Těm zazlíval vytvoření a šíření komunismu. Jako námořní pilot dosáhl velitelské funkce a velitelem byl i v nově založené straně.\n\nBurros byl několika dalšími členy strany podezříván ze židovského původu, což zapříčínilo jejich nedůvěru; to a ještě jeho bizarní chování. Někdy například přinesl do velitelství strany kniše se slovy: „Pojďme sníst tohle skvělé židovské jídlo!“ Také často trávil čas se židovskými ženami. Při jedné příležitosti popisoval svoji fantazii, v níž by klávesy u piana byly upraveny, aby uštědřovaly elektrické šoky vybranému Židovi, připojenému drátem. Věřil, že kombinace hraní na piano a elektrických šoků by přinutila oběť zmítat se do rytmu a poskytovat tak zábavu. Jiný příklad jeho duševního stavu je fakt, že vlastnil kostku mýdla zabalenou do papíru, na kterém byl vytištěno: „Vyrobeno z nejlepšího židovského tuku“.\n\nJeho skutečný původ byl zveřejněn v novinách New York Times, ve článku napsaném Johnem McCandlishem Phillipsem. Zakrátko po vydání spáchal sebevraždu.\nNa tiskové konferenci rozladěný George Rockwell vyzdvihoval jeho oddanost pro věc. Využil příležitosti k verbálnímu útoku na Židy, které označil za: „za jedinečné lidi s výrazným množstvím mentálních poruch“ a připisoval Danovu sebevraždu „nešťastné židovské psychóze“.\n\nBurros je občas uváděn jako příklad sebenenávidějícího Žida. Jeho příběh později posloužil jako námět pro film Svatý boj a jednu epizodu seriálu Lou Grant. Burros nebyl jediným Židem v Americké nacistické straně, Leonard Holstein byl jednu dobu velitelem losangeleské pobočky.\n\n"}
{"id": "693438", "url": "https://cs.wikipedia.org/wiki?curid=693438", "title": "Bejt ha-Kerem (Jeruzalém)", "text": "Bejt ha-Kerem (Jeruzalém)\n\nBejt ha-Kerem (: בית הכרם, doslova \"Viniční dům\") je městská čtvrť v západní části Jeruzaléma v Izraeli.\n\nLeží v nadmořské výšce necelých 800 metrů, cca 4 kilometry západně od Starého Města. Na východě s ní sousedí univerzitní čtvrť Giv'at Ram, na jihu satelitní čtvrti Ramat Bejt ha-Kerem a Giv'at Bejt ha-Kerem, na západě Jefe Nof a Šikun Har'el a na severu Kirjat Moše. Nachází se na vyvýšené planině, která na východě prudce spadá do údolí vádí Nachal Chovevej Cijon, na jihozápadě do Nachal Rakafot a na severozápadě do údolí Nachal Revida. Západně od Bejt ha-Kerem se zvedá Herzlova hora a za ní areál Jad Vašem připomínající holokaust. Čtvrtí prochází lokální silnice číslo 386, která vede k jihozápadu, do venkovských oblastí Jeruzalémského koridoru. Podél východního okraje čtvrtě vede nová dálniční komunikace (západní obchvat města) \"Sderot Menachem Begin\". Populace čtvrti je židovská.\n\nŠlo o třetí z šesti zahradních předměstí, která ve 20. letech 20. století začala vyrůstat na okraji Jeruzaléma podle projektu Richarda Kaufmanna. Tehdy šlo o izolovanou lokalitu, obklopenou arabskými vesnicemi. Jméno odkazuje na biblické město Bejt ha-Kerem z Knihy Nehemjáš 3,14: „\"Rekábův syn Malkijáš, správce obvodu bétkeremského\"“ Zakladatelé novověkého Bejt ha-Kerem ustavili v roce 1920 stavební družstvo \"Bonej bajit\". V březnu 1921 koupili 282 dunamů (28,2 hektarů) od řecké pravoslavné církve. Družstvo město 148 členů, mezi nimi mnoho učitelů, úředníků a publicistů. Podle územního plánu od Richarda Kaufmanna mělo jít o nízkou zahradní zástavbu. Stavební práce byly v maximální možné míře zadávány židovským dělníkům. Kromě domů tu vyrostla i škola a mateřská škola. Od počátku se tu rovněž počítalo s výstavbou učitelského ústavu, jehož zakladatelem se stal David Jelin (budova byla dokončena roku 1929). V roce 1930 se zde také otevřela střední škola. Do roku 1948 si zde postavilo dům 105 ze 148 členů družstva. V květnu 1924 už tu stálo 29 domů, v prosinci téhož roku 69. 51 domů zbudovala stavební firma Solel Bone. Šlo o její první větší zakázku. 14 domů postavili soukromé firmy, jen 4 si postavili majitelé pozemků svépomocí. Většinou šlo o přízemní objekty s 2-4 místnostmi. Kvůli odlehlosti si výstavba předměstí vyžádala vznik prvního systému veřejné autobusové dopravy. Bezpečnostní situace zde nebyla jednoduchá. Arabové prostřednictvím muslimského fondu Wakf odmítli legálnost výkupu zdejších pozemků do židovského vlastnictví. Při počátku výstavby Bejt ha-Kerem tak musela asistovat policie. Útoky na obyvatele zde probíhaly potom zejména během arabského povstání v letech 1936-1939. Na střeše učitelského ústavu proto tehdy byla zřízena pozorovatelna a na okraj předměstí stráže. Významnou roli hrála lokalita i během války za nezávislost v roce 1948. Kontroluje totiž vstup do města od západu.\n\nV současnosti využívá čtvrť svou výhodnou polohu poblíž Hebrejské univerzity. Na jihozápadním okraji stojí Nemocnice Ša'arej Cedek. Počet obyvatel dosahuje cca 15 000. Původní zástavbu postupně nahrazují hustěji řešení bytové komplexy. Uliční síť ale zůstává zachována. Skládá se z několika autonomních urbanistických souborů.\n\nZakladatelé Bejt ha-Kerem chtěli nové předměstí budovat jako sekulární komunitu. Dokonce původní statut čtvrti zakazoval financování veřejné synagogy. I v současnosti zde zůstává většina sekulárních obyvatel, ale roste podíl nábožensky založených. V roce 2006 byl dokončen nákupní areál a v roce 2011 sem byla dobudována tramvajová trať.\n\n\n"}
{"id": "693442", "url": "https://cs.wikipedia.org/wiki?curid=693442", "title": "Jefe Nof", "text": "Jefe Nof\n\nJefe Nof (: יפה נוף, doslova \"Krásný výhled\") je městská čtvrť v západní části Jeruzaléma v Izraeli.\n\nLeží v nadmořské výšce necelých 800 metrů, cca 4,5 kilometru západně od Starého Města. Je podčástí širšího urbanistického celku čtvrtě Bejt ha-Kerem. Na východě s ní sousedí obytné soubory Šikun Har'el a vlastní Bejt ha-Kerem, na jihu se rozkládá areál Nemocnice Ša'arej Cedek. Na severu terén prudce klesá do údolí vádí Nachal Revida. Na západě stojí Herzlova hora a za ní areál Jad Vašem připomínající holokaust. Dál k západu začíná komplex Jeruzalémského lesa. Čtvrtí prochází lokální silnice číslo 386, která vede k jihozápadu, do venkovských oblastí Jeruzalémského koridoru. Populace čtvrti je židovská.\n\nByla založena roku 1929. Obyvatelstvo je převážně sekulární. Mezi slavné zdejší obyvatele patřil izraelský premiér Menachem Begin. Zástavbu tvoří dvoupatrové bytové domy s byty o velikosti 3-5 pokojů a několik přízemních chat.\n\nJméno odkazuje na biblický alternativní název pro Jeruzalém, který uvádí například Kniha Žalmů 48,3:„\"Krásně se vypíná k potěše celé země Sijónská hora, ten nejzazší Sever, sídlo velkého Krále\"“\n\n"}
{"id": "693445", "url": "https://cs.wikipedia.org/wiki?curid=693445", "title": "Šikun Har'el", "text": "Šikun Har'el\n\nŠikun Har'el (: שיכון הראל, doslova \"Har'elova čtvrť\") je městská čtvrť v západní části Jeruzaléma v Izraeli.\n\nLeží v nadmořské výšce necelých 800 metrů, cca 4,5 kilometru západně od Starého Města. Je podčástí širšího urbanistického celku čtvrtě Bejt ha-Kerem. Na východě s ní sousedí vlastní obytný soubor Bejt ha-Kerem, na jihu se rozkládá areál Nemocnice Ša'arej Cedek. Na severu terén prudce klesá do údolí vádí Nachal Revida. Na západě stojí nejprve čtvrť Jefe Nof a za ní Herzlova hora a dál k západu areál Jad Vašem připomínající holokaust, za nímž už začíná rekreační komplex Jeruzalémského lesa. Čtvrtí prochází lokální silnice číslo 386, která vede k jihozápadu, do venkovských oblastí Jeruzalémského koridoru. Populace čtvrti je židovská.\n\n"}
{"id": "693450", "url": "https://cs.wikipedia.org/wiki?curid=693450", "title": "Sladká cibule", "text": "Sladká cibule\n\nSladká cibule je varianta cibule, která není dráždivá. Za svou jemnost vděčí nízkému obsahu síry a vysokému obsahu vody v porovnání s obvyklou cibulí.\n\nSladké cibule se na některých místech Spojených států objevily už na začátku dvacátého století. Významná je cibule vidalijská, která se v okolí georgijské Vidalie objevila ve třicátých letech dvacátého století. Dnes se takto ale označuje, podle státních i federálních zákonů, už všechna sladká cibule z dvaceti okresů státu Georgia.\n\nWallawallská sladká cibule nese své jméno po okrese Walla Walla, ve státě Washington, kde roste. Její vývoj zde začal už v roce 1900, kdy zde francouzský voják Peter Pieri zasadil semínko sladké cibule, které koupil na Korsice. Tato varianta se vyvinula vybíráním a přesazováním cibulí, které byly sladké, velké a kulaté.\n\n\nMezi evropské odrůdy sladké cibule patří odrůda \"Oignon doux des Cévennes\", která se pěstuje na severovýchodě Francouzského středohoří a má statut chráněného zeměpisného označení.\n"}
{"id": "693453", "url": "https://cs.wikipedia.org/wiki?curid=693453", "title": "Ramat Bejt ha-Kerem", "text": "Ramat Bejt ha-Kerem\n\nRamat Bejt ha-Kerem (: רמת בית הכרם, doslova \"Výšina viničného domu\") je městská čtvrť v západní části Jeruzaléma v Izraeli.\n\nLeží v nadmořské výšce necelých 800 metrů, cca 4 kilometry západně od Starého Města. Jde o podčást širšího urbanistického celku Bejt ha-Kerem. Na východě s ní sousedí univerzitní čtvrť Giv'at Ram, na jihu Giv'at Mordechaj, na západě Bajit va-Gan a na severu Giv'at Bejt ha-Kerem a areál Nemocnice Ša'arej Cedek. Ramat Bejt ha-Kerem se nachází na vyvýšeném hřbetu, který na východě prudce spadá do údolí vádí Nachal Chovevej Cijon a na západě do Nachal Rakafot. Podél východního okraje čtvrtě vede nová dálniční komunikace (západní obchvat města) \"Sderot Menachem Begin\". Populace čtvrti je židovská.\n\nVýstavba čtvrtě začala počátkem 90. let 20. století Podle územního plánu se zde počítá s 2500 byty, z nichž 75 % již bylo realizováno. Zástavba sestává z dvou- až čtyřpatrových domů, většinou s parkovacími místy, zahradou nebo balkonem. Hlavní komunikací je \"Rechov Moše Kol\". Obyvatele tvoří střední třída. Zdejší rodiny jsou sekulární nebo nábožensky sionistické.\n\n"}
{"id": "693455", "url": "https://cs.wikipedia.org/wiki?curid=693455", "title": "Pěnišník velkolistý", "text": "Pěnišník velkolistý\n\nPěnišník velkolistý (\"Rhododendron macrophyllum\") (anglicky zvaný \"Pacific Rhododendron\", \"Coast Rhododendron\" nebo \"Big Leaf Rhododendron\") je stálezelený druh pěnišníku pocházející ze západu Severní Ameriky. Je to národní rostlina státu Washington.\n\nPěnišník velkolistý je rozšířen podél pobřeží Tichého oceánu, od Britské Kolumbie po střední Kalifornii, hojně se také vyskytuje v Pobřežních horách (Coast Mountains) a Kaskádovém pohoří (Cascade Range). Oregonská řeka Siuslaw rozděluje areál výskytu druhu na větší jižní a menší severní část. Severní hranice výskytu probíhá jen několik kilometrů severně od kanadsko-amerických hranic v Britské Kolumbii, na jihu areál výskytu dosahuje až na pobřeží Montereyova zálivu (Monterey Bay) v Kalifornii. Vyskytuje se především v blízkosti pobřeží, ale je rozšířena i v Kaskádovém pohoří.\n\nPodobně jako mnohé jiné severoamerické pěnišníky roste pěnišník velkolistý zejména na narušených stanovištích, jako jsou okraje silnic a čerstvě odlesněná půda. Roste také na vypalovaných místech a rychle obráží ze zachovaných kořenů.\n\nPěnišník velkolistý je dva až devět metrů vysoký keř. Listy jsou 7 až 23 cm dlouhé a 3 až 7 cm široké a na keři vytrvávají dva nebo tři roky. Květy jsou 3 až 4 cm dlouhé, pětičetné. Většinou jsou růžové, existují však i jinobarevné varianty.\n\nPěnišník velkolistý objevil v květnu 1792 skotský chirurg a botanik Archibald Menzies na pobřeží zálivu Discovery Bay ve státě Washington během expedice s George Vancouverem po vyplutí z Havajských ostrovů. Rostl zde společně se stromem planika Menziesova (\"Arbutus menziesii\"). Až v roce 1850 ale poslal semena tohoto pěnišníku do Anglie sběratel William Lobb.\n\nV posledních letech byl tento pěnišník v ohnisku zájmu výzkumné botanické zahrady ve Federal Way ve Washingtonu, která je částí projektu WNARSP, jenž zkoumá rozšíření a formy všech rododendronů rostoucích na západě Severní Ameriky.\n"}
{"id": "693458", "url": "https://cs.wikipedia.org/wiki?curid=693458", "title": "Giv'at Bejt ha-Kerem", "text": "Giv'at Bejt ha-Kerem\n\nGiv'at Bejt ha-Kerem (: גבעת בית הכרם, doslova \"Vrch viničného domu\") je městská čtvrť v západní části Jeruzaléma v Izraeli.\n\nLeží v nadmořské výšce necelých 800 metrů, cca 4 kilometry západně od Starého Města. Jde o podčást širšího urbanistického celku Bejt ha-Kerem. Na východě s ní sousedí univerzitní čtvrť Giv'at Ram, na jihu Ramat Bejt ha-Kerem, na západě Bajit va-Gan a areál nemocnice Ša'arej Cedek a na severu ha-Po'alim a vlastn Bejt ha-Kerem. Nachází se na vyvýšeném hřbetu, který na východě prudce spadá do údolí vádí Nachal Chovevej Cijon a na západě do Nachal Rakafot. Podél východního okraje čtvrtě vede nová dálniční komunikace (západní obchvat města) \"Sderot Menachem Begin\". Populace čtvrti je židovská. Zástavba je nová, sídlištního charakteru.\n\n"}
{"id": "693461", "url": "https://cs.wikipedia.org/wiki?curid=693461", "title": "Place du Carrousel", "text": "Place du Carrousel\n\nPlace du Carrousel je náměstí v Paříži. Nachází se mezi západními křídly Louvru v 1. obvodu. Jeho název je odvozen od druhu vojenské jezdecké přehlídky nazývané karusel, které se na něm konaly. Pod náměstím bylo vybudováno obchodní centrum Carrousel du Louvre.\n\nNáměstí se rozkládá mezi Louvrem a Tuilerijskými zahradami. Ve východní části je vozovka s kruhovým objezdem, uprostřed něhož je základna Obrácené pyramidy. Zbývající část náměstí kolem Vítězného oblouku Carrousel tvoří pěší zóna s veřejným parkem.\n\nNáměstí bylo původně stavbami obklopeno ze všech čtyř stran. V roce 1871 však během Pařížské komuny vyhořel Tuilerijský palác a v roce 1883 byl zbořen, takže náměstí je dnes na západní straně otevřeno do Tuilerijských zahrad. V letech 1806-1808 byl uprostřed náměstí (tehdy nádvoří) vybudován Arc de Triomphe du Carrousel (Vítězný oblouk Carrousel).\n\nBěhem Velké francouzské revoluce byla na náměstí umístěna gilotina, na které byl mezi jinými popraven v roce 1792 i spisovatel Jacques Cazotte.\n\n\n"}
{"id": "693464", "url": "https://cs.wikipedia.org/wiki?curid=693464", "title": "Ha-Po'alim", "text": "Ha-Po'alim\n\nha-Po'alim (: הפועלים, doslova \"Dělníci\") je městská čtvrť v západní části Jeruzaléma v Izraeli.\n\nLeží v nadmořské výšce přes 750 metrů, cca 4 kilometry západně od Starého Města. Jde o podčást širšího urbanistického celku Bejt ha-Kerem. Na východě s ní sousedí univerzitní čtvrť Giv'at Ram, na jihu Giv'at Bejt ha-Kerem, na západě vlastní Bejt ha-Kerem, Šikun Har'el a Jefe Nof. Nachází se na vyvýšeném hřbetu, který na východě prudce spadá do údolí vádí Nachal Chovevej Cijon, kterým vede nová dálniční komunikace (západní obchvat města) \"Sderot Menachem Begin\". Populace čtvrti je židovská.\n\nVznikla, když zdejší parcely vykoupil v roce 1925 Mordechaj Jigal a rozdělil je na 30 stavebních míst po 1,5 dunamu (15 arů), která potom prodával členům pracovních oddílů Gdud ha-avoda. Zástavba má charakter zahradního předměstí, soustředěného podél ulic \"he-Chaluc\" a \"Banaj\".\n\n"}
{"id": "693468", "url": "https://cs.wikipedia.org/wiki?curid=693468", "title": "Carrousel du Louvre", "text": "Carrousel du Louvre\n\nCarrousel du Louvre je podzemní obchodní centrum v Paříži pojmenované podle náměstí \"Place du Carrousel\", pod kterým se rozkládá. Nachází se v 1. obvodu pod náměstím a je propojeno s Louvrem a stanicí Palais Royal – Musée du Louvre pařížského metra. Centrum bylo otevřeno 15. října 1993. Jeho majitelem je společnost \"Unibail-Rodamco\".\n\nNákupní centrum má dvě podlaží s celkovou plochou 10 200 m. Je zde přes 35 obchodů (např. \"Virgin Megastore\", \"Sephora\", \"Loisir & Création\", \"Résonances\", \"Nature & Découvertes\", \"Esprit\" a první \"Apple Store\" ve Francii). Jeho součástí je i kongresový a výstavní sál (koná se zde např. Paris Photo) a také podzemní parkoviště s 615 parkovacími místy.\n\n"}
{"id": "693469", "url": "https://cs.wikipedia.org/wiki?curid=693469", "title": "Nissan Skyline", "text": "Nissan Skyline\n\nNissan Skyline je sportovní automobil vyráběný japonskou automobilkou Nissan.\n\nNissan Skyline je jeden z nejzajímavějších japonských vozu\n\nDvoudveřové čtyřmístné kupé, motor vpředu a trvalý pohon všech čtyř kol. Řadový šestiválec s rozvodem DOHC a objemem 2568 cmł, vrtání 86 mm a zdvih 73,7 mm, komprese 8,5, čtyřventil, přeplňování dvěma turbodmychadly, výkon 206 kW (280 koní) při 6800 ot/min, točivý moment 392 Nm při 4400 ot/min. Šestistupňová převodovka, rozvor 2665 mm, vnější rozměry 4600x1785x1360 mm, hmotnost 1540 kg, maximální rychlost 250 km/h, zrychlení na stovku za 4,9 s, 0-400 m za 13,1 s. Výkonné kupé, určené pro japonský trh, dodávalo se pouze provedení s volantem vpravo. Vůz sloužil také jako základ pro další úpravy na závodní automobil. Generace označená R34 se vyráběla v letech 1998 až 2002. Některé prameny uváděly, že skutečný výkon motoru byl až 328 koní.Toto auto se proslavilo například ve dvou dílech akčního filmu Rychle a zběsile. \nTěchto aut je málo kusů protože se vyrábělo jen 5 let.Toto auto je často považováno za vrchol automobilky Nissan.\n\nGT-R se objevil v roce 1999, měl přepracovaný podvozek a další modernizace. Turba R34 dostala kuličková ložiska. Motor R34 N1 turbo měl nerezový výfuk, kuličková ložiska byla použita také ve střední části 6-rychlostní převodovky Getrag.Výfukové potrubí k turbu bylo vyrobeno bylo lité. Na zadní straně mezichladiče a výfukové straně turba se nacházejí teplotní sondy (Pouze u modelu V-Spec).\n\nModely:\n\nNismem původně navržený koncept Z-Tune doladěný v roce 2002, kdy Nissan ukončil výrobu Skyline R34. První Z-Tune byl postaven v roce 2003, na výrobu se použil Skyline GT-R V-Spec II. Byl postaven s motorem koncepce RB26DETT \"Z1\". Tento motor byl založen na Le Mans Nissan GT500 GT2 a závodní zkušenosti. S novým objemem 2.8L a modernizovanými turbodmychadly Z1 produkoval 370 kW (500 koní). Z-Tune zvládl 0-100 km / h (0-60 mph) za 3,2 sekundy a dosáhl nejvyšší rychlosti přes 310 km/h. \n\nNismo pak s ohledem na souhlas Nissanu stavěl Z-Tune k výročí Nismo. Nismo pak koupilo 20 použitých R34 GT-R V-spec, každá s méně než 18.000 mil (29.000 km), poté byly rozebrány a vyvařeny. Z-Tune Silver speciální barva pouze pro Z-Tune. Pro každý z 20 výrobních modelů, byl motor 2.8L revidován, aby mohl dosáhnout 8000 otáček za minutu. Turbodmychadla IHI byly dodávány v Japonsku. Motor je inzerován jako výroba, stejně jako 370 kW (500 HP) (z důvodu reklamace). Tato druhá revize Z-Tune motoru se nazývá \"Z2\". Karoserie je navržena se stejnou funkčností komponentů používaných v automobilech Racing Nismo GT500, jako je nový otvor Bay na kapotě a blatnících, ale i širší blatníky pro širší kola. Z-tune je také lepší s agresivním nastavením odpružení od Sachs (set tlumičů v hodnotě 500 000Kč) a jejich speciálně konstruované Brembo brzdy.\n\nCelé auto je v podstatě ruční výroba, auto bylo zcela rozebráno a znovu postaveno na novém podvozku. Inženýři posílili a vyztužili šasi švovým svařováním v klíčových oblastech, jako jsou dveře a zárubně švů vyrobené z uhlíkových vláken, aby udržely vzpěry, tunel převodovky a motorového prostoru. Zcela je přepracované zavěšení, hnací ústrojí, motor, převodovka a další komponenty tak, aby pracovat s maximální efektivitou a spolehlivostí, jaká se očekává od silničních vozidel. I když Nismo mělo v plánu výstavbu 20 aut zastavilo výrobu jen na 19 (včetně 2 prototypů). Z-Tune je často považován za nejdražší (cena jednoho modelu je asi 180,000 USD) silniční GT- R jaké kdy bylo postaveno.\n"}
{"id": "693473", "url": "https://cs.wikipedia.org/wiki?curid=693473", "title": "Václav Vrána", "text": "Václav Vrána\n\nVáclav Vrána (* 27. září 1942) je bývalý český fotbalista, útočník, reprezentant Československa. Jeho vnukem je fotbalový záložník a reprezentant Pavel Kadeřábek.\n\nV československé reprezentaci odehrál v letech 1967-1970 dvě utkání, jednou nastoupil i za juniorskou reprezentaci. V lize odehrál 156 zápasů a dal 24 gólů. Celou kariéru strávil ve Spartě Praha (1963-1971), stal se s ní dvakrát mistrem Československa (1965, 1967). V Poháru mistrů evropských zemí nastoupil ve 12 utkáních a dal 1 gól, v Poháru vítězů pohárů nastoupil ve 2 utkáních dal 1 gól a v Poháru UEFA nastoupil v 7 utkáních a dal 1 gól. V nižších soutěžích hrál za Spartak Ústí nad Labem a TJ Spolana Neratovice.\n\n\n"}
{"id": "693474", "url": "https://cs.wikipedia.org/wiki?curid=693474", "title": "Place Saint-Sulpice", "text": "Place Saint-Sulpice\n\nPlace Saint-Sulpice (\"náměstí svatého Sulpicia\") je náměstí v Paříži. Nachází se v 6. obvodu a je pojmenováno po významném kostele sv. Sulpicia. Uprostřed náměstí je pěší zóna.\n\nNáměstí má zhruba tvar obdélníku s mírně delší jižní stranou. Leží uprostřed 6. obvodu na levém břehu. Na náměstí směřují ulice \"Rue Bonaparte\", \"Rue des Canettes\", \"Rue Henry-de-Jouvenel\", \"Rue Palatine\", \"Rue Saint-Sulpice\" a \"Rue du Vieux-Colombier\".\n\nBěhem výstavby fasády kostela sv. Sulpicia v 18. století navrhl architekt Giovanni Niccolo Servandoni (1695-1766) vytvořit monumentální půlkruhové náměstí široké 120 m a dlouhé 208 m po vzoru Svatopetrského náměstí v Římě. Tento projekt ovšem nebyl pro svou nákladnost dokončen, protože znamenal získat mnoho pozemků a zbořit okolní budovy. Postaven byl v roce 1754 pouze jediný dům (dnešní č. 6 v severovýchodním rohu náměstí), který měl sloužit za vzor. Jiné stavby však již nebyly realizovány. Náměstí vzniklo v roce 1757 a několikrát změnilo velikost v roce 1802, 1806, 1808 a 1810 a definitivně v roce 1811.\n\n\n"}
{"id": "693486", "url": "https://cs.wikipedia.org/wiki?curid=693486", "title": "Kostel svatého Sulpicia (Paříž)", "text": "Kostel svatého Sulpicia (Paříž)\n\nKostel svatého Sulpicia (francouzsky \"Église Saint-Sulpice\") je katolický farní kostel v 6. obvodu v Paříži, který se nachází na náměstí \"Place Saint-Sulpice\". Je zasvěcen sv. Sulpiciovi Piovi, zemřelému v roce 647. Výstavba probíhala v letech 1646-1870. Od roku 1915 je chráněn jako historická památka.\n\nO předchozích stavbách, které zde stály před vybudováním kostela, není mnoho zpráv. V roce 1724 byl objeven náhrobek z 10. století pocházející ze hřbitova u zdejší kaple. Na místě kaple stál od 12. do 14. století nový kostel, který byl rozšířen o loď za Františka I. a o tři kaple v roce 1614. Tím, jak se zvyšoval počet obyvatel na předměstí Saint-Germain-des-Prés, bylo třeba postavit větší kostel. Kromě toho původní kostel byl již ve velmi špatném stavu. V roce 1643 bylo proto předneseno postavit nový kostel.\n\nNa přestavbě kostela začal v roce 1645 pracovat architekt Christophe Gamard (†1654) a v roce 1646 byl položen základní kámen. Protože však zahájená stavba nebyla považována za dostatečnou, byl v roce 1655 položen nový základní kámen za účasti královny Anny Rakouské a Gamardův projekt přepracovali architekti Daniel Gittard (1625-1686) a Louis Le Vau (1612-1670). Chór byl dokončen a vysvěcen na konci roku 1673, ale práce byly zastaveny necelé dva roky později pro nedostatek finančních prostředků. Poté stavba pokračovala v roce 1718 a vedl ji Gilles-Marie Oppenord (1672-1742), který dokončil loď a transept.\n\nPrůčelí v klasickém stylu navrhl v roce 1732 původem italský architekt Giovanni Niccolo Servandoni (1695-1766) a jeho projekt zahrnoval i vytvoření velkého půlkruhového náměstí před kostelem. K tomu ovšem nedošlo, neboť k němu bylo zapotřebí získat rozsáhlé pozemky a zbořit okolní domy.\n\nV roce 1770 byl pověřen architekt Oudot de Maclaurin dokončit obě věže, které již několik let stály. Jeho návrh však nebyl přijat a proto severní věž rekonstruoval Jean-François Chalgrin. Po dokončení v roce 1781 se věž stala jednou z největších zvonic v hlavním městě. Jižní věž zůstala dodnes nedokončena.\n\nZa Velké francouzské revoluce byl kostel přeměněn na Chrám Rozumu a během Direktoria se z něj stalo skladiště krmiva a později taneční sál. V té době fyzik Claude Chappe instaloval v každé věži optický telegraf, který komunikoval s Fontenay-aux-Roses a Villejuif.\n\nVýstavba kostela poté pokračovala a byla definitivně dokončena v roce 1870. V roce 1871 byla nicméně severní věž poškozena granáty během prusko-francouzské války.\n\nNa konci 20. století byly zahájeny rozsáhlé restaurátorské práce. Renovované průčelí kostela je opět vidět od roku 2011.\n\nDne 17. března 2019 došlo k požáru kostela, který se rozšířil na vitráže nade dveřmi. Při požáru nebyl nikdo zraněn. Policie později potvrdila, že šlo o úmyslně založený požár.\n\nKostel sv. Sulpicia orientovaný tradičně od západu na východ je se svými 120 m délky, 57 m šířky a 30 m výšky v centrální kupoli druhým největším kostelem v Paříži (po katedrále Notre Dame). Původní inspirací byl kostel Gesù v Římě, ovšem podíl několika architektů, změny v plánech a dlouhá výstavba způsobily smíšení různých architektonických stylů. Obdobnou architekturu mají i jiné pařížské kostely, např. kostel svatého Pavla a Ludvíka, kaple v Sorboně nebo částečně kostel svatého Rocha.\n\nSoutěž na návrh západní fasády vyhrál v roce 1732 Giovanni Servandoni, navrhl průčelí pole vzoru katedrály svatého Pavla v Římě. Skládá se ze dvou mohutných portiků se sedmi arkádami, v přízemí s dórskými a nad nimi jónskými sloupy, do nichž jsou zakomponované obě věže vysoké kolem 70 m.\n\nObě věže se odlišují. Jižní věž vysokou 68 m navrhl architekt Oudot de Maclaurin; je zčásti osmiboká s obloukovými frontony. Naopak severní věž upravil Jean-François Chalgrin. Je zčásti čtyřboká s trojúhelníkovými frontony a je i vyšší (73 m). Obě věže jsou zakončeny balustrádou.\n\nKněžiště kostela je velmi rozsáhlé a bylo vytvořeno podle plánů Daniela Gittarda. Je obklopeno sedmi arkádami, jejichž pilíře jsou zdobené mramorovými korintskými pilastry. Autorem hlavní lodi je Gilles-Marie Oppenord. Transept byl postaven v několika etapách. Severní část s portálem z let 1660-1678 je připisována Christophovi Gamardovi a jižní část s portálem vytvořil Gilles-Marie Oppenord v letech 1719-1745.\n\nKaple Panny Marie se nachází ve východní části budovy a vstupuje se do ní přes chórový ochoz. Její autorství se připisuje Christophovi Gamardovi a vznikla v letech 1660-1678. Kaple v barokním slohu obsahuje oltář zasvěcený Panně Marii a je zakončena rokokovou kupolí s freskou z roku 1732. Na zdech jsou nástěnné malby, jejichž autorem je malíř Charles André van Loo (1705-1765). V nice je mramorová socha Madony, kterou vytvořil sochař Jean-Baptiste Pigalle. Kaple je osvětlena dvěma okny s monogramem AM (Ave Maria).\n\nVelké varhany postavil François-Henri Clicquot v letech 1776-1781, varhanní skříň navrhl architekt Jean-François-Thérèse Chalgrin. Varhany v roce 1862 restauroval a rozšířil Aristide Cavaillé-Coll. Varhany mají 102 rejstříky a asi 7 500 píšťal a jsou tak jedněmi z největších ve Francii. Na nástroj hráli významní varhaníci jako Charles-Marie Widor (1870-1933), Marcel Dupré (1934-1971) nebo Daniel Roth (od roku 1985). Varhanní skříň a její výzdoba je od roku 1905 chráněná jako historická památka, instrumentální část varhan je takto chráněná od roku 1978.\nV severní části transeptu se nachází gnómón v podobě obelisku a mosazná páska vedoucí po podlaze kostela jižním směrem. Obelisk zde byl postaven v 18. století vědci z Pařížské observatoře na žádost místního faráře, který chtěl zjistit přesné datum jarní rovnodennosti a Velikonoc. Sluneční paprsky procházející v poledne přes čočku vsazenou v okně pak dopadají 21. března na vyznačenou pásku.\n\nKazatelna byla vytvořena z dubového dřeva a mramoru v roce 1788 podle návrhů Charlese de Wailly. V současnosti se již nepoužívá pro kázání, kněz čte ze čtecího pultíku u oltáře. Kazatelna je zdobena různými symboly:\n\nV kostele sv. Sulpicia se nachází mnoho uměleckých děl, mezi něž patří:\n\n\nV literatuře se kostel poprvé objevuje v románu abbého Prévosta \"Manon Lescaut\" (1731).\n\nHonoré de Balzac kostel zmiňuje ve dvou knihách. V díle \"Lesk a bída kurtyzán\" (1838-1843) zde abbé Herrera slouží mši a v románu \"Mše ateistova\" (1836) se v kostele chirurg Desplein seznamuje se svým žákem Horacem Bianchonem.\n\nRozsáhlé pasáže o kostele se vyskytují v románu \"Tam dole\" (1891) J. K. Huysmanse, neboť hlavní postavou je přímo zvoník kostela sv. Sulpicia.\n\nKostel sv. Sulpicia je jedním z míst děje románu \"Vzpoura andělů\" (1914), který napsal Anatole France.\n\nGeorges Perec ve svém díle \"Tentative d'épuisement d'un lieu parisien\" (1975) vypisuje všechny významné události, které se odehrály na náměstí Place Saint-Sulpice před kostelem.\n\nJean-Paul Kauffmann v knize \"Zápas s andělem\" (2001) na základě fresky Eugèna Delacroixe popisuje vznik malby i kostela.\n\nKostel sv. Sulpicia je jedním z míst, kde se odehrává román \"Šifra mistra Leonarda\" (2003) spisovatele Dana Browna. Hlavním objektem je zdejší gnómón, který má skrývat tajemství.\n\n\n"}
{"id": "693488", "url": "https://cs.wikipedia.org/wiki?curid=693488", "title": "Human (EP, PsychotekTrauma)", "text": "Human (EP, PsychotekTrauma)\n\nHuman je první (a zatím jediné) EP portugalské EBM skupiny PsychotekTrauma .\n\n\n"}
{"id": "693489", "url": "https://cs.wikipedia.org/wiki?curid=693489", "title": "Giv'at Ram", "text": "Giv'at Ram\n\nGiv'at Ram (: גבעת רם) je městská čtvrť v západní části Jeruzaléma v Izraeli, která je sídlem politických, kulturních a školských institucí celostátního významu.\n\nLeží v nadmořské výšce okolo 800 metrů, cca 3 kilometry západně od Starého Města. Na východě s ní sousedí čtvrti Rechavja, Ša'arej Chesed, Nachla'ot a Kirjat Šmu'el, na severu Ec Chajim, na západě Kirjat Moše, Bejt ha-Kerem. Na jihu sousedí se čtvrtěmi Najot, Neve Granot, Giv'at Mordechaj a Katamon. Přímo uprostřed Giv'at Ram se rozkládá menší čtvrť Neve Ša'anan. Nachází se na zvlněném hřbetu s několika dílčími vrcholky, který na západě prudce spadá do údolí vádí Nachal Chovevej Cijon, kterým vede nová dálniční komunikace (západní obchvat města) \"Sderot Menachem Begin\". Severní část distriktu s vládními budovami bývá také označována jako Kirjat ha-Le'um (\"Město národa\", קריית הלאומ), střední část poblíž budov Knesetu a ministerstev se nazývá Kirjat ha-Memšala (Vládní město, קריית הממשלה). Název Giv'at Ram bývá v tomto podrobnějším názvosloví aplikován spíše jen na jižní část čtvrti s univerzitním komplexem. Populace čtvrti je židovská, ale v drtivé většině nejde o trvale obývané objekty.\n\nVznikla po vzniku státu Izrael a rozdělení Jeruzaléma v důsledku války na nezávislost po roce 1948. Izrael tehdy potřeboval vybudovat důstojné a trvalé sídlo pro některé klíčové národní instituce. Během funkčního období šestého Knesetu zvoleného ve volbách roku 1965 se sídlo izraelského parlamentu přesunulo sem, do nového objektu na severovýchodním úpatí Giv'at Ram. V důsledku války také muselo dojít k výstavbě nového kampusu Hebrejské univerzity, která vyrostla na západním okraji čtvrtě, v areálu sestávajícím z více než 50 budov a slavnostně otevřeném v roce 1958. Nachází se tu rovněž objekty Izraelského muzea, Židovské národní a univerzitní knihovny nebo Nejvyššího soudu Státu Izrael.\n\n"}
{"id": "693491", "url": "https://cs.wikipedia.org/wiki?curid=693491", "title": "Devos", "text": "Devos\n\nPůvodně nizozemské příjmení De Vos či deVos, psané také Devos, nosí více osobností:\n\n"}
{"id": "693500", "url": "https://cs.wikipedia.org/wiki?curid=693500", "title": "La Baffe", "text": "La Baffe\n\nLa Baffe je francouzská obec v departementu Vosges, v regionu Grand Est.\n\nObec tvoří dvě části vzdálené od sebe 2,5 kilometru: La Baffe a Mossoux .\n\n\"Počet obyvatel\"\n"}
{"id": "693502", "url": "https://cs.wikipedia.org/wiki?curid=693502", "title": "Veletržní pohár 1970/71", "text": "Veletržní pohár 1970/71\n\nSezóna 1970/71 Veletržního poháru byla 13. ročníkem tohoto poháru a zároveň posledním pod tímto názvem. Vítězem se stal tým Leeds United FC.\n\nJuventus FC 0-0 Leeds United FC\n\nPozn. zápas byl přerušen v 51. minutě kvůli silnému dešti\n\nJuventus FC 2-2 Leeds United FC\n\nLeeds United FC 1-1 Juventus FC\n\nLeeds United FC zvítězil díky pravidlu větší váhy gólu vstřeleného na hřišti soupeře\n\n"}
{"id": "693506", "url": "https://cs.wikipedia.org/wiki?curid=693506", "title": "Deyvillers", "text": "Deyvillers\n\nDeyvillers je francouzská obec v departementu Vosges, v regionu Grand Est.\n\nPrsten, který drží orel, je znakem svatého Arnoula, biskupa z Mét, zelené pozadí jsou lesy kolem obce.\n\n\"Počet obyvatel\"\n"}
{"id": "693509", "url": "https://cs.wikipedia.org/wiki?curid=693509", "title": "E-Boks Danish Open 2011", "text": "E-Boks Danish Open 2011\n\nTenisový turnaj WTA E-Boks Danish Open 2011 se konal ve dnech 6. – 12. června v dánském Farumu v hale na tvrdém povrchu jako součást kategorie WTA International Tournaments. Odměny činily 220 000 USD.\n\n\nNásledující hráčky obdržely do soutěže divokou kartu od pořadatelů:\n\nNásledující hráčky se probojovaly do soutěže z kvalifikace:\n\n\n"}
{"id": "693510", "url": "https://cs.wikipedia.org/wiki?curid=693510", "title": "Seznam hvězd v souhvězdí Kozoroha", "text": "Seznam hvězd v souhvězdí Kozoroha\n\nToto je seznam významných hvězd v souhvězdí Kozoroha (\"Capricornus\"). Hvězdy jsou seřazeny podle zdánlivé hvězdné velikosti.\n\n\n"}
{"id": "693513", "url": "https://cs.wikipedia.org/wiki?curid=693513", "title": "Longchamp (Vosges)", "text": "Longchamp (Vosges)\n\nLongchamp je francouzská obec v departementu Vosges, v regionu Grand Est.\n\nObec leží 5 kilometrů severovýchodně od Épinalu.\n\n\n\"Počet obyvatel\"\n"}
{"id": "693514", "url": "https://cs.wikipedia.org/wiki?curid=693514", "title": "Metropolitní oblast Santa Cruz de Tenerife", "text": "Metropolitní oblast Santa Cruz de Tenerife\n\nMetropolitní oblast Santa Cruz de Tenerife je seskupení 2 velkých měst a přilehlých oblastí na severovýchodě ostrova Tenerife. Žije zde přes 400 000 obyvatel. Jádrem oblasti jsou města Santa Cruz de Tenerife a San Cristóbal de La Laguna. Tyto města tvoří urbanistický celek a jsou fyzicky propojené nepřerušenou zástavbou. Mezi městy funguje tramvajová doprava. Nachází se zde mezinárodní letiště Tenerife Sever a přístav. Do metropolitní oblasti se započítávají i okolní menší obce El Rosario a Tegueste. Podle jiné definice tvoří metropolitní oblast i obce de Tacoronte a El Sauzal. Předpokládá se, že v budoucnosti se tyto dvě obce urbanisticky spojí s metropolitní oblastí díky nové výstavbě. \n\nMetropolitní oblast je zároveň jednou z 8 comarec, na které je ostrov rozdělen. Z tohoto důvodu se pro toto území používá alternativně též pojmenování „comarca de Anaga“.\n"}
{"id": "693516", "url": "https://cs.wikipedia.org/wiki?curid=693516", "title": "Guerrillero Heroico", "text": "Guerrillero Heroico\n\nGuerrillero Heroico (česky Hrdinný partyzán) je fotografie, která je nejznámějším portrétem původně argentinského lékaře a marxistického revolucionáře Ernesta (Che) Guevary. Autorem snímku je kubánský fotograf Alberto Korda.\n\nAlberto Korda 5. března 1960 fotografoval pro kubánské noviny \"Revolución\" v kubánském hlavním městě Havana během shromáždění na poctu obětí sabotáže způsobené výbuchem lodi \"La Coubre\", při kterém zahynula stovka Kubánců. Che Guevarovi bylo v době fotografování 31 let a shromáždění se zúčastnil i s Fidelem Castrem. Snímek zachycuje charismatickou tvář Che Guevary v černém baretu s pěticípou hvězdou. Díky této fotografii se kontroverzní osobnost tohoto lídra stala koncem 60. let 20. století kulturní ikonou.\n\nKorda prohlásil, že se během snímání soustředil na Guevarův výraz obličeje, který byl v té chvíli podle jeho názoru vyobrazením jeho absolutní nesmiřitelnosti i zlosti a bolesti. Po letech Korda připustil, že fotografie zobrazuje Che Guevaru jako odhodlaného a stoického člověka.\n\nObraz je přirozený, nestrojený a srozumitelný pro širokou veřejnost a podle vyjádření institutu na vysoké umělecké škole v Marylandu je jedním ze symbolů 20. století a zároveň nejslavnější a nejznámější fotografií světa. Z této fotografie vznikl nespočet výtvarně zpracovaných verzí: vznikly z ní malby, plakáty, výšivky, aplikace na hedvábí, je běžným motivem pro tetování, podle této fotografie vznikla sochařská díla, tato fotografie byla reprodukována snad na každém povrchu jaký si lze představit. Podle vyjádření muzea \"Victoria and Albert Museum\" v Anglii je tato fotografie nejreprodukovanějším fotografickým dílem na světě. Jonathan Green z Kalifornského muzea fotografie poznamenal, že „Kordův obrázek je vnímaný v národech různých jazyků po celém světě jako alfanumerický symbol, či hieroglyf. Záhadně se objevuje vždy, když někde vznikne konflikt. Z historie umění se jednoznačně nic jiného neidentifikuje podobným způsobem.“\n\nKultovní obraz Che Guevary se stal celosvětovým symbolem revoluce a povstání. Korda za své fotografie nikdy nedostal žádné licenční poplatky, protože Castro neuznával Bernskou úmluvu o ochraně literárních a uměleckých děl. Fotografie Che Guevary je jednou z nejčastěji reprodukovaných v historii. V roce 2000 Korda zažaloval společnost Smirnoff za použití jeho obrázku v inzerátu. V komentáři řekl: \"„Jako zastánce ideálů, pro které Che Guevara zemřel, nejsem proti jeho šíření těmi, kteří chtějí propagovat památku a příčiny sociální spravedlnosti na celém světě, ale jsem kategoricky proti zneužívání obrazu Che k propagaci produktů, jako jsou alkohol, nebo pro jakýkoliv účel ponižující pověst Che“.\" Jeho mimosoudní vyrovnání 50 000 amerických dolarů bylo věnováno na kubánské zdravotnictví. Korda řekl: \"„Kdyby byl Che ještě naživu, udělal by jistě totéž.“\"\n\nHistorie obrázku a jeho celosvětový vliv se také v tomto století stal inspirací několika dokumentů současnosti jako je například film \"Chevolution\" (\"Chevoluce\", režie Trisha Ziff) z roku 2008, nebo kniha \"Che's Afterlife: The Legacy of an Image\" (autor: Michael Casey, 2009).\n"}
{"id": "693524", "url": "https://cs.wikipedia.org/wiki?curid=693524", "title": "ORP Kaszub (240)", "text": "ORP Kaszub (240)\n\nORP Kaszub je korveta polského námořnictva. Je třetí polskou lodí tohoto jména a jediným postaveným plavidlem projektu 620. Jejím hlavním úkolem je vyhledávání a ničení ponorek. K roku 2011 je stále v aktivní službě.\n\nKorveta je domácí polské konstrukce. V letech 1984–1987 ji postavila loděnice v Gdaňsku. Do služby byla zařazena 15. června 1987.\n\nHlavňovou výzbroj tvoří jeden ruský 76,2mm kanón typu AK-176M v dělové věži na přídi, který doplňují tři domácí dvojité 23mm protiletadlové komplety ZU-23-2M. K ničení vzdušných cílů slouží též ruský protiletadlový raketový komplet Strela-2M se zásobou čtyř raket. K likvidaci ponorek slouží dva vrhače raketových hlubinných pum RBU-6000 a dva dvojité 533mm torpédomety.\n\nPohonný systém tvoří čtyři diesely typu Cegielski-Sulzer AS 16V 25/30. Lodní šrouby jsou dva. Nejvyšší rychlost je 26 uzlů.\n\n"}
{"id": "693531", "url": "https://cs.wikipedia.org/wiki?curid=693531", "title": "Kaple Nalezení svatého Kříže (Praha)", "text": "Kaple Nalezení svatého Kříže (Praha)\n\nBarokní chrám svatého Kříže a svaté Heleny (původně Nalezení sv. Kříže) se nachází v Praze-Stodůlkách v části zvané Háje, mimo zástavbu, na jižní straně železniční trati 122 mezi zastávkou Praha-Stodůlky a nádražím Praha-Zličín, asi 150 metrů západně od železničního mostu přes ulici Jeremiášovu, nad zastávkou autobusu Bílý Beránek v ulici Za Hájčím dvorcem jižně od ulice Pod viaduktem, jejíž zástavba má zadní stranu na opačné straně železniční trati. Kolem chrámu vede štěrkem vysypaná pěšina od Jeremiášovy ulice k zahrádkářské osadě a ke dvoru Háje. Od Hájčího dvora vede k chrámu komunikace. Chrám je chráněn jako kulturní památka České republiky.\n\nNedaleko byla v letech 1738–1740 vybudována hostinská usedlost Bílý Beránek. \n\nV místě dnešního chrámu tábořila v roce 1742 vojenská posádka císařovny Marie Terezie pod velením jejího manžela, vévody Františka Štěpána Lotrinského. Jejím úkolem bylo vypudit z Prahy nepřátelskou francouzskou a bavorskou posádku. Dne 6. srpna 1742 nalezl jeden voják v káceném stromu zarostlý kovový kříž. Odevzdal jej vévodovi, který si jej ponechal na památku a později jej předal císařovně. Dnes již není známo, kde se nachází onen nalezený kovový kříž. Existuje údajně mědirytina, která znázorňuje jeho podobu a kterou zhotovil jistý pražský mědirytec M. Stilbal. O existenci této mědirytiny se však nepodařilo získat žádné informace.\n\nKdyž v roce 1743 císařovna přijela do Prahy, aby zde byla korunována na českou královnu, navštívila také místo, kde tábořilo vojsko jejího manžela. Na tomto místě, kde byl nalezen kovový kříž, položila základní kámen ke stavbě cgrámu, který měl být z jejího rozkazu posvěcen na titul Nalezení svatého Kříže. Dne 25. srpna 1754 byl kostelík za přítomnosti císařovny Marie Terezie posvěcen pražským arcibiskupem hrabětem Janem Mořicem Gustavem Manderscheidem. Kostelík v této době stál zcela o samotě na zalesněném ostrohu.\n\nRoku 1761 věnovala císařovna Marie Terezie novému kostelíku finanční kapitál ve výši 300 zlatých. Z úroků z tohoto kapitálu mělo připadnout faráři ročně pět zlatých a hudebníkům dva zlaté. Zbývajících osm zlatých mělo být věnováno na údržbu kostelíka. Duchovním správcem byl ustanoven libocký farář, jehož povinností bylo sloužit v něm tři mše svaté ročně, a to dne 3. května u příležitosti svátku Nalezení svatého kříže (tento svátek byl po druhém vatikánském koncilu zrušen), 25. srpna v den výročí posvěcení kostela a 14. září ve svátek Povýšení svatého Kříže. K libocké farnosti patřil kostelík do roku 1787.\nRoku 1787 císař Josef II. v rámci církevních reforem kapli vyňal z církevního užívání. Opuštěná kaple poté pomalu chátrala. Sloužila jako přístřeší potulným živlům, což bylo příčinou její devastace. Na počátku 70. let 19. století byla kolem kaple postavena železniční trať. V roce 1892 se zchátralého kostelíku ujal německy mluvící český duchovní Mons. Karl Jänig, který jej vlastním nákladem za pomoci inženýra Františka Zelenky, majitele nedalekého Hájčího dvora, nechal opravit. 25. srpna 1892 byl kostelík znovu posvěcen. Náboženský život se však do něj vrátil jen nakrátko, a tak byl opět odsouzen k pomalému chátrání. K jeho větší opravě došlo počátkem v osmdesátých a devadesátých letech 20. století. Poškozené ozdobné dveře s cheruby byly nahrazeny jednoduchými. Vybavení interiéru bylo nenávratně ztraceno či zničeno. Po opravě přibližně do roku 2006 byl kostelík příležitostně využíván farností sv. Jakuba Staršího ve Stodůlkách. Poté nebyl využíván až do jara roku 2011.\n\nV současné době je chrám v soukromém vlastnictví. Ze strany majitele je mu věnována náležitá péče. Díky jím provedeným bezpečnostním opatřením je interiér kostelíka ušetřen vandalských útoků. V květnu roku 2011 na základě dohody s majitelem chrám získal vlastního duchovního správce. Interiér byl vyčištěn a připraven ke konání bohoslužeb. Od června roku 2011 poprvé v historii jsou v tomto kostelíku konány pravidelné nedělní řeckokatolické posvátné liturgie začínající v 9.00 hodin. Kostelík bývá otevřený zpravidla od 8.00 hodin. Po skončení bohoslužby v cca 10.00 hodin se uzavírá. V uvedeném časovém intervalu je možné si prohlédnout a fotografovat jeho interiér. Postupně bylo pořízeno zatím skromné vnitřní vybavení kostelíka. Dvě řady lavic daroval kostelíku evangelický farář Filip Čapek, Th.D., z Třebechovic pod Orebem. Jejich odbornou instalaci provedla truhlářská firma Martin Cís z Prahy-Stodůlek. Nedávno bylo též dovezeno harmonium značky Lindholm. Bohoslužebné potřeby ani roucha se či jiný mobiliář se v kostelíku mimo bohoslužbu neponechávají. Kostelík je elektronicky zabezpečen. V zimě je vytápěn. Vzhledem k tomu, že svátek Nalezení sv. Kříže byl v minulosti zrušen a na oltářním obraze se obraz sv. Heleny, v červnu 2016 byl kostel vysvěcen biskupem dr. Špinerem na titul sv. Kříže a sv. Heleny. \n\nArchitektem a stavitelem chrámu je s největší pravděpodobností Kilián Ignác Dientzenhofer, známý český architekt a stavitel německého původu, představitel vrcholného baroka.\n\nJedná se o stavbu kruhového půdorysu s dvěma apsidami. V malé vstupní apsidě jsou dvoukřídlové vstupní dveře. Otupené rohy této apsidy jsou ozdobeny výklenky. Ve velké apsidě je umístěn presbytář. Chrám je zastřešen mansardovou střechou, na jejímž vrcholu se blýská kovový kříž vsazený v kamenné kouli. Denní světlo do kostelíka vniká v dostatečné míře dvěma velkými vitrážovými okny umístěnými na bocích velké apsidy, vitrážovými okny nad podstřešní římsou a vitrážovým oknem nad vchodovými dveřmi. Do chrámu se vchází po dvou širokých nízkých schodech.\n\nPodlaha je kamenná. Vnitřek je klenutý, v rozích jsou pilastry (neúplné sloupy) s rokokovými hlavicemi. Kněžiště sestává ze dvou stupňů a okrouhlého kamenného oltáře pokrytého bílým oltářním plátnem. Interiér je bohatě zdoben krásnými nástěnnými malbami.\n\nNa oltářní nástěnné malbě je znázorněna scéna nalezení svatého Kříže, jak ji podává \"Legenda aurea\" (Zlatá legenda), kterou napsal přibližně koncem padesátých let 13. století dominikánský mnich a pozdější janovský arcibiskup Jakub z Voragine. Podle ní římský císař Konstantin I. Veliký, který vešel do dějin zejména tím, že Milánským ediktem z roku 313 dal křesťanům svobodu, vyslal svou matku Helenu (na oltářním obraze vpravo) s vojskem do Jeruzaléma, aby tam nalezla kříž, na němž byl ukřižován Ježíš Kristus. Jeruzalémští židé pověřili svého souvěrce Judu, aby věc s císařovnou vybavil. Tento mladý žid jí však tvrdil, že neví, kde by se kříž mohl nacházet. Císařovna Helena jej proto nechala zavřít do prázdné cisterny. Po třech dnech se Juda v cisterně podle legendy obrátil ze židovství ke křesťanství a začal se modlit ke Kristu. V tom se objevil dým stoupající ze země. Juda byl vytažen z cisterny. Na místě, kde ze země stoupal dým, byly vykopány tři kříže, neboť podle Bible byl Kristus ukřižován spolu se dvěma dalšími odsouzenci. Vznikla tedy otázka, na kterém z těch třech křížů byl Ježíš ukřižován. Právě tudy kráčel pohřební průvod a na márách nesli mrtvého mládence. Juda, který se mezitím nechal pokřtít, přijal jméno Cyriak, a který byl z popudu císařovny Heleny konsekrován na biskupa (na oltářním obraze uprostřed), zastavil pohřební průvod a přiložil k tělu mrtvého mládence postupně tři nalezené kříže. Při dotyku posledního z nich mládenec (na oltářním obraze vlevo) ožil. To bylo považováno za důkaz, že právě tento kříž je tím, na němž byl Ježíš Kristus ukřižován.\n\nObraz na klenbě apsidy nad oltářem znázorňuje vítězství křesťanství nad pohanstvím. Jsou na něm patrné čtyři ženy, z nichž každá má představovat jeden světadíl: Europu, Asii, Afriku a Ameriku. Austrálie a Oceánie v této době byla neznámá. Alegorická postava bílé pleti v královském rouchu klečí na postavě se zavázanýma očima, která představuje pohanství. Dole leží rozbitá modla, na pozadí je vidět pyramida se sfingou. Nad tím se vznáší anděl s křížem. Nahoře v oblacích vlaje stuha s nápisem O CRUX AVE SPES UNICA, což v překladu z latiny znamená Buď pozdravem, Kříži, jediná naděje. Kopulovitá klenba chrámu je na bocích zdobena obrazy čtyř andělů nesoucích na poduškách vladařské insignie, a to korunu římského císaře, českou svatováclavskou korunu, uherskou svatoštěpánskou korunu a rakouský arcivévodský klobouk. Ve středu kopule je obraz anděla s křížem a po jeho obvodu slova FULGET CRUCIS MYSTERIUM, což v překladu z latiny znamená Tajemství kříže září.\n\n"}
{"id": "693532", "url": "https://cs.wikipedia.org/wiki?curid=693532", "title": "Universita Rey Juan Carlos", "text": "Universita Rey Juan Carlos\n\nUniverzita Krále Juana Carlose (Rey Juan Carlos) (), zkráceně URJC, je státní univerzita s cca 28 985 studenty (2010) se sídlem na madridských předměstích Móstoles, Alcorcón, Vicálvaro a Fuenlabrada.\n\nUniverzita krále Juana Carlose byla založena roku 1996 a nese jméno španělského krále Juana Carlose. Motto univerzity zní \"„Non nova, sed nove“\" (). Rektorem univerzity je Pedro González Trevijano.\n\nUniverzita krále Juana Carlose je kampusová universita s vysokoškolskými zařízeními na čtyřech místech uvnitř i poblíž Madrid:\n\n"}
{"id": "693538", "url": "https://cs.wikipedia.org/wiki?curid=693538", "title": "Istrinský rajón", "text": "Istrinský rajón\n\nIstrinský rajón ( ) je jedním z rajónů Moskevské oblasti v Rusku. Jeho administrativním centrem je město Istra. V roce 2010 zde žilo 114 298 obyvatel.\n\nSousedím s rajóny Krasnogorským, Solnečnogorským, Klinským, Volokolamským, Ruzským a Odincovským. Rajón se skládá ze 14 samosprávných obecních obvodů, z toho jsou 3 městské a 11 vesnických.\n\n"}
{"id": "693541", "url": "https://cs.wikipedia.org/wiki?curid=693541", "title": "Alfred Waldau", "text": "Alfred Waldau\n\nAlfred Waldau (25. listopadu 1837 Petrovice u Rakovníka - 3. února 1882 Žacléř), vl. jm. Josef Jarosch, byl německy mluvící právník, důstojník rakouské armády, básník, spisovatel a překladatel z češtiny do němčiny. Ve svých knihách a časopiseckých článcích seznamoval německé čtenáře s českými literárními díly, lidovou slovesností i národními obyčeji, za což byl velmi oceňován českou kulturní veřejností.\n\nPocházel z německé rodiny. Studoval v Žatci a v Praze. Roku 1860 odjel do Vídně, kde se věnoval literatuře a žurnalistice. V březnu 1863 byl přijat k vojenskému auditoriátu V červenci 1864 se stal nadporučíkem auditorem u 47. pluku pěchoty. Po zrušení plukovních soudů v roce 1868 byl převelen k vojenskému zemskému soudu v Záhřebě, o rok později pak k varaždínskému VI. hraničářskému pluku v Bjelovaru. V roce 1870 získal hodnost setníka. Poté odešel do civilu, zemřel jako c. k. notář v Žacléři.\n\nByl známý především svými překlady českých literárních děl do němčiny a vlastními studiemi, v nichž německým čtenářům přibližoval české národní tradice. Většinu napsal v letech 1858-70. Svou tvorbou pomáhal k poznání české kultury v německém prostředí a k překonávání přezíravých postojů a předsudků, které vůči Čechům tehdy panovaly. Česká veřejnost jej považovala za národního přítele a velmi si jej vážila.\n\nKnižně vydal:\n\n"}
{"id": "693546", "url": "https://cs.wikipedia.org/wiki?curid=693546", "title": "Cena Davida Cohena", "text": "Cena Davida Cohena\n\nCena Davida Cohena (anglicky: \"David Cohen Prize for Literature\") je od roku 1993 britská literární cena pro tvůrce píšící v angličtině jako projev uznání jejich celoživotního díla. Pojmenována byla po Davidu Cohenovi, jehož nadace ji spravuje. Podmínkou je britské nebo irské občanství. Vítěz, který je vybírán jednou za dva roky, obdrží 40 000 liber. Cenu uděluje Arts Council England.\n\nV roce 2005 toto ocenění převzalo záštitu nad Cenou Clarissy Luardové (Clarissa Luard Award). Vítěz Cohenovy ceny vybírá příjemce Ceny Clarissy Luardové s peněžní prémií 12 500 liber pro autory mladší třiceti pěti let. Cena Clarissy Luardové je financována Arts Council of England a je udělována projektům, které podporují mladé lidi ve čtení.\n\n"}
{"id": "693558", "url": "https://cs.wikipedia.org/wiki?curid=693558", "title": "Náměstí T. G. Masaryka (Plzeň)", "text": "Náměstí T. G. Masaryka (Plzeň)\n\nNáměstí T. G. Masaryka (nazývané též \"Masarykovo náměstí\") v Plzni se nalézá jihozápadně od centra západočeské metropole.\n\nNáměstí T. G. Masaryka v Plzni vzniklo v polovině 19. století na dopravní spojnici Starého města a obce Bory. Se středem města je spojeno tramvajovou dopravou již od 29. června 1899. Prezident Masaryk přijel na toto \"svoje\" náměstí již 2. října 1921, ve svém novém zcela otevřeném soukromém automobilu Praga Grand, s elegantními dřevěnými loukoťovými koly (se státní poznávací značkou NI 323, kterou používal i pro služební automobil stejného typu, který se lišil jen plnými koly ocelovými). Památník Národního osvobození se sochou T. G. Masaryka byl vybudován uprostřed náměstí v letech 1925–1928. V lednu 1969 se tam na protest proti sovětské okupaci Československa upálil mladý dělník Josef Hlavatý, když se dověděl, že zemřel Jan Palach. Z budov na náměstí vynikají třípatrový secesně-pseudorenesanční dům s věží a malbami Mikoláše Alše z počátku 20. století (na rohu a v Nerudově ulici na západní straně náměstí i na rohové secesní budově č.1 v Petákově ulici) a mohutná budova Obchodní akademie z období První Československé republiky.\n\nPlzeňské náměstí T. G. Masaryka leží v rovině a je přibližně pravidelného čtvercového půdorysu o délce strany 120 m. Náměstí T. G. Masaryka v Plzni protíná Klatovská ulice ve směru na Bory, s automobilovou a tramvajovou dopravou. Na severozápadní straně je náměstí totožné s ulicí Klatovskou, která je v současnosti jednou z hlavních dopravních tepen města. Na této straně jsou obchody a restaurace, v městských domech převážně z devatenáctého a dvacátého století. Ze severozápadu vedou do náměstí dvě další ulice. Na jihozápadní a severovýchodní straně náměstí jsou budovy převážně již z první poloviny dvacátého století. Na jihovýchodní straně stojí mohutná budova obchodní akademie z roku 1913 a spolu s budovou Československé obchodní banky a budovou Masarykova gymnázia (obě ze 30. let 20. století), tvoří společný celek navržený arch. Hanušem Zápalem. Před komplexem budov je park s pomníkem T. G. Masaryka.\n\nPamátník se nalézá přibližně uprostřed náměstí v parkové úpravě s vodotrysky. Sestává z pěkně provedené sochy prezidenta Masaryka na 3 metry vysokém kvádru s plošinou se schůdky a kopiemi původního sousoší dalších osob se symbolickým významem oslavující vznik Masarykovy republiky v roce 1918. Byl zbudován jako poděkování města Plzně prezidentu Masarykovi za vznik demokratické republiky a její desetileté prosperující trvání. Od nápadu v roce 1925 (75. narozeniny TGM) byl budován další tři roky včetně projektu, návrhů a výroby soch. Za památníkem je vzrostlá Lípa republiky a deska životních dat Masarykových (narozen 7. března 1850, zemřel 14. září 1937) s historickou lavičkou k odpočinku. Památník vyniká zejména vysokým pomníkem Masarykovým původně odhaleným 28. října 1928 (práce sochařů Kotrby, Jíchy a Hrušky) v nadživotní velikosti a po jeho pravé ruce skupinou osob symbolizujících legionáře, českou vlast, mladou republiku (10. výročí) a kováře jako symbol umu (T. G. Masaryk se v mládí učil kovářem). Jak bylo zmíněno, práce se připravovaly již od roku 1925 s prezidentovým souhlasem, jako dar města Plzně k jeho 75. narozeninám. Na soklu bronzové sochy prezidentovy v nadživotní velikosti je nápis T. G. Masaryk „1850–1937“ Zasloužil se o stát (původní nápis z roku 1928 byl „Vděčná Plzeň Osvoboditeli národa 1918–1928“). Vlevo, pod skupinou osob, je nápis \"Zvítězili Ti, kteří hájili spravedlnost\". Stručná historie budování a odstraňování během totalit je uvedena na zadní straně památníku bílým písmem na zvláštní připevněné žulové desce. Další deska, obrácená k průčelí budovy Obchodní akademie připomíná životní data prezidenta Osvoboditele (7. března 1850 – 14. září 1937) zlatým písmem.\n\nPohnutou historii bronzových soch zachytil ve své knížce \"Památník národního osvobození\" Vladimír Havlic. Jednu věc, která souvisí s částečně obnoveným památníkem v roce 1968 v knížce zapomenul uvést. Na pomníku se 20. ledna 1969, následující den po úmrtí Jana Palacha pokusil upálit mladý pivovarský dělník Josef Hlavatý, na protest proti sovětské okupaci ve spontánní reakci na Palachův čin v Praze. Zemřel v den Palachova pohřbu, 25. ledna 1969. Zprávu, že se tak stalo na pomníku Tomáše Garrigua Masaryka a že hořící pochodeň byl neznámý dělník z Plzeňského pivovaru tehdejší tisk moc nešířil (výjimkou byla „odborářská“ Práce z konce ledna 1969, tehdy poměrně objektivní deník, která tyto informace bezprostředně přinesla i v pražském vydání).\n\nPamátník stojí na rovině v parku uprostřed náměstí T. G. Masaryka, čelem k ulici Klatovské a po obou stranách má bazény s vodotrysky.\n\nZ druhé strany budovy obchodní akademie sídlí v samostatném areálu Masarykovo gymnázium v Plzni (Petákova ulice, i v ní se také nalézají secesní domy vyzdobené na fasádě malbami Mikoláše Alše). Jeho studenti se pravidelně účastní literární soutěže Masaryk do škol, kterou ve spolupráci s MŠMT a ústřední školskou inspekcí organizuje Masarykovo demokratické hnutí (letos již dvanáctý ročník), které má v Plzni rovněž svůj Klub TGM. Vyhlášení této soutěže probíhá každoročně s pěknými cenami, Masarykovou medailí a písemným oceněním pro soutěžící podepsaným ministrem školství na Magistrátu hlavního města Prahy na Mariánském náměstí, pravidelně v pátek vždy kolem 14. září (úmrtní den prezidenta Masaryka). Slavnostní vyhodnocení 5. ročníku však proběhlo v Praze v pátek 2. listopadu 2012 (posun z důvodů zářijových vzpomínek na 75. výročí skončení pozemské pouti prezidenta Masaryka). Soutěžící z Masarykova gymnázia obdrželi již od čtyřčlenné komise hodnotitelů prací celou řadu předních ocenění. I v tomto roce byly oceněny tři práce Masarykova gymnázia, z nichž společná práce dvou studentek na téma \"Příloha novin k 75. výročí úmrtí T.G. Masaryka\" získala první cenu. Vyhodnocení prací 6. ročníku, kterého se zúčastnilo přes sto soutěžících, proběhlo v pátek 15. listopadu 2013 ve Velkém sále Magistrátu hl. města Prahy pod přímou záštitou radní pro školství a volný čas Mgr. Ludmily Štvánové. Tyto slavnostní akce uváděl doc. Vratislav Preclík, předseda redakční rady časopisu Čas, ve kterém jsou nejlepší práce pravidelně zveřejňovány. Studentka Masarykova gymnázia v Plzni Lenka Vaňková získala první cenu (ve II. kategorii - starší gymnazisté) za práci \"Současná úroveň znalostí o T.G. Masarykovi\". Písemné poděkování a čestné uznání obdržela též její školitelka Magistra Martina Walterová, která vedla dalších 11 plzeňských prací.\n\nÚspěch starších plzeňských gymnazistů se opakoval i v den 96. výročí volby T.G. Masaryka prvním prezidentem Československa, kdy při vyhodnocení 7. ročníku soutěže \"TGM - život, dílo a odkaz pro současnost\" v pátek 14. listopadu 2014 na pražské Nové radnici na Mariánském náměstí obdrželi za práci \"Přátelství Tomáše Garrigua Masaryka a Edvarda Beneše\" opět první cenu a \"Čestnou medaili TGM\". Celou řadu cen a uznání ve velkém sále pražského magistrátu obdrželi mladší a zejména starší plzeňští gymnazisté i při vyhodnocení 8. ročníku celostátní soutěže o T.G.M. v pátek 13. listopadu 2015 z nichž vyniká I. cena s čestnou medailí T.G.M. za práci \"Životní pouť T.G. Masaryka\" (Kláry Široké) a mimořádná cena za společnou práci (Anety Pellerové a Nikoly Matouškové, podloženou sociologickým průzkumem nejen v oblasti školy, ale i v plzeňských ulicích) na téma \"Co víte o T.G. Masarykovi\".\n\nPřestože parková úprava náměstí T. G. Masaryka, pokojné působení sousoší, bazény a vodotrysky umožňují oddech a příjemný pobyt pro občany Plzně i návštěvníky města, panuje na všech stranách náměstí čilý dopravní ruch. Tři hlavní strany náměstí, kromě prostoru před masivní budovou obchodní akademie, kde je možný příjezd automobily přes přilehlé parkoviště z levé strany při pohledu na průčelí pouze částečně, jsou obousměrně průjezdné do navazujících poměrně frekventovaných ulic. Na straně tramvajové dopravy je nesnadné přecházení okraje náměstí T. G. Masaryka totožného s ulicí Klatovskou i po značeném přechodu. V parku je pouze jedna lavička pod lipou u Masarykova památníku, která je v odpoledních hodinách přeplněna dětmi, v horkých dnech se koupajících v bazénech s vodotrysky, k posezení lze však využít i žulové okraje bazénů.\nPřed parkem je zastávka tramvaje linky 4 nazvaná Masarykovo náměstí. Proti ní je rohový třípatrový dům s věžičkou a vedle něj dva další, s bohatou malířskou výzdobou Mikoláše Alše z počátku 20. století.\n\nStinnou stránkou jsou ztrácející se bronzová písmena, zejména z podstavce sousoší skupinky symbolických osob u Masarykova pomníku, která jsou k žulovému základu pevně přišroubována (počátkem března 2013 bylo vše opraveno a v pořádku).\n\nNáměstí T. G. Masaryka je významnou součástí města a v jeho okolí je řada úřadů městské správy a je i turisticky velmi zajímavé. Za půlhodinu se odtud dá dojít i pěšky přilehlými ulicemi nejen do centra na Náměstí republiky, ale i přes nedaleký Wilsonův most (Radbuza) na hlavní nádraží. Nedaleko, pouhou jednu stanici tramvají, je i pomník Americkým osvoboditelům města na křižovatce Klatovské a Americké třídy (vedoucí k nádraží), kteří město osvobodili od fašismu 6. května 1945.\n"}
{"id": "693559", "url": "https://cs.wikipedia.org/wiki?curid=693559", "title": "Ferrari 575M Maranello", "text": "Ferrari 575M Maranello\n\nFerrari 575M Maranello je dvousedadlový, dvoudveřový, GT automobil, vyrobený automobilkou Ferrari. Začal se vyrábět v roce 2002, jedná se v podstatě o Ferrari 550 s menšími stylistickými úpravami od Pininfariny. Typ \"575M\" byl nahrazen vozem 599 GTB v první polovině roku 2006.\n\nOd typu 550 se liší kromě novějšího interiéru zásadními mechanickými vylepšeními. 575M dostal větší brzdové kotouče, větší a výkonnější motor, změnilo se rozložení váhy, automobil má lepší aerodynamiku a má také adaptivní nastavení zavěšení. K dispozici jsou dvě šestistupňové převodovky, klasické manuální řazení a poloautomatická (elektrohydraulická) převodovka 'F1' od firmy Magneti Marelli. Číslo modelu značí objem motoru – 5,75 litru a M znamená \"modificato\" (upravený).\n\nV roce 2005 společnost vyvinula nový GTC handling package a limitovanou verzi Superamerica.\n\n\nVšechny hodnoty platí pro poloautomatickou převodovku.\n\n\nGTC balíček obsahuje v pořadí použití čtvrtý kompozitní keramický brzdový systém od firmy Brembo (první tři byly použity u Challenge Stradale, F430 a Ferrari Enzo), vylepšený systém zavěšení, lepší výfukový systém a unikátní 19palcová kola. Nové brzdy jsou založeny na technologii F1. Vepředu jsou použity kotouče o průměru necelých 40 cm s šestipístkovými třmeny a vzadu kotouče o průměru 36 cm se čtyřpístkovými třmeny. Balíček stál 23 500 $.\n\nFerrari 575M Superamerica byla inovativní kupé-kabriolet verze \"575M Maranello\", střešní skleněný panel se otočí o 180° dozadu a položí vodorovně na kapotu. Původní motor je upraven na parametry 397 kW (540 k). Ferrari tento model označilo za nejrychlejší kupé-kabriolet na světě, maximální rychlost je 320 km/h. K tomu je možné koupit GTC handling package.\n\nCelkem se vyrobilo 559 kusů \"Superamerica\". Toto číslo následuje filozofii Enza Ferrari, podle které by vždy mělo být k dispozici méně automobilů, než trh vyžaduje.\n\nBylo vyrobeno jedno speciální \"575M\" od firmy Zagato pro japonského sběratele Ferrari, Yoshiyuki Hayashi, představené na Ženevském autosalonu v roce 2006. Bylo navrženo jako vzpomínka na 250 GTZ a při příležitosti 50. výročí řady 250. GTZ bylo oficiálně propagované Ferrari a neslo logo Zagato a mělo dvoutónový lak.\n\nV roce 2003 Ferrari ohlásilo prodej několika \"575M\" závodních speciálů, známých jako 575-GTC (neplést s \"575M GTC Handling Package\"). Po úspěchu Prodrive s Ferrari 550, chtěla automobilka nabídnout jejich vlastní závodní auto zákazníkům. Primárně užívané v šampionátu FIA GT, \"575-GTC\" se podařilo jedno vítězství v první sezóně, následované dalším samostatným vítězstvím v roce 2004. Naneštěstí \"575-GTC\" nebyly tak schopné jako \"550-GTS\" postavené firmou Prodrive, a přestaly se užívat ke konci roku 2005.\n\n"}
{"id": "693560", "url": "https://cs.wikipedia.org/wiki?curid=693560", "title": "Letecký úder u Kundúzu", "text": "Letecký úder u Kundúzu\n\nPři leteckém úderu, který se odehrál 4. září 2009, 7 kilometrů jihozápadně od afghánského města Kundúz, ležícího ve stejnojmenné provincii, zahynulo více než 100 afghánských civilistů. Podle jiného zdroje byl celkový počet obětí 142 a „z toho velká většina civilistů“.\nÚtok, který provedl americký stíhací letoun F-15E na žádost německé armády, konkrétně plukovníka George Kleina, byl zaměřen na dvě palivové cisterny ukradené spojeneckým vojskům. Němečtí vojáci při tom neměli s cisternami před úderem vizuální kontakt (na místo se dostali až zhruba 11 hodin po jeho dokončení), a vůbec tedy netušili, jaká je na místě situace a zda se tam nenacházejí případní civilisté. \n\nV reakci na útok a jeho nedostatečné vysvětlení později rezignovali na své funkce německý ministr obrany Franz Josef Jung a náčelník německého generálního štábu generál Wolfgang Schneiderhan.\n"}
{"id": "693561", "url": "https://cs.wikipedia.org/wiki?curid=693561", "title": "Zatmění Měsíce 15. června 2011", "text": "Zatmění Měsíce 15. června 2011\n\nDne 15. června 2011 nastalo úplné zatmění Měsíce. Jednalo se o první ze dvou takových v tomto roce. Další nastalo 10. prosince 2011.\n\nJde o relativně vzácné zatmění, protože Měsíc prošel přímo středem zemského stínu. Naposledy se tak stalo 16. července 2000 a znovu k tomu došlo 27. července 2018.\n"}
{"id": "693565", "url": "https://cs.wikipedia.org/wiki?curid=693565", "title": "Vladimír Novák", "text": "Vladimír Novák\n\nJméno a příjmení Vladimír Novák má více významných nositelů:\n\n"}
{"id": "693566", "url": "https://cs.wikipedia.org/wiki?curid=693566", "title": "Seznam rektorů Vysokého učení technického v Brně", "text": "Seznam rektorů Vysokého učení technického v Brně\n\nToto je chronologický seznam rektorů Vysokého učení technického v Brně, které bylo založeno v roce 1899.\n\n\n"}
{"id": "693567", "url": "https://cs.wikipedia.org/wiki?curid=693567", "title": "Myť vesny. Dzvinkyj viter live", "text": "Myť vesny. Dzvinkyj viter live\n\nMyť vesny. Dzvinkyj viter live ( ) je debutové album Ruslany.\n\nJedná se o dvojalbum. První je studiové \"Myť vesny\" a druhé koncertní album \"Dzvinkyj viter live\".\n\nAlbum \"Myť vesny. Dzvinkyj viter live\" obsahuje písně z rozsáhlého projektu Ruslany nazvaného \"Dzvinkyj viter\", který byl spuštěn v roce 1996. Jeho cílem bylo získat finanční prostředky na rekonstrukci starých hradů a zámků (Pidhorec'kyj zamok, Oles'kyj zamok, Svirz'kyj zamok, Zoločivs'kyj zamok) a propagovat živý zvuk na koncertech bez playbacku.\n\nAlbum bylo znovu vydáno v roce 2004.\n\n"}
{"id": "693584", "url": "https://cs.wikipedia.org/wiki?curid=693584", "title": "Grand Prix Itálie 2002", "text": "Grand Prix Itálie 2002\n\nGrand Prix Itálie 2002 (LXXIII Gran Premio Vodafone d'Italia), 15. závod 53. ročníku mistrovství světa jezdců Formule 1 a 44. ročníku poháru konstruktérů, historicky již 695. grand prix, se již tradičně odehrála na okruhu v Monze.\n\n"}
{"id": "693590", "url": "https://cs.wikipedia.org/wiki?curid=693590", "title": "Grand Prix USA 2002", "text": "Grand Prix USA 2002\n\nGrand Prix USA 2002 (XXXI. SAP United States Grand Prix ), 16. závod 53. ročníku mistrovství světa jezdců Formule 1 a 44. ročníku poháru konstruktérů, historicky již 696. grand prix, se již tradičně odehrála na okruhu v Indianapolisu.\n\n"}
{"id": "693593", "url": "https://cs.wikipedia.org/wiki?curid=693593", "title": "Kirjat ha-Memšala", "text": "Kirjat ha-Memšala\n\nKirjat ha-Memšala (: קריית הממשלה, doslova \"Vládní město\", též nazýváno Kirjat Ben Gurion, קריית בן-גוריון, doslova \"Ben Gurionovo město\") je městská čtvrť v západní části Jeruzaléma v Izraeli, která je sídlem politických institucí celostátního významu. Nejsevernější část distriktu s vládními budovami bývá také označována jako Kirjat ha-Le'um (\"Město národa\", קריית הלאומ).\n\nLeží v severní části vrchu a širší městské čtvrti Giv'at Ram, v nadmořské výšce okolo 800 metrů, cca 3 kilometry západně od Starého Města. Na východě s ní sousedí čtvrti Rechavja, Kirjat Wolfson, Ša'arej Chesed a Nachla'ot, na severu Ec Chajim a Kirjat Moše, na západě Bejt ha-Kerem. Na jihu sousedí s dalšími areály veřejného charakteru situovanými na Giv'at Ram, zejména s kampusem Hebrejské univerzity a Izraelského muzea. Stojí tu také menší čtvrť Neve Ša'anan. Nachází se na zvlněném hřbetu s několika dílčími vrcholky, který na západě prudce spadá do údolí vádí Nachal Chovevej Cijon, kterým vede nová dálniční komunikace (západní obchvat města) \"Sderot Menachem Begin\". Populace čtvrti je židovská, ale v drtivé většině nejde o trvale obývané objekty.\n\nVznikla po vzniku státu Izrael a rozdělení Jeruzaléma v důsledku války na nezávislost po roce 1948. Izrael tehdy potřeboval vybudovat důstojné a trvalé sídlo pro některé klíčové národní instituce. Během funkčního období šestého Knesetu zvoleného ve volbách roku 1965 se sídlo izraelského parlamentu přesunulo sem, do nového objektu na severovýchodním úpatí Giv'at Ram.\n\nKromě toho se v této čtvrti nacházejí budovy ministerstva vnitra, ministerstva financí, ministerstva zahraničních věcí, sídlo izraelského premiéra, Izraelské centrální banky, Nejvyššího soudu Státu Izrael, na severním okraji stojí rovněž Centrální sionistický archiv a kongresové centrum Binjanej ha-Uma.\n\nZástavba je rozptýlená, obklopená četnými parky a komunikacemi. Dopravně nejvýznamnější jsou východozápadní komunikace Sderot \"Jicchak Rabin\" a \"Derech Rupin\". V severojižním směru pak \"Sderot ha-Nasi ha-šiši\".\n\n"}
{"id": "693600", "url": "https://cs.wikipedia.org/wiki?curid=693600", "title": "Grand Prix Japonska 2002", "text": "Grand Prix Japonska 2002\n\nGrand Prix Japonska 2002 (XXVIII Fuji Television Japanese Grand Prix), byl 17. závod 53. ročníku mistrovství světa jezdců Formule 1 a 44. ročníku poháru konstruktérů, historicky již 697. grand prix, se již tradičně odehrála na okruhu v Suzuce.\n\n"}
{"id": "693607", "url": "https://cs.wikipedia.org/wiki?curid=693607", "title": "Giv'at Ša'ul", "text": "Giv'at Ša'ul\n\nGiv'at Ša'ul (: גבעת שאול, doslova \"Ša'ulův vrch\") je městská čtvrť v západní části Jeruzaléma v Izraeli.\n\nLeží v nadmořské výšce okolo 800 metrů, cca 4 kilometry severozápadně od Starého Města. Na jihu s ní sousedí čtvrtě Bejt ha-Kerem a Kirjat Moše, na východě Romema, Ec Chajim a vládní čtvrť Kirjat ha-Memšala na vrchu Giv'at Ram, na severu Romema Ilit a Lifta, dál k severu terén spadá prudce do údolí potoku Sorek. Na severozápadě ke čtvrti přiléhá hora Har ha-Menuchot s centrálním jeruzalémským hřbitovem. K západu čtvrť vybíhá na vyvýšeném hřbetu k západu. Rozkládá se tu jeho nová podčást Giv'at Ša'ul Bet, dál k západu pak areál Psychiatrické léčebny Kfar Ša'ul a za ním čtvrť Har Nof. Tento sídelní pás na jihu ohraničuje strmý sráz údolí vádí Nachal Revida, na jehož protější straně se zvedá Herzlova hora a za ní areál Jad Vašem připomínající holokaust. Čtvrtí procházejí významné dopravní tahy. Vyúsťuje tu, po stoupání podél severní strany hřbitovních komplexů na Har ha-Menuchot, hlavní silnice od Tel Avivu, \"Sderot Ben Gurion\", která se pak větví do několika směrů zajišťujících dopravní obslužnost centrální části Západního Jeruzaléma (takzvaný Lev ha-Ir). V severojižním směru tudy prochází nová dálniční komunikace (západní obchvat města) \"Sderot Menachem Begin\". K jihozápadu směřuje lokální silnice číslo 386, která vede do venkovských oblastí Jeruzalémského koridoru. Podél východního okraje čtvrtě vede od roku 2011 tramvajová trať s Jeruzalémským lanovým mostem. Populace čtvrti je židovská.\n\nPojmenována byla podle rabína Ja'akova Ša'ula Eljašara, který byl na přelomu 19. a 20. století vrchním sefardským rabínem v Palestině. Jeho syn byl zakladatelem \"Společnosti Giv'at Ša'ul\", která vznikla roku 1907 s cílem zřídit nové předměstí. Kvůli průtahům a komplikacím při pozemkových transakcích se ale výstavba opozdila a začala až v roce 1919 za mandátní Palestiny. Původně mělo jít o obytný soubor určený pro chudinu. Plánovalo se, že u domů by se zřídila malá zemědělská hospodářství, která by zásobovala čerstvými potravinami Jeruzalém. Postupně ale zemědělské pozemky zanikly a nahradila je běžná městská zástavba, s četnými průmyslovými a obchodními areály.\nDo roku 1948 stála západně od Giv'at Ša'ul arabská vesnice Dejr Jásin, jejíž obyvatelé se živili zejména dobýváním stavebního kamene. Na počátku války za nezávislost v roce 1948 sloužila vesnice jako základna pro útoky proti okolním židovským osadám. Byla napadnuta jednotkami Irgunu a Lechi a obyvatelstvo zmasakrováno. Vysídlená vesnice pak byla ponechána na svém místě. Dnes je její zástavba začleněna do areálu Psychiatrické léčebny Kfar Ša'ul.\n\nRozvoj průmyslu, který v této čtvrti nastal po roce 1948 a který vytvořil na jejím jihozápadním okraji průmyslovou zónu, byl nyní postupně zvrácen a od konce 80. let 20. století jsou výrobní a obchodní areály nahrazovány novou obytnou zástavbou. Čtvrť obývá cca 9000 lidí (podle jiného zdroje 14 000) většinou nábožensky orientovaných, konkrétně ultraortodoxních.\n\n"}
{"id": "693615", "url": "https://cs.wikipedia.org/wiki?curid=693615", "title": "Har Nof", "text": "Har Nof\n\nHar Nof (: הר נוף, doslova \"Vyhlídková hora\") je městská čtvrť v západní části Jeruzaléma v Izraeli.\n\nLeží v nadmořské výšce okolo 750 metrů, cca 5,5 kilometrů západně od Starého Města. Nachází se na západním okraji vyvýšeného hřbetu, který dál k západu spadá do hlubokého údolí potoku Sorek. Na severu je od hory Har ha-Menuchot s centrálním jeruzalémským hřbitovem oddělen hlubokým zalesněným údolím, stejně jako na jižní straně, kde se zařezává údolí vádí Nachal Revida, na jehož protější straně se zvedá Herzlova hora a za ní areál Jad Vašem připomínající holokaust. Na východ odtud leží na zdejší sídelní terase městská čtvrť Giv'at Ša'ul, mezi níž a Har Nof se rozkládá areál Psychiatrické léčebny Kfar Ša'ul. V údolí Soreku západně od Har Nof se rozkládá administrativně samostatná vesnice Bejt Zajit a městská část Jeruzaléma Moca. Dál k západu již začíná zalesněná otevřená krajina Jeruzalémského koridoru. Populace čtvrti je židovská.\n\nVyrostla v letech 1979–1984 a první obyvatelé se sem nastěhovali v roce 1985. Vzhledem k strmému terénu, na kterém čtvrť vznikla je zástavba řešena terasovitě, zatímco obslužné komunikace probíhají po vrstevnicích. Převládají vícepodlažní bytové domy, částečně jsou zde zastoupeny i privátní vily. Název je odvozen od výhledů na okolní krajinu, které se odtud nabízejí. Žije tu 20 000 obyvatel a čtvrť má jednu z nejvyšších porodností ve městě. Více než 60 % populace jsou ultraortodoxní Židé, zbytek náboženští sionisté. Hustota osídlení je vysoká. Působí tu četné synagogy včetně známé \"Boston Šul\" a \"Rav Ovadja Josef Šul\". Dále tu působí některé vzdělávací ústavy jako \"Neve Jerušalajim\". Vysoký podíl obyvatel tvoří židovští přistěhovalci z anglicky mluvících zemí.\n\n"}
{"id": "693619", "url": "https://cs.wikipedia.org/wiki?curid=693619", "title": "Suchopýr širolistý", "text": "Suchopýr širolistý\n\nSuchopýr širolistý (\"Eriophorum latifolium\") je vytrvalá trsnatá bylina z čeledi šáchorovité, která se v České republice řadí k silně ohroženým druhům.\n\nJe to rostlina dosahující výšky 20-50 cm. Lodyha je přímá s čárkovitými listy, které mají 3-7 mm. Klásky jsou v počtu 2-12 a dohromady skládají kužel. Okvětí je změněno na dlouhé bílé chlupy, které jsou pro suchopýry charakteristické. Suchopýr širolistý kvete během května a června. Plodem je nažka trojhranného tvaru.\n\nSuchopýr širolistý vyhledává podmáčené biotopy jako slatinné louky nebo prameniště. Roste o celé Evropě (s výjimkou její jižní části), vyskytuje se i na Kavkazu, kde ale není příliš hojný. V rámci České republiky se vyskytuje spíše vzácně od nížin do hor.\n\n"}
{"id": "693621", "url": "https://cs.wikipedia.org/wiki?curid=693621", "title": "Moca", "text": "Moca\n\nMoca (: ) je městská čtvrť v západní části Jeruzaléma v Izraeli.\n\nLeží v nadmořské výšce necelých 600 metrů, cca 6 kilometrů severozápadně od Starého Města. Nachází se na dně hlubokého údolí potoku Sorek, v tomto úseku je údolí zvané Emek ha-Arazim. Do něj zde od západu ústí vádí Nachal Arza a Nachal Chalilim, od severu ještě Nachal Luz. Údolí Soreku i bočních vádí jsou sevřena vysokými svahy náhorních teras. Na východ odtud je to hora Har ha-Menuchot respektive vrch Har Tamir s centrálním jeruzalémským hřbitovem a další vyvýšenina, na níž stojí čtvrť Har Nof. Sídelní terasy západně od Mocy zaujímá administrativně samostatná vesnice Moca Ilit a město Mevaseret Cijon. Jižně od Mocy se v údolí Soreku rozkládá vesnice Bejt Zajit a u ní údolní nádrž Ma'agar Bejt Zajit. Skrz Mocu prochází dálnice číslo 1 z Tel Avivu do Jeruzaléma. Populace čtvrti je židovská.\n\nVyrostla v 19. století jako první židovské zemědělské sídlo v Palestině v novověkých dějinách. V roce 1859 koupil Ša'ul Jehuda, bohatý Žid z Bagdádu, zemědělský statek poblíž tehdejší arabské vesnice Kolonia a nazval ho Moca. Později se zde usadili další Židé, jeden z nichž tu založil továrnu na dlaždice. Po dlouhou dobu šlo o jediné židovské osídlení v této oblasti, tehdy vzdálené od Jeruzaléma. Fungoval zde židovský zájezdní hostinec a sanatorium.\n\nVesnice byla napadnuta během nepokojů v Palestině v roce 1929. Zavražděna tu byla rodina Maklefových (útok coby dítě přežil pozdější náčelník generálního štábu izraelské armády Mordechaj Maklef). V lednu 1930 pak ale soud v Jeruzalémě zprostil obvinění z vraždy skupinu 12 Arabů.\n"}
{"id": "693627", "url": "https://cs.wikipedia.org/wiki?curid=693627", "title": "Lifta", "text": "Lifta\n\nLifta (: ליפתא, : لفتا, oficiálně Mej Naftoach, מי נפתוח) je městská čtvrť v západní části Jeruzaléma v Izraeli na místě stejnojmenné zaniklé arabské vesnice.\n\nLeží v nadmořské výšce cca 700 metrů, cca 3,5 kilometru severozápadně od Starého Města. Nachází se na svahu hlubokého bočního údolí, které se zařezává do terénu náhorní planiny, na níž stojí většina centrálního Jeruzaléma, a směřuje k severu, kde ústí do údolí potoku Sorek. Na východě s ní sousedí čtvrtě Romema a Romema Ilit, na jihu a západě Giv'at Ša'ul. Dál k západu stojí hora Har ha-Menuchot s centrálním jeruzalémským hřbitovem. Po východním okraji lokality prochází silnice dálničního typu \"Sderot Menachem Begin\", na jihu pak probíhá rovněž kapacitní komunikace \"Sderot Ben Gurion\".\n\nAž do doby těsně před první arabsko-izraelskou válkou v roce 1948 tu stála arabská vesnice Lifta, která zachovávala zbytky starověkého židovského osídlení. V biblických a římských dobách byla známa jako \"Nephtoah\", za byzantské říše jako \"Nephtho\". Křižáci ji nazývali \"Clepsta\". V roce 1922 měla 1451 obyvatel, v roce 1945 už 2550. Fungovaly tu dvě základní školy a mešita. Obyvatelé Lifty se v letech 1947–1948 podíleli na útocích proti židovským konvojům, které směřovaly do obleženého Jeruzaléma. 28. prosince 1947 na vesnici zaútočily židovské jednotky. Počátkem roku 1948 byla obec vysídlena. Část zástavby byla ponechána a její trosky jsou zde dosud ponechány. Pobývali tu bezdomovci ale také izraelští hippies. Okolí je parkově upraveno a rekreačně využíváno. Nacházejí se tu prameny.\n\n"}
{"id": "693630", "url": "https://cs.wikipedia.org/wiki?curid=693630", "title": "Rybniční zámeček", "text": "Rybniční zámeček\n\nRybniční zámeček (nebo také německy Jägerhaus, Jagdschloß am Teiche nebo Teichsalett) je zámek v Lednicko-valtickém areálu klasicistního stylu. Budova s jednoduchým obdélníkovým půdorysem je situována na severním svahu Prostředního rybníka u obce Lednice. Zámeček je chráněn jako kulturní památka České republiky.\n\nZámeček nechal postavit kníže Jan I. Josef z Liechtenštejna. Projekt stavby zpracoval vídeňský architekt Josef Kornhäusel. Samotná stavba vznikla v letech 1814–1816. Zpočátku zámeček sloužil pro ubytování hajného, také odtud vyrážela šlechta při příležitostných lovech ptactva a ryb. Později zde byl ubytován knížecí zahradník s rodinou. Poté, co byla v roce 1922 v Lednici založena Hydrobiologická stanice vysokých škol brněnských, poskytl zámeček kníže Jan II. z Liechtenštejna pro účely školy. V prostorách budovy byla umístěna hydrobiologická stanice. Její činnost zde byla ukončena v roce 1971 a v prosinci téhož roku byl zámek předán lesnické fakultě VŠZ v Brně, která zde umístila ornitologickou expozici vodního ptactva, ta zde byla do roku 2001. V současné době je budova ve vlastnictví Mendelovy univerzity v Brně.\nV letech 2002–2008 zde péčí univerzity v součinnosti s Národním památkovým ústavem proběhly rekonstrukční a restaurátorské práce na exteriérech i interiérech objektu.\n\n"}
{"id": "693631", "url": "https://cs.wikipedia.org/wiki?curid=693631", "title": "Romema", "text": "Romema\n\nRomema (: רוממה‎, doslova \"Vyzdvihnutá\") je městská čtvrť v západní části Jeruzaléma v Izraeli.\n\nLeží v nadmořské výšce přes 800 metrů, cca 3 kilometry severozápadně od Starého Města. Na jihu s ní sousedí čtvrtě Ec Chajim a Kirjat ha-Memšala, na východě některé čtvrtě tvořící střed města jako Machane Jehuda nebo Mekor Baruch, dále Schnellerův sirotčinec a Šikun Chabad. Na severu je to čtvrť Kirjat Belz, Unsdorf, Kirjat Matersdorf a Kirjat Ševa Kehilot. Na severozápadě stojí podčást Romemy, Romema Ilit. Dál k severozápadu už končí zástavba a terén spadá do údolí potoku Sorek, na jehož stráni jsou zbytky arabské vesnice Lifta. Na západní straně s Romemou sousedí čtvrť Giv'at Ša'ul. Čtvrtí procházejí významné dopravní tahy. Vyúsťuje tu, po stoupání podél severní strany hřbitovních komplexů na Har ha-Menuchot, hlavní silnice od Tel Avivu, \"Sderot Ben Gurion\", která se pak větví do několika směrů zajišťujících dopravní obslužnost centrální části Západního Jeruzaléma (takzvaný Lev ha-Ir). V severojižním směru tudy prochází nová dálniční komunikace (západní obchvat města) \"Sderot Menachem Begin\". Podél jižního okraje čtvrtě vede od roku 2011 tramvajová trať s Jeruzalémským lanovým mostem. Nachází se tu rovněž Jeruzalémské centrální autobusové nádraží. Populace čtvrti je židovská.\n\nVznikla roku 1921 poblíž místa, kde turecká posádka města v roce 1917 složila zbraně do rukou britských vojáků, které vedl Edmund Allenby. Stojí tu dnes náměstí \"Kikar Allenby\" a na něm pomník britských vojáků. Zpočátku měla zástavba volný charakter izolovaně stojících vil. Po válce za nezávislost v roce 1948 zde vyrostlo několik hromadných obytných souborů pro ubytování nových imigrantů. Sídlo zde má izraelská obdoba Červeného kříže Magen David Adom. Funguje tu několik velkých hotelů jako Jerusalem Gate Hotel a svou centrálu zde má televizní stanice Kanál 1. Působí zde četné ješivy. Rozkládá se tu zóna lehkého průmyslu, která ale prochází proměnou a je postupně přestavována na rezidenční okrsky. Původně šlo o sekulární čtvrť. V posledních 20 letech v čtvrti roste podíl ultraortodoxních Židů.\n\n"}
{"id": "693633", "url": "https://cs.wikipedia.org/wiki?curid=693633", "title": "Seznamy hvězd podle souhvězdí", "text": "Seznamy hvězd podle souhvězdí\n\nToto jsou seznamy hvězd podle souhvězdí.\n\n\n\n\n"}
{"id": "693641", "url": "https://cs.wikipedia.org/wiki?curid=693641", "title": "Al-Ittihad", "text": "Al-Ittihad\n\nArabské slovo „al-Ittihád“ znamená v překladu „jednota“. Je to název řady organizací:\n"}
{"id": "693643", "url": "https://cs.wikipedia.org/wiki?curid=693643", "title": "Magic Circle Music", "text": "Magic Circle Music\n\nMagic Circle Music bylo hudební vydavatelství založeno v roce 2005 baskytaristou americké heavy metalové skupiny Manowar Joeyem DeMaiem. Je pojmenováno po Wagnerově \"Prstenu Nibelungovu\".\n\nDůvodem pro vytvoření bylo dát Manowaru (a posléze i jiným kapelám) zázemí a maximální kontrolu nad tím, co vytvářejí. DeMaio prohlásil, že chce pomoci ostatním vyvarovat se pastí, které na ně kladou komerční společnosti.\n\nSpolečnost mimo vydávání nahrávek prodává i suvenýry skupin a pořádá koncerty; první z nich byl v roce 2007 v německém Bad Arolsenu.\n\nSeznam umělců.\n\n\n"}
{"id": "693644", "url": "https://cs.wikipedia.org/wiki?curid=693644", "title": "LAV-25", "text": "LAV-25\n\nLAV-25 je osmikolový obojživelný obrněný transportér používaný US Marine Corps. Je vyráběný General Dynamics Land Systems Canada a je založený na MOWAG Piranha I 8x8. Je letecky přepravitelný pomocí letounů C-130, C-141, C-5, a vrtulníku CH-53E.\n\nLAV-25 je vyzbrojen 25mm kanonem M242 Bushmaster a dvěma kulomety M240 ráže 7,62 mm (jeden zapojen koaxiálně a druhý je na střeše).\n\n"}
{"id": "693650", "url": "https://cs.wikipedia.org/wiki?curid=693650", "title": "Juho Hänninen", "text": "Juho Hänninen\n\nJuho Ville Matias Hänninen (* 25. července 1981 v Punkaharju, Finsko) je rallyeový jezdec, vítěz Intercontinental Rally Challenge 2010. Jeho dlouholetým spolujezdcem je Mikko Markkula.\n\nHänninen debutoval na Mistrovství Finska roku 2003, kde skončil na osmém místě celkového hodnocení ve skupině N (malé skupině N). O rok později vyhrál titul ve stejné třídě s vozem Honda Civic Type R. V roce 2005 dokončil závody skupiny N na druhém místě a to ve voze Mitsubishi Lancer Evolution VI.\n\nPrvním Hänninenovým závodem, který je součástí Mistrovství světa v rallye, byla Švédská rallye 2006, kde s vozem Mitsubishi Lancer Evolution IX vyhrál skupinu N a celkově se umístil na 15. místě. V následující Sardinské rallye 2006 byl znovu nejrychlejším jezdcem skupiny N a celkově skončil na 14. místě. Poté se účastnil dalších tří závodů Mistrovství světa v rallye v sezoně 2006. Nejlepšího celkového výsledku dosáhl na Rallye Nový Zéland, kde celkově obsadil deváté místo, ve skupině N ho však porazil pouze Jari-Matti Latvala. Během svého prvního vystoupení na Finské rallye byl vyloučen za to, že na sobě neměl nehořlavé prádlo. V posledním závodu sezony 2006, Velšské rallye, soutěžil ve třídě Super 1600 s Citroënem C2 a vybojoval celkově 19. místo a první v rámci juniorské kategorie.\n\nCelou sezonu 2007 produkčního šampionátu absolvoval s vozem Mitsubishi Lancer Evolution IX. Nejprve vyhrál Švédskou rallye, poté byl však diskvalifikován kvůli použití nehomologovaných palivových čerpadel. Jeho nejlepším výsledkem bylo druhé místo na Velšské rallye a třetí místo v Argentině. Celkově se umístil na pátém místě. Zároveň se roku 2007 zúčastnil i tří závodů Mistrovství světa v rallye s vozem Mitsubishi Lancer WRC05, se kterým získal svůj první bod do hodnocení jezdců za osmé místo v Sardinské rallye.\n\nV produkčním šampionátu Mistrovství světa v rallye 2008 závodil Hänninen za novozélandskou odnož týmu Ralliart. Ve Švédské rallye se mu podařilo zvítězit, celkově obsadil osmou příčku a tím získal druhý bod do hodnocení jezdců. Poté vyhrál i Finskou rallye. V této sezoně se zapojil do dvou závodů Intercontinental Rally Challenge - ve skupině N se na Portugalské rallye s Lancerem Evolution IX umístil na pátém místě a poté vyhrál svůj první závod v kategorii Super 2000 na Ruské rallye s Peugeotem 207 S2000.\n\nV roce 2009 závodil v soutěži Intercontinental Rally Challenge za tým Škoda s vozem Škoda Fabia S2000. Podruhé v řadě vyhrál Ruskou rallye a celkově dokončil šampionát na šestém místě.\n\nU týmu Škoda zůstal i v sezoně 2010. Třikrát se mu podařilo vyhrát (a to v Argentinské, Sardinské a Skotské Rallye), dále se čtyřikrát umístil na druhém místě a třikrát na třetím, celkem tedy 62 bodů. To mu vyneslo titul mistra. Stejně jako v sezoně 2009 se Hänninen zúčastnil Finské rallye s vozem Škoda Fabia za tým Red Bull Rally a vyhrál kategorii SWRC.\n\nV sezoně 2011 se Hänninen plně soustředil na závody SWRC s týmem Red Bull Škoda, kde vybojoval titul mistra světa, příležitostně startoval v týmu Škodou Motorsport v Intercontinental Rally Challenge 2011, kde nakonec obsadil třetí místo. Až do poslední soutěže ale bojoval o titul i v tomto šampionátu.\n"}
{"id": "693657", "url": "https://cs.wikipedia.org/wiki?curid=693657", "title": "Regio-Shuttle RS1", "text": "Regio-Shuttle RS1\n\nStadler RegioShuttle RS1 je typové označení čtyřnápravového, částečně nízkopodlažního motorového vozu firmy Stadler Rail, původně vyráběného společností Adtranz, určeného pro regionální osobní dopravu. České dráhy své vozy tohoto typu pojmenovaly marketingovým názvem RegioSpider.\n\nVznik vozidla se datuje do poloviny 90. let 20. století a souvisí s tehdejší snahou o obnovu vozidel a zatraktivnění dopravy na vedlejších tratích v Německu. V té době bylo u různých výrobců vyvinuto několik typů motorových jednotek a vozů, které měly přinést zvýšení cestovní rychlosti a komfortu při současném zachování nízkých pořizovacích i provozních nákladů těchto vozidel.\n\nBerlínská firma ABB Henschel Waggon Union zadala konstrukci vozidlové skříně společnosti VÚKV v Praze (dřívější Výzkumný ústav kolejových vozidel). V roce 1996 se tato firma stala součástí koncernu Adtranz, a tak první tehdy vyrobené vozy již nesly logo nové firmy. První vozy byly vyráběny v původním závodě Waggon Union v berlínské čtvrti Tegel, záhy se však výroba přesunula do nového závodu ADtranz v Pankowě.\n\nV květnu 2001 převzal firmu ADtranz koncern Bombardier. Z důvodu ochrany hospodářské soutěže byl přitom nucen zbavit se závodu v Pankowě, který tak získala švýcarská firma Stadler Rail. Nový majitel zachoval výrobu těchto vozů, které se vyrábějí dosud.\n\nNové vozy si zpočátku pořizovali menší soukromí dopravci, teprve v roce 1999 zahájily tyto vozy provoz i u DB jako řada 650. Celkový počet objednaných vozů dosáhl 495 kusů v květnu 2011 .\n\nNa české tratě se Regio-Shuttle dostal nejprve se zahraničními dopravcem. Do úseku Železná Ruda-Alžbětín – Špičák na trati 183 s nimi jezdila soukromá německá společnost \"Regentalbahn AG\".\n\nV roce 2010 uspěly tyto vozy ve veřejné soutěži Českých drah, které si pro roky 2011 a 2012 objednaly 33 vozů ve dvou variantách, 16 vozů typu 840 pro Liberecký kraj a 17 vozů typu 841 pro kraj Vysočina. Řada 840 má maximální rychlost 120 km/h a je upravena pro provoz na trati s ozubnicí, řada 841 má maximální rychlost 120 km/h. V květnu 2010 se uskutečnily předváděcí jízdy v Jihlavě, Liberci a Praze v souvislosti se zakázkou pro České dráhy. První motorový vůz řady 840 byl odborné veřejnosti představen na železničním veletrhu Czech Raildays 2011 v Ostravě. První ze 16 objednaných vozů obdržel a slavnostně předvedl začátkem října 2011 Liberecký kraj. České dráhy své vozy tohoto typu na konci ledna 2013 pojmenovaly marketingovým názvem \"RegioSpider\".\n\nMotorový vůz RS-1 je motorový vůz klasické stavby (skříň dimenzována na podélnou stlačovací sílu 1500 kN). 65 % délky vozu tvoří nízkopodlažní část s výškou podlahy 600 mm nad temenem kolejnic (uzpůsobená pro nástupiště s výškou 550 mm nad temenem kolejnic), na koncích vozu je podlaha ve výšce 1000 mm nad TK. Charakteristickým znakem vozu je konstrukce skříně v podobě příhradového nosníku s šikmými sloupky a lichoběžníkovými okny. Na obou koncích skříně je umístěno stanoviště strojvedoucího. Vůz je opatřen podle přání zákazníka klasickým spřahovacím a narážecím ústrojím, anebo samočinnými spřáhly Scharfenberg.\n\nDvounápravové podvozky mají obě nápravy poháněné. Rám podvozku má tvar H. Vedení dvojkolí je ojničkové (jedna u každé ložiskové skříně). Primární vypružení tvoří dvojice vinutých pružin, sekundární vypružení je pneumatické.\nPřed podvozky jsou na spodku skříně pod stanovišti strojvedoucího zavěšeny pohonné jednotky složené z motoru, hydromechanické převodovky a chladiče. Pohon jednoho vozu tvoří dvě nezávislé dieselové pohonné jednotky. Bez ohledu na typ motoru a převodovky mají jednotné připevňovací body. Nejstarší vozy byly poháněné pětiválcovým motorem MAN, novější jsou opatřeny šestiválcem MAN nebo Iveco. Hydromechanické planetové převodovky DIWArail jsou třístupňové s hydrodynamickým měničem, který pracuje i jako retardér (hydrodynamická brzda).\nRelativně nízká kapacita vozu (kolem 70 cestujících) je vyvážená faktem, že je možné spřáhnout až 7 vozů. Velkou výhodou tohoto motorového vozu je jeho velmi nízká hmotnost a vysoký měrný výkon, což je spolu s pohonem všech náprav předpokladem velmi dobré dynamiky vozidla.\n\nJako provozní brzda slouží zmíněná hydrodynamická brzda. Každý podvozek je opatřen třemi brzdovými kotouči elektropneumatické brzdy Knorr. Podvozky mohou být vybaveny kolejnicovou brzdou. K zajištění stojícího vozidla slouží střadačová brzda integrovaná do čtyř brzdových jednotek kotoučové brzdy na vozidle.\n\n"}
{"id": "693666", "url": "https://cs.wikipedia.org/wiki?curid=693666", "title": "Ferrari 550 Maranello", "text": "Ferrari 550 Maranello\n\nFerrari 550 Maranello je dvousedadlový, dvoudveřový, GT automobil vyrobený automobilkou Ferrari. Byl představený v roce 1996, má vpředu uložený zážehový dvanáctiválec a pohon zadních kol. Motor je stejný jako v modelu 456, ale byl umístěn jako high-end model. Automobil používá šestistupňovou převodovku umístěnou vzadu. Číslo modelu \"550\" značí objem motoru – 5,5 litru a jméno Maranello odkazuje na město, kde sídlí Ferrari.\n\nAutomobil má prostorný a luxusní interiér. Kufr je široký a dlouhý, ale ne příliš hluboký, vejde se do něj celý set golfových holí nebo běžná zavazadla.\n\nV roce 2002 byl nahrazen typen 575M Maranello.\n\nMotor je atmosférický zážehový dvanáctiválec do V se čtyřmi ventily na válec.\nAutomobil má ocelový prostorový rám s lehkou hliníkovou karoserií. Brzdy jsou větrané s kotouči o průměru 330mm vpředu a 310mm vzadu.\n\n\nV roce 2000 byl představen na Pařížském autosalonu typ \"550\" s otevřenou střechou – \"Barchetta Pininfarina\". Celkem se vyrobilo 448 kusů, o 4 kusy více, než se původně plánovalo. Bylo to kvůli pověrčivosti Japonců. Těmto kusům předcházelo 10 prototypů číslovaných P01–P10 na cedulkách v interiéru. Tyto prototypy byly nerozeznatelné od ostatní produkce.\n\nJízdní vlastnosti se prakticky nelišily od verze s pevnou střechou, jen maximální rychlost byla 300 km/h.\nSpeciál \"Rossa\" na bázi \"550\" byl představen na Turínském autosalonu v roce 2000, k příležitosti 70. výročí karosárny Pininfarina.\n28. října 2009 Zagato a Ferrari odhalily spolupráci na verzi se sklápěcí střechou \"GTZ\" k oslavení 90. výročí spolupráce těchto dvou italských firem. Tato limitovaná série čítala 5 kusů vycházejících z \"550 Barchetta Pininfarina\". Každý kus byl prodán za astronomickou částku jeden milion liber.\n\n"}
{"id": "693668", "url": "https://cs.wikipedia.org/wiki?curid=693668", "title": "Kampanela", "text": "Kampanela\n\nKampanela (ze španělštiny \"zvonečky\") je brněnský pěvecký sbor, který funguje od roku 1989 pod vedením Markéty Jedličkové, Ivy Kulíškové a Kláry Dvořákové. Zpěváků má přes 600, ti jsou rozděleni do sedmi oddělení (přípravné, střední, mladší oddělení I, II, III, IV a výběr). Pro Kampanelu je typická červená sborová šála.\n\nKaždoročně se účastní několika celorepublikových, evropských a světových soutěží, kde se umisťují do třetího místa. Celosborové koncerty (kterých se účastní i několik bývalých členů MdB) se konají minimálně třikrát ročně (vánoční, jarní a muzikálový), mimo to je možné je vidět na mnoha různých dalších akcích. Pozoruhodné jsou i muzikály, které pořádají.\n\nSboristé mají dvě dvoudenní soustředění ročně, jeden desetidenní tábor a z nepovinných zájezdů např. návštěvy Laa, Prátru, Prahy nebo 14denní zájezdy do Švédska, Paříže, Španělska apod. V roce 2011 se ocitli v televizi jako diváci Superstar. \n\n\nKampanela je prvním sborem, který začal používat šálu.\n"}
{"id": "693674", "url": "https://cs.wikipedia.org/wiki?curid=693674", "title": "Cripple Creek (Colorado)", "text": "Cripple Creek (Colorado)\n\nCripple Creek (oficiálně The City of Cripple Creek) je okresní a statutární město v okresu Teller County ve státě Colorado, USA. Koncem 19. století se stalo centrem poslední velké zlaté horečky v Coloradu, když zde Robert Miller \"Bob\" Womack nalezl zlatou rudu. V té době mělo město přes 10 000 obyvatel. K roku 2000 zde bydlelo 1 115 obyvatel.\n\n"}
{"id": "693675", "url": "https://cs.wikipedia.org/wiki?curid=693675", "title": "Petr Slaný", "text": "Petr Slaný\n\nPetr Slaný (* 1. září 1952) je bývalý český fotbalista, útočník, reprezentant Československa.\n\nV československé reprezentaci odehrál roku 1976 jedno utkání (přátelský zápas s Německem), 4x startoval v olympijském výběru a 20x krát nastoupil za reprezentaci do 21 let (3 branky). V československé lize odehrál 276 zápasů a dal 66 gólů. Hrál za Baník Ostrava (1970–1972, 1974–1977), Duklu Praha (1972–1974) a Spartu Praha (1977–1982). S Baníkem získal roku 1976 titul mistra Československa, se Spartou roku 1980 Československý pohár. V Poháru mistrů evropských zemí nastoupil ve 4 utkáních a dal 1 gól, v Poháru vítězů pohárů nastoupil ve 3 utkáních a dal 1 gól a v Poháru UEFA nastoupil v 11 utkáních a dal 2 góly.\n\n\n"}
{"id": "693679", "url": "https://cs.wikipedia.org/wiki?curid=693679", "title": "Romema Ilit", "text": "Romema Ilit\n\nRomema Ilit (: עילית‎ רוממה‎, doslova \"Horní Romema\") je městská čtvrť v severozápadní části Jeruzaléma v Izraeli.\n\nJde o podčást městské čtvrtě Romema, jejíž severozápadní část zaujímá. Leží v nadmořské výšce cca 800 metrů, cca 3,5 kilometru severozápadně od Starého Města. Na jihu s ní sousedí vlastní Romema, an východě čtvrti Unsdorf, Kirjat Matersdorf a na severu Kirjat Ševa Kehilot. Na západě už končí zástavba a terén spadá do údolí potoku Sorek, na jehož stráni jsou zbytky arabské vesnice Lifta. Podél okraje čtvrti Romema Ilit prochází nová dálniční komunikace (západní obchvat města) \"Sderot Menachem Begin\". Populace čtvrti je židovská.\n\n"}
{"id": "693686", "url": "https://cs.wikipedia.org/wiki?curid=693686", "title": "Zdeněk Svoboda", "text": "Zdeněk Svoboda\n\nZdeněk Svoboda (* 20. května 1972 Brno) je bývalý český fotbalový záložník a reprezentant ČR. Nyní se věnuje trenéřině.\n\nV lize odehrál 216 zápasů a dal 28 gólů. Hrál za Zbrojovku Brno (1989–1990, 1992–1993), Duklu Praha (1991–1992), Spartu Praha (1993–2001), belgický KVC Westerlo (2002–2005), německý BV Cloppenburg (2005–2006) a maltský Sliema Wanderers F.C. (2006–2007). Se Spartou získal 8 titulů mistra Československa (1993, 1994, 1995, 1997, 1998, 1999, 2000, 2001) a Český pohár roku 1996. 41x startoval v evropských pohárech a dal zde 3 góly (Barceloně v osmifinále Ligy mistrů 1999/00, Salzburgu v 2. předkole Ligy mistrů 1997/98 a Glentoranu Belfast v předkole Poháru vítězů poháru 1996/97).\n\nV české reprezentaci odehrál v letech 1996–1997 devět utkání, gól nevstřelil. V prosinci 1997 startoval na Konfederačním poháru FIFA 1997 konaném v Rijádu (Saúdská Arábie).\n\nJednou startoval v olympijském výběru a 14x krát nastoupil za reprezentaci do 21 let (4 branky).\n\nPo ukončení aktivní hráčské kariéry se stal trenérem. Půl roku pracoval jako asistent trenéra Jana Kmocha v rezervním týmu Sparty Praha a poté jej převzal jako hlavní kouč. Před sezonou 2012/13 se přesunul k A-mužstvu, vybral si jej nový hlavní trenér Sparty Vítězslav Lavička.\n\nKoncem roku 2013 (listopad/prosinec) dostal nabídku od nového reprezentačního trenéra českého národního týmu Pavla Vrby na místo asistenta, kterou přijal. Rozšířil tak realizační tým sestávající se z Pavla Vrby (hlavní trenér), jeho osoby, Karla Krejčího (asistent), Dušana Fitzela (manažer a technický ředitel) a Jana Stejskala (trenér brankářů). Zároveň byl ve funkci asistenta trenéra Lavičky ve Spartě Praha. Z té pak odešel a nyní trénuje Sokol Záryby A-Tým.\n\n\n"}
{"id": "693690", "url": "https://cs.wikipedia.org/wiki?curid=693690", "title": "Kirjat Ševa Kehilot", "text": "Kirjat Ševa Kehilot\n\nKirjat Ševa Kehilot (: קריית שבע קהילות, doslova \"Město sedmi obcí\", v jidiš Kirjas Ševa Kehilos) je městská čtvrť v západní části Jeruzaléma v Izraeli.\n\nLeží v nadmořské výšce přes 750 metrů, cca 3,5 kilometru severozápadně od Starého Města. Na jihu s ní sousedí čtvrtě Romema respektive Romema Ilit, na jihovýchodu Kirjat Matersdorf a Unsdorf. Nachází se na okraji vyvýšené planiny, která dál k severu a západu spadá prudce do údolí potoku Sorek, podél jehož okraje prochází nová dálniční komunikace (západní obchvat města) \"Sderot Menachem Begin\". Populace čtvrti je židovská.\n\nJejí jméno odkazuje na Siebengemeinden, sedm židovských náboženských obcí v dnešním Rakousku, poblíž města Eisenstadt, zaniklých během holokaustu, ve kterých působili židovští učenci. Někdy bývá Kirjat Ševa Kehilot považována jen za jiné označení pro sousední čtvrť Kirjat Matersdorf. Obyvateli jsou převážně ultraortodoxní Židé směru mitnagdim. Nacházejí se tu četné ješivy.\n\n"}
{"id": "693693", "url": "https://cs.wikipedia.org/wiki?curid=693693", "title": "Rétromobile", "text": "Rétromobile\n\nRétromobile je výstavní autosalon věnovaný automobilovým veteránům. Odehrává se každoročně v únoru v Paříži na Výstavišti Porte de Versailles.\n\nV roce 2008 navštívilo výstavu 90 237 návštěvníků. V roce 2011 se konal 36. ročník, který byl zaměřen na motocykly a na tzv. youngtimery (vozidla ze 70. a 80. let). Se šesti vozy se na tomto ročníku představila i Škoda Auto.\n\n\n"}
{"id": "693695", "url": "https://cs.wikipedia.org/wiki?curid=693695", "title": "Hraniční zámek", "text": "Hraniční zámek\n\nHraniční zámek je klasicistní zámek v Lednicko-valtickém areálu. Budova zámku je situována na západním břehu Hlohoveckého rybníka, přímo na hranici katastrálních území obcí Hlohovec a Lednice. Zámeček je chráněn jako kulturní památka České republiky. Je využíván ke komerčním účelům. \n\nStavbu si nechal zhotovit Jan I. Josef z Lichtenštejna. Autorství návrhu je nejasné. Bývá připisováno Josefu Kornhäuselovi, Josefu Hardtmuthovi nebo také Josefu Engelovi. Podle projektu zámek realizovali stavitelé Josef Poppelack nebo Karel Schleps. Samotná stavba zámku probíhala v letech 1826 - 1827. Pozemky, na nichž byl zámek postaven, původně náležely jen k Moravě, ale přibližně v době výstavby zámku došlo k posuvu zemské hranice mezi Moravou a Dolními Rakousy do středu zámku. Tuto pozdější hranici dokumentuje nápis „\"Zwischen Österreich und Mähren\"“ na jeho průčelí. Tuto hranici tvořil potok Včelínek protékající dvoranou zámečku. Zámeček byl zbudován na močálovité půdě, která musela být nejdříve zpevněna dřevěnými piloty a rošty, na které pak byly položeny základy objektu. Celkové náklady na vybudování zámku činily na 70 573 zl. Poté co byl zámek v roce 1945 zkonfiskován, sloužil jako ornitologická stanice. Roku 1995 proběhla jeho rozsáhlá rekonstrukce. V současné době je zámek součástí hotelového komplexu, v samotném zámku se nachází luxusní restaurace, kavárna a vinný sklep.\n\nObjekt zámku tvoří architektonickou kulisu krásného přírodního prostředí. Tři jednopatrové pavilony jsou propojeny přízemními trakty s vyhlídkovými terasami. Průčelí centrální budovy na pravidelném obdélném půdorysu tvoří předsazený přízemní prostor, prolomený třemi půlkruhově zaklenutými, zasklenými arkádami na průčelí a jednou arkádou po stranách. Střecha vysazené místnosti slouží jako loggie, která je tvořena čtyřmi sloupy s toskánskými hlavicemi spojenými do třídílné arkády. Nad horní římsou arkády se nachází nápis „\"Zwischen Österreich und Mähren\"“. \n\nPo stranách hlavní budovy jsou symetricky připojena boční křídla, tvořená přízemními komunikačními trakty a postranními hranolovými pavilony. Komunikační trakty člení šest okenních os, tvořených jednoduchými obdélnými okny, opatřenými okenicemi, které jsou vzájemně odděleny lizénovými pásy. Střechu komunikačních traktů tvoří vyhlídkové terasy se zábradlím, jehož zadní část uzavírá zeď ve výši bočního okna hlavní budovy se šesti slepými arkádami, opatřenými okenicemi. Hraniční zámeček je zakončen dvěma patrovými hranolovými pavilony, prolomenými na ose v přízemí půlkruhově zaklenutým portálem. \n\nSoučástí parkové výzdoby zámečku je okrouhlé jezírko se sochou Hygie na kamenném podstavci. \n\n"}
{"id": "693696", "url": "https://cs.wikipedia.org/wiki?curid=693696", "title": "Mondial du deux roues", "text": "Mondial du deux roues\n\nMondial du deux roues (česky \"Svět dvou kol\") je mezinárodní autosalon zaměřený na motocykly, který se koná každé dva roky v Paříži zhruba třetí týden v říjnu na Výstavišti Porte de Versailles na výstavní ploše 80 000 m. V roce 2007 autosalon navštívilo 383 487 návštěvníků.\n\nPro výrobce je tato výstava především ukázkou jejich dovednosti. Více než obchodní jednání se přehlídka stala příležitostí představit veřejnosti nové modely, vývoj technologií a vše, co podporuje image každé značky. Výstava proto často ukazuje prototypy, koncepce a závodní motocykly.\n\n\n"}
{"id": "693698", "url": "https://cs.wikipedia.org/wiki?curid=693698", "title": "PlayStation Vita", "text": "PlayStation Vita\n\nPlayStation Vita (také označovaná PS Vita nebo jednoduše Vita) je kapesní konzole firmy Sony, nástupce konzole PlayStation Portable. V prodeji je standardní verze a verze s 3G modulem. Kromě navýšení výkonu se PS Vita zaměřila i na mobilní hraní. Základem této přenosné konzole je výkonný čtyřjádrový procesor spolu s moderním grafickým čipem a dotykovou OLED obrazovkou (více v technických specifikacích pro PS Vita System PCH-1000/1100). Další zajímavostí je bezesporu dotykový panel na zadní straně, a dvojice obsažených videokamer, jedna se nachází vpředu a druhá vzadu. Dále obsahuje trojici snímačů pohybu, gyroskop, akcelerometr a elektronický kompas.\n\nJedná se o model pouze s připojením k Wifi, bývá přibližně o 20% levnější než model umožňující 3G připojení, neobsahuje GPS (určení polohy je možné přes wifi připojení).\n\nDražší verze, která má v sobě zabudován GPS modul a slot na SIM kartu. Neumí však využívat klasické volání a SMS, pouze přes sociální media jako je SKYPE, facebook, nebo Twitter. Uvedené aplikace jsou ke stažení na PS Store.\n\nJedná se o cenově dostupnější náhradu za předchozí modely. Má LCD displej místo OLED displaye, některá tlačítka mají nový design, byl přidán Micro USB konektor a 1 GB interní paměti. Baterie však vydrží až 6 hodin a konzole je o 15% lehčí než Wi-fi a 3G verze. Oproti nim se však jinak vůbec neliší.\n\nNejedná se o náhradu PS3, ale spíše o její levnější variantu. Nemůžeme však počítat s tím že PS Vita tituly budou na velké obrazovce vypadat tak dobře. Připojení bude pomocí HDMI portu, výkon bude stejný jako na PS Vita. Jedná se o krok SONY proti nynějším levným Android konzolím jako je OUYA.\n\nMá se jednat o nástupce modelu 1104 (3G), podle uniklých informací ze Sony by měl obsahovat HDMI a USB porty, slot na SIM kartu podporující připojení 4G technologie LTE a vylepšený firmware s lepší strukturou složek a ikon na ploše. Ale po představení PS Vita PCH-2004 je otázkou, zda vůbec tento model v dohledné době vznikne; již od začátku se totiž jednalo pouze o jednotlivé spekulace nebo uniklé informace ze Sony. \n\nSystém PS Vita podporuje služby sítě PlayStation Network, například přátele, zápasy, hodnocení, a trofeje, které jsou přidávány k vašemu celkovému počtu získanému na konzoli PlayStation 3. Jsou připravovány další služby sloužící ke sledování výsledků ostatních hráčů, nebo také funkce pro vyhledávání polohy. Díky ní rychle zjistíte, co právě hrají uživatelé systému PS Vita ve vašem okolí, nebo jakou hru nedávno ukončili. Systém PS Vita lze také kombinovat s konzolí PlayStation 3 a hrát v režimu více hráčů, každý na jiném zařízení.\n\nPlaystation Vita karta (vlevo) a paměťová karta (vpravo).\nSoftware pro Playstation Vita je distribuován na patentované paměťové kartě typu flash nazývanou \"Playstation Vita karta\" namísto Univerzálních Media Disků (UMDs), používaných na Playstation Portable. Velikostí a tvarem je velmi podobná SD kartě. Některé aplikace a hry vyžadují vloženou Playstation Vita paměťovou kartu. Pět až 10 % místa na hrací kartě je rezervováno pro ukládání herních dat a patchů.\n\nPS Vita není kompatibilní se standardními paměťovými moduly jako jsou SD karty a místo toho ukládá data na dražší PS Vita paměťové karty, které jsou dostupné ve velikostech od 4 GB do 32 GB.\n\nNa rozdíl od PSX DVR, PSP a Playstationu 3 nepoužívá PS Vita rozhraní XrossMediaBar. Místo toho obsahuje namluvené uživatelské prostředí LiveArea, které zahrnuje dotykové ovládání a rozličné prvky sociálních sítí přes Playstation Network. V době vydání PS Vita webový prohlížeč nepodporoval Adobe Flash, ačkoli obsahoval HTML5, cookies i JavaScript. Sony také do PS Vita oficiálně vložili Recovery Menu. Díky nové vlastnosti Live area jsou nejnovější herní informace, jako například stahovatelný obsah, dostupné na LiveArea. Jako dodatek lze také zhlédnout „Aktivity“ ostatních uživatelů, kteří hrají stejnou hru.\n\nVětšina her je distribuována skrz PS Vita kartu a je prodávána v kamenných obchodech, zatímco některé hry, jako třeba Tales from Space: Mutant Blobs Attack, Super Stardust Delta nebo Escape Plan, jsou distribuovány online a mohou být zakoupeny pouze v PlayStation Store. PS Vita není zpětně kompatibilní s Playstation 2 a Playstation 3 hrami. Kvůli absenci UMD mechaniky není ani zpětně kompatibilní s PSP hrami na UMD, ale nabízí kompatibilitu s PSP hrami staženými z PS Store. Díky poslednímu patchi je PS Vita zpětně kompatibilní i s hrami z Playstation 1.\n\nPo vzoru chytrých telefonů je i kapesní PlayStation vybaven dvěma vestavěnými fotoaparáty - na přední a zadní straně. Díky přednímu fotoaparátu jsou podporovány videohovory, které lze provádět například v aplikaci Skype, kterou lze najít na PS Store. Vita je nabízena ve dvou verzích. Jedna disponuje pouze WiFi rozhraním, druhá je navíc ještě vybavena slotem na SIM karty,ale nemůže sloužit jako mobilní telefon, funguje pouze na 3G(internet). Jdou vidět zprávy, bohužel je nejde odesílat.\n\n\n\nPS Vita má standardní Wi-Fi modul podporující 802.11 b/g/n, novinkou bude Bluetooth 2.1 a hlavně možnost pořízení verze s GPS a 3G modulem pro mobilní hraní. A právě mobilní připojení bude hrát velkou roli, jelikož Sony oznámila spolupráci s AT&T (mobilních širokopásmová síť v USA).\n\nU PS Vita již nebudou tradiční UMD disky, ale speciální karty NVG Cards. Karty budou ve velikostech 4, 8, 16 a 32 GB. Na kartu se hrou se budou ukládat i herní pozice. Sony plánuje většinu her pro PSP vydat i pro PS Vita.\n\n\n"}
{"id": "693699", "url": "https://cs.wikipedia.org/wiki?curid=693699", "title": "Kirjat Matersdorf", "text": "Kirjat Matersdorf\n\nKirjat Matersdorf nebo Kirjat Mattersdorf (: קריית מטרסדורף) je městská čtvrť v severozápadní části Jeruzaléma v Izraeli.\n\nLeží v nadmořské výšce přes 750 metrů, cca 3,5 kilometru severozápadně od Starého Města. Na jihu a jihovýchodě s ní sousedí čtvrtě Romema respektive Romema Ilit, na východní straně Unsdorf, na severozápadě Kirjat Ševa Kehilot. Nachází se na okraji vyvýšené planiny, která dál k severu spadá prudce do údolí potoku Sorek, přes nějž sem prochází nová dálniční komunikace (západní obchvat města) \"Sderot Menachem Begin\". Populace čtvrti je židovská.\n\nVznikla počátkem 60. let 20. století. Její jméno odkazuje na vesnici Mattersdorf (dnes Mattersburg), která byla jednou z takzvaných Siebengemeinden, sedmi židovských náboženských obcí v dnešním Rakousku, poblíž města Eisenstadt, zaniklých během holokaustu, ve kterých působili židovští učenci. Někdy bývá do Kirjat Matersdorf zahrnována i sousední čtvrť Kirjat Ševa Kehilot. Obyvateli jsou převážně ultraortodoxní Židé směru mitnagdim. Nacházejí se tu četné ješivy. Zejména \"Ješivat Tora Or\", kterou vede rabín Chajim Pinchas Scheinberg. Žijí tu rovněž mnozí odborníci na judaismus a židovské právo jako Moše Sacks. Velkou část populace tvoří přistěhovalci ze západních zemí.\n\n"}
{"id": "693703", "url": "https://cs.wikipedia.org/wiki?curid=693703", "title": "Salon du chocolat", "text": "Salon du chocolat\n\nSalon du chocolat nebo též Chocoland je veletrh věnovaný čokoládě, který se od roku 1995 koná každoročně na přelomu října a listopadu v Paříži. Do roku 2000 se konal na výstavišti \"Espace Eiffel-Branly\", v letech 2001-2003 v Carrousel du Louvre a od roku 2004 je pořádán na výstavišti Porte de Versailles.\n\nCílem výstavy je představit čokoládu ve všech jejích formách. Veletrhu se účastní profesionální průmysloví i řemeslní výrobci i další osoby v oblasti výroby a distribuce a prodeje čokolády. Během veletrhu se koná mnoho dílčích událostí spojených s čokoládou, jako výstavy uměleckých děl, konference a přednášky i módní přehlídka šatů z čokolády.\n\nVeletržní výstava s tématem čokolády je putovní a koná se vedle Paříže rovněž v New Yorku, Tokiu, Šanghaji a Moskvě.\n\nKaždý rok je udělována cena \"Award du chocolat\" v kategoriích bonboniéra, náplň a tabulková čokoláda.\n\n"}
{"id": "693705", "url": "https://cs.wikipedia.org/wiki?curid=693705", "title": "Kirjat Unsdorf", "text": "Kirjat Unsdorf\n\nKirjat Unsdorf nebo jen Unsdorf (: קריית אונסדורף) je městská čtvrť v severozápadní části Jeruzaléma v Izraeli.\n\nLeží v nadmořské výšce přes 750 metrů, cca 3 kilometry severozápadně od Starého Města. Na jihu s ní sousedí čtvrť Romema, na východu Kirjat Belz, na západě Kirjat Matersdorf. Nachází se na okraji vyvýšené planiny, která dál k severu spadá prudce do údolí potoku Sorek, přes které prochází nová dálniční komunikace (západní obchvat města) \"Sderot Menachem Begin\". Populace čtvrti je židovská. Obyvateli jsou ultraortodoxní Židé.\n\n"}
{"id": "693714", "url": "https://cs.wikipedia.org/wiki?curid=693714", "title": "Alfi Nipič", "text": "Alfi Nipič\n\nAlfi Nipič (* 17. září 1944 Maribor) je slovinský zpěvák. Jeho matka byla z Chorvatska, otec Slovinec. Po základní škole pokračoval ve studiu na textilně-technické škole a střední hudební škole, tu ale nedokončil. Po skončení textilní školy nastoupil do společnosti MTT Tekstil. Přelomovým okamžikem v jeho životě byla návštěva mariborského hotelu Astoria, kde se setkal se svým bývalým spolužákem z hudební školy Fritzem Papežem, který mu řekl, že hraje v koperském hotelu Triglav. Nipič se nechal přesvědčit k cestě do Koperu, po týdnu se vrátil a dal v MTT výpověď. První profesionální vystoupení měl v Koperu 5. prosince 1962. Od roku 1974 do začátku devadesátých let působil ve ansámblu bratrů Avsenikových. Poté založil vlastní soubor – \"Original Oberkrainer Alfi\".\n"}
{"id": "693717", "url": "https://cs.wikipedia.org/wiki?curid=693717", "title": "Pojistné plnění", "text": "Pojistné plnění\n\nPojistné plnění je částka, kterou pojišťovna při pojištění vyplácí v případě pojistné události. Příjemcem pojistného plnění je tzv. oprávněná osoba, kterou je obvykle přímo pojištěný (který může ale nemusí být totožný s plátcem pojistného – pojistníkem); u životního pojištění jím je v případě smrti pojištěného tzv. obmyšlený.\n\n\nU obou pojištění závisí pojistné plnění i na podmínkách konkrétní pojistné smlouvy a k ní přiložených pojistných podmínkách.\n\nSoučástí pojistných podmínek je seznam tzv. výluk. Podpisem smlouvy pojištěný souhlasí, že v případě pojistných výluk má pojišťovna právo zamítnout nebo zkrátit pojistné plnění. Nejběžnější pojistné výluky:\n"}
{"id": "693718", "url": "https://cs.wikipedia.org/wiki?curid=693718", "title": "Fotbalová reprezentace Konžské demokratické republiky", "text": "Fotbalová reprezentace Konžské demokratické republiky\n\nFotbalová reprezentace Konžské demokratické republiky reprezentuje Konžskou demokratickou republiku na mezinárodních fotbalových akcích, jako je mistrovství světa nebo Africký pohár národů. Tento tým byl dříve znám také pod názvy jako Belgické Kongo a Zair.\n\nSeznam zápasů konžské demokratické republiky na MS\nFotbalový svaz byl založen v tehdejším Belgickém Kongu už v roce 1919 jako první v \"černé Africe\". První mezistátní zápas hráli v roce 1948 proti výběru Severní Rhodesie, vyhráli 3:2. Slavná éra nastala po vyhlášení nezávislosti v šedesátých letech. Konžská demokratická republika vyhrála Africký pohár národů 1968 a 1974. V tomtéž roce se také (pod názvem Zaire, který pro svou zemi vymyslil diktátor Mobutu Sese Seko) zúčastnili Mistrovství světa ve fotbale 1974 v Západním Německu - jako první zástupce subsaharské Afriky. V základní skupině podlehli Skotsku 0:2, Jugoslávii 0:9 a Brazílii 0:3. V posledním utkání se \"proslavil\" Mwepu Ilunga, který při brazilském přímém kopu vyběhl ze zdi a odkopl míč před překvapenými Brazilci, za což dostal žlutou kartu. Incident byl často s pobavením citován jako příklad neznalosti pravidel mezi africkými hráči, ale sám Ilunga později prohlásil, že to udělal schválně jako protest proti tomu, že hráči Zaire nedostali slíbené výplaty. Proto také prý hráči bojkotovali zápas s Jugoslávci, v němž dostali rekordní debakl v dějinách světových šampionátů.\n\nPo ostudě na MS se už konžský fotbal nikdy nevyhrabal z kontinentálního průměru - přispěla k tomu i špatná ekonomická a bezpečnostní situace v zemi. Jediným výraznějším úspěchem poslední doby bylo třetí místo na Africkém poháru národů 1998.\n\nNejlepším hráčem v historii Konžské demokratické republiky byl Shabani Nonda (který se ale narodil v Burundi), účastník finále Ligy mistrů v dresu AS Monaco. Za reprezentaci odehrál 49 zápasů a vstřelil v nich 32 branek.\n\nV Konžské demokratické republice je 77 600 organizovaných fotbalistů, počet neregistrovaných se odhaduje na dva a půl milionu.\n\nReprezentace hraje své zápasy na Stadionu mučedníků v Kinshase. Barva dresů se často měnila v závislosti na politické situaci - nyní tým nosí modrá trička s červeným úhlopříčným pruhem převzatým ze státní vlajky.\n\nFotbalová reprezentace Demokratické republiky Kongu ještě nikdy nehrála proti České republice.\n\nhttp://www.leopardsfoot.com\n"}
{"id": "693719", "url": "https://cs.wikipedia.org/wiki?curid=693719", "title": "Oldřich Urban", "text": "Oldřich Urban\n\nOldřich Urban (16. února 1947 – 18. prosince 1998) byl český fotbalista, záložník a obránce, reprezentant Československa.\n\nV československé reprezentaci odehrál v roce 1970 dvě utkání, jednou startoval i v juniorské reprezentaci. V československé lize nastoupil ve 176 utkáních a dal 33 gólů. Hrál za Spartu Praha (1968–1977). Se Spartou dvakrát získal dvakrát Československý pohár (1972, 1976). V Poháru vítězů poháru nastoupil v 10 utkáních a dal 3 góly, v Poháru UEFA v 6 utkáních a dal 1 gól.\n\n\n"}
{"id": "693725", "url": "https://cs.wikipedia.org/wiki?curid=693725", "title": "Řád Černé hvězdy", "text": "Řád Černé hvězdy\n\nŘád Černé hvězdy (: \"Ordre de l'Étoile Noire\") byl francouzským koloniálním řádem a vyznamenáním Dahome (dnešní Benin v Africe). Založil je roku 1889 v Porto Novo domorodý král Toffa a roku 1894 jej schválila francouzská vláda jako vyznamenání pro ty, kteří rozšiřovali francouzský vliv v západní Africe.\n\nŘád měl pět stupňů. Byl zrušen francouzskou vládou v roce 1963 a nahrazen Národním řádem za zásluhy. \n\n"}
{"id": "693728", "url": "https://cs.wikipedia.org/wiki?curid=693728", "title": "V podvečer", "text": "V podvečer\n\nV podvečer, selanka pro orchestr, op. 39, (Hudec 306) je orchestrální skladba českého skladatele Zdeňka Fibicha. Byla napsána v roce 1893. Její centrální část, nazývaná Poem, existuje v různých úpravách a je to skladatelova nejznámější melodie.\n\nFibichovu orchestrální skladbu \"V podvečer\" lze z hlediska žánrového zařazení považovat za skladatelovu šestou symfonickou báseň, i když Fibich své pozdní symfonické básně označoval jako „symfonické obrazy“, protože neměly literární předlohu. Přímo této skladbě dal podle její převládající nálady označení „selanka“ (tj. idyla).\n\nSelanka \"V podvečer\" byla napsána v roce 1893 a většina motivů pochází původně z první řady cyklu klavírních skladeb \"Nálady, dojmy a upomínky\" vznikající v průběhu téhož roku. Centrální téma vychází z Upomínky č. 139 (vydáno jako Op. 41 č. 6) nazvané „Večery na Žofíně“ a celá skladba evokuje náladu při večerních procházkách po pražském Žofíně, které Fibich absolvoval se svou žačkou Anežkou Schulzovou a její rodinou. Prakticky všechny jeho skladby z této doby (vedle \"Nálad\" též zejména opera \"Bouře\" nebo Symfonie č. 3 Es dur) mají za ústřední téma začátek intenzivního milostného vztahu skladatele k Anežce Schulzové, v případě selanky v jeho klidné, idylické podobě.\n\nFormálně má skladba povahu ronda se dvěma hlavními a řadou epizodických témat. Podle podrobnějšího programního výkladu, který poskytl až v roce 1951 (tedy dlouho po smrti všech přímých aktérů) Anežčin bratr Bohuslav Schulz, je navracející se rámcové rondové téma, „vroucně rozezpívaná myšlenka nad basovou prodlevou“, spojeno s osobou paní Schulzové, vedlejší témata tvoří rozšafný motiv profesora Schulze (vyskytuje se i ve II. řadě \"Nálad, dojmů a upomínek\" op. 44 nazývané \"Novela\"), hravě štěbetavý motiv Anežčiny mladší sestry Dagmar a nakonec připomínka samotného Fibicha krátkou citací symfonie Es dur. Druhým hlavním tématem je motiv Anežky, slovy Jindřicha Jiránka „tak obsáhavý, jak široké a přístupné je srdce člověka, otevřeného blaživou mocí lásky přírodě i lidem“.\n\nSkladbu \"V podvečer\" poprvé veřejně provedl dne 8. dubna 1894 orchestr Národního divadla pod vedením Adolfa Čecha, tiskem ji vydal poprvé F. A. Urbánek roku 1896.\n\nÚryvek tohoto díla, totiž centrální „Anežčin“ motiv v Des dur, se stal světově vůbec nejznámějším kusem Fibichova díla v úpravě českého houslisty Jana Kubelíka pro klavír a housle pod názvem \"Poem\". Tato melodie je dodnes účinným „přídavkovým“ kusem sólového houslového repertoáru, i když mezi muzikology vyvolává rozpaky (Jiří Kopecký \"Poem\" označuje za „víceméně anonymní a poněkud sladkobolný salonní hit“ a i Jindřich Jiránek poznamenává, že „podobnému upravování Fibichova díla nebudeme zrovna tleskat“).\n\n\nSamotný \"Poem\" v různých úpravách nahrála řada umělců počínaje jeho prvním interpretem Janem Kubelíkem; roku 1933 s ním pořídila záznam této skladby firma Ultraphon. Z novějších nahrávek se nachází např. na CD \"Violin Magic\" české houslistky Gabriely Demeterové (Supraphon 1999).\n"}
{"id": "693731", "url": "https://cs.wikipedia.org/wiki?curid=693731", "title": "Roman Vonášek", "text": "Roman Vonášek\n\nRoman Vonášek (* 8. července 1968) je bývalý český fotbalový záložník a reprezentant. Vyzkoušel si i posty útočníka a obránce. Dlouhou dobu hrál v Belgii.\n\nJeho koníčkem je chov holubů.\n\nS fotbalem začínal v Bělčicích, poté hrál za dorost Blatné a pokračoval ve Spartaku Písek. Během vojenské služby hrál v Českých Budějovicích, chvíli v Aši (za juniorku RH Cheb) a poté delší dobu v divizním Nýrsku. Zde si jej vyhlédla tehdy druholigová TJ Škoda Plzeň, která projevovala mnohem větší zájem než České Budějovice. V lednu 1992 se stal hráčem AC Sparta Praha. Se Spartou třikrát získal titul mistra (1993, 1994, 1995) a český pohár roku 1996. Celkem 19x startoval v evropských pohárech a dal zde 4 góly (Werderu Brémy, Anderlechtu Brusel, Zimbru Kišiněv a Airdrieonians FC). Ve Spartě Praha působil určitou dobu i se svým bratrem Petrem.\n\nV osmadvaceti letech odešel na své první zahraniční angažmá do belgického KSC Lokeren, kde vznikla početná kolonie českých hráčů (mimo něj ještě Václav Budka, Jan Koller a Jan Musil). V Belgii hrál ještě za Cercle Brugge KSV (půlroční hostování) a KV Mechelen.\n\nPo ukončení profi kariéry hrál ještě za TJ Klatovy.\n\nV české reprezentaci odehrál v letech 1994–1999 osm utkání, gól nevstřelil. Debutoval v přátelském zápase s Tureckem 23. února 1994 (první utkání samostatného české reprezentace od rozdělení Československa), který skončil vítězstvím ČR 4:1.\n\nV roce 1995 si zahrál roli číšníka ve videoklipu k Landově písni Motýlek z alba Chcíply dobrý víly.\n\n"}
{"id": "693733", "url": "https://cs.wikipedia.org/wiki?curid=693733", "title": "Kyselina maleinová", "text": "Kyselina maleinová\n\nKyselina maleinová je organická dikarboxylová a nenasycená kyselina. Je možné ji připravit oxidací benzenu (na maleinanhydrid) a následnou hydratací. Kyselina maleinová se používá k výrobě plastů.\n\nJedná se o cis izomer kyseliny butendiové, trans izomer se označuje jako kyselina fumarová.\n"}
{"id": "693734", "url": "https://cs.wikipedia.org/wiki?curid=693734", "title": "Teorie živých jílů", "text": "Teorie živých jílů\n\nTeorie živých jílů je hypotéza o vzniku života na zemi, kterou navrhl v roce 1982 britský chemik a molekulární biolog Graham Cairns-Smith. Zajímavá hypotéza není vědeckou komunitou všeobecně přijímaná a zůstává stále pouze v teoretické rovině, bez přesvědčivých důkazů a experimentálních ověření. Teorii živých jílů ve své knize Slepý hodinář popsal také Richard Dawkins.\n\nZákladem této hypotézy je fakt, že minerální krystaly rostou podle určité struktury, dělí se a následně rostou dál. Pro vznik života jsou podle autora vhodné zejména jíly, složené z mnoha různorodých plochých krystalků, které navíc dokážou měnit své prostředí (například kyselost vody) a mohou se po vyschnutí šířit větrem do dalších míst. Mají tedy některé vlastnosti dnešních živých organismů. \n\nJílové minerály jsou také schopné na sebe díky své struktuře vázat organické látky. V období hadaika a archaika tak mohly jíly fungovat jako katalyzátory pro syntézu klíčových organických molekul včetně RNA. Jílové minerály dokázaly chránit první biomolekuly před silným ultrafialovým zářením, které je jedním z hlavních problémů RNA světa. Podle nových studií jsou molekuly RNA, navázané na tyto minerály odolnější, zůstává jim ale přitom možnost reagovat s okolím a přenášet informaci. Jíly tak umožnily koncentraci biomolekul na svém povrchu a nastartování metabolismu i genetického systému. Předchůdci prvních organismů tedy byly „nahé“ geny, schopné autoreplikace a přežívající na povrchu jílových minerálů. Poté, co se geny \nzdokonalily natolik, že byly schopné přežít samostatně, pak jílové prostředí opustily.\n\nDalší výzkumy odhalily, že jílové minerály, které mohou katalyzovat polymeraci nukleotidů na RNA také katalyzují vznik mastných kyselin vhodných k vytvoření prvotních membrán. Jílové částečky s navázanou RNA díky tomu mohly být uzavřeny do vznikajících membrán, čímž by se přímo vytvořily jednoduché protobuněčné struktury. \n\nŽivot mohl vzniknout i na jiných minerálech či horninách, ačkoliv mnohé z nich jsou hydrofobní a organofobní. Například živce a zeolity mají na erodovaném povrchu mikroskopické jamky, které mohly být vhodným prostředím pro vznik života. Kámen mohl fungovat jako katalyzátor prvních reakcí, první organické molekuly zde byly dobře chráněné před různými vnějšími vlivy včetně ultrafialového záření a jednotlivé jamky (komůrky) mohly nahrazovat i buněčné stěny. Protoorganismům by zpočátku stačilo vytvořit pouze lipidové „víčko“, chránící před vysycháním a zajišťující stabilitu probíhajících reakcí. To by až později mohlo obepnout celou buňku a umožnilo by jí tak existovat i v jiném prostředí.\n\n"}
{"id": "693736", "url": "https://cs.wikipedia.org/wiki?curid=693736", "title": "Kirjat Belz", "text": "Kirjat Belz\n\nKirjat Belz též Kirjat Belza (: קריית בעלז nebo קריית בעלזא, doslova \"Belzské město\") je městská čtvrť v severozápadní části Jeruzaléma v Izraeli.\n\nLeží v nadmořské výšce přes 750 metrů, cca 3 kilometry severozápadně od Starého Města. Na jihu s ní sousedí čtvrtě Romema a Šikun Chabad, na východě Kirjat Sanz, na západě Kirjat Unsdorf. Nachází se na okraji vyvýšené planiny, která dál k severu spadá prudce do údolí potoku Sorek, respektive jeho přítoku Nachal Chajil. Populace čtvrti je židovská.\n\nVznikla v 60. letech 20. století pro ultraortodoxní Židy chasidského směru, kteří navazují na bývalou chasidskou komunitu ve městě Belz v Haliči (dnes Ukrajina). V tomto městě vznikla vlivná belzská chasidská dynastie. Uprostřed čtvrti se nachází institut Bejt midraš Belz.\n\n"}
{"id": "693742", "url": "https://cs.wikipedia.org/wiki?curid=693742", "title": "Kirjat Sanz", "text": "Kirjat Sanz\n\nKirjat Sanz (též Kirjat Zanz, : קריית צאנז, \"Kirjat Canz\", doslova \"Sanzské město\") je městská čtvrť v severozápadní části Jeruzaléma v Izraeli.\n\nLeží v nadmořské výšce cca 750 metrů, cca 3 kilometry severozápadně od Starého Města. Na jihu s ní sousedí čtvrť Šikun Chabad, na východě Ezrat Tora a Tel Arza, na západě Kirjat Belz. Nachází se na okraji vyvýšené planiny, která dál k severu spadá prudce do údolí potoku Sorek, respektive jeho přítoků Nachal Chajil a Nachal Cofim, v jejichž údolí leží průmyslová zóna a technologický park Har Chocvim. Tímto údolím prochází podél okraje Kirjat Sanz lokální silnice číslo 436 (\"Sderot Golda Me'ir\"). Populace čtvrti je židovská.\n\nVznikla v roce 1965 pro ultraortodoxní Židy, kteří jsou potomky židovské komunity z města Nowy Sącz v Haliči (dnes Polsko).\n\n"}
{"id": "693743", "url": "https://cs.wikipedia.org/wiki?curid=693743", "title": "Ezrat Tora", "text": "Ezrat Tora\n\nEzrat Tora (: עזרת תורה, v jidiš Ezras Tora) je městská čtvrť v severozápadní části Jeruzaléma v Izraeli.\n\nLeží v nadmořské výšce cca 750 metrů, cca 2,5 kilometru severozápadně od Starého Města. Na jihu s ní sousedí čtvrť Šikun Chabad a Tel Arza, na východě Sanhedrija, na západě Kirjat Sanz. Nachází se na okraji vyvýšené planiny, která dál k severu spadá prudce do údolí potoku Sorek, respektive jeho přítoků Nachal Chajil a Nachal Cofim, v jejichž údolí leží průmyslová zóna a technologický park Har Chocvim. Tímto údolím prochází podél okraje Ezrat Tora lokální silnice číslo 436 (\"Sderot Golda Me'ir\"). Populace čtvrti je židovská.\n\nVznikla zhruba v roce 1970 pro ultraortodoxní Židy. Jméno odkazuje na židovskou ultraortodoxní organizaci Ezras Torah Fund.\n\n"}
{"id": "693747", "url": "https://cs.wikipedia.org/wiki?curid=693747", "title": "Tel Arza", "text": "Tel Arza\n\nTel Arza (: תל ארזה‎) je městská čtvrť v severozápadní části Jeruzaléma v Izraeli.\n\nLeží v nadmořské výšce necelých 800 metrů, cca 2,5 kilometru severozápadně od Starého Města. Na jihu s ní sousedí čtvrť Šchunat ha-Bucharim (\"Bucharská čtvrť\"), na východě Machanajim, na západě Šikun Chabad a Kirjat Sanz. Na severu leží čtvrť Ezrat Tora. Skrz Tel Arza prochází lokální silnice číslo 417 (ulice \"Bar Ilan\" a \"Jermijahu\"). Populace čtvrti je židovská.\n\nVznikla zhruba v roce 1931 pro ultraortodoxní Židy. Původně zde fungovalo mnoho továren, ale v posledních 20 letech bylo rozšířeno zdejší zastavěné území a pro rostoucí populaci byly postaveny nové obytné soubory.\n\n"}
{"id": "693750", "url": "https://cs.wikipedia.org/wiki?curid=693750", "title": "Šikun Chabad", "text": "Šikun Chabad\n\nŠikun Chabad (: שיכון חב\"ד, doslova \"Čtvrť Chabadu\") je městská čtvrť v severozápadní části Jeruzaléma v Izraeli.\n\nLeží v nadmořské výšce cca 800 metrů, cca 2,5 kilometru severozápadně od Starého Města. Na východě s ní sousedí čtvrť Tel Arza a Šchunat ha-Bucharim (\"Bucharská čtvrť\"), na severu Ezrat Tora a Kirjat Sanz, na jihu bývalý Schnellerův sirotčinec a na západě Romema. Skrz Šikun Chabad prochází lokální silnice číslo 417 (ulice \"Jermijahu\"). Populace čtvrti je židovská. Jde o ultraortodoxní Židy.\n\n"}
{"id": "693756", "url": "https://cs.wikipedia.org/wiki?curid=693756", "title": "Machanajim (Jeruzalém)", "text": "Machanajim (Jeruzalém)\n\nMachanajim (: מחניים, doslova \"Dvě tábořiště\") je městská čtvrť v severozápadní části Jeruzaléma v Izraeli.\n\nLeží v nadmořské výšce necelých 800 metrů, cca 2,5 kilometru severozápadně od Starého Města. Na jihu s ní sousedí čtvrť Šchunat ha-Bucharim (\"Bucharská čtvrť\"), na východě Sanhedrija, na západě Tel Arza a na severozápadě leží čtvrť Ezrat Tora. Skrz Machanajim prochází lokální silnice číslo 417 (ulice \"Bar Ilan\") a lokální silnice číslo 436 (třída \"Sderot Golda Me'ir\"). Populace čtvrti je židovská. Vznikla pro ultraortodoxní Židy.\n\n"}
{"id": "693766", "url": "https://cs.wikipedia.org/wiki?curid=693766", "title": "Šchunat ha-Bucharim", "text": "Šchunat ha-Bucharim\n\nŠchunat ha-Bucharim nebo jen ha-Bucharim (: שכונת הבוכרים, doslova \"Bucharská čtvrť\") je městská čtvrť v severozápadní části Jeruzaléma v Izraeli.\n\nLeží v nadmořské výšce necelých 800 metrů, cca 2 kilometry severozápadně od Starého Města. Na jihu s ní sousedí čtvrť Kerem Avraham, Ge'ula a Bejt Jisra'el, na východě Šmu'el ha-Navi a Arzej ha-Bira, na severu Machanajim a Tel Arza a na západě Šikun Chabad. Skrz Šchunat ha-Bucharim prochází lokální silnice číslo 417 (ulice \"Bar Ilan\"). Populace čtvrti je židovská.\n\nVznikla v roce 1891 pro Židy původem z Buchary (dnes Uzbekistán). Plným názvem se jmenovala Rechovot ha-Bucharim (רחובות הבוכרים) podle biblického citátu z Knihy Genesis 26,22: „\"Pak postoupil dál a vykopal další studni; o tu se již nepřeli. Pojmenoval ji Rechobót (to je Prostorná) a řekl: Teď už nám Hospodin poskytl prostor, abychom se mohli na zemi rozplodit\"“\n\nMyšlenka usadit se v Jeruzalémě se mezi bucharskými Židy objevila již v 18. století, kdy je k tomu vyzval rabín Josef Maman, který Bucharu navštívil. První bucharští Židé do Jeruzaléma dorazili v roce 1872. Šlo i o některé bohaté rodiny. Roku 1889 založili spolek za účelem výstavby vlastní obytné čtvrtě. Roku 1891 byly zakoupeny pozemky v tehdy opuštěné oblasti severozápadně od Starého Města. První osadníci dostali volnost v tom, jaký typ domů zde postavit. Jedinou podmínkou bylo, aby domy byly zděné. Výstavbu prováděli obyvatelé svépomocí. Zástavba byla prostorná a velkolepá ve srovnání s poměry, které tehdy na místním trhu s byty existovaly. V roce 1897 už tu stálo 179 domů, 3 synagogy, mikve, ješiva a další náboženské školy. V době vypuknutí první světové války tu žilo 1500 lidí. Po Ruské revoluci v roce 1917 se začala situace čtvrti zhoršovat, protože se přetrhaly styky s příbuznými v Buchaře. V domech se také během války usídlila turecká armáda. Nový růst probíhal ve 20. a 30. letech. Přišli sem i Židé z Íránu. Čtvrť se stala jedním z center sionistického hnutí v Jeruzalémě. Ze Zichron Moše se sem tehdy přesunulo hebrejské gymnázium. Avraham Herzfeld tu otevřel první hotel (později přesunutý do čtvrti Moca).\n\nPopulace se postupně proměnila a v současnosti čtvrť obývají téměř výlučně pro ultraortodoxní Židé.\n\n"}
{"id": "693772", "url": "https://cs.wikipedia.org/wiki?curid=693772", "title": "Bejt Jisra'el", "text": "Bejt Jisra'el\n\nBejt Jisra'el (: בית ישראל, doslova \"Dům Izraele\") je městská čtvrť v centrální části Jeruzaléma v Izraeli.\n\nLeží v nadmořské výšce přes 750 metrů, cca 1 kilometr severně od Starého Města. Na jihu s ní sousedí čtvrť Me'a Še'arim a na západě a severu Šchunat ha-Bucharim. Leží na dotyku se Zelenou linií, která do roku 1967 rozdělovala Jeruzalém. Jako jediný bod omezeného přeshraničního styku zde existovala takzvaná Mandelbaumova brána. Východně odtud již leží arabská čtvrť Bab az-Zahra. Na jejich rozhraní probíhá přibližně v trase Zelené linie silnice číslo 60 (\"Sderot Chajim Bar Lev\"). Populace čtvrti je židovská.\n\nVznikla v roce 1886 jako ubytování pro chudé ultraortodoxní Židy. Zakladatelé čtvrti patřili rovněž mezi zakladatele sousední Me'a Še'arim. Během války za nezávislost v roce 1948 ležela na frontové linie a v okolí se odehrávaly těžké boje.\n\n"}
{"id": "693780", "url": "https://cs.wikipedia.org/wiki?curid=693780", "title": "Ge'ula", "text": "Ge'ula\n\nGe'ula (: , doslova \"Vykoupení\") je městská čtvrť v centrální části Jeruzaléma v Izraeli.\n\nLeží v nadmořské výšce téměř 800 metrů, cca 1,5 kilometru severozápadně od Starého Města. Na jihu s ní sousedí čtvrť Me'a Še'arim a Zichron Moše, na západě Kerem Avraham, na severu a východě Šchunat ha-Bucharim. Populace čtvrti je židovská.\n\nRezidenci se zemědělským hospodářstvím si tu postavil britský konzul James Finn se svou ženou. Tehdy šlo o třetí budovu postavenou vně hradeb Jeruzaléma. Současná čtvrť vznikla v letech 1927–1928. Původně byla zdejší populace smíšená ze sekulárních a nábožensky orientovaných rodin. V současnosti je výlučně obývána ultraortodoxními Židy chasidského směru původem ze Satu Mare (\"Szatmar\"). Nachází se tu ješiva Ješivat Gur, největší ješiva v Izraeli, s více než  místy ve svých učebnách.\n"}
{"id": "693784", "url": "https://cs.wikipedia.org/wiki?curid=693784", "title": "Šmu'el ha-Navi", "text": "Šmu'el ha-Navi\n\nŠmu'el ha-Navi (: שמואל הנביא, doslova \"Prorok Samuel\") je městská čtvrť v severozápadní části Jeruzaléma v Izraeli.\n\nLeží v nadmořské výšce přes 750 metrů, cca 2 kilometry severoseverozápadně od Starého Města. Na jihu s ní sousedí čtvrť Šchunat ha-Bucharim a Arzej ha-Bira, na východě Machanajim, na severu Sanhedrija, na východě Ma'alot Dafna. Leží na dotyku se Zelenou linií, která do roku 1967 rozdělovala Jeruzalém. Populace čtvrti je židovská.\n\nVznikla v roce 1965 pro nové imigranty a obyvateli, kteří do té doby museli bydlet v provizorních přistěhovaleckých táborech. Přesunuli se sem také mnozí obyvatelé čtvrti Jemin Moše, kteří ji museli opustit kvůli chystané renovaci. Zástavba měla charakter dlouhých bytových domů s malými byty. První generace obyvatel se většinou odstěhovala jinam a čtvrť osídlili ultraortodoxní Židé z okolních čtvrtí. Mnoho původních bytů bylo zároveň sloučeno do větších bytových jednotek. Během šestidenní války v roce 1967 zde byl nástupní prostor izraelské armády před dobytím jordánských pozic v prostoru zvaném Ammunition Hill.\n\n"}
{"id": "693788", "url": "https://cs.wikipedia.org/wiki?curid=693788", "title": "Kostel svatého Vojtěcha (Opava)", "text": "Kostel svatého Vojtěcha (Opava)\n\nKostel svatého Vojtěcha dříve též Kostel svatého Jiří v Opavě je monumentální jednolodní stavba postavená v letech 1675 až 1681 na opavském Dolním náměstí na místě malého gotického kostela, který byl založen před rokem 1350 a v 16. století zasvěcen svatému Jiří. Je chráněn jako kulturní památka České republiky.\n\nKostel je stavebně zakomponován do areálu jezuitské koleje (původně z let 1631–1642 přestavěné v letech 1711–1723), ve které se nacházelo např. i gymnázium, Slezský zemský sněm (od roku 1853), a ve které nyní sídlí Zemský archiv v Opavě. Po obou stranách lodi se nacházejí průchozí boční kaple. V roce 1945 při osvobozování Opavy kostel vyhořel a byla zničena velká část fresek a hlavní oltář. Před kostelem se nachází mariánský sloup z roku 1675.\n\nV první polovině 17. století věnoval Jiří Štěpán Bruntálský z Vrbna kostelu obraz Panny Marie. První zmínka o obraze pochází z roku 1648 a už o čtyři roky později se k němu konaly první poutě.\n\nU příležitosti úmrtí Karla Filipa Schwarzenberka bylo 6. listopadu 1820 v kostele postaveno \"castrum doloris\".\n\nPodle zprávy z roku 1732 byly hlavy Panny Marie a Ježíška na obraze ozdobeny zlatými kunami s drahými kameny. Celý obraz pak byl pokrytý stříbrným a zlatem vykládaným plechem. Všechny ozdoby obrazu, ale i oltáře a kaple, kde byl umístěn, pocházely ze zlatých a stříbrných záslibných darů a peněz, které věřící věnovali s vděčností za prokázané milosti. Před obrazem se konaly pobožnosti a v první polovině 18. století se v kostele sloužilo i více než 4000 mší ročně. S rostoucí úctou lidu k obrazu rozhodli se opavští jezuité požádat olomouckého biskupa Wolfganga Schrattenbacha, aby byl obraz prohlášen za milostný. Z rozhodnutí kardinála Schrattenbacha byla ustavena komise pod vedením olomouckého kanovníka Františka Gianniniho. Jejími dalšími členy byli kralický děkan Antonín Dreser, opavský děkan Jiří Urban, hlučínský děkan Liborius Manka, lékař opavského vévodství Dr. Jan Josef Piskurek, opavský městský lékař Dr. Jan František Frühauf, a ranhojiči Mikuláš Flügge a Ondřej Jan Piskurek. Výsledkem vyšetřování bylo, že 6. června 1734 byl obraz slavnostně prohlášen za milostný. Po tomto prohlášení úcta k obrazu dále rostla.\n\n"}
{"id": "693789", "url": "https://cs.wikipedia.org/wiki?curid=693789", "title": "Zámek Gripsholm", "text": "Zámek Gripsholm\n\n\"Možná hledáte Zámek Gripsholm (film)\".\n\nZámek Gripsholm (švédsky: \"Gripsholms Slott\") je zámek v Mariefredu (Södermanland) ve Švédsku, je považován za jednu z nejvýznamnějších a nejlepších švédských historických památek. Nachází u jezera Mälaren na jihu středního Švédska, v obci Strängnäs, asi 60 km západně od Stockholmu.\n\nV místech dnešního zámku postavil kolem roku 1380 královský rada a družinník, držitel rozsáhlých území \"Bo Jonsson Grip\" hrad. Název je složeninou jeho jména a výrazu \"holm\" - ostrov, na němž byla stavba vybudována. Hrad byl v rukou jeho rodu až konfiskace zámků a hradů švédským králem Gustavem I. v roce 1526. Král nechal pevnost strhnout a na jejím místě nechal k obranným účelům postavit opevněný zámek s kruhovými nárožními věžemi. Z původního středověkého hradu zůstalo jen průčelí zdi.\n\nOd dob krále Gustava I. Vasy patřil Gripsholm švédské královské rodině a byl využíván jako její sídlo až do roku 1713. V letech 1563 až 1567 tu král Erik XIV. Švédský věznil svého nevlastního bratra Jana a jeho choť Kateřinu Jagellonskou. Bylo to také jedno z míst, kde byl vězněn král Erik, když jej Jan svrhl. Na hradě se narodil 20. června 1566 Janův syn Zikmund, pozdější král Polska a Švédska.\n\nV letech 1713 až 1773 zámek opět sloužil jako vězení, poté jej král Gustav III. s pomocí své manželky Žofie Magdaleny obnovil jako královské sídlo. V té době bylo také v jedné z věží vybudováno zámecké divadlo. Roku 1809 tu byl po převratu internován svržený švédský král Gustav IV. Adolf.\n\nV letech 1889 až 1894 prošel hrad rozsáhlou a kontroverzní rekonstrukcí podle návrhu architekta \"Fredrika Lilljekvista\", během níž byly odstraněny mnohé stavební prvky pocházející ze 17. a 18. století. Největší změnou bylo přidání třetího patra, plánovaná demolice křídla se naštěstí neuskutečnila.\n\nNyní je v hradě muzeum otevřené pro veřejnost. K vidění jsou četná umělecká díla. V části zámku se nachází \"Národní sbírka portrétů (Statens porträttsamlingar)\", jedna z nejstarších sbírek portrétů na světě, která obsahuje více než 2000 obrazů.\n\n"}
{"id": "693791", "url": "https://cs.wikipedia.org/wiki?curid=693791", "title": "Mordechaj Anielewicz", "text": "Mordechaj Anielewicz\n\nMordechaj Anielewicz (: , \"Mordechaj Anielevič\"; 1919 Wyszków – 8. května 1943 Varšava) byl vůdce židovského protinacistického odboje během druhé světové války a velitel Židovské bojové organizace, který vedl povstání ve varšavském ghettu. To se zapsalo do dějin jako největší židovské povstání během druhé světové války, a inspirovalo další vzpoury jak v ghettech, tak ve vyhlazovacích táborech.\n\nPocházel z chudé rodiny a vyrůstal ve Varšavě, kde se stal členem a posléze vůdcem sionistického mládežnického hnutí ha-Šomer ha-ca'ir. Po vypuknutí druhé světové války se zapojil do odbojových aktivit. Když se začaly objevovat první zprávy o masovém vyvražďování Židů, začal v ghettech organizovat židovské obranné skupiny. Po první vlně deportací z varšavského ghetta v červenci až září 1942 se zasadil o zřízení odbojového hnutí Židovská bojová organizace (ŻOB), které sdružovalo různé židovské skupiny, a stanul v jeho čele. V přípravě na povstání se ŻOB spolu s Židovským odbojovým svazem podílela na pašování zbraní do ghetta, výcviku, a budování bunkrů a úkrytů. Povstání započalo 18. ledna 1943 a podařilo se jím na tři měsíce zastavit deportace do vyhlazovacího tábora Treblinka. Jeho rozhodující fáze vypukla 19. dubna téhož roku, když početně i vojensky silnější německé jednotky začaly ghetto likvidovat. Nerovný boj trval celkem čtyři týdny. Němci při něm sice utrpěli ztráty, ale kromě malého počtu židovských odbojářů, kterým se podařilo uprchnout, byli zbývající Židé buď zabiti nebo deportování do vyhlazovacích táborů. Anielewicz a jeho druhové zemřeli ve velitelském bunkru v obklíčení německými vojáky, kteří se je pokoušeli vypudit plynem, a to buď na následky jeho vdechnutí, či spáchali sebevraždu, aby se vyhnuli zajetí.\n\nNarodil se v roce 1919 v malém městě Wyszków v meziválečném Polsku do chudé rodiny Abrahama a Cirely Anielewiczových. Jeho rodiče provozovali malý obchod s potravinami, a když se narodil, rozhodli se přestěhovat do hlavního města Varšavy, vzdálené asi padesát kilometrů jihozápadně, doufajíce ve zlepšení své finanční situace. Rodina žila v chudinské čtvrti Powiśle, kde se rozrostla o další tři děti: syna Pinchase a dcery Evu a Fridu. I ve Varšavě se potýkala s chudobou a zároveň i s rostoucím antisemitismem.\n\nZákladní školu absolvoval s vyznamenáním, díky čemuž získal stipendium ke studiu na soukromém židovském chlapeckém lyceu Laor v ulici . Exceloval zejména v humanitních předmětech a působil jako mluvčí třídy. Během středoškolských studií si zvolil přezdívku (česky: andílek), kterou používal i později v odboji, coby slovní hříčku spojující jeho příjmení a vzhled. V roce 1933 se ve čtrnácti letech stal členem revizionisticko-sionistického mládežnického hnutí Bejtar, na němž ho přitahovaly jeho polovojenské tábory, disciplína a bojovný duch. Postupem času mu však Bejtar přišel buržoazní, a tak jej po necelých dvou letech v roce 1935 opustil, a stal se členem levicově orientovaného sionistického mládežnického hnutí ha-Šomer ha-ca'ir. Navzdory svému útlému věku se přihlásil do kurzu pro instruktory a následně vedl jednu ze skupin hnutí. Kladl důraz na studium hebrejštiny a sionistické uvědomění. V té době se seznámil se svou budoucí přítelkyní, o rok mladší Mirou Fuchrerovou. V roce 1938 úspěšně odmaturoval a o rok později se stal členem vedení ha-Šomer ha-ca'ir.\n\nDne 7. září 1939, tedy týden po vypuknutí druhé světové války a německé invazi do Polska, Anielewicz unikl s většinou členů vedení svého hnutí z Varšavy na východ do města Kovel s nadějí, že polská armáda zpomalí německý postup. Odtud se vydal směrem k rumunské hranici s cílem otevřít trasu, kudy by mladí Židé mohli odejít do britské mandátní Palestiny, zatímco jeho přítelkyně Mira Fuchrerová vyrazila do Vilna (dnešní Vilnius v Litvě), kde pro sebe chtěla získat vízum k opuštění země. Anielewicze však na cestě k rumunské hranici zajali vojáci sovětské Rudé armády, která v souladu s paktem Ribbentrop-Molotov obsadila východní Polsko, a na několik dní jej uvěznili. Po propuštění se vrátil do Varšavy, kterou již okupovala německá armáda. Koncem roku 1939 odjel tajně na několik týdnů do Vilna, obsazeného Rudou armádou. Ve městě již tou dobou bylo množství uprchlíků, členů mládežnických hnutí a politických uskupení, včetně příslušníků ha-Šomer ha-ca'ir. Anielewicz požadoval, aby se s ním část členů jeho hnutí vrátila do okupovaného Polska, kde by pokračovali ve vzdělávacích, kulturních a politických aktivitách v odboji. Spolu se svou přítelkyní patřil mezi první dobrovolníky.\n\nPo návratu do Varšavy se v lednu 1940 zapojil do odbojových aktivit. Jakožto vůdce místního ha-Šomer ha-ca'ir organizoval skupiny členů, jejich setkání, semináře, tajně navštěvoval odbojové skupiny v jiných městech a založil podzemní noviny \"Neged ha-zerem\" (hebrejsky: , doslova „Proti proudu“). Počátkem dubna 1940 začala z nařízení německé okupačné správy výstavba varšavského ghetta v částech města převážně osídlených Židy. Zakládání ghett bylo součástí tzv. konečného řešení židovské otázky, a Němci do nich zavírali Židy předtím, než je poslali na smrt do koncentračních táborů. Zdejší se rozkládalo na ploše 3,4 km² a postupně kolem něj vyrostla až tři metry vysoká zeď s ostnatým drátem. V polovině října téhož roku bylo oficiálně zřízeno a do poloviny listopadu do něj Němci nahnali Židy ze zbývajících částí Varšavy a okolí. Podle odhadů se na malé ploše, zabírající přibližně 2,4 % rozlohy města, tísnilo na 400 tisíc Židů, představujících 30 % všech obyvatel města. Jednalo se tak o největší ghetto v Německem okupované Evropě. Kromě extrémního přelidnění, kdy v jednom bytě muselo žít v průměru až sedm rodin, představovaly hlavní problémy varšavského ghetta nedostatek potravin a epidemie infekčních onemocnění. Zásobování potravinami bylo nedostatečné a i přes riskantní pašování dalších potravin z oblastí mimo ghetto (z tzv. „árijské“ části města) lidé umírali na hladomor. V roce 1941 v ghettu propukla epidemie tyfu, která decimovala místní obyvatelstvo. Celkem před zahájením deportací v létě 1942 zahynulo na následky hladomoru a epidemií na 83 tisíc Židů. V říjnu 1941 navíc německá okupační správa v Polsku vydala nařízení, že každý Žid, dopadený mimo ghetto bez platného povolení, bude popraven.\nS příchodem prvních zpráv o masovém vyvražďování Židů koncem roku 1941 začal Anielewicz ve varšavském ghettu okamžitě organizovat obranné židovské skupiny. Jeho první pokus o napojení se na polský odboj, podléhající polské exilové vládě v Londýně, však skončil neúspěchem. V březnu a dubnu 1942 patřil Anielewicz mezi zakladatele tzv. antifašistické skupiny. Ani ta však neměla dlouhého trvání a nakonec byla rozpuštěna.\n\nV létě 1942 Anielewicz tajně navštívil Horní Slezsko v jihozápadním Polsku s cílem zorganizovat ozbrojený odboj. Ve stejném období zahájily německé úřady tajnou operaci Großaktion Warschau, jejímž cílem byla likvidace Židů z varšavského ghetta ve vyhlazovacích táborech. Jimi zřízené židovské radě Judenrat, která měla na starosti správu ghetta, oznámily, že každý den musí být vypraven transport s 6 tisíci Židy, bez ohledu na pohlaví a věk, kteří v rámci přesídlovacího programu odjedou do pracovních táborů na východ. První z nich vyrazil 22. července 1942, tedy v předvečer židovského svátku Tiš'a be-av, který je nejsmutnějším dnem židovských dějin, a směřoval do nově zřízeného vyhlazovacího tábora Treblinka, nacházejícího se asi sto kilometrů severovýchodně od Varšavy. Do 12. září 1942, to jest za méně než dva měsíce, německé úřady z varšavského ghetta deportovaly na 300 tisíc Židů. Celkem 265 tisíc z nich směřovalo do Treblinky, kde byli zavražděni v plynových komorách. Více než 10 tisíc Židů Němci zavraždili při deportacích a 11 850 Židů úřady poslaly do táborů na nucené práce. Po skončení první vlny deportací v polovině září 1942 zůstalo v ghettu zhruba 55 až 60 tisíc Židů.\nKdyž se Anielewicz dozvěděl o probíhajících deportacích, urychleně se vrátil zpět do Varšavy, kde v ghettu apeloval na představitele Judenratu, aby souhlasili s ozbrojeným odbojem. Ti se něčeho takového obávali ze strachu z možné německé odvety, nakonec však jeho názor, podpořený dalšími mladými členy odboje (zejména Jicchakem Zuckermanem) převládl. Dne 28. července 1942 tak vzniklo odbojové hnutí Židovská bojová organizace (: , zkráceně ), sestávající ze členů Antifašistického bloku, sionistických mládežnických organizací ha-Šomer ha-ca'ir, Dror, Cukunft a Akiva, a politických stran Bund, Poalej Cijon a Polské dělnické strany. Jeho vůdcem se v listopadu téhož roku stal Anielewicz, který si mezi svými druhy vysloužil respekt za zajištění zbraní, finančních prostředků a potrestání zrádců (kolaborantů, informátorů a příslušníků židovské policie). Druhým židovským odbojovým hnutím v ghettu byl Židovský vojenský svaz (polsky: , zkráceně ), založený již v roce 1939, který tvořili někdejší židovští důstojníci Polské armády a členové revizionisticko-sionistického mládežnického hnutí Bejtar. Obě odbojová hnutí se přes počáteční napětí dohodla na vzájemné spolupráci.\n\nOd konce září 1942 začali Židé ve varšavském ghettu budovat opevněné bunkry a úkryty, jichž do ledna 1943 postavili na šest set. Mezi sebou byly navzájem propojeny kanalizační sítí nebo rozvodem vody či elektřiny. V říjnu 1942 se Židovské bojové organizaci podařilo navázat kontakt s polskou odbojovou Zemskou armádou (polsky: ), díky čemuž dokázala do ghetta propašovat malé množství zbraní a výbušnin. V pašování zbraní do ghetta pomáhala také komunistická Lidová garda (polsky: ). Každý bojovník měl pistoli a několik ručních granátů (řadu z nich podomácku vyrobenou) nebo Molotovových koktejlů. Panoval však nedostatek munice a těžších zbraní – k dispozici bylo pouze několik pušek, pozemních min a jeden samopal.\n\nDne 18. ledna 1943 Němci obnovili deportace. Anielewicz se spolu s ostatními členy ŻOB a ŻZW rozhodl jednat. Dvanáct z nich se vmísilo do skupiny odváděných Židů, a na smluvený signál zaútočili s pistolemi na německé vojáky. Při následném zmatku se části deportovaných Židů podařilo uprchnout. Většina odbojářů při útoku zemřela. Anielewiczovi, který mu velel, se však podařilo uprchnout. Poté, co Němci zajali 5 000–6 500 obyvatel ghetta k transportu (podle původního plánu mělo jít o 8 000 osob), pozastavili k 21. lednu veškeré deportace z Varšavy. Tento první případ ozbrojeného odporu měl velký význam. Mimo jiné vedl k větší ochotě polského podzemí poskytnout židovskému odboji zbraně. Ne všechny zbraně však pocházely od podzemních skupin; část jich ŻOB kupovala od překupníků se zbraněmi. Lednový počátek vzpoury se stal předehrou pro hlavní část povstání, k níž došlo o tři měsíce později. Během těchto tří měsíců, od ledna do dubna 1943, probíhaly pod Anielewiczovým vedením intenzivní přípravy na další střet s Němci. Rozhodl se pro použití partyzánského způsobu boje a využití rozsáhlé sítě tunelů, bunkrů, střech a momentu překvapení. Věřil, že s dostatečným množství zbraní by mohli Židé v ghettu odolávat celé měsíce. Den poté, co Němci pozastavili deportace, napsal jménem Židovské bojové organizace otevřený dopis lidem z ghetta:\n\nKonečná likvidace ghetta a deportace zbývajících Židů začala 19. dubna v šest hodin ráno, den před narozeninami Adolfa Hitlera a tento rok zároveň den před začátkem židovského svátku Pesach, který připomíná vyjití Židů z egyptského otroctví a získání svobody. Velel jí Ferdinand von Sammern-Frankenegg, který do ghetta poslal 850 vojáků (německých a ukrajinských) s šestnácti důstojníky, jež doprovázel lehký tank a dva obrněné vozy. Členové židovských odbojových skupin zaútočili na zástup německých vojáků pistolemi, granáty a Molotovovými koktejly ze střech, balkónů, oken, dveří a přilehlých dvorů. Přestože měli Němci vojenskou převahu, nebyli připraveni na partyzánský způsob boje, s nímž se setkali. Židé měli naproti tomu dokonalou znalost prostředí v němž se pohybovali, mohli spoléhat na množství úkrytů, a díky propojení jednotlivých domů představovali obtížný terč. Po dvou hodinách bojů se Němci stáhli. Von Sammern-Frankenegg chtěl následně z Krakova povolat k útoku na ghetto bombardéry, ale tato myšlenka mu byla rozmluvena. Himmler, jehož zpráva o neúspěšné operaci rozzuřila, jej zbavil velení, a na jeho místo dosadil SS-Gruppenführera Jürgena Stroopa. Ten mobilizoval přibližně 1 300 mužů a další vojenskou techniku. V jedenáct hodin dopoledne vojáci pod novým velením vstoupili do ghetta, kde se opět setkali s tvrdým odporem přibližně 750 židovských obránců. Stroop nasadil dělostřelectvo a vyslal vojáky, aby hledali ukrývající se Židy. Odpoledne téhož dne došlo k symbolické události, když dva židovští chlapci vyšplhali na střechu jednoho z domů, kde vyvěsili polskou a židovskou vlajku. Obě sice byly trnem v oku nejenom Stroopovi, ale i Himmlerovi, přesto však na tomto místě vydržely čtyři dny. Večer prvního dne Stroop své muže stáhl.\n\nV průběhu následujících dnů se Němcům podařilo urputný odpor částečně zlomit s použitím dělostřelectva a plamenometů. Žár ohně a kouř donutil řadu Židů opustit své úkryty, někteří se rozhodli spáchat sebevraždu skokem z oken hořících domů, či se jim podařilo uniknout kanalizací, která byla i po vybudování ghetta nadále propojena s nežidovskou částí města. Počínaje třetím dnem střetu změnil Stroop taktiku a snažil se vyhnout přímé konfrontaci, aby snížil počet německých ztrát. Ještě intenzivněji nechal nasadit plamenomety s dělostřelectvem, a nově též letectvo. Tisíce ukrývajících se Židů uhořelo zaživa. Židovské velitelství na Muranowském náměstí po čtyřech dnech bojů padlo. Většina obránců byla mrtvá nebo zraněná a několika se podařilo uprchnout mimo ghetto. Anielewicz si tak musel najít jiné místo, odkud by mohl koordinovat boje. Tím se 23. dubna stal bunkr pod domem v ulici Miła č. 18. Z téhož dne pochází Anielewiczův poslední dopis, který adresoval svému příteli Jicchaku Zuckermanovi, členovi vedení ŻOB, jenž působil mimo ghetto jako spojka s polským podzemím:\n\nDo 25. dubna se Němcům podařilo zajmout nejméně 25 500 Židů. Ke konci měsíce bylo mnoho bunkrů a skrýší odhaleno a většina domů vypálena nebo srovnána se zemí. Dne 7. května vyrazila z velitelského bunkru pod domem v ulici Miła č. 18 složitou kanalizační soustavou skupina, vedená Cvijou Lubetkinovou, s cílem najít únikovou cestu z ghetta. O den později ovšem bunkr objevili Němci – tou dobou se v něm tísnilo na tři sta lidí, včetně Anielewicze, jeho přítelkyně a dalších. Němečtí vojáci do opevněného velitelství vháněli hadicemi plyn, s cílem vypudit ukrývající se židovské bojovníky na povrch. Ti se před ním snažili uprchnout, ale většina ústupových cest byla blokována. Z bunkru se nakonec do kanalizační sítě podařilo proniknout pouze hrstce z nich (mimo jiné Tosje Altmanové), ostatní – včetně Anielewicze – zemřeli buď na otravu plynem nebo spáchali sebevraždu, aby se vyhnuli zajetí.\n\nNěkolik dní před definitivním potlačením povstání a krátce po zničení velitelského bunkru se podařilo uskutečnit záchrannou operaci, při níž bylo zhruba osmdesát židovských bojovníků převedeno kanalizačním systémem do tzv. árijské části města, a odvezeno do bezpečí. Celou akci zorganizoval Jicchak Zuckerman a Kazik Rathajzer, a podařilo se jejím prostřednictvím zachránit mimo jiné i přeživší přední představitele povstání – Cviju Lubetkinovou a Marka Edelmana.\nPřestože Němci plánovali zničit ghetto během tří dnů, boje trvaly celkem čtyři týdny a podařilo se jim je definitivně potlačit až 16. května 1943, kdy ho velitel operací Jürgen Stroop symbolicky ukončil vyhozením Velké synagogy ve Varšavě do povětří. Přesto ještě po mnoha měsících podnikali zbylí přeživší Židé útoky na německé hlídky. Z těch, kterým se podařilo z ghetta utéct, se stali partyzáni, často ale byli na útěku zastřeleni nebo prozrazeni. Po jeho likvidaci se v tzv. árijské části města ukrývalo až 20 tisíc Židů. Velká část z nich později bojovala po boku Poláků při varšavském povstání v roce 1944.\n\nPodle oficiální německé zprávy, sepsané Jürgenem Stroopem, zajala německá armáda 56 065 Židů a zničila 631 bunkrů. Odhadl, že při povstání zemřelo 7 tisíc Židů, přičemž dalších 7 tisíc německé úřady deportovaly do Treblinky. Zbývající Židy, tedy přibližně 42 tisíc osob, deportovaly do koncentračního a vyhlazovacího tábora Majdanek a pracovních táborů Poniatowa, Trawniki, Budzyn a Kraśnik. S výjimkou několika tisíc vězňů v táborech Budzyn a Kráśnik byli zbývající varšavští Židé z ostatních táborů zavražděni v listopadu 1943 během německé operace Aktion Erntefest.\n\nOsud ostatků Anielewicze a jeho druhů padlých ve velitelském bunkru není přesně znám. Jejich těla mohla být spolu s ostatními židovskými oběťmi odnesena do nedalekého krematoria. Podle nápisu na památníku u někdejšího bunkru však těla zde zemřelých obětí nebyla po válce exhumována.\n\nPovstání ve varšavském ghettu bylo největším a ze symbolického hlediska nejdůležitějším židovským povstáním druhé světové války, a inspirovalo další povstání jak v ghettech, tak ve vyhlazovacích táborech. K datu povstání ve varšavském ghettu se vztahuje připomínání obětí a přeživších holocaustu a židovského odboje, které se v Izraeli od roku 1953 koná 27. dne židovského měsíce nisan na Jom ha-šo'a.\n\nNa základě rozkazu L.400/BP ze dne 25. července 1944 udělila polská exilová vláda Anielewiczovi posmrtně vojenské vyznamenání Kříž za chrabrost (polsky: ), určené osobám, které na bitevním poli prokázaly statečnost a odvahu. Následující rok jej Polská lidová armáda 18. dubna 1945 posmrtně ocenila Řádem grunwaldského kříže (polsky: ) třetího stupně, který byl udílen za statečnost a zásluhy v boji s nacistickým Německem.\n\nV posledních fázích druhé světové války došlo k vytvoření jednotky v rámci Lidové gardy, tvořené přeživšími členy varšavského ghetta, která nesla Anielewiczovo jméno – .\nNa jeho počest je pojmenovaná celá řada míst. Již v roce 1943 byl v britské mandátní Palestině založen kibuc Jad Mordechaj (doslova „Památník Mordechaje“), kde od roku 1951 stojí Anielewiczova bronzová socha z dílny sochaře Natana Rapaporta. Stejný sochař vytvořil rovněž skulptury, jež jsou součástí Pomníku hrdinům ghetta ve Varšavě, slavnostně odhaleného v roce 1948. V popředí jedné z nich je postava Anielewicze, jenž – ač zraněný – odhodlaně hledí kupředu a v ruce třímá ruční granát. Prakticky identické skulptury vytvořil Rapaport též pro památník obětí a hrdinů holocaustu Jad vašem v Jeruzalémě v Izraeli. Další památník lze nalézt například v Anielewiczově rodném městě Wyszków. V roce 1955 došlo ve Varšavě k přejmenování ulice Gęsia (v místě někdejšího německého vojenského vězení Gęsiówka) na ulici Mordechaje Anielewicze. Od roku 2013 při ní existuje Muzeum dějin polských Židů. Ulice nesoucí jeho jméno se nacházejí i v dalších městech v Polsku (Grybów, Lubawka), v Nizozemsku (Amsterdam) a jsou hojně rozšířené v Izraeli, kde je lze nalézt mimo jiné ve městech Bat Jam, Beer Ševa, Haifa, Cholon, Jeruzalém, Nes Cijona, Petach Tikva, Rišon le-Cijon a Tel Aviv. V roce 1983 nechala izraelská vláda při příležitosti čtyřicátého výročí úmrtí vydat poštovní dvojznámku k uctění Anielewicze a Josefa Glazmana, coby hrdinů varšavského a vilenského ghetta.\n\nAnielewiczovo jméno nese též několik vzdělávacích institucí. Kromě základní školy v izraelském městě Bat Jam se v tomto státě jedná ještě o Centrum Mordechaje Anielewicze pro studium a výzkum holocaustu (hebrejsky: ), které u kibucu Ma'anit od roku 1961 provozuje neziskový vzdělávací institut Giv'at Chaviva. V Polsku od roku 1990 existuje na Varšavské univerzitě Centrum studia a výuky židovských dějin a kultury v Polsku Mordechaje Anielewicze (polsky: ).\n\nO Anielewiczovi a jeho roli v povstání ve varšavském ghettu vyšla celá řada knih různých žánrů, od biografií a literatury faktu, až po beletrii či science fiction. V případě biografií jde například o publikace ' z roku 2001 od Kerryho Callahana nebo ' z roku 2010 od Rachel Hausfater, určenou pro mládež. Z množství literatury faktu, věnující se povstání, lze zmínit knihy ' z roku 1998 od Jisra'ele Gutmana, ' z roku 2011 od Moše Arense, či ' z roku 2010 od Matthewa Brzezinskiho (synovce Zbigniewa Brzezinskiho). Beletrii zastupuje román \"Mila 18\" z roku 1961 od Leona Urise, jehož hlavní hrdina Andrei Androfsky je založen na osobě Anielewicze, či román ' z roku 1996 od Johna Rosse. Anielewicz je též ústřední postavou knižní sci-fi série \"Světoválka\" (v originále Worldwar) a následné Kolonizace (Colonization) autora Harryho Turtledova, pojednávající o alternativní historii.\n\nAnielewiczův životní příběh byl rovněž několikrát zfilmován. V roce 1978 jej v americkém televizním miniseriálu \"Holocaust\" ztvárnil herec Murray Salem. Ústřední roli sehrál v americkém televizním filmu \"Vzpoura\" z roku 2001 o povstání ve varšavském ghettu, v němž jej zahrál Hank Azaria. Povstání v ghettu se také věnují nejméně tři divadelní hry, a to \"The Battle of the Warsaw Ghetto\" od Mortona Wishengrada z roku 1943, \"The Wall\" od Millarda Lampella z roku 1960 a \"To Steal a March on God\" od Hanny Krallové.\n\nVe světě počítačových her byla jeho osoba zasazena do RPG hry \"World of Darkness\" (konkrétně do herního prostředí \"\"), kde je vůdcem regionu Shadowlands, který má představovat varšavské ghetto.\n\n\n"}
{"id": "693795", "url": "https://cs.wikipedia.org/wiki?curid=693795", "title": "Arzej ha-Bira", "text": "Arzej ha-Bira\n\nArzej ha-Bira (: ארזי הבירה, doslova \"Cedry hlavního města\") je městská čtvrť v severní části Jeruzaléma v Izraeli.\n\nLeží v nadmořské výšce přes 750 metrů, cca 2 kilometry severoseverozápadně od Starého Města. Na jihu a západě s ní sousedí čtvrť Šchunat ha-Bucharim, na východě ha-Mošava ha-Amerika'it a Šejch Džarach, na severu Šmu'el ha-Navi a Ma'alot Dafna. Leží na dotyku se Zelenou linií, která do roku 1967 rozdělovala Jeruzalém. Populace čtvrti je židovská.\n\nVznikla v roce 1972 pro ultraortodoxní Židy.\n\n"}
{"id": "693796", "url": "https://cs.wikipedia.org/wiki?curid=693796", "title": "Běláskovití", "text": "Běláskovití\n\nBěláskovití (Pieridae) je čeleď motýlů. Poprvé ji popsal v roce 1835 Philogène Auguste Joseph Duponchel. Na celém světě se vyskytuje přibližně 1200 zástupců této čeledi, na území Česka 18 druhů. Je pro ně charakteristické, že motýli z této čeledi mají obvykle bílá, žlutá či oranžová křídla s tmavými skvrnami a případně i kresbou.\n\nDělí se na tři podčeledi:\n\n\n"}
{"id": "693800", "url": "https://cs.wikipedia.org/wiki?curid=693800", "title": "Molovití", "text": "Molovití\n\nMolovití (Tineidae) je čeleď malých motýlů, kterou popsal poprvé v roce 1810 francouzský entomolog Pierre André Latreille. Na celém světě se vyskytuje přibližně 2500 druhů z této čeledi žijící v hnijícím dřevu, v houbách, v potravinách a vlněných tkaninách. Mezi nejznámější zástupce patří mol šatní, mol obilný či mol čalounový považovaní za domácí či hospodářské škůdce.\n\nMolovití se dělí do několika podčeledí a rodů:\n\n\n"}
{"id": "693803", "url": "https://cs.wikipedia.org/wiki?curid=693803", "title": "Borgholm (hrad)", "text": "Borgholm (hrad)\n\nBorgholmský hrad je zřícenina hradu ve švédském Borgholmu. Původní tvrz byla postavena v druhé polovině 12. století a v pozdějších dobách několikrát přestavěna. Hrad byl zničen při požáru dne 14. října 1806. Za vlády Jana III., patrona mysteriozního společenství Paar brothers (čtyř inženýrů a architektů z Milána), získal hrad gotický ráz a stal se příkladem pro italský styl bastionů.\n"}
{"id": "693805", "url": "https://cs.wikipedia.org/wiki?curid=693805", "title": "Schnellerův sirotčinec", "text": "Schnellerův sirotčinec\n\nSchnellerův sirotčinec (: בית היתומים שנלר, \"Bejt ha-Jatomim Schneller\") je městská čtvrť v severozápadní části Jeruzaléma v Izraeli.\n\nLeží v nadmořské výšce přes 800 metrů, cca 2,5 kilometru severozápadně od Starého Města. Na jihu s ní sousedí čtvrť Mekor Baruch, na východě Kerem Avraham a Šchunat ha-Bucharim, na severu Šikun Chabad a na západě Romema. Leží na dotyku se Zelenou linií, která do roku 1967 rozdělovala Jeruzalém. Populace čtvrti je židovská.\n\nAreál sirotčince založil Johann Ludwig Schneller, luteránský misionář, který zakoupil zdejší pozemky v roce 1855. V té době neexistovala vně hranic středověkého Jeruzaléma žádná zástavba. Postavil tu dům, ale po několika útocích loupežníků byl donucen se stáhnout. O několik let později turecká správa zřídila nedaleko odtud strážnici. Schneller se díky tomu mohl s rodinou vrátit. V té době probíhaly v Libanonu masakry tamních maronitů, kterých bylo zabito 10 000. Schneller se tehdy vydal do oblasti a přivezl zpět devět sirotků. Koncem roku 1861 už tu pobývalo 40 chlapců a areálu se začalo říkat Syrský sirotčinec (: \"Syrische Waisenhaus\"). Postupně se přikoupily další pozemky a vyrostly zde nové budovy, včetně první stavby z červených cihel v Jeruzalému. Koncem 60. let 19. století začal ústav přijímat i dívky. Provozovala se tu prádelna, tiskárna, zdravotní středisko, pekárna a škola.\n\nPočátkem druhé světové války britská mandátní správa vyhostila německý personál sirotčince a zřídila tu vojenský tábor, známý jako Schneller Camp nebo Schneller Barracks. Během války za nezávislost používala židovská Hagana areál jako základnu pro útoky v oblasti Jeruzaléma. Pak tu dlouho fungovala vojenská nemocnice. Ta byla ale počátkem 21. století zrušena a areál měl být podle plánů vedení města přebudován.\n\n"}
{"id": "693808", "url": "https://cs.wikipedia.org/wiki?curid=693808", "title": "Uppsalský hrad", "text": "Uppsalský hrad\n\nUppsalský hrad (švédsky \"Uppsala Slott\") je královský hrad ze 16. století nacházející se v historickém městě Uppsala ve Švédsku. Během své rané historie hrad hrál hlavní roli v dějinách Švédska.\n\nHrad byl postaven v době, kdy Švédsko bylo na cestě stát se velmocí v Evropě. Král Gustav I. Vasa začal stavbu v roce 1549. Během panování králů Erika XIV. , Jana III. a Karla IX. byla budova rozsáhle přestavěna a rozšířena na reprezentativní renesanční zámek. Za vlády Erika XIV. byl hrad místem, kde se odehrály sturské vraždy. V roce 1630 tu král Gustav II. Adolf oznámil rozhodnutí, že by se Švédsko mělo podílet na válce. Zde také švédská vláda oznámila abdikaci královny Kristiny v roce 1654.\n\nHrad byl těžce poškozen požárem v roce 1702, kdy zůstal v podstatě v troskách. Rekonstrukce trvala řadu let a a dlouho se pozůstatky hradu používaly jako zdroj stavebního kamene pro použití na stavbu paláce ve Stockholmu. Architektem byl Carl Hårleman.\n\nHrad byl mnoho let správním centrem Uppland a místem sněmu státu (švédsky: Rikssalen). Nyní je hrad sídlem hejtmana kraje Uppsala. Dag Hammarskjöld, bývalý generální tajemník Organizace spojených národů, strávil své dětství na hradě, když jeho otec, Hjalmar Hammarskjöld, byl guvernérem kraje Uppsala. Dnes je zámek také sídlem uměleckého muzea, kolem budovy je botanická zahrada.\n"}
{"id": "693809", "url": "https://cs.wikipedia.org/wiki?curid=693809", "title": "Lišajovití", "text": "Lišajovití\n\nLišajovití (Sphingidae) je čeleď motýlů, kterou popsal poprvé v roce 1802 francouzský entomolog Pierre André Latreille. Na celém světě se vyskytuje přibližně 1100 druhů a to převážně v tropických a subtropických oblastech. Pro čeleď je charakteristické, že její zástupci mají atypicky proudnicově tvarované tělo, což jim umožňuje létat rychlostí nad 50 km/h. Řadí se tak mezi nejrychleji létající hmyz.\n\nLišajovití se dělí na podčeledi:\n\n\n\n"}
{"id": "693811", "url": "https://cs.wikipedia.org/wiki?curid=693811", "title": "Lodovico Ferrari", "text": "Lodovico Ferrari\n\nLodovico Ferrari (2. února 1522 Bologna – 5. října 1565 Bologna) byl italský matematik. Narodil se v Miláně. Jeho rodina přestěhovala do Boloně, kde se stal služebníkem Gerolama Cardana. Byl vysoce inteligentní a proto ho Cardano začal učit matematiku. Ferrari pomohl Cardanovi s řešením kvadratických a kubických rovnic. Získal prestižní učitelskou pozici poté, co na ni Cardano rezignoval. Odešel z ní ve svých 42 letech a poté se odstěhoval zpět do Boloně, kde žil se svou ovdovělou sestrou. V roce 1565 se stal profesorem matematiky na Boloňské univerzitě, ale ještě tentýž rok umřel na otravu bílým arsenem, který mu podala jeho sestra.\n"}
{"id": "693812", "url": "https://cs.wikipedia.org/wiki?curid=693812", "title": "Mekor Baruch", "text": "Mekor Baruch\n\nMekor Baruch (: ) je městská čtvrť v severozápadní části Jeruzaléma v Izraeli.\n\nLeží v nadmořské výšce cca 800 metrů, cca 2 kilometry severozápadně od Starého Města v centrální části Západního Jeruzaléma (takzvaném Lev ha-Ir, \"Středu města\"). Na jihu s ní sousedí čtvrť Ruchama a Machane Jehuda, na východě Zichron Moše, na severu leží bývalý Schnellerův sirotčinec. Populace čtvrti je židovská.\n\nVznikla v roce 1924, jejími zakladateli byli židovští imigranti ze Severní Ameriky a starousedlí Židé. Šlo o středostavovskou čtvrť, postupně zde ale převládli ultraortodoxní Židé. Mnoho domů si udržuje původní podobu s vnitřním dvorem, okolo kterého se řadí jednotlivé byty. Funguje tu také průmyslová zóna.\n\n"}
{"id": "693816", "url": "https://cs.wikipedia.org/wiki?curid=693816", "title": "Kinorevue", "text": "Kinorevue\n\nKinorevue: illustrovaný filmový týdeník byl filmový časopis, který vycházel v letech 1934–1945.\n\nČasopis vydávala od roku 1934 Průmyslová tiskárna v Praze. Šéfredaktorem byl až do roku 1942 Bedřich Rádl. V roce 1941 převzalo vydávání časopisu německé vydavatelství Karl Curtius. Následujícího roku byl B. Rádl nahrazen Quido Emilem Kujalem. \n\nČasopis vycházel týdně, jeho ročníky se číslovaly od září do srpna dalšího roku. První číslo prvního ročníku (1934—1935) vyšlo 29. 8. 1934. V ročníku 1944/1945 vyšlo jen 25 čísel, poslední z nich s datem 25. 4. 1945; poté časopis zanikl.\n\nV letech 1991–1997 vycházel v Praze stejnojmenný časopis.\n\n"}
{"id": "693817", "url": "https://cs.wikipedia.org/wiki?curid=693817", "title": "Přástevníkovití", "text": "Přástevníkovití\n\nPřástevníkovití (Arctiidae) je čeleď motýlů, kterou popsal poprvé v roce 1815 anglický zoolog William Elford Leach. Na celém světě se vyskytuje přibližně 2500 druhů a to převážně v oblastech s bohatou vegetací, kde mají motýli možnost nalézt hostitelskou rostlinu. Pro čeleď je charakteristické, že její zástupci jsou výrazně zbarveni, ochlupaceni a s robustní stavbou těla.\n\nČeleď přástevníkovitých se dále dělí na několik podčeledí:\n\n"}
{"id": "693819", "url": "https://cs.wikipedia.org/wiki?curid=693819", "title": "Ruchama (Jeruzalém)", "text": "Ruchama (Jeruzalém)\n\nRuchama (: רוחמה) je městská čtvrť v severozápadní části Jeruzaléma v Izraeli.\n\nLeží v nadmořské výšce přes 800 metrů, cca 2 kilometry severozápadně od Starého Města v centrální části Západního Jeruzaléma (takzvaný Lev ha-Ir, \"Střed města\"). Na severu s ní sousedí čtvrť Mekor Baruch, za jejíž součást bývá někdy považována. Na jihu leží čtvrť Machane Jehuda, na východě Zichron Moše. Populace čtvrti je židovská.\n\n"}
{"id": "693820", "url": "https://cs.wikipedia.org/wiki?curid=693820", "title": "Fan Stilian Noli", "text": "Fan Stilian Noli\n\nFan Stilian Noli, známý také jako Fan Noli, nebo Fan S. Noli, celým jménem Theofan Stilian Noli (6. ledna 1882 – 13. března 1965) byl vlivný politik meziválečné Albánie. V roce 1924 zastával pozici předsedy vlády albánské vlády. Založil také albánskou pravoslavnou církev;, kromě politika a diplomata byl také episkopem a spisovatelem.\n\nByl aktivní již v dobách vyhlášení nezávislosti státu v roce 1912. V roce 1921 kandidoval do albánského parlamentu za liberální uskupení. Později se stal i ministrem zahraničních věcí. Poté, co byl Ahmed Zogu, albánský prezident a později král, vyhnán ze země, stal se Noli regentem. Zahájil kampaň pro modernizaci státu, avšak ta se nakonec ukázala jako velice nepopulární. Po návratu hlavy státu do země uprchl do Itálie a nakonec do Spojených států.\n"}
{"id": "693827", "url": "https://cs.wikipedia.org/wiki?curid=693827", "title": "Soumračníkovití", "text": "Soumračníkovití\n\nSoumračníkovití (Hesperiidae) je čeleď motýlů, kterou popsal poprvé v roce 1809 francouzský entomolog Pierre André Latreille. Na celém světě se vyskytuje přibližně 3000 druhů, rozšířen je celosvětově vyjma Nového Zélandu. Areál rozšíření je vázán na otevřenou krajinu jako jsou stepi, pole či louky.\n\nČeleď soumračníkovitých se dále dělí na několik podčeledí:\n\n\n"}
{"id": "693834", "url": "https://cs.wikipedia.org/wiki?curid=693834", "title": "Bourovcovití", "text": "Bourovcovití\n\nBourovcovití (Lasiocampidae) je čeleď motýlů, kterou popsal poprvé v roce 1841 Thaddeus Williams Harris. Zástupci čeledi jsou obvykle velice robustní motýli s huňatým tělem a širokými křídly s typickou kresbou. Samci mají dvojitě hřebenitá tykadla. Nejčastějšími barvami jsou žlutohnědá, hnědá a šedá. Na celém světě se vyskytuje přibližně 2000 druhů, nevyskytují se pouze na Novém Zélandu. Areál rozšíření je vázán na přítomnost listnatých stromů, které slouží housenkám bourovců za potravu.\n\nČeleď bourovcovitých se dále dělí na několik podčeledí:\n\n"}
{"id": "693840", "url": "https://cs.wikipedia.org/wiki?curid=693840", "title": "Juan Carlos I. (polární stanice)", "text": "Juan Carlos I. (polární stanice)\n\nAntarktická polární základna Juana Carlose I., pojmenovaná po španělském králi, Juanu Carlosovi I., (španělsky Base Antártica Española Juan Carlos Primero) je španělská sezonní vědecká stanice v provozu od listopadu do března, jejíž provoz byl zahájen v lednu 1988. Nachází se na poloostrově Hurd, na ostrově Livingston v Jižních Shetlandech, v Antarktidě.\n\nZákladna leží na pobřeží Española Cove, Jižní záliv, na severním úpatí hory královny Sofie a 2,7 km jiho-jihozápadně od bulharské základny sv. Klimenta Ohridského. Obě základny jsou vzájemně spojeny 5,5 km pozemní cesty směrem k ledovci Johnsons, průrvě Charrua, ledovci Contell a Krum Rock.\n\n"}
{"id": "693841", "url": "https://cs.wikipedia.org/wiki?curid=693841", "title": "John Belushi", "text": "John Belushi\n\nJohn Adam Belushi (24. ledna 1949, Chicago – 5. března 1982, West Hollywood) byl americký herec a zpěvák s albánskými kořeny. Jeho mladším bratrem je James Belushi.\n\nNarodil se v americkém Chicagu albánským přistěhovalcům Agnes a Adamovi Belushiovým. Vyrůstal v západní části Chicaga Wheaton. Během studií na vysoké škole navštěvoval divadlo, ve kterém hrál několik her. Od konce sedmdesátých let hrál s Danem Aykroydem ve skupině The Blues Brothers.\n\nDo povědomí amerických diváků se dostal díky účinkování v televizní show \"Saturday Night Live\". V roce 1978 měl svůj filmový debut snímkem \"National Lampoon's Lemmings\". Tentýž rok vydal své první LP, které obsahovalo jeho starší živé bluesové vystupování a nové, originální kompozice. \n\nJeho největším filmovým úspěchem se stala komedie \"The Blues Brothers z roku 1980.\" Filmu předcházel skeč \"Hej, barmane!\" pro pořad Saturday Night Live, kde v roce 1978 John Belushi a Dan Aykroyd poprvé vystoupili se skupinou hudebníků živé kapely tohoto pořadu pod názvem \"Blues Brothers Band.\"\n\nsoundtrack k filmu \"The Blues Brothers\" se setkal s prodejním úspěchem.\n\nBelushi byl znám svou dokonalou imitací různých hudebních a filmových hvězd.\n\nMezi přáteli byl znám svou závislostí na drogách. V květnu 1982 byl v hotelu Chateau Marmont, pokoji č. 3, nalezen mrtvý. Příčinou jeho úmrtí byl speedball; kombinace injekcí kokainu a heroinu. Jeho tělo objevil přítel a kolega Bill Wallace. Ten se ho snažil oživit, bylo však příliš pozdě. Pohřben byl na hřbitově Abel of Chilmark v Massachusetts.\n\n\n"}
{"id": "693843", "url": "https://cs.wikipedia.org/wiki?curid=693843", "title": "Belushi", "text": "Belushi\n\nPříjmení Belushi nosí více různých osobností:\n\n"}
{"id": "693844", "url": "https://cs.wikipedia.org/wiki?curid=693844", "title": "Párování bází", "text": "Párování bází\n\nPárování bází je označení pro způsob, jímž jsou nukleové báze (ať v DNA či v RNA) navzájem pospojovány pomocí vodíkových můstků. V typickém případě se párování bází odehrává na základě základních watson-crickovských pravidel komplementarity, tzn. báze adenin (A) páruje s thyminem (T) [či s uracilem v dsRNA] a báze guanin (G) páruje s cytosinem. Existují však i alternativní možnosti párování, které umožňují vznik některých méně obvyklých situací.\n\nPro komplementární pár bází (\"base pair\") se používá zkratka bp.\n\nDvěma základními páry v typické dvouvláknové DNA je AT pár (adenin + thymin) a GC pár (guanin + cytosin), v dvouvláknové RNA se vyskytuje GC pár rovněž, ale druhým základním párem je AU pár (adenin+uracil). Pro tyto komplementární páry platí, že jedna z nukleových bází je vždy purin (A či G), druhá je pyrimidin (C, T, U). Jakékoliv jiné kombinace nukleových bází by silně deformovaly dvoušroubovici B-DNA a proto se v živých organismech téměř nevyskytují.\n\nV GC páru jsou mezi guaninem a cytosinem tři vodíkové můstky, zatímco v AT páru jsou pouze dva. V učebnicích se běžně uvádí, že přítomnost tří vodíkových vazeb mezi G a C je důvodem vyšší stability oblastí DNA bohatých na GC páry. Ve skutečnosti jsou pravou příčinou tohoto jevu silné patrové interakce mezi nad sebou umístěným guaninovou a cytosinovou nukleovou bází.\n\nChargaffova pravidla říkají, že v DNA je stejný počet adeninových a thyminových zbytků (A = T), to samé platí pro guanin s cytosinem (G = C). To však nic neříká o tom, v jakém poměru jsou GC a AT páry v molekule DNA. Ve skutečnosti se tzv. obsah GC (GC content), tedy zastoupení GC párů v DNA, pohybuje u bakterií od 25 do 75 %, u savců v rozmezí 39-46 %.\n\nExistuje celá řada dalších možností, jak pomocí vodíkových můstků spárovat báze, neboť atomů schopných podílet se na vzniku vodíkových vazeb je na molekulách purinů i pyrimidinů celá řada. Samostatnou kapitolou je tzv. hoogsteenovské párování pojmenované podle Karsta Hoogsteena, který je v 60. letech 20. století jako první popsal. Co se týče vazeb mezi adeninem a thyminem, hoogsteenovské páry vznikají buď mezi NH skupinou adeninu a ketoskupinou thyminu, nebo mezi N dusíkem adeninu a vodíkem na C thyminu. Podobně mezi guaninem a cytosinem může vznikat alternativní párování mezi ketoskupinou na šesté pozici guaninu a aminoskupinou na čtvrtém uhlíku cytosinu, případně mezi dusíkem na sedmé pozici guaninu a protonovaným dusíkem na pozici N cytosinu. Hoogsteenovské párování umožňuje vznik tzv. trojvláknové DNA (tripl-helixu). Mezi čtyřmi do čtverce uspořádanými guaniny dokonce může vzniknout tetraplex, tzv. G-kvartet.\n\nJinou možností je tzv. wobble párování, které umožňuje úsporné rozeznávání kodonů pomocí tRNA molekul. Při wobble párování může například guanin vytvářet vazbu s uracilem; někdy je rekrutován inosin, jenž má velmi obecné vazebné schopnosti a je schopen vázat se na C, A a U.\n\nVědcům se podařilo syntetizovat již mnoho kandidátů na nepřirozené nukleové báze, jen naprostá menšina z nich je však skutečně replikovatelná DNA polymerázami a ještě menší počet umožňuje transkripci do RNA. Pouze u jediného umělého páru nukleových bází byla dosud prokázána \"in vivo\" funkční ekvivalence s přirozenými páry (cytosin-guanin, adenin-thymin).\n\nV r. 1989 se švýcarskému biochemikovi Stevenu Bennerovi a jeho týmu podařilo implementovat do struktury DNA modifikované nukleosidy iso-cytidin a iso-guanosin párující se vodíkovými můstky odlišně od C-G. Nové úseky byly \"in vitro\" schopné replikace a transkripce do RNA (přiřazování komplementárních deoxyribonukleosidů i ribonukleosidů).\nV roce 1990 publikoval objev dalších pozměněných nukleosidů, a sice uměle vytvořeného \"κ\" (chemicky 3-β-D-ribofuranosyl-(2,6-diaminopyrimidin)), párujícího se buďto s přirozeným xanthosinem (X) (má však nestálý deoxyribonukleotid) nebo uměle vytvořeným \"π\" (chemicky 3-β-D-ribofuranosyl-(1-methyl-pyrazolo[4,3-d]pyrimidin-5,7(4H,6H)-dion)).\n\nV r. 2002 vyvinul japonský biochemik se svým týmem další nepřirozený pár nukleových bází založených na purinu a pyridinu, fungující \"in vitro\" při transkripci a translaci, a sice \"s\" (chemicky 2-amino-8-(2-thienyl)purin) a \"y\" (chemicky pyridin-2-on). V roce 2006 pak vytvořili další takový pár, \"Ds\" (chemicky 7-(2-thienyl)imidazo[4,5-b]pyridin) a \"Pa\" (chemicky pyrrol-2-karbaldehyd) a v r. 2009 objevili, že vhodnější chování má pár \"Ds\" s nově vytvořenou bází \"Px\" (chemicky 4-[3-(6-aminohexanamido)-1-propynyl]-2-nitropyrrol).\n\nSkupina amerických vědců vedených Floydem Romesbergem v r. 2008 vytvořila další dvojici párujících se deoxynukleosidů \"d5SICS\" (chemicky 2-((2R,4R,5R)-tetrahydro-4-hydroxy-5-(hydroxymethyl)furan-2-yl)-6-methylisochinolin-1(2H)-thion; v popularizačních článcích označovaný jako \"Y\") a \"dNaM\" (chemicky (1R)-1,4-anhydro-2-deoxy-1-(3-methoxy-2-naftyl)-D-erythro-pentitol; v popularizačních článcích označovaný jako \"X\" – pozor, nejedná se o xanthosin). Ty již nejsou odvozeny z purinu a pyrimidinu, ale obě obsahují dva kondenzované aromatické cykly. V r. 2012 tým vedený Denisem Malyshevem publikoval funkčnost těchto bází při replikaci \"in vitro\", v r. 2014 pak úspěšné uplatnění \"in vivo\". Vědci přidali do buňky bakterie \"Escherichia coli\" plazmid s novými bázemi. Bakterie s plazmidem se rozmnožovaly, jako by byly úplně obyčejné. Uměle syntetizované báze, nutné pro toto množení, byly dodávány z vnějšího prostředí (jejich syntézu buňka neumí) pomocí přenosového aparátu vypůjčeného z řas – gen pro jeho tvorbu byl vložen do genomu bakterie. Nový pár se tak ukázal plně funkčně ekvivalentní přirozeným párům nukleových bází. Díky dalšímu výzkumu se podařilo vyvinout nový transportér syntetických bází přes membránu a po chemické optimalizaci umělého páru bází se podařilo v roce 2016 udržet polosyntetický genom bakterie \"Escherichia coli\" životaschopný a stabilní, tj. schopný přetrvat minimálně 60 buněčných dělení.\n\nV roce 2015 publikovaly dva týmy syntetických biologů výsledky prací na rozšíření genetické abecedy o další pár bází – \"Z\" (chemicky 6-amino-5-nitro-2(1H)-pyridon) a \"P\" (chemicky 2-aminoimidazo[1,2-a]-1,3,5-triazin-4(8H)on) a průkazu \"in vivo\" jejich rovnocennosti a kombinovatelnosti s přirozenými páry bází v řetězci DNA. Pokračující výzkumné práce vyústily ve vytvoření tzv. \"hachimoji\" DNA a RNA (z japonských slov \"hachi\" – osm a \"moji\" – písmeno), obsahujících 8 různých bází vzájemně se párujících tak, že zachovávají geometrické poměry přirozené DNA (2 páry bází jsou přitom přirozené, 2 páry umělé: výše zmíněný pár Z···P a nový pár S···B, kde S je methylcytosin, B izoguanin) a hachimoji DNA je přitom schopna jednoznačného přepisu do hachimoji RNA (v níž S je izocytosin). Objev těchto uměle rozšířených nukleových kyselin byl publikován v r. 2019.\nChemická struktura nukleotidů je:\n"}
{"id": "693847", "url": "https://cs.wikipedia.org/wiki?curid=693847", "title": "Lev ha-Ir", "text": "Lev ha-Ir\n\nLev ha-ir (: לב העיר, doslova \"Střed města\") je centrální oblast Západního Jeruzaléma v Izraeli.\n\nJedná se o souvisle a hustě osídlené území s blokovou zástavbou datující se od konce 19. století. Nacházejí se tu čtvrti Machane Jehuda a Nachla'ot. V jejich sousedství se pak rozkládají čtvrti jako Mekor Baruch, Ruchama, Zichron Josef nebo Zichron Moše. Na východě pak přechází do rozsáhlého a lidnatého distriktu Me'a Še'arim. Hlavní osou je třída \"Derech Jafo\". Leží v nadmořské výšce okolo 800 metrů cca 2 kilometry severozápadně od Starého Města. Populace této oblasti je ryze židovská.\n\n"}
{"id": "693852", "url": "https://cs.wikipedia.org/wiki?curid=693852", "title": "Fulštejnové", "text": "Fulštejnové\n\nFulštejnové byl šlechtický rod pocházející původně z Vestfálska, jehož příslušníci se po roce 1248 usídlili na Moravě. \n\nZakladatelem rodu se stal vestfálský rytíř Herbort z Fulmu, který na počátku roku 1248 v doprovodu nově jmenovaného olomouckého biskupa Bruna ze Schauenburka přišel na Moravu. Zde s biskupovou pomocí vybudoval hrad Fulštejn, podle kterého se začal psát, a který také dal jméno celému rodu.\n\n\nV červeném štítu uprostřed zlaté jablko probodené třemi meči se zlatými jílci. V klenotu paví kýta nebo tři (stříbrné mezi červenými) paví péra.\n\n"}
{"id": "693857", "url": "https://cs.wikipedia.org/wiki?curid=693857", "title": "Svatá Amalberga", "text": "Svatá Amalberga\n\nSvatá Amalberga (Amálie) z Temse (kolem roku 741 – 10. července 772) byla belgická světice.\n\nPocházela ze vznešeného rodu. Rozhodla se žít zasvěcený život, ale pro její krásu se o ní ucházel Karel Veliký. Ona jej odmítala, proto jí Karel zkusil unést, ona však kladla odpor, až jí Karel zlomil ruku. Poté vstoupila do kláštera v Munsterbilzenu. Je jí připisováno množství zázraků.\n\nJejí ostatky byly později přeneseny do Gentu.\n\nJejí atributy vychází z událostí a zázraků jí připisovaných. Jsou to kniha, muž, ryby, síto a někdy i palmová větev.\n\nAmálie je vzývána proti bolestem rukou, ztroskotání a škodám na sklizni. Je patronkou rolníků a námořníků. Její svátek se slaví 10. července.\n\n"}
{"id": "693864", "url": "https://cs.wikipedia.org/wiki?curid=693864", "title": "Bois-Colombes", "text": "Bois-Colombes\n\nBois-Colombes je francouzské město v departementu Hauts-de-Seine a regionu Île-de-France.\n\nSousední obce: Asnières-sur-Seine, Colombes, La Garenne-Colombes a Courbevoie.\n\nČásti obce: Les Chambards, Centrum, Les Vallées, La Côte-Saint-Thibaut, Les Bruyères, La cité scolaire Albert-Camus.\n\"Počet obyvatel\"\n\n\n"}
{"id": "693866", "url": "https://cs.wikipedia.org/wiki?curid=693866", "title": "Windows Phone", "text": "Windows Phone\n\nWindows Phone je obchodní název mobilního operačního systému firmy Microsoft. Jedná se o nástupce systému Windows Mobile, se kterým však není zpětně kompatibilní. Windows Phone byl poprvé vydán 21. října 2010. V současné době jsou jako \"Windows Phone\" označovány systémy Windows Phone 7 a Windows Phone 8, které však nejsou vzájemně kompatibilní a dokonce interně obsahují různé platformy (Windows CE a nově pak přizpůsobené jádro z řady Windows NT).\n\nWindows Phone byl poprvé vydán 21. října 2010 v Evropě a Austrálii, 8. listopadu 2010 ve Spojených státech a nakonec v Asii počátkem roku 2011. S Windows Phone v současné době Microsoft nabízí nové uživatelské rozhraní pojmenované Metro (resp. \"Modern UI\").\n\nWindows Phone nabízí nové uživatelské rozhraní založené na Microsoft Windows Phone konstrukčního systému s kódovým názvem Metro. Domovská obrazovka s názvem \"Úvodní obrazovka\" se skládá z dlaždic. Dlaždice jsou odkazy na aplikace, vlastnosti, funkce a jednotlivé položky (například kontakty, webové stránky, aplikace nebo mediální položky). Uživatelé mohou přidávat, měnit pořadí, nebo odstranit dlaždice. Dlaždice jsou dynamické a aktualizují se v reálném čase, např. taška pro e-mailového klienta zobrazí počet nepřečtených zpráv nebo Deska může zobrazovat aktualizaci počasí.\n\nInternet Explorer ve Windows Phone umožňuje uživateli udržovat seznam oblíbených webových stránek a dlaždic, které odkazují na webové stránky na úvodní obrazovku. Prohlížeč podporuje až 6 záložek, které lze načíst všechny současně. Mezi další vlastnosti patří multi-touch gesta, hladké zvětšení / zmenšení animací, možnost ukládat snímky, které jsou na webových stránkách, sdílení webových stránek prostřednictvím e-mailu a podporu pro on-line vyhledávání, které umožňuje uživateli vyhledávat slova nebo fráze na webové stránce napsáním. Společnost Microsoft oznámila plány pravidelně aktualizovat Windows Phone webový prohlížeč nezávisle na aktualizaci systému Windows Phone.\n\nK vyhledávání slouží aplikace Bing (vyhledávač), Bing Mobile a Bing Maps\n\nMicrosoft stanovil, že každý mobilní telefon s operačním systémem Windows Phone musí mít speciální vyhledávací tlačítko na přední straně přístroje. Například stisknutí tlačítka hledat může vyhledávat svůj kontaktní seznam konkrétních osob. V ostatních případech stisknutím tlačítka hledej umožňují uživateli vyhledávat webové stránky, zprávy a místa na mapě pomocí vyhledávače Bing. Windows Phone má také funkci rozpoznávání hlasu Tell-me, která umožňuje uživateli volání kontaktů nebo spouštění aplikací tím, že mluví.\n\nSystém Windows Phone umožňuje komunikaci přes \"vlákna\", propojení se se svými kontakty pomocí Windows Live Messenger a Facebook Chat, stejně jako tradiční textové zprávy. Textová zpráva může být složena pomocí hlasového ovládání. Rozpoznávání hlasu umožňuje, která řeč má být převedena na textové zprávy, dále umožňuje textovou zprávu převést do řeči, které lze číst nahlas.\n\nWindows Phone podporuje Hotmail, Exchange, Yahoo! Mail a Gmail nativně a podporuje řadu dalších služeb přes POP a IMAP protokoly. Původní typy účtů, kontaktů a kalendář mohou být spolu synchronizovány. Uživatelé mohou prohledávat své e-maily prostřednictvím vyhledávání v tomto tématu. E-maily jsou zobrazeny klasicky a více e-mailové schránky došlé pošty lze kombinovat.\n\nWindows Marketplace se používá pro digitální distribuci hudby, videa, podcasty a aplikací. Vše je přístupné pomocí softwaru Zune klienta nebo Marketplace v zařízení (i když nejsou některá videa, aplikace ke stažení přes Marketplace je třeba je stáhnout a sesynchronizovat prostřednictvím softwaru Zune). Windows Phone Marketplace je k dispozici v 54 zemích.\n\nStore nahrazuje Windows Marketplace ve verzi Windows Phone 8/.1. Store nabízí jen aplikace a hry. O digitální distribuci hudby se na platformě Windows Phone 8 stará aplikace od společnosti Microsoft – Xbox Music. Pro uživatele mobilních telefonů Lumia je také k dispozici Nokia MixRadio, tato aplikace není k dispozici v České republice. A dále jsou k dispozici i jiné aplikace určené k digitální distribuci hudby (Spotify...).\n\nMicrosoft Office Mobile poskytuje interoperabilitu mezi Windows Phone a stolní verzí Microsoft Office. Word Mobile, Excel Mobile, PowerPoint Mobile, OneNote Mobile a SharePoint Workspace Mobile dovolí většinu formátů Microsoft Office souborů, je třeba sledovat a upravovat přímo v zařízení Windows Phone. Microsoft Office soubory z OneDrive a Office 365, stejně jako soubory uložené lokálně na mobilu, lze přistupovat pomocí Office Hub. Office soubory jsou seřazeny podle dlaždic: dokumenty Word (modrá taška), excelovské tabulky (zelená taška), PowerPoint prezentace (červená taška), a OneNote dokumenty (fialová taška).\n\nWindows Phone 7 byl vydán v druhé polovině roku 2010, v Asii byl vydán počátkem roku 2011. S Windows Phone 7 bylo uvedeno rozhraní Metro. Navíc je integrován software třetích stran a služby společnosti Microsoft.\n\nHlavní vlastnosti:\n\nVerze Windows Phone 7.5 (Mango) byla vydána 27. září 2011.\n\n\n\nVerze Windows Phone 7.5 (Tango) byla vydána 28. června 2012.\n\nVerze Windows Phone 7.8 přináší nové rozhraní Metro (resp. \"Modern UI\").\n\nWindows Phone 8 obsahuje nové jádro systému přizpůsobené z řady Windows NT a nahrazuje tak zcela původní systém architektury Windows CE. Přerušuje zpětnou kompatibilitu aplikací s Windows Phone 7.\n\"Verze OS: 8.0.10211.204\"\n\n\"Verze OS: 8.0.10327.77 nebo 8.0.10328.78\"\n\n\"Verze OS: 8.0.10501.127, 8.0.10512.142 nebo 8.0.10521.155\"\n\nAktualizace probíhá standardně rozhraním OTA (Over - The - Air)\n\nWindows 10 jsou univerzálním systémem, je proto vynecháno slovo \"Phone\".\n\n\nMobilní telefony první generace jsou jedny z úplně prvních zařízení s operačním systém Windows Phone.\n\nTato zařízení mají operační systém Windows Phone 8. U všech těchto modelů by měla být dostupná aktualizace na Windows Phone 8.1\n\nTyto modely jsou již dostupné s operačním systémem Windows Phone 8.1.\n\n\n"}
{"id": "693870", "url": "https://cs.wikipedia.org/wiki?curid=693870", "title": "Franc Rozman", "text": "Franc Rozman\n\nFranc Rozman (pseudonym Stane; 27. března 1911 Spodnje Pirniče – 7. listopadu 1944 Črnomelj) byl účastník občanské války ve Španělsku a za druhé světové války slovinský partyzánský velitel.\n\nNarodil se v osadě Spodnje Pirniče nedaleko od Lublaně. V roce 1914 zmizel na ruské frontě jeho otec, a rodina tak zůstala opuštěná. Po svatbě sestry se střídali různí opatrovníci. Jedním z nich byl i pozdější národní hrdina Jugoslávie Tine Rožanc. Právě on jako přesvědčený komunista přivedl k této ideologii malého Franceho i jeho bratra. Rozman se vyučil pekařem a rozhodl se odsloužit si službu v armádě. Jeho ambice však narazily na nedostatečné vzdělání, a tak skončil v pekařské četě v hodnosti desátníka.\n\nPo vojenské službě si otevřel vlastní pekárnu, jež však nakonec zbankrotovala. Odešel do Itálie v době, kdy vypukla Habešská válka, v níž se rozhodl přidat na stranu Habešanů. Aby se k nim mohl dostat, chtěl vstoupit do italské armády jako dobrovolník a poté sběhnout. To se ovšem nepodařilo, a tak se vrátil do Jugoslávie. Jakmile vypukla občanská válka ve Španělsku, odebral se přes severní Itálii a Francii do Španělska. Zde se účastnil bojů, dosáhl hodnosti kapitána a obdržel medaili za chrabrost.\n\nV únoru 1939 se jeho oddíl stáhl do Francie, kde byl Rozman v letech 1939 až 1941 vězněn v různých táborech. V roce 1941 byl odveden na nucené práce do Říše, odkud zanedlouho se skupinou bojovníků jugoslávského původu uprchli do vlasti, kde se připojili k Titovým národněosvobozeneckým oddílům. Při velení – od praporu po brigádu – využil zkušenosti z bojů ze Španělska. 14. července 1943 se stal velitelem hlavního štábu národněosvobozeneckých vojsk a partyzánských oddílů (NOV i PO) ve Slovinsku. Ve stejné době byl povýšen do hodnosti generálmajora, v září 1944 pak do hodnosti generálporučíka.\n\n7. listopadu 1944 se Rozman zúčastnil spolu s dalšími veliteli NOV i PO testování nových zbraní. Anglický minomet při zkoušce vybuchl a ačkoliv byla Rozmanovi okamžitě poskytnuta nezbytná lékařská pomoc, téhož dne v partyzánské nemocnici Kanižarica v Črnomelji zraněním podlehl. 11. listopadu 1944 byl prohlášen národním hrdinou Jugoslávie.\n\nV roce 2011 byla u příležitosti stého výročí jeho narození vydána poštovní známka a dvoueurová pamětní mince. Ke kritice mince, na níž se nachází i pěticípá hvězda, jež je nejen symbolem jugoslávských partyzánů, ale i komunismu, využil předseda opoziční pravicové Slovinské demokratické strany (SDS) Janez Janša rozhovor s německými médii. Janša a jeho SDS označili vydání mince za provokaci, neboť Rozman byl – podle nich – válečným zločincem; spornou je především jeho účast na likvidaci civilistů. Sdružení slovinských partyzánských veteránů slovy svého předsedy Janeze Stanovnika ocenilo vydání mince a vyjádřilo politování nad pomlouvačnou kampaní slovinské pravice, která podle nich chce především vymazat stopy národní zrady dřívějších přisluhovačů Hitlera. Slavnostního shromáždění u příležitosti Rozmanových stých narozenin se kromě Stanovnika a veteránů zúčastnil také bývalý slovinský prezident Milan Kučan, ministr školství a sportu Igor Lukšič a náčelník generálního štábu Slovinského vojska Alojz Šteiner.\n\n\n"}
{"id": "693873", "url": "https://cs.wikipedia.org/wiki?curid=693873", "title": "Wyszków", "text": "Wyszków\n\nWyszków je město v severovýchodním Polsku a hlavní město stejnojmenného okresu Wyszków. Nachází se v Mazovském vojvodství a k roku 2006 v něm žilo 27 010 obyvatel. Nejstarší zmínky Wyszkówě pochází z roku 1203. Před druhou světovou válkou bylo obyvatelstvo města z poloviny židovské, po válce však ve Wyszkówě nezbyl jediný židovský obyvatel. Město je rodištěm Mordechaje Anielewicze, který byl vůdcem povstání ve varšavském ghettu.\n\n"}
{"id": "693874", "url": "https://cs.wikipedia.org/wiki?curid=693874", "title": "Světelná závora", "text": "Světelná závora\n\nSvětelná závora je elektronicko-optický prvek, který zjišťuje přerušení světelného paprsku. Skládá se z fototranzistoru a LED diody. Například lze takto detekovat otevření dveří a spustit alarm.\n\n"}
{"id": "693875", "url": "https://cs.wikipedia.org/wiki?curid=693875", "title": "Georges Astalos", "text": "Georges Astalos\n\nGeorges Astalos (4. října 1933, Bukurešť − 27. dubna 2014) byl francouzský spisovatel, básník a dramatik rumunského původu.\n\nAstalos vystudoval na jezuitské koleji v Bukurešti. První hra \"Vin soldații\" byla uvedena v sezóně 1968/1969 v divadle Cassandra. V roce 1971 odešel do Paříže. Zde měla o rok později premiéru jeho hra \"La Pomme\".\n\n"}
{"id": "693884", "url": "https://cs.wikipedia.org/wiki?curid=693884", "title": "Afinní geometrie", "text": "Afinní geometrie\n\nAfinní geometrie je typ geometrie, v které jsou definovány body, vektory a přímky a nie su tam úhly, vzdálenosti a kružnice. Afinní geometrie splňují první, druhý a pátý Eukleidův postulát. Název afinní zavedl Leonard Euler, jako samostatná disciplína se afinní geometrie chápe od Kleinova Erlangenského programu.\n\nModel pro afinní geometrii je obvykle afinní prostor spolu s množinou afinit. Afinity převádějí přímky na přímky a zachovávají rovnoběžnost a dělicí poměr bodů v přímce. V reálné afinní rovině afinní transformace také zachovávají středy úseček, těžiště trojúhelníků, převádějí elipsy na elipsy, paraboly na paraboly a hyperboly na hyperboly.\n\nAfinní geometrii v rovině je možné zadat také axiomaticky. Důležitou část axiomů tvoří axiomy o existenci rovnoběžek a tvrzení, že paralelnost přímek je relace ekvivalence. \n\nV lineární algebře se dá afinní prostor zkonstruovat z libovolného vektorového prostoru nad tělesem jako jeho afinní rozšíření. Afinní báze afinního prostoru je pevně zvolený bod formula_1 (počátek souřadnicové soustavy) a \"n\" vektorů formula_2, které tvoří bázi příslušného vektorového prostoru. Libovolný bod \"x\" je pak možné vyjádřit jednoznačně jako formula_3. Koeficienty formula_4 se nazývají souřadnice bodu \"x\".\n\nTransformace, které zachovávají afinní strukturu, jsou tzv. afinní transformace. Jsou to všechna zobrazení, které se v pevně zvolených souřadnicích dají popsat\nkde \"A\" je matice a b pevně daný vektor. Jde tedy o složení lineárního zobrazení a posunutí.\n\nMnožina všech invertibilních afinních transformací se nazývá afinní grupa. Obsahuje všechna posunutí a regulární lineární zobrazení vektorů.\n\nAfinní geometrii lze dostat z obecnější projektivní geometrie. Jedna nadrovina projektivního prostoru se stane význačnou a afinity jsou pak projektivity zachovávající tuto nadrovinu, tzv. nadrovinu nevlastních bodů (směrů).\n"}
{"id": "693888", "url": "https://cs.wikipedia.org/wiki?curid=693888", "title": "Adolf Pintíř", "text": "Adolf Pintíř\n\nMons. Mgr. Adolf Pintíř (* 14. května 1952, Žihobce) je český římskokatolický kněz, od 29. listopadu 2015 kaplan Českého velkopřevorství Maltézského řádu. Je též bývalým generálním vikářem českobudějovické diecéze (2008–2014 a 2015) a bývalým administrátorem českobudějovické diecéze (od 1. března 2014 do 13. června 2015).\n\nNarodil se v rodině učitele jako třetí z jeho čtyř dětí. Kromě starších sester Marie a Anny má ještě mladší sestru Ivanu, která vstoupila do kongregace Milosrdných sester svatého Karla Boromejského a přijala řeholní jméno Angelika. Vystudoval střední všeobecně vzdělávací školu v Sušici, kterou ukončil maturitou v roce 1970, a Cyrilometodějskou bohosloveckou fakultu v Litoměřicích, jejíž studium přerušil absolvováním základní vojenské služby v letech 1972 až 1974. Dne 2. července 1977 přijal v Praze z rukou kardinála Tomáška kněžské svěcení.\n\nV letech 1977 až 1982 byl farním vikářem v Sušici, poté od března do srpna 1982 administrátorem děkanství v Týně nad Vltavou a následně až do roku 1997 duchovním správcem v několika farnostech na Táborsku (Chotoviny, Hlasivo, Dražice, Pohnání a další). V letech 1979 až 1989 vydával spolu se Zdeňkem Ciklerem a Vladimírem Feldmannem samizdatový časopis Vzkříšení, od roku 1985 se podílel na seminářích pro české katechety, které byly pořádány ve východoněmeckém Erfurtu, a angažoval se také v hnutí Desetiletí duchovní obnovy národa.\n\nPo sametové revoluci založil Diecézní katechetické středisko při biskupství českobudějovickém, začal vyučovat katechetiku na Teologické fakultě Jihočeské univerzity v Českých Budějovicích a ve spolupráci s PhDr. Ludmilou Muchovou začal vydávat dětský katolický časopis Duha (od roku 1992). Od 15. srpna 1997 působil jako duchovní správce děkanství u katedrály sv. Mikuláše v Českých Budějovicích a od 20. listopadu 2008 byl jmenován generálním vikářem českobudějovické diecéze. Současně působí jako biskupský vikář pro školství a vedoucí Diecézního katechetického střediska při biskupství českobudějovickém a řídí vydávání měsíčníku českobudějovické diecéze Aktuality – Setkání. Od 20. září 2010 je také kanovníkem českobudějovické kapituly.\n\nDne 1. března 2014 po přijetí rezignace biskupa Jiřího Paďoura byl zvolen administrátorem diecéze na dobu do jmenování nového českobudějovického diecézního biskupa do úřadu, 13. června 2015 byl do úřadu uveden Mons. Vlastimil Kročil, čímž správa Adolfa Pintíře skončila. Ještě týž den biskup Kročil jmenoval Adolfa Pintíře generálním vikářem, z úřadu jej odvolal 1. prosince téhož roku, dva dny poté, co se Adolf Pintíř stal kaplanem Českého velkopřevorství Maltézského řádu. S platností od téhož data byl Pintíř jmenován výpomocným duchovním v Sušici a k ní excurrendo přidružených farnostech.\n\n\n"}
{"id": "693891", "url": "https://cs.wikipedia.org/wiki?curid=693891", "title": "Weymouth", "text": "Weymouth\n\nWeymouth je pobřežní město v anglickém hrabství Dorset, ležící u Lamanšského průlivu, poblíž chráněné zátoky, do které ústí řeka Wey. Jedná se o turistické letovisko, kde turismus tvoří velkou část příjmů místních obyvatel.\n\nV rámci Letních olympijských her 2012 zde probíhaly závody v jachtingu.\n"}
{"id": "693951", "url": "https://cs.wikipedia.org/wiki?curid=693951", "title": "Volby do Sněmovny lidu Federálního shromáždění 1971", "text": "Volby do Sněmovny lidu Federálního shromáždění 1971\n\nVolby do Sněmovny lidu Federálního shromáždění 1971 byly volby do jedné ze dvou komor nejvyššího zákonodárného sboru Československa. Konaly se 26. a 27. listopadu 1971.\n\n\nŠlo o součást voleb do zastupitelských orgánů ČSSR, v nichž se najednou volili poslanci na místní, okresní, krajské, republikové (ČNR, SNR) i federální úrovni. Šlo zároveň o první volby do Sněmovny lidu Federálního shromáždění po provedení federalizace Československa (dosavadní členové obou komor Federálního shromáždění v letech 1969–1971 byli na své posty kooptováni bez voleb). Byly to první volby konané v Československu po invazi vojsk Varšavské smlouvy roku 1968 a nástupu normalizace.\n\nSkončily jednoznačným vítězstvím jednotné kandidátní listiny Národní fronty, která získala do Sněmovny lidu 99,94 % hlasů.\n\nZ 200 členů (poslanců) bylo ve Sněmovně lidu:\n\npodle let:\n\n"}
{"id": "693953", "url": "https://cs.wikipedia.org/wiki?curid=693953", "title": "Volby do Sněmovny lidu Federálního shromáždění 1976", "text": "Volby do Sněmovny lidu Federálního shromáždění 1976\n\nVolby do Sněmovny lidu Federálního shromáždění 1976 byly volby do jedné ze dvou komor nejvyššího zákodárného orgánu Československa. Konaly se 22. a 23. října 1976.\n\n\nZ celkového počtu 200 zvolených poslanců bylo:\n\n\n"}
{"id": "693954", "url": "https://cs.wikipedia.org/wiki?curid=693954", "title": "Volby do Sněmovny lidu Federálního shromáždění 1981", "text": "Volby do Sněmovny lidu Federálního shromáždění 1981\n\nVolby do Sněmovny lidu Federálního shromáždění 1981 byly volby do jedné ze dvou komor nejvyššího zákonodárného sboru Československa. Konaly se 5. a 6. června 1981.\n\n\nŠlo o součást voleb do zastupitelských orgánů ČSSR, v nichž se najednou volili poslanci na místní, okresní, krajské, republikové (ČNR, SNR) i federální úrovni. Šlo o třetí volby do Sněmovny idu Federálního shromáždění pro provedení federalizace Československa a třetí volby konané v Československu po invazi vojsk Varšavské smlouvy roku 1968 a nástupu normalizace.\n\nSkončily jednoznačným vítězstvím jednotné kandidátní listiny Národní fronty, která získala do Sněmovny lidu 99,96 % hlasů.\n\nCelkem bylo zvoleno 200 poslanců.\n\n"}
{"id": "693956", "url": "https://cs.wikipedia.org/wiki?curid=693956", "title": "Volby do Sněmovny lidu Federálního shromáždění 1986", "text": "Volby do Sněmovny lidu Federálního shromáždění 1986\n\nVolby do Sněmovny lidu Federálního shromáždění 1986 byly volby do jedné ze dvou komor nejvyššího zákonodárného sboru Československa. Konaly se 23. a 24. května 1986.\n\n\nŠlo o součást voleb do zastupitelských orgánů ČSSR, v nichž se najednou volili poslanci na místní, okresní, krajské, republikové (ČNR, SNR) i federální úrovni. Šlo o čtvrté volby do Sněmovny lidu Federálního shromáždění pro provedení federalizace Československa a čtvrté volby konané v Československu po invazi vojsk Varšavské smlouvy roku 1968 a nástupu normalizace. Zároveň to byly poslední volby před koncem normalizace a sametovou revolucí.\n\nSkončily jednoznačným vítězstvím jednotné kandidátní listiny Národní fronty, která získala do Sněmovny lidu 99,94 % hlasů.\n\nCelkem bylo zvoleno 200 poslanců. Z 200 přidělených mandátů – poslanců\n\n"}
{"id": "693960", "url": "https://cs.wikipedia.org/wiki?curid=693960", "title": "Letiště Tenerife Jih", "text": "Letiště Tenerife Jih\n\nLetiště Tenerife Jih ( \"Aeropuerto de Tenerife Sur\") je jedno ze dvou letišť na Tenerife (druhým je letiště Tenerife Sever). Nachází se na jihu ostrova na pomezí obcí Granadilla de Abona a San Miguel. V roce 2010 odbavilo letiště 7 359 150 cestujících, což bylo o 3,5 % více než v předcházejícím roku. Jedná se o druhé největší letiště na Kanárských ostrovech, hned po letišti na ostrově Gran Canaria. Letiště je převážně využíváno pro turistické účely. Většina letů sem míří z pevninského Španělska a zemí západní Evropy (především ze Spojeného království a Německa).\n\n"}
{"id": "693969", "url": "https://cs.wikipedia.org/wiki?curid=693969", "title": "Grand Prix Španělska 2001", "text": "Grand Prix Španělska 2001\n\nGrand Prix Španělska 2001 (XLIII Gran Premio de España Telefónica), 5. závod 52. ročníku mistrovství světa jezdců Formule 1 a 43. ročníku poháru konstruktérů, historicky již 668. grand prix, se již tradičně odehrála na okruhu v Barceloně.\n\n"}
{"id": "693971", "url": "https://cs.wikipedia.org/wiki?curid=693971", "title": "Musrara", "text": "Musrara\n\nMusrara (: מוסררה, : مصرارة, oficiálně hebrejsky Moraša, מורשה) je městská čtvrť v centrální části Jeruzaléma v Izraeli.\n\nLeží v nadmořské výšce přes 750 metrů, severně od Starého Města. Na západě s ní sousedí čtvrť Migraš ha-Rusim, na severu Me'a Še'arim a Bejt Jisra'el. Leží na dotyku se Zelenou linií, která do roku 1967 rozdělovala Jeruzalém. Východně odtud již leží arabská čtvrť Masudija a Bab az-Zahra. Na jejich rozhraní probíhá přibližně v trase Zelené linie silnice číslo 60 (\"Sderot Chejil ha-Handasa\"). V roce 2011 byla podél ní dobudována tramvajová trať Populace čtvrti je židovská.\n\nDo války za nezávislost v roce 1948 šlo o luxusní čtvrť, kterou od roku 1889 budovali bohatí křesťanští Arabové. Během války, kdy ji v rámci Operace Kilšon zpočátku ovládli Izraelci, tu probíhaly těžké boje a část zástavby byla zničena. Od roku 1950 se tu usazovali chudí židovští přistěhovalci. Čtvrť trpěla těžkou sociální a ekonomickou situací a byla vystavena opakovaným střeleckým útokům z jordánských pozic. Bezpečnostní situace se zlepšila po roce 1967, ekonomické problémy ale trvaly minimálně do 90. let 20. století. Počátkem roku 1971 se tu v reakci na pociťovanou diskriminaci orientálních (mizrachi) Židů ze strany většinové společnosti, v níž dominovali aškenázové, zformovalo hnutí Černých panterů. V roce 1979 nad čtvrtí zahájila patronát židovská komunita v Los Angeles.\n\nRozkládá se na ploše přes 160 dunamů (16 hektarů). Žije tu cca 4500 lidí v 860 domech. Z toho 350 domů pochází z hromadné sídlištní výstavby z 50. let 20. století, zbytek je původní architektura arabské provenicence. Sídlo tu má ministerstvo školství. V roce 1993 tu byl otevřen komplex budov jeruzalémské městské samosprávy.\n\n"}
{"id": "693973", "url": "https://cs.wikipedia.org/wiki?curid=693973", "title": "AEGON Classic 2011", "text": "AEGON Classic 2011\n\nTenisový turnaj WTA AEGON Classic 2011 se konal ve dnech 6.–12. června v anglickém Birminghamu venku na travnatém povrchu jako součást kategorie WTA International Tournaments. Odměny činily 220 000 USD.\n\nV závorce je kolo, ve kterém hráčka vypadla. Prvních osm nasazených hráček mělo v 1. kole volný los.\n\nNásledující hráčky obdržely do hlavní soutěže divokou kartu:\n\nNásledující hráčky si zajistily účast v hlavní soutěži z kvalifikace:\n\n\n"}
{"id": "693979", "url": "https://cs.wikipedia.org/wiki?curid=693979", "title": "Grand Prix Rakouska 2001", "text": "Grand Prix Rakouska 2001\n\nGrand Prix Rakouska 2001 (XXX Großer A1 Preis von Osterreich), 6. závod 52. ročníku mistrovství světa jezdců Formule 1 a 43. ročníku poháru konstruktérů, historicky již 669. grand prix, se již tradičně odehrála na okruhu A1 Ring.\n\n"}
{"id": "693980", "url": "https://cs.wikipedia.org/wiki?curid=693980", "title": "Letiště Tenerife Sever", "text": "Letiště Tenerife Sever\n\nLetiště Tenerife Sever ( \"Aeropuerto de Tenerife Norte\"; dříve Letiště Los Rodeos) je jedno ze dvou letišť na Tenerife. Nachází se na severu ostrova v blízkosti města San Cristóbal de La Laguna. V roce 2010 odbavilo letiště 4 051 155 cestujících, což bylo o 0,1% méně než v předcházejícím roku. Jedná se o druhé největší letiště na ostrově (po letišti Tenerife Sur) a čtvrté na Kanárských ostrovech. Letiště je využíváno pro turistické účely i pro přepravu zboží. Většina letů sem míří z pevninského Španělska a zemí západní Evropy (především ze Spojeného království a Německa).\n\nLetecké neštěstí na tomto letišti, které se stalo 27. března 1977, je dosud největší v historii.\n\n"}
{"id": "693984", "url": "https://cs.wikipedia.org/wiki?curid=693984", "title": "Migraš ha-Rusim", "text": "Migraš ha-Rusim\n\nRuský dvůr (: Русское подворье, : מגרש הרוסים – \"Migraš ha-Rusim\", : المسكوبية, \"al-Muskubija\", : Russian Compound) je městská čtvrť v centrální části Jeruzaléma v Izraeli.\n\nLeží v nadmořské výšce necelých 800 metrů, vně severozápadního okraje Starého Města. Na západě s ní sousedí čtvrť Nachalat Šiv'a, na severu Me'a Še'arim, na východě Musrara. Leží nedaleko dotyku se Zelenou linií, která do roku 1967 rozdělovala Jeruzalém. Přibližně v trase Zelené linie probíhá silnice číslo 60 (\"Sderot Chejim ha-Handasa\"). V roce 2011 byla podél ní na jižním okraji čtvrti dobudována tramvajová trať Populace čtvrti je židovská.\n\nByla postavena v letech 1860–1864 jako komplex pro ruské pravoslavné poutníky, kteří tehdy byli v Jeruzalému početnější než zástupci jiných křesťanských církví. Před rokem 1914 jich sem v průměru ročně dorazilo 14 000. Veškerý stavební materiál včetně zařízení vnitřních prostor byl dovezen z Ruska lodní přepravní firmou, založenou speciálně pro tento účel. Iniciátorem výstavby byla \"Imperiální pravoslavná palestinská společnost\" se sídlem v Petrohradu. Projekt komplexu vypracoval architekt Martin Ivanovič Eppinger. Slohově je odvozen od ruských a byzantských vzorů. Sestával z katedrály Svaté Trojice, rezidencí pro pravoslavné misionáře, nemocnice, ubytoven pro poutníky s 2000 lůžky. V roce 1889 byl dokončen \"Sergejův imperiální hospic\" s 25 luxusními pokoji pro ubytování šlechty. Kromě toho se v komplexu nacházely stáje, skladiště, drůbeží farma, studny a prádelna.\n\nBěhem mandátní Palestiny zde sídlily britské správní úřady. V jedné z budov ale až do roku 1967 působila ruská pravoslavná misijní služba. Britové zde koncem 40. let 20. století vytvořili opevněný okrsek nazývaný neformálně Bevingrad (podle tehdejšího britského premiéra Ernesta Bevina). Během války za nezávislost v roce 1948 zde probíhaly těžké boje. Izraelci areál ovládli v rámci Operace Kilšon. Díky pevnosti zdejších staveb, ale komplex přežil i těžké ostřelování. V 60. letech 20. století komplex vykoupila izraelská vláda a sídlily tu některé centrální úřady jako ministerstvo zemědělství nebo soudní instituce.\n\n"}
{"id": "693989", "url": "https://cs.wikipedia.org/wiki?curid=693989", "title": "Grand Prix Monaka 2001", "text": "Grand Prix Monaka 2001\n\nGrand Prix Monaka 2001 (59e Grand Prix Automobile de Monaco), 7. závod 52. ročníku mistrovství světa jezdců Formule 1 a 43. ročníku poháru konstruktérů, historicky již 670. grand prix, se již tradičně odehrála na okruhu v Monte Carla.\n\n"}
{"id": "693990", "url": "https://cs.wikipedia.org/wiki?curid=693990", "title": "James Caan", "text": "James Caan\n\nJames Edmund \"Jimmy\" Caan (* 26. března 1940, Bronx) je americký herec. Za svou roli ve filmu \"Kmotr\" byl nominován na Oscara.\n\nNarodil se řezníkovi Arthurovi a jeho manželce Sophie Caan. Studoval na Michiganské státní univerzitě a na Hofstra University, avšak ani na jedné nepromoval. Jeho sourozenci jsou Ronnie a Barbara, která v roce 1981 zemřela na leukémii. Několik let hrál fotbal, má černý pásek v karate a několikrát se dokonce zúčastnil rodea.\n\nÚspěšně absolvoval dramatickou školu Neighborhood Playhouse, kde jedním z jeho instruktorů byl Sanford Meisner. Po několika divadelních rolí získal možnost účinkovat v televizních seriálech, jako např. \"Neúplatní\". Jeho první hlavní roli si zahrál roku 1964 ve filmu \"Dáma v kleci\". O dva roky později si zahrál po boku Johna Wayna ve snímku \"El Dorado\". V následující letech se objevil v řadě hollywoodských filmů. Roku 1969 sklidil pozitivní ohlasy kritiků filmem \"Lidé deště\" v roli fotbalisty. Díky svým výkonům v roli Sonnyho Corleona v \"Kmotrovi\" byl nominován na Oscara.\n\nV letech 1982–1987 žil v ústraní. To zapříčinila smrt jeho sestry, závislost na kokainu a pocit vyhoření. Vzpamatoval se až v roce 1987, kdy se vrátil zpět do filmového průmyslu a zahrál si roli seržanta Clella Hazarda ve filmu \"Zahrady z kamene\". Až do roku 2003 hrál v několika úspěšných snímcích, jako např. \"Misery nechce zemřít\" (1990), \"Muž se třema rukama\" (1991), \"Rezidence Jericho\" (2003) nebo \"Dogville\" (2003). Poté hrál do podzimu 2007 v televizním seriálu \"Las Vegas\" roli Eda Delineho. Seriál se stal úspěšným i v zahraničí, nicméně po páté sérii klesly tržby a následná stávka scenáristů vedla k tomu, že Caan podal výpověď.\n\nV roce 2004 hostoval v animovaném seriálu \"Simpsonovi\" (16. sezóna, druhá epizoda – \"Ve válce sporáků je vše dovoleno\") a v roce 2010 v YouTube sérii \"The Annoying Orange\" (epizoda \"Jalapeño\").\n\nOd roku 2010 je předsedou internetové společnosti Openfilm, jejíž cílem pomoci budoucím filmařům.\n\nCaan byl čtyřikrát ženatý. V roce 1960 se oženil s Dee Jay Mathis, se kterou má dceru Taru A. Caan. O šest let později se rozvedli. Druhé manželství (1976) s Sheilou Ryan (bývalá přítelkyně Elvise Presleyeho) mělo jen krátké trvání a za rok se rozvedli. Mezitím se jim narodil syn Scott Caan, který je v současnosti také herec. V letech 1990–1995 byl ženatý s Ingrid Hajek, se kterou má syna Alexandra Jamesa Caana (1991). V říjnu 1996 si vzal Lindu Stokes a společně mají dva syny, Jamesa Arthura Caana (1995) a Jacoba Nicholase Caana (1998). Stokes 20. listopadu 2009 podala žádost o rozvod.\n\n"}
{"id": "693993", "url": "https://cs.wikipedia.org/wiki?curid=693993", "title": "Program dvaceti bodů (Albánie)", "text": "Program dvaceti bodů (Albánie)\n\nProgram dvaceti bodů byl programem albánské vlády pod vedením Fana S. Noliho. Byl součástí programového prohlášení vlády, které bylo zveřejněno 19. června 1923. Jednalo se o radikální modernizační program, který měl posunout zemi vpřed. Bylo však zpočátku jasné, že mnohé z bodů nebudou realizované, či vůbec prosaditelné. Mezi albánským obyvatelstvem vyvolal velikou nevoli a vládu přivedl k řadě problémů. \n\nSoučástí tohoto programu bylo například odzbrojení obyvatelstva; v některých oblastech Albánie bylo součástí národní tradice vlastnit zbraně (podobně, jako je tomu například v Černé Hoře). Také bylo potřeba odzbrojit pozůstatky osvobozeneckých skupin, které v dobách před první světovou válkou bojovaly proti turecké nadvládě. Kromě toho bylo cílem vládního programu zlikvidovat zbytky feudálních vztahů, zlepšit pozici sedláků, změnu státní struktury a moci, kompletní změnu daňového systému. Velké reformy měl očekávat také i systém zdravotnictví a školství, chráněn měl být domácí kapitál, před cizími investicemi a v zahraničí se mělo pracovat na zlepšení obrazu Albánie. Pro realizaci takového plánu potřebovala země významnou zahraniční pomoc, kterou však mohla získat jedině od Společnosti národů. Tam však byly albánské požadavky odmítnuty.\n"}
{"id": "693994", "url": "https://cs.wikipedia.org/wiki?curid=693994", "title": "AEGON International 2011 – ženy", "text": "AEGON International 2011 – ženy\n\nTenisový turnaj WTA AEGON International 2011 se konal ve dnech 11. až 18. června 2011 v anglickém Eastbourne venku na travnatých dvorcích jako součást kategorie WTA Premier Tournaments. Odměny činily 600 000 USD.\n\n\nNásledující hráčky obdržely do hlavní soutěže divokou kartu:\n\nNásledující hráčky postoupily do hlavní soutěže z kvalifikace:\n\n\n"}
{"id": "693997", "url": "https://cs.wikipedia.org/wiki?curid=693997", "title": "Dukagjinská vzpoura", "text": "Dukagjinská vzpoura\n\nDukagjinská vzpoura (albánsky: \"Kryengritja e Dukagjinit\") byla vzpoura katolíků v severní Albánii, která vypukla 20. listopadu 1926. Velice rychle se rozšířila z katolického severu země až po Skadar.. Vláda ji surově potlačila. Celá záležitost měla mezinárodní dozvuk, neboť vzbouřence podporovala sousední Jugoslávie, což Zogua vyprovokovalo přerušit s ní spolupráci. Nedlouho po skončení celé akce byl podepsán první z tzv. tiranských paktů, ve kterém se Albánie sblížila ještě silněji s Itálií.\n"}
{"id": "693998", "url": "https://cs.wikipedia.org/wiki?curid=693998", "title": "Masky (Star Trek: Nová generace)", "text": "Masky (Star Trek: Nová generace)\n\nMasky, v originále \"Masks\", je v pořadí sedmnáctá epizoda sedmé sezóny seriálu \"\".\n\nUSS Enterprise D objeví samotářkou kometu, která se zdá být 87 milionů let stará, a zkoumá ji senzory. Brzy zjistí, že uvnitř komety se nachází jakási obrovská struktura, která poslala po signálu senzorů Enterprise zpětnovazební signál, který způsobí, že se v lodním počítači začnou objevovat podivné symboly a replikátory začnou znenadání produkovat neméně podivné artefakty. Tyto události začnou nabírat na intenzitě a mají evidentní vliv na Data, ve kterém se začne projevovat vícero osobností. Ačkoliv zpočátku posádka pokračuje ve skenování oné struktury v naději, že zjistí, jak probíhající změny na lodi zastavit či zvrátit, brzy zjistí, že jejich pokusy o nápravu jsou znemožňovány probíhajícími změnami. Kapitán Picard poznamená, že je třeba porozumět významu oněch artefaktů, a jde si promluvit s různými osobnostmi v Datovi, aby se dozvěděl více.\n\nDozvídá se, že se probouzí kdosi nazývaný Masaka a jediný, kdo ji může zvládnout, je Korgano, lovec. Jedna z osobností v Datovi řekne, že Masaka se objeví až když jí bude postaven chrám a ukáže mu symbol, který jej představuje. Když posádka lodi vložením tohoto symbolu do počítače způsobí, že se chrám na lodi skutečně objeví, naleznou v něm symboly Masaky i Korgana. Nedlouho poté sem přijde Dat s maskou Masaky, kterou vytvořil, a prohlásí se za ní. Je nutné najít Korgana. Stejně, jako byl vytvořen chrám, se po zadání symbolu Korgana objeví maska, která jej představuje. Picard si ji nasadí a jde si s Datem promluvit. Přesvědčí osobnost reprezentující Masaku, aby šla spát a že jejich lov může pokračovat až další den. Jakmile Masaka usne, všechny změny na palubě Enterprise se vrátí do původního stavu. Včetně Data.\n\n"}
{"id": "694002", "url": "https://cs.wikipedia.org/wiki?curid=694002", "title": "Národní svaz albánské mládeže", "text": "Národní svaz albánské mládeže\n\nNárodní svaz albánské mládeže, albánsky (Enti Kombëtar Djelmënija Shqiptare) byl organizací, zřízenou v roce 1928 v souvislosti s obnovením monarchistického zřízení Albánie. Jeho cílem bylo zajistit co nejvyšší míru podpory tehdejšímu režimu. Jeho představitelem byl nyní král, Ahmed Zogu a členství v něm bylo povinné pro všechny mladší 18 let.\n\nOficiálně bylo cílem této organizace \"dbát na tělesný, morální a vlastenecký vývoj\" albánské mládeže. Její členové byli většinou uniformovaní a organizace celého spolku nebyla příliš vzdálené od podobného italského, s názvem Balilla. \n"}
{"id": "694003", "url": "https://cs.wikipedia.org/wiki?curid=694003", "title": "Mistrovství světa v plavání 2009", "text": "Mistrovství světa v plavání 2009\n\nMistrovství světa v plavání 2009 bylo v pořadí třináctým světovým šampionátem v plaveckých sportech. Konalo se pod záštitou Mezinárodní plavecké federace (FINA) ve dnech 17. července až 2. srpna 2009 v Římě. O místě konání se rozhodlo v roce 2005 během XI. světového šampionátu v Montrealu. Protikandidáty byly Atény, Moskva a Jokohama. Mistrovství světa se v Římě konalo podruhé, poprvé tuto akci hlavní město Itálie hostilo v roce 1994.\nŠampionátu se účastnilo 2556 sportovců ze 192 zemí. Česká účast nebyla příliš úspěšná. Nejlepším výsledkem bylo osmé místo Rostislava Vítka v závodě na 25 km. V bazénových plaveckých disciplíchách se Češi do finále nedostali, do semifinále pronikla jen Simona Baumrtová v závodě na 200 m znak.\n\nFinále 1. srpna\n\nFinále 30. července\n\nFinále 28. července\n\nFinále 26. července\n\nFinále 29. Července\n\nFinále 2. srpna\n\nFinále 27. července\n\nFinále 1. srpna\n\nFinále 29. července\n\nFinále 2. srpna\n\nFinále 28. července\n\nFinále 31. července\n\nFinále 29. července\n\nFinále 27. července\n\nFinále 31. července\n\nFinále 30. července\n\nFinále 2. srpna\n\nFinále 26. července\n\nFinále 31. července\n\nFinále 2. srpna\n\nFinále 21. července\n\nFinále 22. července\n\nFinále 25. července\n\n\nFinále 2. srpna\n\nFinále 31. července\n\nFinále 29. Července\n\nFinále 26. července\n\nFinále 1. srpna\n\nFinále 28. července\n\nFinále 1. srpna\n\nFinále 27. července\n\nFinále 30. července\n\nFinále 30. července\n\nFinále 28. července\n\nFinále 1. srpna\n\nFinále 2. srpna\n\nFinále 28. července\n\nFinále 31. července\n\nFinále 27. července\n\nFinále 2. srpna\n\nFinále 26. července\n\nFinále 30. července\n\nFinále 1. srpna\n\nFinále 21. července\n\nFinále 22. července\n\nFinále 25. července\n\nFinále 22. července\n\nFinále 20. července\n\nFinále 21. července\n\nFinále 19. července\n\nFinále 23. července\n\nFinále 24. července\n\nFinále 25. července\n\nFinále 17. července\n\nFinále 23. července\n\nFinále 21. července\n\nFinále 18. července\n\nFinále 25. července\n\nFinále 19. července\n\nFinále 21. července\n\nFinále 18. července\n\nFinále 24. července\n\nFinále 19. července\n\n"}
{"id": "694006", "url": "https://cs.wikipedia.org/wiki?curid=694006", "title": "Invermay (Saskatchewan)", "text": "Invermay (Saskatchewan)\n\nInvermay je vesnice v Saskatchewanu, kanadské provincii. Vesnice měla, podle sčítání obyvatel z roku 2006, 262 obyvatel. Nachází se přibližně 35 km severozápadně od města Canora na silnici Highway 5. Poblíž se také nachází železniční dráha Canadian National Railway.\n\nV roce 2006 měla venkovská municipalita populaci o počtu 262 osob ve 145 domácnostech, což značilo -7.7% pokles oproti roku 2001. Na ploše 1,22 km² tak hustota obyvatel dosahovala 214,0 obyv./km².\n\n\n"}
{"id": "694008", "url": "https://cs.wikipedia.org/wiki?curid=694008", "title": "Seznam zaniklých klubů NHL", "text": "Seznam zaniklých klubů NHL\n\nSeznam zaniklých klubů NHL:\n\n\n"}
{"id": "694013", "url": "https://cs.wikipedia.org/wiki?curid=694013", "title": "Italská invaze do Albánie", "text": "Italská invaze do Albánie\n\nItalská invaze do Albánie byla završením dlouhodobého plánu Itálie zvýšit svůj vliv na Balkáně. Itálie vnímala Albánii jako svoji zónu zájmu a prostřednictvím mezinárodních smluv a vzájemných dohod z 20. a 30. let získala velký vliv na rozhodování v této zemi. Již několik let fungovala Albánie víceméně jako italský satelit, neboť byla na její zahraniční pomoci přímo závislá. Itálie také financovala jen velmi malé albánské vojsko, které nebylo v žádném případě schopné bránit hranice státu, takže se anexe jevila jen jako otázka času. Poté, co Německo získalo Rakousko a rozbilo Československo, obávala se Itálie navíc příliš velkého růstu vlivu Německa, které by tak mohlo ohrozit její vliv. Velké půjčky, které albánská vláda od Itálie přijala a nesplácela, stejně jako snaha ještě více rozšířit svoji moc, byly klíčovými důvody pro okupaci této země. Anexe byla připravena v italských politických kruzích již na jaře 1938.\n\n7. dubna 1939, necelých pět měsíců před vypuknutím druhé světové války, započala anexe Albánie. Po krátkém boji, v němž albánské jednotky nebyly schopné zemi dostatečně bránit, byla 10. dubna 1939 prakticky celá Albánie okupována. 9. dubna 1939 Albánský král Zog I., jenž byl předtím od roku 1925 spojencem Itálie, která ho dřív podporovala, uprchl s celou svojí rodinou do sousedního Řecka a nakonec do Londýna, protože se nechtěl stát italskou loutkou. 12. dubna 1939 albánský parlament odhlasoval sesazení krále Zoga I. a spojení Albánie s Itálií formou personální unie, přičemž albánskou korunu nabídl italskému králi Viktoru Emanuelovi III.. Parlament také zvolil Shefqeta Beje Verlaciho předsedou vlády.\n\nVerlaci kromě toho pět dní zastával i post hlavy státu do doby, než Viktor Emanuel III., na ceremoniálu v římském paláci Quirinale, přijal albánskou korunu. Vittorio Emanuel III. se však neprohlásil králem Albánců, jako Zogu, ale králem Albánie.\n\nAlbánie přestala existovat jako nezávislý stát a stala se autonomním italským protektorátem, podobným německému Protektorátu Čechy a Morava, v němž Itálie připravovala eventuální kolonizaci a asimilaci zdejšího obyvatelstva. Viktor Emanuel III. byl oficiálně albánským králem až do svojí abdikace 25. července 1943. Albánii i nadále vládla albánská civilní vláda, v jejímž čele stáli italští guvernéři. Ministerstvo zahraničí Albánie bylo zrušeno s odůvodněním, že zahraniční politiku země nyní vykonává vláda v Římě. 15. dubna 1939 Albánie vystoupila ze Společnosti národů. Shefqet Bej Verlaci, jenž byl ve funkci prvního předsedy vlády, měl na starosti každodenní záležitosti italského protektorátu. 23. dubna byla zřízena Albánská fašistická strana a ostatní byly zakázány. Albánie získala novou „ústavu“ (pokud lze tento dokument, který se jmenoval Generální statut takto nazývat), obsahoval však většinou jen články věnující se konkrétním vztahům s Itálií.\n\n"}
{"id": "694014", "url": "https://cs.wikipedia.org/wiki?curid=694014", "title": "Hazel Dell (Saskatchewan)", "text": "Hazel Dell (Saskatchewan)\n\nHazel Dell je samota v kanadské provincii Saskatchewan. Osada má, podle sčítání z roku 2006, populaci o počtu 20 osob.\n"}
{"id": "694017", "url": "https://cs.wikipedia.org/wiki?curid=694017", "title": "Wimbledon 2011", "text": "Wimbledon 2011\n\nWimbledon 2011 byl třetí grandslamový tenisový turnaj sezóny, který se hrál od pondělí 20. června do neděle 3. července. Událost se konala tradičně na travnatých dvorcích v londýnském All England Lawn Tennis and Croquet Clubu. Turnaj byl součásti okruhů mužů ATP World Tour 2011 a žen WTA Tour 2011. Vítězové si do žebříčků připsali 2 000 bodů.\n\nObhájci titulu dvouhře byli Španěl Rafael Nadal a Američanka Serena Williamsová, která se vrátila na okruh po roční zdravotní pauze.\n\n125. ročník grandslamu zaznamenal otevření dvou nových travnatých tenisových dvorců. Úvodní den turnaje byly do provozu uvedeny nové \"dvorce č. 3 a č. 4\", a to za přítomnosti Prince Edwarda, vévody z Kentu, prezidenta oddílu All England Lawn Tennis and Croquet Club, který na památku této události odhalil pamětní desku. Soutěže turnaje se konaly na 19 kurtech, dalších 22 dvorců z celkového počtu 49 bylo využito pro trénink. Základní kapacita diváků se tak zvýšila o jeden tisíc na 38 500 osob. Kvalifikace všech soutěží byly hrány na kurtech Bank of England Sports Ground v Roehamptonu. Hrálo se se na trávě typu \"Perennial Ryegrass\" sestřižené do výšky 8 mm. Sponzorem tohoto grandslamu se poprvé stala společnost Sony. Firmy Jacob's Creek a Lavazza nahradily Blossom Hill a Nescafe jako oficiální sponzoři v dodávce turnajového vína a kávy.\n\nV roce 2011 se uskutečnil 125. ročník grandslamu založeného roku 1877, který se nekonal v obdobích 1915–1918 a 1940–1945, kdy probíhaly první a druhá světová válka. Na počest tohoto výročí se konala řada projektů.\n\nBankovní dům HSBC řídil hlasování na oficiálních webových stránkách Wimbledonu na téma deseti největších věcí turnaje, a to čehokoli od tenisových osobností až po nejlepší finále. Banka se také spojila s ústavem Sports Technology Institute na Loughborough University, aby vytvořily předpověď jak se bude tenis vyvíjet v následujících dvaceti pěti letech do roku 2036, kdy proběhne 150. ročník a uplyne 100 let od triumfu dosud posledního britského mužského vítěze ve dvouhře Freda Perryho.\n\nV mužské dvouhře zvítězil Novak Djoković, když ve finále přehrál Rafaela Nadala. Získal tak první titul ve wimbledonu a celkově třetí z dvouhry grandslamu. Finálová účast mu zajistila posun na první místo žebříčku ATP, kde vystřídal finálového soupeře Nadala, čímž se stal prvním srbským tenistou na pozici nejlepšího mužského tenisty světa.\n\nV ženské dvouhře vyhrála Češka Petra Kvitová a získala tak první grandslamový titul v kariéře. Na žebříčku WTA postoupila o jednu pozici na sedmé místo.\n\nV mužské čtyřhře získala titul americká dvojice dvojčat Boba a Mika Bryanových. Jedná se o jejich druhé vítězství ve Wimbledonu (předchozí výhra v roce 2006) a celkově jedenáctý grandslamový triumf v mužské čtyřhře.\nV ženské čtyřhře zvítězil česko-slovinský pár Květa Peschkeová a Katarina Srebotniková. Pro obě hráčky se jedná o premiérový grandslamový titul v ženské čtyřhře. Obě hráčky se po turnaji poprvé posunuly na první misto žebříčku WTA ve čtyřhře jako deblové světové jedničky, když měly obě stejný počet bodů i odehraných turnajů.\n\nVe smíšené čtyřhře vyhrál česko-rakouský pár Iveta Benešová a Jürgen Melzer, čímž získali první grandslamový titul v soutěži mixu. Pro Melzera se jedná celkově o třetí wimbledonský titul, když zde v minulosti vyhrál singla juniorky a loňský ročník mužské čtyřhry.\n\nČeští tenisté se podíleli na výhře ve třech hlavních soutěžích z pěti – Petra Kvitová triumfovala v ženské dvouhře, Květa Peschkeová v ženské čtyřhře a Iveta Benešová ve smíšené čtyřhře.\n\nV chlapecké juniorce se Jiří Veselý spolu s Britem Oliverem Goldingem probojovali do finále, v němž podlehli turnajovým dvojkám britsko-chorvatské dvojici George Morgan a Mate Pavić.\n\nVe čtyřhře ženských legend zopakoval pár Lindsay Davenportová a Martina Hingisová finálovou výhru z French Open 2011, když zdolal dvojici Martina Navrátilová a Jana Novotná po setech 6–4 a 6–4. Kromě Davenportové se všechny zbývající hráčky narodily na území bývalého Československa.\n\n\n Luke Saville – Liam Broady 2–6, 6–4, 6–2\n\n Ashleigh Bartyová – Irina Chromačevová 7–5, 7–6\n\n George Morgan / Mate Pavić – Oliver Golding / Jiří Veselý 3–6, 6–4, 7–5\n\n Eugénie Bouchardová / Grace Minová – Demi Schuursová / Tang Haochen 5–7, 6–2, 7–5\n\n Jacco Eltingh / Paul Haarhuis – Jonas Björkman / Todd Woodbridge, 3–6, 6–3, [13–11]\n\n Lindsay Davenportová / Martina Hingisová – Martina Navrátilová / Jana Novotná 6–4, 6–4\n\n Pat Cash / Mark Woodforde – Jeremy Bates / Anders Järryd, 6–3, 5–7, [10–5]\n\n Maikel Scheffers / Ronald Vink – Stéphane Houdet / Michael Jeremiasz 7–5, 6–2\n\n Esther Vergeerová / Sharon Walravenová – Jiske Griffioenová / Aniek van Kootová, 6–4, 3–6, 7–5\n\nVšechny finanční prémie jsou vypláceny v librách (£); částky v soutěžích čtyřher jsou uváděny na pár.\n\nNásledující hráči obdrželi od pořadatelů turnaje divokou kartu (Wild Card) do hlavních soutěží:\n\n\n\n\n\nNásledující hráči postupují do hlavních soutěží turnaje z kvalifikace:\n\n\nNásledující hráči jsou tzv. \"šťastní prohraní (lucky losers)\":\n\n\nNásledující hráčky jsou tzv. \"šťastné prohrané (lucky losers)\":\n\n\nNásledující páry jsou tzv. \"šťastní prohraní (lucky losers)\":\n\n\nNásledující pár je tzv. \"šťastný prohraný (lucky loser)\":\n\n"}
{"id": "694018", "url": "https://cs.wikipedia.org/wiki?curid=694018", "title": "Chessy", "text": "Chessy\n\nChessy je:\n\n\nsoučást názvu:\n"}
{"id": "694020", "url": "https://cs.wikipedia.org/wiki?curid=694020", "title": "Old MacDonald Had a Farm", "text": "Old MacDonald Had a Farm\n\nOld MacDonald Had a Farm (česky \"Starý MacDonald farmu měl\" nebo ve volnějším překladu \"Jó MacDonald ten si žil\") je populární americká dětská písnička, jejíž autor je neznámý.\n\nV písni se vyjmenovávají zvířátka žijící na statku a napodobují se jejich charakteristické zvuky. Postupně se přidávají další sloky podle jednotného schématu:\nOld MacDonald had a farm, EE-I-EE-I-O, \nAnd on that farm he had a \"animal name\", EE-I-EE-I-O, \nWith a \"animal noise twice\" here and a \"animal noise twice\" there \nHere a \"animal noise\", there a \"animal noise\", everywhere a \"animal noise twice\"\nOld MacDonald had a farm, EE-I-EE-I-O. \n\nPůvod písně je nejasný. První věrohodně doložený záznam je ve zpěvníku Fredericka Thomase Nettleinghama z roku 1917. Tam se ještě farmář jmenuje McDougal a farma leží v Ohio (zkomolením patrně vznikla akustická konstanta ee-i-ee-i-o). Kořeny bývají spatřovány v písni anglického skladatele Toma Durfeyho z roku 1720, v níž zní jeden verš \"Boo here and boo there and boo everywhere\". První dochovanou nahrávku písně Old MacDonald Had a Farm pořídil countryový houslista a zpěvák Gid Tanner pro Columbia Records v roce 1927. Od té doby ji zpívali mnozí známí interpreti, např. Frank Sinatra, Elvis Presley, Ella Fitzgeraldová, Kelly Family nebo Nikki Yanoffská.\nPíseň se rozšířila po celém světě, často je využívána při výuce angličtiny. Příklady cizojazyčných verzí:\nv Egyptě jako \"Geddo Ali\" (Strýček Ali)\nve slovinštině \"Na kmetiji je lepo\"\nitalsky \"Nella Vecchia Fattoria\"\nŠvédové zpívají \"Per Olsson hade en bonnagaard\" \nčínská podoba písně začíná \"Wang lao xiansheng yo kuai di'a\" (pinyin)\n\nhttp://www.csufresno.edu/folklore/ballads/R457.html\nhttps://web.archive.org/web/20110519052143/http://bussongs.com/songs/old_macdonald.php\nhttp://www.youtube.com/watch?v=4yLMxegBPc8&feature=related\n"}
{"id": "694021", "url": "https://cs.wikipedia.org/wiki?curid=694021", "title": "Albánské království (1943–1944)", "text": "Albánské království (1943–1944)\n\nAlbánské království v letech 1943 a 1944 procházelo turbulentními změnami. Zemi po kapitulaci Itálie obsadil Wehrmacht. Tato okupace proběhla velmi vklidu, neboť Italové, značně znepokojení situací a chtějící se vrátit domů, nečinili vůbec žádný odpor. Němci řadu Italů zajali. Na politickém poli měli Němci zájem na formování nové vlády, která by okupaci podporovala a ostře odsuzovala jakékoliv snahy komunistů o nastolení moci.\n\nPodobně jako na celém Balkáně, i v Albánii moc fašistů ohrožovali partyzáni pod vedením Envera Hodži. Podobně i jako partyzáni jugoslávští, i albánští komunisté se připravovali na převzetí moci a začali budovat paralelní státní struktury – parlament i vládu. Tyto orgány byly zřízeny během tzv. permetské konference. Králi Zoguovi bylo zabráněno, aby se vrátil zpět do vlasti. 17. listopadu 1944 obsadili partyzáni Tiranu.\n"}
{"id": "694025", "url": "https://cs.wikipedia.org/wiki?curid=694025", "title": "Matthias Kyburz", "text": "Matthias Kyburz\n\nMatthias Kyburz (* 1990, Rheinfelden, Švýcarsko) je švýcarský reprezentant v orientačním běhu, jenž v současnosti žije ve švýcarském Möhlinu. Jeho největším úspěchem je zlatá medaile ze sprintu na Juniorském mistrovství světa v roce 2009 v italském San Martinu. V současnosti běhá za švýcarský klub OLK Fricktal.\n\n"}
{"id": "694028", "url": "https://cs.wikipedia.org/wiki?curid=694028", "title": "Lilie (heraldika)", "text": "Lilie (heraldika)\n\nHeraldický symbol lilie ( – „květ lilie“) je symbol květu lilie pohledem zepředu, kdy jsou patrné tři okvětní lístky, dva boční a vztyčený středový. V heraldice představuje (společně se symboly kříže, orlice či orla a lva jeden ze čtyř nejčastějších motivů v heraldice) jeden z častých symbolů a symbolizuje čistotu, proto bývá spojována s Pannou Marií, jíž podle legendy anděl, Boží posel, snesl zlatou lilii. Tuto legendu převzali francouzští panovníci z merovejské královské dynastie, kteří přijali křesťanství. O několik století později, ve 12. století za vlády Ludvíka VI., byla «fleur de lis» použita jako hlavní znak panovníků francouzského království.\n\nOdtud, z francouzského královského znaku, se květ lilie dostal do znaku mnohých měst ve Francii, na znak Kanady, na vlajku Québecu a na znak Španělského království, ad.\n\nTři lilie, které se dnes nacházejí na čestném štítku uprostřed španělského znaku, představují dynastii Bourbonů, královskou větev rodiny původem z Francie, která ve Španělsku vládne od 18. století do dnešního dne. Lilie je rovněž například ve znaku města Florencie a mnoha dalších. Používá se jako mezinárodní znak skautů.\n\n"}
{"id": "694029", "url": "https://cs.wikipedia.org/wiki?curid=694029", "title": "Balli Kombëtar", "text": "Balli Kombëtar\n\nBalli Kombëtar () byla odbojovou organizací v Albánii během druhé světové války. Jednalo se o nacionalistické a antikomunistické hnutí odporu, které se postavilo za uchování Velké Albánie v hranicích, které stát získal po obsazení Jugoslávie vojsky Osy.\n\nV čele organizace byl Midhat Frashëri, jeho zakladatel. Odmítl spolupracovat jak s odbojem jugoslávským (ať již komunisty, tak četniky), tak s albánskými komunisty. Programově byla Balli Kombëtar otevřenou organizací všech, kteří jsou za republiku, za národní věc a proti komunistům. Na rozdíl od nich – hlavních protivníků Balli Kombëtar, kteří uspěli hlavně během německé okupace – byla Balli Kombëtar činná již během okupace italské. Měla také svoji mládežnickou organizaci, budovala rozsáhlou síť regionálních organizací a vydávala ilegální noviny.\n"}
{"id": "694030", "url": "https://cs.wikipedia.org/wiki?curid=694030", "title": "Nut Mountain (Saskatchewan)", "text": "Nut Mountain (Saskatchewan)\n\nNut Mountain (česky Ořešník) je rozložitý kopec v kanadské provincii Saskatchewan, nacházející se v kopcích Nut Hills. Hora a několik dalších blízkých zeměpisných útvarů je pojmenováno po divokých lískačích, které rostou roztroušeně po celé krajině. Řeka Assiniboine má v kopcích své zdrojnice.\n\nPoblíž se také nachází samota, která pobírá své jméno od názvu kopce ve venkovské municipalitě Sasman No. 336. Ron Petrie, přispěvatel do novinového plátku \"Regina Leader-Post\", vyrůstal blízko Nut Mountain.\n"}
{"id": "694041", "url": "https://cs.wikipedia.org/wiki?curid=694041", "title": "Britská imperiální koruna", "text": "Britská imperiální koruna\n\nKoruna britského impéria neboli (Britská imperiální koruna), anglicky \"Imperial State Crown\" je jeden z korunovačních klenotů Spojeného království.\n\nByla zhotovena pro korunovaci Jiřího VI. roku 1937 na zakázku společností Garrard & Co, přičemž se jednalo o mírně upravenou kopii Imperiální královské koruny královny Viktorie. Do současné podoby byla upravena pro korunovaci Alžběty II. roku 1953, součástí úprav bylo především snížení celé koruny o 25 milimetrů.\n\nKoruna má tvar podobný koruně sv. Eduarda, má stejný fundament tlapatých křížů, které se střídají s liliemi, nad kterými jsou čtyři půloblouky završené křížem. Uvnitř je sametový čepec s hermelínovým lemem. Na koruně britského impéria je také množství drahých kamenů: 2 868 diamantů, 273 perel, 17 safírů, 11 smaragdů a 5 rubínů.\n\n"}
{"id": "694043", "url": "https://cs.wikipedia.org/wiki?curid=694043", "title": "Mochna bílá", "text": "Mochna bílá\n\nMochna bílá (\"Potentilla alba\", syn. \"Potentilla cordata\") je vytrvalá bylina z rodu mochna (\"Potentilla\"), která v České republice patří k ohroženějším druhům.\n\nRostlina dosahuje výšky 5 až 10 cm, lodyha má dole jeden trojčetný list a výše jsou listy pětičetné. Květ je bílý a má pět korunních lístků. Mochna bílá kvete v dubnu a v květnu.\n\nDruh poprvé popsal v roce 1753 Carl Linné ve svém díle \"Species Plantarum\".\nMochna bílá roste nejčastěji v dubohabrových či dubových hájích, na osluněných stráních či mezích. V rámci České republiky je vzácná. Roste ve střední a východní Evropě až po řeku Volhu. Vzácně se vyskytuje taktéž ve středním a jižním Německu. V Polsku je druh široce rozšířen, i když místy je vzácný a úplně chybí v pobřežních oblastech a horách. Ve Fennoskandinávii a na britských ostrovech chybí. Západní hranice rozšíření probíhá ve Vogézách a Ardenách. Na jihu prochází hranice severní Itálií, Severní Makedonií a Bulharskem přes Ukrajinu až do středního Povolží.\n"}
{"id": "694051", "url": "https://cs.wikipedia.org/wiki?curid=694051", "title": "Svaz komunistické mládeže Jugoslávie", "text": "Svaz komunistické mládeže Jugoslávie\n\nSvaz komunistické mládeže Jugoslávie (srbochorvatsky Савез комунистичке омладине Југославије/Savez komunističke omladine Jugoslavije, zkratka SKOJ) byla mládežnická organizace Komunistické strany Jugoslávie.\n\nZaložen byl nedlouho po vzniku království Jugoslávie. První zasedání členů SKOJ se uskutečnilo dne 10. října 1919 v Záhřebu a stejně jako komunisté i on byl cílem tehdejšího silně antikomunistického režimu, který se pokoušel komunisty v Jugoslávii likvidovat. Královský režim během diktatury, která byla zavedena po 6. lednu 1929 na SKOJ ostře útočil. Zatkl jeho představitele, tzv. \"sedm sekretářů SKOJ\" (Paja Marganović, Mijo Oreški, Janko Mišić, Pero Popović Aga, Josip Kolumbo, Josip Debeljak a Zlatko Šnajder), kteří byli mučeni a následně zabiti. Komunistický režim, který se dostal v Jugoslávii v moci po roce 1945 jejich úlohu v mezválečné Jugoslávii glorifikoval.\n\nJeho členstvo činilo po dlouhou dobu jen několik set až tisíc lidí. V roce 1939 se však k organizaci hlásilo už 30 000 lidí. Počet členů SKOJ se zvýšil během druhé světové války a organizovaného partyzánského hnutí, kdy byl sloučen se Sjednoceným svazem antifašistické mládeže Jugoslávie, kde však SKOJ autonomně fungoval. Pozdější organizace mládeže v komunistické Jugoslávii používaly již jiná jména. Definitivní zánik názvu SKOJ přišel v roce 1948.\n"}
{"id": "694057", "url": "https://cs.wikipedia.org/wiki?curid=694057", "title": "Lněnka alpská", "text": "Lněnka alpská\n\nLněnka alpská (\"Thesium alpinum\") je nízká, vytrvalá, poloparazitická, světle kvetoucí rostlina která je, na rozdíl od svých mnoha příbuzných druhů z rodu lněnka, poměrně chladnomilná.\n\nRozšířena je hlavně v Alpách a přilehlých oblastech ve Francii, Německu, Rakousku a částečně i na Balkáně. Nespojitě vyrůstá také v Pyrenejích, Apeninách, v Turecku a okolo Kavkazu. Objevuje se také v Karpatech na území Slovenska a Rumunska.\n\nRoztroušeně se vyskytuje na území České republiky hlavně ve submontánních a montánních stupních. Vyrůstá nejčastěji na nespecifických půdních podložích na vysychavých kamenitých stráních a světlých okrajích lesů a křovin. Je považována za diagnostický druh asociací \"Thesio alpini-Nardetum strictae\" a \"Bupleuro-Calamagrostietum\". Ve větší počtu lze lněnku alpskou spatřit v hornatých oblastech na severu Čech nebo Moravy.\n\nTato poloparazitická vytrvalá rostlina dorůstá jen do 10 až 30 cm. Této výše dosahují její lodyhy vyrůstající v trsu z vřetenovitého, vícehlavého oddenku. Lodyhy bývají přímé, obvykle nevětvené a porůstají přisedlými čárkovitými, převážně jednožilnými listy s velmi jemnými zoubky po okrajích čepelí modrozelené barvy.\n\nV polovině své délky přechází lodyhy do jednoduchého květenství, jednostranného hroznu sestaveného z květů s krátkými stopkami nebo přisedlými, vyrůstají nejčastěji po jednom na květonosné větvičce s uzkým listenem. Vytrvalé, nerozlišené, zvonkovitě trubkovité okvětí oboupohlavných květů je asi od poloviny rozekláno do čtyř cípů které se později ohrnují špičkami dovnitř. Zevnitř je barvy bílé, zevně nazelenalé nebo načervenalé. V květu jsou čtyři tyčinky s prašníky a jeden pestík s čnělkou a bliznou. Kvetou v květnu až srpnu, opylovány jsou hmyzem. Plod je kulovitý nebo vejčitý, na povrchu je obalen suchým okvětím delším než je sám.\n\nLněnka alpská roste jak v chráněných oblastech jako Krkonošském národním parku, přírodní rezervaci Praděd nebo přírodní rezervaci Ralsko kde se ji dostává nejpřísnější ochrany, tak i na běžně nechráněných místech kde není proti znehodnocení svého přirozeného biotopu nijak chráněna. Je proto zařazena mezi ohrožené druhy české flory (C3).\n\n\n \n"}
{"id": "694059", "url": "https://cs.wikipedia.org/wiki?curid=694059", "title": "Sheho (Saskatchewan)", "text": "Sheho (Saskatchewan)\n\nSheho, Saskatchewan je vesnice v kanadské provincii Saskatchewanu. Sheho se nachází u silnice Highway 16, poblíž Yellowheadu na jihu východního Saskatchewanu mezi jezerem Foam Lake a hranicí provincie Manitoba. Poštovní stanice Sheho Lake byla otevřena roku 1891 na základě Legal land description of Sec.28, Twp.30, R.9, W2 ještě před tím, než se lehce přesunula a zkrátila jméno na Sheho. Sheho se nachází východně od Colonsay a západně od Laniganu.\n\nK roku 2006 měla obec podle sčítání obyvatel 121 usedlíků. Oproti roku 2001 to značí úbytek 18,2 %. Obývali 118 domácností.\n\n \n\n"}
{"id": "694065", "url": "https://cs.wikipedia.org/wiki?curid=694065", "title": "Jozef Gögh", "text": "Jozef Gögh\n\nJozef Gögh (* 3. ledna 1928) je bývalý slovenský fotbalista, obránce, reprezentant Československa. V československé reprezentaci odehrál v letech 1951–1952 dvě utkání, dvakrát startoval i v B mužstvu a jednou v juniorské reprezentaci. V lize odehrál 173 zápasů a dal 2 góly. Hrál za ATK Praha (1950–1951), NV Bratislava (1951–1952), ČH Bratislava (1953–1957) a Spartak Trnava (1958–1959). Se Slovanem (NV) získal roku 1951 titul mistra Československa.\n\n\n"}
{"id": "694073", "url": "https://cs.wikipedia.org/wiki?curid=694073", "title": "Ponorka typu 091", "text": "Ponorka typu 091\n\nPonorka typu 091 (jinak též 09-I, v kódu NATO třída Han) je třída jaderných útočných ponorek námořnictva Čínské lidové republiky. Jedná se o první generaci čínských jaderných ponorek. Do služby bylo v letech 1974–1990 zařazeno celkem pět člunů. V aktivní službě byly k roku 2009 ještě tři kusy.\n\nProgram stavby ponorek s jaderným pohonem ČLR zahájila v druhé polovině 50. let, tedy v době, kdy potřebovala asistenci i pro stavbu mnohem jednodušších diesel-elektrických typů. Vývoj realizovaný bez zahraniční pomoci trval dlouhá léta, přičemž v průběhu 60. let bylo rozhodnuto postavit nejprve jaderným reaktorem poháněný útočný typ \"091\" a s využitím takto získaných zkušeností následně zkonstruovat raketonosnou ponorku typu \"092\" (v kódu NATO třída \"Xia\").\n\nVšech pět ponorek této třídy postavila v letech 1967–1990 loděnice Bohai ve městě Chu-lu-tao v provincii Liao-ning. První jednotka byla dokončena v roce 1974 a byla nejprve považována za experimentální typ. V letech 1980, 1984, 1987 a 1990 však byly do stavu námořnictva zařazeny ještě čtyři kusy tohoto typu. Ponorky dostaly jména ChangZheng 1-5 a trupová čísla 401–405. Minimálně 10 let však Číňané museli řešit problémy spojené s prací reaktoru, radiací, střeleckými systémy atd. Teprve poté se dá hovořit o operační službě ponorek tohoto typu.\n\nPrvní dvě jednotky byly v 80. letech modernizovány a v letech 2000–2001 vyřazeny ze služby. V mezinárodním srovnání tento typ zaostává v řadě ohledů (hlučnost, zbraňové systémy, senzory a elektronika), průběžně ale byl alespoň částečně vylepšován. V současnosti ČLR staví pokročilejší typ \"093\".\n\nTrup ponorek má kapkovitý tvar, dvoutrupou konstrukci a je rozdělen do sedmi vodotěsných sekcí. Hloubková kormidla jsou umístěna na věži, ocasní kormidla mají konvenční křížové uspořádání. Operační hloubka ponoru je 200 metrů a maximální 300 metrů. Výzbroj ponorek tvoří šest 533mm torpédometů, pro které je neseno 18 dlouhých zbraní či 36 min. Třetí až pátá jednotka mají prodloužený trup a nesou též protilodní střely C-801 či novější C-802. Jádrem pohonného systému je jeden tlakovodní reaktor. Lodní šroub je jeden. Ponorky typu \"091\" dosahují rychlosti 12 uzlů na hladině a 25 uzlů pod hladinou.\n\n"}
{"id": "694075", "url": "https://cs.wikipedia.org/wiki?curid=694075", "title": "Prstnatec pleťový", "text": "Prstnatec pleťový\n\nPrstnatec pleťový (\"Dactylorhiza incarnata\") je hlíznatá, středně vysoká orchidej dorůstající do výšky 30 až 60 cm. Tato variabilní bylina roste hlavně na vlhkých místech a vlivem polymorfismu mívá květy světle nachové, růžově červené až růžové s barvou blízkou lidské pleti (odtud druhové jméno). Přestože je v české krajině původní druh, nikdy se zde nevyskytovala v mnohočetných koloniích a v současnosti je stále na ústupu, je považována za rostlinu silně ohroženou vyhynutím.\n\nDruh je celoevropsky rozšířen a jeho areál sahá v mírném podnebném pásu přes jihozápadní Asii, Kavkaz a západní Sibiř až do Střední Asie a dále přes sever Číny i Mongolska až na ruský Dálný východ. V České republice roste velmi roztroušeně, od nížin do podhůří, častější je ve středním Polabí a na jižní Moravě v Bílých Karpatech a Chřibech, na mnoha velkých územích zcela chybí.\n\nRoste od nížin do horských oblastí na plně osluněných, vlhkých až podmáčených loukách, pastvinách, na slatinách, prameništích, vrchovištích, v řídkých rákosinách na březích vodních ploch. Vyskytuje se půdách s vápencovým podložím a dobře zásobených živinami. Kvete poměrně brzy, od května do června.\n\nVytrvalá rostlina vysoká 30 až 60 cm vyrůstající ze zploštělé, podlouhlé, dvou až pětidílné hlízy s mnoha tenkými kořeny. Lodyha je přímá, dutá a na omak měkká, světle zelená a v horní části někdy načervenalá. Je rovnoměrně porostlá dvěma až sedmi zelenými, neskvrnitými, žlábkovitými listy rostoucími téměř rovnoběžně s lodyhou. Listy jsou kopinaté až úzce kopinaté, na vrcholu kápovité, 12 až 20 cm dlouhé a 1,5 až 3 cm široké, směrem vzhůru se zmenšují a nejvyšší dosahují ke květenství. Čepele listů bývají nejširší v polovině délky nebo těsně nad ní.\n\nNa konci lodyhy vyrůstá květenství, což je hustý, až 15 cm dlouhý válcovitý klas tvořený 15 až 60 květy s okvětím ve dvou tříčetných přeslenech. Trojúhelníkovité listeny jsou zelené nebo načervenalé, špičaté a dlouhé přibližně jako květy nebo ještě delší, často výrazně čnějí z květenství. Květy asi 1 cm velké jsou světle nachové, růžově červené, někdy světlejší pleťové barvy a zřídka i zcela bílé. Tři vnější okvětní lístky s tupým vrcholem jsou podlouhle vejčité, prostřední z nich společně se dvěma menšími postranními vnitřními vytváří přilbu. Pysk je v obrysu obvejčitý, mělce trojlaločný a má tmavočervené skvrny. Válcovitá ostruha o délce poloviny semeníku je skloněná. Brylky pylu jsou modrozelené a mají žluté stopečky, semeník je zkroucený. Květy jsou opylovány četnými druhy létajícího hmyzu.\n\nPřibližně 60 % květů vytvoří plod, což je válcovitá tobolka obsahující velké množství drobných, prachovitých semen. Rostlina jich může vyprodukovat až 50 000. Prstnatec pleťový se rozmnožuje generativně, vegetativní nebylo v přírodě pozorováno. Ze semene, které se při klíčení setkalo s podhoubím symbiotické houby, vyroste za dva až tři roky podzemního života drobný semenáček s jediným listem, teprve za dalších sedm až osm let zesílí natolik, že vykvete.\n\nPrstnatec pleťový je variabilní rostlinou, odborníci v taxonomii rozeznávají rozličný počet poddruhů, někdy až sedm. V české přírodě rostou nestejně často tyto dva:\nPrstnatec pleťový pozdní roste v České republice pouze v okolí Doks v okrese České Lípa. Kvete později než výše popsaný nominátní poddruh prstnatec pleťový pravý, od kterého se dále odlišuje ještě menším počtem listů (nejvýše čtyři) a temnějšími nachovými až červenofialovými květy.\n\nDruh patří v české krajině k ohroženým druhům. Podle \"Červeného seznamu cévnatých rostlin České republiky\" z roku 2012 jsou oba poddruhy řazeny do skupiny kriticky ohrožených druhů (C1) a podle \"Vyhláška MŽP ČR č. 395/1992 Sb. ve znění vyhl. č. 175/2006 Sb.\" mezi silně ohrožené druhy (§2).\n\n"}
{"id": "694076", "url": "https://cs.wikipedia.org/wiki?curid=694076", "title": "Karel Finek", "text": "Karel Finek\n\nKarel Finek (27. května 1920 – 8. září 1989) byl český fotbalista, brankář, reprezentant Československa. Po skončení aktivní kariéry působil jako trenér.\n\nHrál za Slavii Praha (1940–1946), s níž třikrát získal titul mistra v protektorátní Národní lize (1941, 1942, 1943). Byl vysoké postavy.\n\nV československé reprezentaci odehrál v roce 1946 dvě utkání. Byl šestnáctým reprezentačním brankářem v její historii.\n\n"}
{"id": "694079", "url": "https://cs.wikipedia.org/wiki?curid=694079", "title": "Rudolf Drozd", "text": "Rudolf Drozd\n\nRudolf Drozd (13. prosince 1911, Žižkov – 6. dubna 1967) byl český fotbalista, útočník, reprezentant Československa.\n\nV lize odehrál 127 utkání a vstřelil 48 gólů. Hrál za SK Prostějov (1934 – 1943), s nímž se roku 1940 probojoval do finále Českého poháru, a šestkrát startoval ve Středoevropském poháru (dal zde 5 branek).\n\nV československé reprezentaci odehrál v roce 1936 jedno utkání (přátelský zápas s Itálií). Gól nedal.\n\n"}
{"id": "694082", "url": "https://cs.wikipedia.org/wiki?curid=694082", "title": "Oldřich Kopal", "text": "Oldřich Kopal\n\nOldřich Kopal (4. února 1931, Mašov (Turnov) – 16. června 2011, Jablonec nad Nisou) byl český horolezec.\n\nByl autorem patnácti prvovýstupů na pískovcové věže Hruboskalska i Adršpachu, k nejvýznamnějším patří \"Plátkova stěna\" na Sfingu, \"Střední pilíř\" na Dračí zub, \"Nejedlova cesta\" na Ottovu věž, \"Severní hrana\" na Dominstein, dále pak \"Údolní spára\" na Hlásku v Teplických skalách. Prvovýstupy vykonal i ve Vysokých Tatrách, například \"Severovýchodní stěna Malého Pyšného štítu\", nebo \"Středem severní stěny Javorového štítu\". První zimní výstup Hokejkou v západní stěně Lomnického štítu a v severní stěně Malého Kežmarského štítu cestou Přes Ucho. S Karlem Cermanem přešli v létě za 4 dny hlavní hřeben Vysokých Tater. Významné výstupy a prvovýstupy vykonal také na Kavkaze – první opakování Chergianiho cesty na Donguz Orun s novou variantou a první opakování výstupu na Nakra Tau doplnily vlastní prvovýstupy na tento vrchol: \"Severní stěna středem\" (Karel Cerman, Oldřich Kopal, Radan Kuchař, 1959) a \"Severní stěna, pravé žebro\" (Karel Cerman, Oldřich Kopal, Jiří Mašek, a Miloš Matras). Vynikajícího výkonu dosáhl s Radanem Kuchařem na pětitisícovce Dychtau. Abalakovovu cestu, kterou lezl Vitalij Abalakov týden, zdolali jen s jedním bivakem.\n\nÚčastník expedic na Pamír (1967), první české himálajské expedice na Annapurnu IV (1969), Garhwal (1977) a Ťan Šan (1981). Členem reprezentačního družstva byl v letech 1950–1952. Byl čestným členem Českého horolezeckého svazu a nositelem titulu Zasloužilý mistr sportu.\n\n\n"}
{"id": "694090", "url": "https://cs.wikipedia.org/wiki?curid=694090", "title": "Michèle Mouton", "text": "Michèle Mouton\n\nMichèle Mouton (23. červen 1951, Grasse, Francie) je rallyeová jezdkyně a účastnice Mistrovství světa.\n\nJejím prvním závodem byla Rallye Monte Carlo 1973, které se účastnila jako spolujezdec ve voze Peugeot 204, který řídil Jean Taibi. Pořadatelé však této posádce, stejně jako dalším, zakázali soutěž kvůli divákům dokončit. Poté se její otec rozhodl, že jezdit bude jen jako řidička a koupil jí první vůz Alpine A110. Prvním startem byla Rallye Paříž – Saint Raphael, kde kvůli penalizacím propadla. V druhé soutěži, kterou byla Tour de France, se jí ale dařilo a pak absolvovala celé mistrovství Francie. Nasbírala řadu zkušeností a dílčích dobrých umístění. Na Tour de France o rok později skončila osmnáctá a pátá ve skupině. Prvním startem v mezinárodní soutěži byla Korsická rallye 1974, kterou dokončila na poslední jedenácté pozici ze sta přihlášených a vyhrála skupinu 3. Díky tomu jí začala sponzorovat společnost Esso. Michele nakonec uhájila celkové druhé místo kategorie 3 šampionátu.\n\nNásledující rok se opět účastnila domácího mistrovství a mistrovství Evropy. Získala řadu úspěchů, startovala i na závodu Le Mans, kde skončila na 21. pozici a vyhrála kategorii prototypů. V průběhu sezony jí navíc začal sponzorovat i tovární tým Renault Alpine. Díky tomu startovala opět na Korsice a dojela sedmá. Jejím novým sponzorem se po tomto výsledku stala firma Elf. Startovala na Rallye Monte Carlo 1976, kde skončila jedenáctá a nejlepší z vozů Alpine. Díky tomu mohla startovat s lepším vozem Alpine A310. Změnila i spolujezdkyni, když jí začala navigovat Denise Emmanuelliová. Skončila druhá na soutěžích Rallye de Lozére a Critérium Alpin. O rok později měla těžkou nehodu, kdy byl vůz téměř zničen. Mohla tedy startovat jen na omezeném množství podniků. Na Rallye San Remo 1976 musela odstoupit po nehodě a na Korsice po poruše převodovky.\n\nNa Rallye Monte Carlo 1977 startovala s vozem Autobianchi A112 Abarth a skončila na 24. pozici. Na závodech domácího mistrovství pak startovala s vozem Porsche 911 S Carrera. V průběhu sezony obdržela více peněz, aby vybojovala nejhůře páté místo v mistrovství Evropy. Vyhrála ale Španělskou rallye a dokončila sezonu na druhé pozici. Po sezoně ale ukončila spolupráci s firmou Elf. Místo toho se stala pilotku týmu Fiat France a začala startovat s vozem Fiat 131 Abarth. Korsická rallye 1977 jí s tímto vozem vynesla osmé místo.\n\nNa Rallye Monte Carlo 1978 musela startovat s vozem Lancia Stratos HF, protože tovární tým Fiat Abarth nebyl schopen všem jezdcům zajistit servis. S tímto vozem skončila sedmá a zajistila v sezoně týmu Lancia Racing první body. Dále se účastnila Mistrovství Evropy a získala opět řadu dobrých výsledků včetně vítězství v náročné Rallye Tour de France, kterou vyhrála jako první žena v historii. Startovala také na podnicích Rallye Giro d’Italia 1978 a Korsická rallye 1978 v rámci Mistrovství světa, kde skončila na čtvrtém a pátém místě. Díky tomu byla celkově čtvrtá v rámci Mistrovství.\nV 80. letech se stala jezdkyní týmu Audi Sport. Vyhrála Rallye San Remo 1981 a jako první žena tak vyhrála soutěž Mistrovství světa. V sezoně Mistrovství světa v rallye 1982 skončila druhá když vyhrála podniky Portugalská rallye 1982, Brazilská rallye 1982 a Acropolis rallye 1982. Také dvakrát vyhrála závod do vrchu Pikes Peak v letech 1984 a 1985. Ke konci éry skupiny B startovala i za tým Peugeot Sport. Po sezoně Mistrovství světa v rallye 1986 prakticky ukončila kariéru.\n\nV roce 2000 skončila druhá v závodu London Sydney Marathon s vozem Porsche 911. Od roku 2010 je první prezidentkou FIA Women & Motor Sport Commission.\n"}
{"id": "694099", "url": "https://cs.wikipedia.org/wiki?curid=694099", "title": "Har Chocvim", "text": "Har Chocvim\n\nHar Chocvim ( הר חוצבים) je průmyslová a technologická zóna v severozápadní části Jeruzaléma v Izraeli.\n\nLeží v nadmořské výšce přes 700 metrů, cca 3,5 kilometru severozápadně od Starého Města. Na jihu s ní sousedí čtvrtě Kirjat Belz, Kirjat Sanz a Ezrat Tora, na východě Sanhedrija. Leží na dotyku se Zelenou linií, která do roku 1967 rozdělovala Jeruzalém. Severně odtud leží na teritoriu okupovaném Izraelem roku 1967 čtvrtě Ramot a Ramat Šlomo. Har Chocvim se nachází na nevýrazném terénním hřbetu, podél jehož jižní strany protéká vádí Nachal Chajil, na severu Nachal Cofim. Obě pak západně odtud ústí do údolí potoku Sorek. Okolím procházejí četné významné dopravní tahy. Ve východozápadním směru je to dálnice číslo 1. S ní se tu kříží lokální silnice číslo 436 (\"Sderot Golda Me'ir\") a západní obchvat Jeruzaléma (\"Sderot Menáchem Begin\"). Populace čtvrti je židovská, ale jedná se především o trvale neobývané industriální areály.\n\nPočátem 70. let 20. století bylo rozhodnuto o zřízení zdejší průmyslové zóny. Zpočátku se zde usadily významné firmy jako Teva Pharmaceutical Industries a Intel. Zóna prošla opakovaným rozšiřováním. Spravuje ji The Jerusalem Development Authority. V současnosti zde kromě několika velkých společností působí i dalších téměř 100 menších firem. Výhledově zde má najít práci 15 000 lidí.\n\n\n"}
{"id": "694101", "url": "https://cs.wikipedia.org/wiki?curid=694101", "title": "Josef Max", "text": "Josef Max\n\nJosef Max pokřtěn Josef Calanza Max (16. ledna 1804 Janov u Sloupu v Čechách – 18. června 1855 Praha) byl českoněmecký sochař, starší bratr sochaře Emanuela a otec malíře Gabriela.\n\nPocházel z rodiny sochaře a řezbáře Josefa Františka Maxe, narodil se jako pátý syn. Pod otcovým vedením se učil řemeslu do roku 1822, kdy pod vlivem dopisů bývalého otcova žáka Antonína Melzera odešel do Prahy. Od roku 1822 pracoval v řezbářské dílně Václava Schuhmanna. Od školního roku 1823–1824 studoval na pražské akademii u Josefa Berglera. Nadále se živil jako řezbář u Schuhmanna, s jehož dcerou Annou Marií se dne 10. září 1834 oženil, z manželství se narodilo sedm dětí (čtyři dcery a tři synové), z nichž tři zemřeli jako děti, z dospělých nejstarší Gabriel Max se stal malířem a nejmladší Jindřich Břetislav Max (1. února 1847 – 4. prosince 1900) pozlacovačem, malířem a fotografem. Josef Max již od roku 1826 vystavoval svá díla, jsou doložena v dobovém tisku, ale žádné z té doby nebylo dosud identifikováno. Roku 1828 byl oceněn cenou Akademie za hliněnou kopii sochy Germanika. Po ukončení studia chtěl vstoupit do sochařské dílny Václava Prachnera, ale byl odmítnut.\n\nV roce 1830 si v Praze otevřel dílnu. První významné zakázky v podobě náhrobků získal díky svému příteli a krajanovi, Josefu Führichovi, v jeho rodné Chrastavě. Dalším významným objednavatelem byl kníže Rudolf Kinský a jeho žena Vilhelmína Kinská, rozená Colloredo-Mansfeldová. Ve 40. a první polovině 50. let tvořil Josef Max spolu se svým bratrem Emanuelem nejvýznamnější dvojici kamenesochařů-figuralistů a vznikaly jejich nejvýznamnější pomníky.\nV jedenapadesáti letech se nakazil cholerou a zemřel.\nJe pohřben v Praze na Olšanech, v X. oddělení v hrobě č. 177.\n\nV jeho díle se objevuje jak vliv romantismu, tak doznívající klasicismus.\n\nPrvními realizacemi byly dva pískovcové náhrobky z let 1830–1831 v Chrastavě, a to rodiny Ramischovy (s reliéfy Oplakávání a píšícího anděla) a Franze Kaila se sochou Krista Spasitele a reliéfem Uzdravení slepého Tobiáše. Dále vytvořil roku 1833 náhrobek svého učitele a ředitele akademie Josefa Berglera (dnes patřící Karlu Maškovi) s výjevem Vzkříšení Lazara pro Malostranský hřbitov v Praze-Košířích. Ze 30. let pochází ještě náhrobek Marie Hirschmannové na Olšanských hřbitovech v Praze v podobě výklenkové kaple s portrétní figurou zemřelé pod ochranou strážného anděla.\nV letech 1833–1838 Max vytvořil podle skici Josefa Führicha sousoší Uzdravení slepého Tobiáše, osazené roku 1843 do tympanonu v průčelí budovy Klárova ústavu slepců v Praze na Klárově.\n\nPrvní tři významné zakázky na monumenty max získal na přelomu 30. a 40. let. Nejprve roku 1837 nakreslil a pak v pískovci vytesal svou první verzi sochy Karla IV. jako zakladatele univerzity, jejíž pískovcová verze je umístěna v kostele Panny Marie a Karla Velikého v Praze na Karlově. Jako druhý v pořadí byl pomník Albrechta z Valdštejna na objednávku města Cheb z let 1839–1840, který se dochoval v sádrovém modelu v Chebském muzeu, a dále je rokem 1840 datovaná objednávka hraběte Nostice na pomník Přemysla Oráče ve Stadicích, pro který Max modeloval dva reliéfy s výjevy Povolání Přemysla Oráče od pluhu na knížecí stolec, a Příchod Přemysla na Vyšehrad. Originály byly odlity v železné litině v Komárově, sádrové modely v měřítku 1:1 daroval objednavatel pomníku do Lapidária Národního muzea v Praze. V Národním muzeu je rovněž sádrová miniatura pomníku jako dóza, zhotovená v Mareschově dílně v Ústí nad Labem.\n\nMonumentální domovní plastiku krále Přemysla Otakara II.z pískovce Max vytvořil v letech 1841-43 pro dům čp. 531/III ve Vítězné ulici v Praze na Újezdě.\n\nTaké ve 40. letech Max přijímal zakázky na náhrobní plastiku, dochovaly se však jen některé náhrobky. K nejstarším patří náhrobek dětí Karla Herziga \"Nechte maličkých přijíti ke mně\" na bývalém hřbitově v Liberci z roku 1842, dále těžce poškozené náhrobky Amálie Herzigové a Josefa Herziga z roku 1844, poslední z této rodinné série vznikl v roce 1850 pro Karla Herziga. Podle návrhu architekta Johanna Gottfrieda Gutensohna (1792-1844) roku 1843 vznikly nejméně dvě hrobky: rodiny Stejskalovy a Čermákovy, obě na Olšanských hřbitovech v Praze. Hrobka lékaře Josefa Čermáka, spisovatele Jana Čermáka a jejich manželek je stylově čistě klasicistní: má tvar antické tumby (vany na nožkách s figurálními vlysy, stojí na odstupněném hranolovém soklu.\nK významným patří také pískovcový náhrobek hudebního skladatele Jana Nepomuka Vitáska z roku 1847 s plačícím andělem u varhan, dochovaný na Malostranském hřbitově v Praze-Košířích.\n\nS architektem Johannem Gottfriedem Gutensohnem, někdejším dvorním stavitelem krále Oty I. Řeckého, Max spolupracoval v letech 1843–1847. Nejprve na výše zmíněných náhrobcích, a dále od roku 1845 na sochařské výzdobě chrámu Nanebevzetí Panny Marie v Mariánských Lázních. Vytvořil tři figurální kompozice pro tympanony chrámových portálů, v interiéru sochy apoštolů a křtitelnici.\nS Gutensohnovým přispěním Max navrhl ještě nedochovaný pomník Obrany pevnosti v Temešváru v Rumunsku.\n\nV souvislosti s objednávkou 24 soch soch českých panovníků u mnichovského sochaře Ludwiga Schwanthalera pro zamýšlený český Slavín, který zamýšlel zbudovat Antonín Veith, vytvořil také Josef Max v letech 1842-1843 cyklus soch dvanácti českých panovníků v komorním formátu 52-54 cm (1.Kněžna Libuše, 2.Přemysl Oráč, 3.Sv. Václav, 4. Břetislav 5. Vratislav II., 7. Přemysl Otakar II., 8. Václav III., 9.Karel IV., 10.Jiří z Poděbrad, 11. Ferdinand I., 12. Rudolf II.). Představil se jako vynikající modelér historických kostýmů a rekvizit. Tento soubor sádrových soch byl komerčně velmi úspěšný a existuje v několika replikách.. Dále téhož roku v Římě provedl v životním měřítku sochy z české mytologie, které do Slavína vybrány nebyly (dochovala se Vlasta).\n\nNa jeho základě dostal Max zakázku na sochařskou výzdobu nového východního křídla Staroměstské radnice, pro niž v letech 1845–1848 vytvořil šest soch českých panovníků. Z nich čtyři (Spytihněv, Přemysl Otakar II., Karel IV., Ferdinand III.) byly v 80. letech 20. století přeneseny na průčelí novostavby Výzkumného ústavu revmatických chorob v Praze 2 Na Slupi), zatímco válkou poškozené sochy krále Ferdinanda I. a císaře Františka I. zůstaly (bez hlav) v depozitáři Muzea hl. m. Prahy.\n\nJako další pomník Max navrhl a vytesal sochu \"Pražský student, hájící Karlův most před Švédy v roce 1648\" (k výročí roku 1848, odhalen u mostu roku 1849, dnes na nádvoří Klementina).\n\nRoku 1852 Max vytesal Pomník českých vojáků padlých v letech 1848–1849 v podobě ležícího lva korunovaného císařskou korunou, dnes v upravené podobě umístěný v ohybu Chotkovy silnice v Praze.\n\nŘadu děl Josef vytvořil se svým bratrem Maxem, zejména dva pomníky odlité do bronzu: pomník maršálka Radeckého modeloval v letech 1851–1855, jeho část tvořilo osm vojáků rakouské armády. Josef se odlévání pomníku roku 1858 pro Malostranské náměstí již nedožil. Dnes je pomník vystaven v Lapidáriu Národního muzea. Největší realizací tak zůstává jeho jezdecký pomník císaře Františka I. v Krannerově věžovité architektuře na dnešním Smetanově nábřeží, jehož originál z roku 1849 je opět vystaven v Lapidáriu Národního muzea, kopie byla roku 2006 vrácena do věže a druhá umístěna na moderní podstavec na kolonádě ve Františkových Lázních.\n\nPři rekonstrukci soch Karlova mostu po povodni vytvořil sousoší \"sv. Václava, sv. Norberta a sv. Zikmunda\" (1852–1853), \"Sv. Josefa s Ježíškem\" (1854) a sochu \"Sv. Jana Křtitele s křížem \"(1860). V téže době May vytvořil dvě sochy pro Svatovítskou katedrálu: sochu sv. Víta pro hlavní oltář a sochu umírající sv. Ludmily. Socha stojící sv. Ludmily byla umístěná před kostel na Tetíně. Dále Max modeloval sousoší \"Karel IV. jako zakladatel Karlových Varů,\". jež bylo odlito do kovu roku 1858 a umístěno v městském parku. V drobném měřítku reliéfu Legenda o založení Karlových Varů ozdobila také vřídlo, než byla nahrazena novou plastikou. Maxova dílna spolupracovala často s architektem Josefem Krannerem; vytvořila řadu náhrobních plastik, které jsou často silně typizované, například náhrobky rodiny Rodlovy, Truxovy a nakonec si vytesal sochu pro vlastní náhrobek na Olšanských hřbitovech (1855), další náhrobky se dochovaly také v Nymburku, Plzni, Poděbradech, v Chrasti u Chrudimi, Benátkách nad Jizerou, Skalsku, Táboře, Vídni, na dnes zrušeném hřbitově v Liberci či v Přibyslavi, aj.).\n\n\n"}
{"id": "694102", "url": "https://cs.wikipedia.org/wiki?curid=694102", "title": "Balluff", "text": "Balluff\n\nBalluff je německá společnost vyrábějící snímačová řešení a automatizační techniky. Důraz je kladen na vývoj a výrobu průmyslových snímačů.\n\nSpolečnost založil Gebhard Balluff v roce 1921 v Německu, který se zpočátku zabýval opravami motocyklů, jízdních kol a šicích strojů. V roce 1956 vyvinula společnost první patentovaný elektro-mechanický spínač, kterým vstoupila do oblasti průmyslové automatizace, kde působí dodnes.\n\nV současné době má Balluff pobočky ve více než 50 zemích světa.\n\nVýrobní program je rozdělen na 6 hlavních oblastí:\n\n"}
{"id": "694103", "url": "https://cs.wikipedia.org/wiki?curid=694103", "title": "Sypaná hráz", "text": "Sypaná hráz\n\nSypaná hráz je jedna z mnoha druhů přehradních hrází. Je postavena z rozdrcených materiálů (zemina, písek, štěrk…) a z kusů kamenů na zpevnění hráze. Sypaná hráz se staví tak, že se postupně naváží materiál a v minulosti pomocí parních,nyní zemních válců a bagrů se udusává a prolévá betonem. Sypaná hráz je jedna z nejpoužívanějších hrází v Česku, v Americe se hodně používá betonová hráz. V České republice mají sypanou hráz např. přehrady Lipno, Horní Bečva, Slezská Harta, Dalešice (nejvyšší hráz v Česku a druhá největší sypaná hráz v Evropě), Hostivař a další. Nejdelší sypanou hráz ve střední Evropě má vodní nádrž Nechranice (délka koruny hráze 3280 metrů).\n\nSypané jsou rovněž mnohé protipovodňové valy. \n"}
{"id": "694104", "url": "https://cs.wikipedia.org/wiki?curid=694104", "title": "Duwamišové", "text": "Duwamišové\n\nDuwamišové jsou lašůtšídský kmen původních obyvatel na západě amerického státu Washington a domorodí lidé obývající metropolitní oblast Seattlu, kde žijí od poslední doby ledové. Před prvním kontaktem s bělochy se kmen dělil na dvě skupiny – \"Lidé vnitřku\" obývající okolí Elliottova zálivu a \"Lidé velkého jezera\", kterým bylo Washingtonovo jezero. Jejich historickým jazykem je lašútšídstina, která patří do skupiny Sališských jazyků. Sousední kmeny na pobřeží Pugetova zálivu jsou propojené, ale odlišné.\n\nSoučasný kmen se začal rozvíjet v době Point Elliottské dohody a po jejím vydání, v padesátých letech devatenáctého století. Přestože není oficiálně uznáván federální vládou, zůstává organizovaným a v roce 2004 čítal na 500 členů. V roce 2009 bylo otevřeno jejich nové kulturní centrum, které leží na jejich staronové půdě v západním Seattlu, nedaleko ústí řeky Duwamish.\n"}
{"id": "694105", "url": "https://cs.wikipedia.org/wiki?curid=694105", "title": "Jaromír Herle", "text": "Jaromír Herle\n\nJaromír Herle (23. srpna 1872 Moravské Budějovice – 30. listopadu 1945 Praha) byl český hudební skladatel a sbormistr.\n\nV dětství byl žákem Josefa Förstera (klavír) a Karla Förstera(housle). Byli to děd a strýc Josefa Bohuslava Foerstera. Ve čtrnácti letech byl přijat na varhanickou školu v Praze, studoval u Františka Zdeňka Skuherského.\n\nU svého strýce, hudebního nakladatele Františka Augustina Urbánka se seznámil s předními českými hudebními skladateli: Antonínem Dvořákem, Zdeňkem Fibichem, Karlem Bendlem, Josefem Bohuslavem Foersterem aj.\n\nPo absolvování školy, až do roku 1894, hrál na housle a lesní roh ve vojenské hudbě 28. pěšího pluku v Praze. Odešel do Srbska a stal se na další čtyři roky učitelem zpěvu na gymnáziu v Šabaci. Zde získal i první zkušenosti sbormistra smíšeného pěveckého sboru.\n\nOd roku 1898 působil v souboru Dvorní opery ve Vídni. Nejprve jako sborový zpěvák, ale hned následujícího roku se stal zástupcem sbormistra. Byl rovněž sbormistrem vídeňských pěveckých sdružení \"Lumír\" a \"Slovanský zpěvácký spolek\". S Lumírem ve Vídni provedl kantátu \"Svatební košile\" Antonína Dvořáka (1911), \"Bouři\" Vítězslava Nováka (1913), \"Českou píseň\" Bedřicha Smetany a \"Stabat Mater\" Josefa Bohuslava Foerstera. Ve Vídní nastudoval i Prodanou nevěstu Bedřicha Smetany a další české opery.\n\nPo vzniku Československé republiky se vrátil do Prahy a působil jako ředitel kůru,zpěvák, sbormistr a varhaník v řadě pražských chrámů. Ve spolupráci s vídeňskou \"Dvorní operou\" a sborem \"Lumír\" však pokračoval až do roku 1921.\n\nVyvrcholením jeho kariéry se stal rok 1921, kdy byl jmenován sbormistrem Národního divadla, dirigentem činoherního orchestru a sbormistrem pražského Hlaholu. S tímto souborem provedl v Praze vrcholná díla českého i světového kantátového a oratorního repertoáru. Mimo jiné nastudoval Devátou symfonii Ludwiga van Beethovena, \"Requiem\" Hectora Berlioze, \"Stabat Mater\" Antonína Dvořáka, či \"Kantátu o posledních věcech člověka\" Ladislava Vycpálka.\n\nJako skladatel komponoval především vokální hudbu: písně, sbory a chrámové skladby.\n\nJeho vnukem je prof. Jan Hora, významný varhaník a pedagog Pražské konzervatoře a hudební fakulty AMU.\n\n\n\n\n\nza období 1911–1936\" (Praha 1936, s. 60).\n\n"}
{"id": "694111", "url": "https://cs.wikipedia.org/wiki?curid=694111", "title": "Margo (Saskatchewan)", "text": "Margo (Saskatchewan)\n\nMargo je vesnice v kanadské provincii Saskatchewan.\n\nPodle sčítání obyvatel z roku 2001 žilo ve vsi Margo 106 osob v 76 domácnostích. Oproti roku 1996 jich ubylo 16,5%. Střední věk obyvatelstva byl 57,5 roku (u mužů 49,5 a u žen 57,8).\n\n\n"}
{"id": "694113", "url": "https://cs.wikipedia.org/wiki?curid=694113", "title": "Bercy Village", "text": "Bercy Village\n\nBercy Village (česky \"Vesnice Bercy\") je obchodní centrum v Paříži ve 12. obvodu. Je spravováno společností \"Altarea Cogedim\".\n\nCentrum vzniklo na místě bývalých vinných skladů a sklepů ve čtvrti Bercy, které jsou od roku 1986 chráněné jako historická památka. Místo bylo v 19. a na počátku 20. století důležitým trhem s vínem, které bylo do Paříže dováženo z jižní Francie.\n\nČtvrť Bercy byla renovována od 80. let 20. století otevřením Palais omnisports de Paris-Bercy v roce 1984, postavením nové budovy Ministerstva financí a vybudováním parku Bercy v letech 1993–1997.\n\nBercy Village byla dokončena v roce 2001 a nyní má asi třicet obchodů a restaurací, součástí je multikino \"Ciné Cité Bercy\".\n\n\n"}
{"id": "694115", "url": "https://cs.wikipedia.org/wiki?curid=694115", "title": "Cour Saint-Émilion", "text": "Cour Saint-Émilion\n\nCour Saint-Émilion (česky \"dvůr / nádvoří Saint-Émilion\") je slepá ulice v Paříži. Nachází se uprostřed obchodního centra Bercy Village ve 12. obvodu. Uprostřed ulice se nachází vstup do stejnojmenné stanice metra.\n\nUlice je pěší zónou, která vede od ulice \"Rue Gabriel Lamé\" směrem k Seině a končí jako slepá ulice před multikinem \"Ciné Cité Bercy\". Po obou stranách je lemována malými skladišti na víno, které byly přestavěny na obchody.\n\nUlička vznikla v 19. století, když zde byly postaveny sklady pro víno, které bylo přiváženo do Paříže. Název je odvozen od města Saint-Émilion v departementu Gironde, odkud produkce vína pocházela, a po kterém se víno nazývá. Ve 20. století byly sklady uzavřeny a nebyly využívány. V 80. letech začala obnova čtvrti Bercy a renovována byla i skladiště, která jsou od roku 1986 chráněna jako historická památka. V 90. letech začala jejich obnova. Ulice byla zachována, ale zkrácena, když bylo na jejím konci vybudováno multikino. V roce 2001 se stala centrem obchodního a zábavního centra Bercy Village.\n\n"}
{"id": "694117", "url": "https://cs.wikipedia.org/wiki?curid=694117", "title": "Ženevská univerzita", "text": "Ženevská univerzita\n\nŽenevská univerzita (: \"Université de Genève\") je veřejná výzkumná univerzita nacházející se v Ženevě ve Švýcarsku. V roce 1559 ji založil Jan Kalvín jako teologický seminář a právnickou školu. Škola byla zaměřená na teologii až do 17. století, kdy se stala centrem osvíceneckého učení. V roce 1873 se zbavila svých spojení s církví a stala se oficiálně sekulární. Dnes se jedná o druhou největší univerzitu ve Švýcarsku. Nabízí širokou škálu studijních oborů a je centrem akademických a výzkumných programů v rámci mezinárodních partnerství. Výuka probíhá převážně ve francouzštině.\n\nJe součástí sítě evropských univerzit Coimbra Group.\n\n"}
{"id": "694123", "url": "https://cs.wikipedia.org/wiki?curid=694123", "title": "Grand Prix Kanady 2001", "text": "Grand Prix Kanady 2001\n\nGrand Prix Kanady 2001 ( XXXIX. Grand Prix du Canada) sedmý závod 52. ročníku mistrovství světa jezdců Formule 1 a 43. ročníku poháru konstruktérů, historicky již 671. grand prix, se uskutečnila na okruhu Circuit Gilles Villeneuve v Montréalu.\n\n"}
{"id": "694124", "url": "https://cs.wikipedia.org/wiki?curid=694124", "title": "Louis Alphons Poitevin", "text": "Louis Alphons Poitevin\n\nLouis Alphonse Poitevin (30. srpna 1819 – 4. března 1882) byl francouzský pionýr fotografie. V roce 1855 vynalezl gumotisk a uhlotisk (pigmentový tisk), který se rychle stal populární a dodnes (počátek 21. století) jej celá řada fotografů a umělců používá (viz článek fotografické procesy). V roce 1856 vynalezl \"collotypii\", předchůdce světlotisku, o více než deset let – v roce 1867 – ji dovedl k dokonalosti Joseph Albert.\n\nGumotisk je technika ušlechtilého tisku užívaná zejména piktorialistickými fotografy na konci 19. a počátku 20. století, například Robertem Demachy nebo Edwardem Steichenem. Gumotisk je charakteristický neostrými přechody a jemným reliéfem, čímž připomíná malbu.\n\nUhlotisk (karbonotisk nebo pigmentový tisk) je historicky nejstarší ušlechtilý fotografický tisk používaný v letech 1890-1900. Jedná se o vymývaný tisk přenesený na papír. Za vynálezce je považován právě Poitevin roku 1855, poprvé uhlotisk použila v praxi firma \"The Autotype Co.\" o pět let později v Londýně.\n"}
{"id": "694125", "url": "https://cs.wikipedia.org/wiki?curid=694125", "title": "Kirjat Menachem", "text": "Kirjat Menachem\n\nKirjat Menachem ( , doslova \"Menachemovo Město\") je městská čtvrť v jihozápadní části Jeruzaléma v Izraeli.\n\nLeží v nadmořské výšce okolo 800 metrů, cca 6,5 kilometrů jihozápadně od Starého Města. Na východě a jihu s ní sousedí čtvrť Ir Ganim, na severovýchodě Kirjat ha-Jovel. Na severní straně se nachází komplex Kfar Salma, na západě stojí administrativně samostatná vesnice Ora. Leží na pahorku, který na jihu spadá prudce do údolí vádí Nachal Refa'im lemovaného strmými svahy Reches Lavan. Po dně údolí vede železniční trať Tel Aviv – Jeruzalém. Na severozápadě od čtvrtě se zvedá vrch Har Ora a dál už pokračuje volná zalesněná krajina Jeruzalémského koridoru. Populace čtvrti je židovská.\n\nVznikla v roce 1959 společně se sousední čtvrtí Ir Ganim (založena roku 1957) jako nový obytný soubor sídlištního typu. Pojmenována je po Menahemu Bresslerovi, který byl prezidentem Židovského národního fondu v USA. Menahem Bresslauer inicioval výstavbu památníku Jad Kennedy stojícího nedaleko odtud. Čtvrť osídlili zejména židovští přistěhovalci ze severní Afriky. Populaci tvoří sekulární i nábožensky sionistické rodiny.\n"}
{"id": "694130", "url": "https://cs.wikipedia.org/wiki?curid=694130", "title": "Grand Prix Evropy 2001", "text": "Grand Prix Evropy 2001\n\nGrand Prix Evropy 2001 (XLV Warsteiner Grand Prix d'Europe) devátý závod 52. ročníku mistrovství světa jezdců Formule 1 a 43. ročníku poháru konstruktérů, historicky již 672. grand prix, se uskutečnila na okruhu Nürburgring.\n\n"}
{"id": "694131", "url": "https://cs.wikipedia.org/wiki?curid=694131", "title": "Ir Ganim", "text": "Ir Ganim\n\nIr Ganim ( , doslova \"Zahradní Město\") je městská čtvrť v jihozápadní části Jeruzaléma v Izraeli.\n\nLeží v nadmořské výšce necelých 800 m, cca 6 km jihozápadně od Starého Města. Na jihu s ní sousedí čtvrť Giv'at Masu'a, na východě Malcha, na severovýchodě a severu Kirjat ha-Jovel, na severozápadě Kirjat Menachem. Společně s okolními čtvrtěmi Giv'at Masu'a a Kirjat Menachem se nachází na pahorku, který na jihu spadá prudce do údolí vádí Nachal Refa'im lemovaného strmými svahy Reches Lavan, kam směřuje i boční vádí Nachal Manachat. Po dně údolí vede železniční trať Tel Aviv – Jeruzalém. Jeho protější svah již leží za Zelenou linií, tedy na území okupovaném od roku 1967. Populace čtvrti je židovská.\n\nVznikla v roce 1957 společně se sousední čtvrtí Kirjat Menachem (založena roku 1959) jako nový obytný soubor sídlištního typu. Projekt nové čtvrti byl zpracován roku 1953. Předpokládal zde populaci 8-10 000 obyvatel žijících na ploše 1577 dunamů (1,577 kilometru čtverečního). Židovský národní fond vykoupil 377 dunamů, zbytek poskytla Izraelská pozemková správa. Židovský národní fond provedl základní územní plánování a rovržení uliční sítě, domy postavila stavební společnost Rassco. V první fázi vyrostl obytný blok Ir Ganim Alef s 500 bytovými jednotkami, které byly na standard své doby nadprůměrné. Každý dům disponoval soukromou zahradou. Tato nejstarší část leží mezi ulicemi \"rechov Mexiko\" a \"rechov ha-Chelmit\" a odtud k západu a pak až k údolí, které odděluje čtvrti Kirjat Menachem a Kirjat ha-Jovel. Později přibyl obytný soubor Ir Ganim Bet situovaný mezi ulicemi \"rechov Panama\", \"rechov Dahomej\" a \"rechov ha-Chelmit\". Okružní ulice \"rechov Kostarika\" vymezuje plochu distriktu Ir Ganim Gimel. Čtvrť osídlili zejména noví židovští přistěhovalci ze severní Afriky.\n"}
{"id": "694134", "url": "https://cs.wikipedia.org/wiki?curid=694134", "title": "Giv'at Masu'a", "text": "Giv'at Masu'a\n\nGiv'at Masu'a (: גבעת משואה, doslova \"Vrch strážných světel\") je městská čtvrť v jihozápadní části Jeruzaléma v Izraeli.\n\nLeží v nadmořské výšce necelých 800 metrů, cca 6,5 kilometrů jihozápadně od Starého Města. Na východě s ní sousedí Jeruzalémská biblická ZOO a čtvrť Malcha, na severu Ir Ganim. Společně s okolními čtvrtěmi Ir Ganim a Kirjat Menachem se nachází na jižním svahu pahorku, který spadá prudce do údolí vádí Nachal Refa'im lemovaného strmými svahy Reches Lavan, kam směřuje i boční vádí Nachal Manachat. Po dně údolí vede železniční trať Tel Aviv-Jeruzalém. Jeho protější svah již leží za Zelenou linií, tedy na území okupovaném od roku 1967. Populace čtvrti je židovská.\n\nVznikla v 90. letech 20. století jako nová čtvrť pro střední a vyšší střední třídu. První obyvatelé se sem nastěhovali roku 1996. Výhledově má zástavba pokrýt celý svah. Populaci tvoří sekulární i nábožensky sionistické rodiny.\n\n"}
{"id": "694135", "url": "https://cs.wikipedia.org/wiki?curid=694135", "title": "Tuffnell (Saskatchewan)", "text": "Tuffnell (Saskatchewan)\n\nTuffnell je samota v kanadské provincii Saskatchewan. Osada měla podle sčítání obyvatel z roku 2006 10 obyvatel.\n\nPrvní poštovní stanice zde byla založena roku 1907 jako \"Fountain\" (jejím poštmistrem byl Charles Woodhead) a podle obce byla přejmenována v roce 1909. \n"}
{"id": "694136", "url": "https://cs.wikipedia.org/wiki?curid=694136", "title": "Topologická grupa", "text": "Topologická grupa\n\nTopologická grupa je matematický objekt, který má jak strukturu grupy, tak i topologického prostoru, přičemž se požaduje, aby obě struktury byly vzájemně kompatibilní. Příkladem topologické grupy je množina jednotkových komplexních čísel (kružnice) s operací násobení, reálná čísla s operací sčítání, Lieovy grupy, anebo množina racionálních čísel spolu s operací sčítání.\n\nTopologická grupa formula_1 je topologický prostor a grupa pro který platí, že grupová operace\na grupová inverze\njsou spojitá zobrazení. formula_4 je tady topologický prostor se součinovou topologií.\n\nNěkteří autoři navíc požadují, aby topologie na formula_1 byla Hausdorfova.\n\nV jazyku teorie kategorií, topologické grupy se definují jako \"grupové objekty\" v kategorii topologických prostorů, podobně jako běžné grupy jsou grupové objekty v kategorii množin.\n"}
{"id": "694137", "url": "https://cs.wikipedia.org/wiki?curid=694137", "title": "Bekyňovití", "text": "Bekyňovití\n\nBekyňovití (Lymantriidae) je čeleď motýlů, kterou popsal poprvé v roce 1893 George Francis Hampson. Na celém světě se vyskytuje přibližně 2600 druhů (údaj k roku 2009). Areál rozšíření je vázán převážně na listnaté a jehličnaté stromy. Zástupci svým vzhledem připomínají můry, k čemuž přispívá i jejich nízká barevná variabilita, druhy obývající tropy bývají pestře zbarvené.\n\nČeleď bekyňovitých se dále dělí:\n\n"}
{"id": "694142", "url": "https://cs.wikipedia.org/wiki?curid=694142", "title": "Grand Prix Velké Británie 2001", "text": "Grand Prix Velké Británie 2001\n\nGrand Prix Velké Británie 2001 (LIV Foster's British Grand Prix) jedenáctý závod 52. ročníku mistrovství světa jezdců Formule 1 a 43. ročníku poháru konstruktérů, historicky již 674. grand prix, se uskutečnila na okruhu Silverstone.\n\n"}
{"id": "694145", "url": "https://cs.wikipedia.org/wiki?curid=694145", "title": "Bajt Safáfá", "text": "Bajt Safáfá\n\nBajt Safáfá (: , : , \"Bejt Cafafa\") je arabská městská čtvrť v jižní části Jeruzaléma v Izraeli, ležící ve Východním Jeruzalémě, tedy v části města, která byla okupována Izraelem v roce 1967 a začleněna do hranic města.\n\nLeží v nadmořské výšce okolo 700 metrů, cca 4 kilometry jihozápadně od Starého Města. Na východě s ní sousedí administrativně samostatná vesnice Ramat Rachel a průmyslová zóna Talpijot, na severu Katamon a Pat, na severozápadě Malcha a na jihu Gilo. Na západě s ní sousedí menší arabská čtvrť Šarafát. Leží v údolí vádí Nachal Refa'im, které teče k jihozápadu a rychle se zařezává do okolní krajiny. Po dně údolí vede železniční trať Tel Aviv-Jeruzalém. Podél ní vedla Zelená linie, která do roku 1967 rozdělovala Jeruzalém.\n\nNa konci první arabsko-izraelské války byla Bajt Safáfá v zóně ovládané Arabskou legií, která obsadila také přilehlý úsek železniční tratě. V rámci dohod o příměří z roku 1949 byla severní část Bajt Safáfá s železniční tratí předána Izraeli. Bajt Safáfá tak ležela do roku 1967 z větší části vně území pod kontrolou Izraele, menší severní část při železniční trati byla v hranicích Izraele (respektive v nárazníkové zóně oddělující oblast kontroly Izraele a Jordánska. V roce 1967 byly obě části sceleny.\n\nV čtvrti se nacházejí staré pohřební jeskyně a zbytky byzantských kostelů. Obyvatelé sem přišli z Jordánska, Egypta a Gazy. Hlavními místními rody jsou \"Abu Hatav\", \"Alian\" a \"Darviš\".\n\nPlocha této městské části dosahuje 1577 dunamů (1,577 kilometru čtverečního). V roce 2000 tu žilo 5463 a v roce 2002 5981 obyvatel.\n"}
{"id": "694148", "url": "https://cs.wikipedia.org/wiki?curid=694148", "title": "Bezdomovecká kolonie pod Hlávkovým mostem", "text": "Bezdomovecká kolonie pod Hlávkovým mostem\n\nBezdomovecká kolonie pod Hlávkovým mostem a Bubenským nábřežím v Praze-Holešovicích, označovaná též za vesničku, patří mezi nejznámější české kolonie bezdomovců, obývá ji 10 až 20 lidí. Ti si výklenky mezi pilíři šikmých ramp, které vedou z nábřežního chodníku k pěšímu podchodu pod mostem, nad několik metrů vysokou zdí navigace upravili na kóje a boudy, z nichž některé jsou i vybavené starším nábytkem; reportér TN.cz osadu přirovnal k ulici s řadovými domky bez čelních štítů. Nevede k ní přístupová cesta, je nutné přelézt zábradlí rampy; při pohybu v úzkém a svažitém terénu bez zábradlí bezdomovci opakovaně trpí úrazy při pádech do řeky, v říjnu 2010 dokonce jeden po dopadu na úzkou betonovou náplavku zemřel. V kolonii nejsou záchody a páchnou tam výkaly a moč. Několikrát byla městskými orgány zcela či zčásti násilně vyklízena, první zmiňované vyklizení se událo roku 2003.\n\nKompletně násilně vyklizena byla kolonie v letech 2003 a 2009.\n\nV srpnu 2009 web TV Nova psal o 13 členech „podmostní komunity, která za každých okolností drží při sobě“. Mezi sebe přijmou každého, kdo splňuje „základní bezdomovecké normy“, tj. hygienické návyky (měnit si ložní prádlo a udržovat pořádek) a společenské chování („neplést se do věcí, do kterých vám nic není“).\n\nPodle iDNES.cz tvoří obyvatelstvo dvě skupiny; jedna je bezproblémová, složená z lidí, kteří se snaží si přivydělávat brigádami, a druhá konfliktní, charakterizovaná opilstvím a agresivitou, jejíž příslušníci často pobývají na prostranství u stanice metra Vltavská na druhé straně mimoúrovňové křižovatky, kde zejména do rekonstrukce na podzim 2010 byly stánky prodávající alkohol, nebo se naopak pod mostem skrývají, jde-li o hledané osoby. Tyto skupiny mívají vzájemné konflikty, které musí řešit městská policie. Dříve byly pod nábřežím dvě kolonie, avšak na konci května 2011 Technická správa komunikací hl. m. Prahy společně s městskou policií tu problémovější, v níž byli i celostátně hledaní lidé, vystěhovala (podle některých zpráv vystěhovala celou kolonii), nábytek a další majetek bezdomovců odvezla ve velkoobjemovém kontejneru do odpadu a místo dezinfikovala. Před zásahem zde bydlelo více než 20 lidí. Podobný úklid TSK provádí zhruba jednou do měsíce, ale bezdomovci se po čištění vždy okamžitě vracejí.\n\nV červnu 2011 zde podle jednoho z obyvatel, který hovořil s redaktorem iDNES, žilo 11 bezdomovců ve věku od 30 let výše.\n\nČeský rozhlas přinesl reportáž z kolonie v době povodní v červnu 2013. Asi šedesátiletý bezdomovec pan Cína, který zde bydlel již šestý rok, mu popsal, že zde ve výklencích bydlí spolu s deseti dalšími lidmi a že zde každý má postel i plynovou bombu s vařičem. V místě mají i zahrádku, akvárium, prádelní šňůry a rádio a lidé chodí kolem, koukají na to a říkají, že je to tu hezké. Místo střeží dva hlídací psi, kteří hlídají, takže cizí člověk, kdyby se snažil přelézt plot, by podle pana Cíny dopadl asi špatně. V době povodní je policie na tři dny evakuovala o dvacet metrů dále, přímo do prostoru podchodu. Voda poničila pouze zahrádku, přímo do výklenků se nedostala.\n\n1. února 2015 pod Hlávkův most přijely policejní hlídky řešit případ, kdy jeden bezdomovec napadl jiného kladivem, druhý se bránil polní lopatkou, oba byli pod vlivem alkoholu.\n\nKvůli kolonii zřídila městská policie v listopadu 2008 novou služebnu u stanice metra Vltavská. V květnu 2011 byla tato služebna rozšířena na centrální stanoviště pro Prahu 7.\n\nAsi 500 metrů proti proudu u Štefánikova mostu od 1. února 2007 dlouhodobě kotví ubytovací loď Hermes, která poskytuje bezdomovcům základní služby, v zimě na ní přespává každou noc mezi jednou a dvěma stovkami lidí. Na opačné straně v Tusarově ulici v dolních Holešovicích provozuje Armáda spásy pro bezdomovce Centrum sociálních služeb B. Bureše.\n\nMenší kolonie bezdomovců existují na mnoha místech v Praze, například na několika místech pod Barrandovským mostem nebo pod holešovickým obloukem Libeňského mostu.\n\nRadní hl. m. Prahy pro sociální oblast Jiří Janeček (ODS) se v červnu 2010 pokoušel prosadit tzv. Akční plán bezdomovectví zahrnující vystěhování bezdomovců z centra Prahy a zřízení stanového či chatkového sběrného tábora s názvem Centrum integrované pomoci někde na okraji města. Ačkoliv rada města v srpnu plán schválila, návrh se setkal s kritikou z hlediska lidských práv i praktického (například od pečovatelského občanského sdružení Dům Agapé, Naděje (občanské sdružení) nebo radních a zastupitelů Martina Langmajera, Petra Dolínka či nově zvoleného primátora Bohuslava Svobody) a nesouhlasem městských částí, v nichž by tábor mohl být umístěn (uvažovány byly Ďáblice u bývalé městské skládky, Malešice u spalovny a Jižní Město u Stříbrského ulice), v prosinci 2010 nové vedení města plán korigovalo a z tábora sešlo.\n\n"}
{"id": "694149", "url": "https://cs.wikipedia.org/wiki?curid=694149", "title": "Koncertní fotografie", "text": "Koncertní fotografie\n\nKoncertní fotografie nebo hudební fotografie je samostatný žánr reportážní a výtvarné fotografie. Jejím motivem jsou hudební koncerty, hudebníci, kapely, koncertní diváci nebo scenérie.\n\nFotografování na koncertech v různých místech klade na fotografa a jeho vybavení zvláštní nároky. Kromě neustále se měnících světelných podmínek, mnohdy nedostatečného osvětlení, rychlých akčních scén a velmi hlučných pracovních podmínek, se musí fotograf vypořádat s časovým tlakem, jelikož zpravidla u větších koncertů má umožněno fotografovat maximálně během prvních tří skladeb každé kapely.\n\nKoncertní fotografie se využívá k dokumentování koncertů a inzerci v médiích. Patří k ní zachycení uměleckého výrazu, provedení, pojetí tématu a také scénografie. Snímky scén a umělců jsou využívány ve vitrínách, na koncertních programech, plakátech, v reklamě, jsou součástí recenzí koncertů, jakož i v online galerií kapel a (hudebních) médií. \n\nCílová skupina klientů jsou zpravidla média (ať už tištěná, či online), organizátoři koncertů, nebo hudebníci samotní. Více méně vznikají výtvarné fotografie, umělci sami často mají umělecky laděné postavy a oblečení a i scéna bývá umělecky pojatá.\n\nKoncertní fotografie je jedna z nejnáročnějších fotografických disciplín co se týče fotografické techniky. S příchodem digitálních technologií se začaly používat většinou digitální zrcadlovky (DSLR) a vysoce světelné objektivy s proměnnou ohniskovou vzdáleností, aby fotograf mohl v závislosti na ději reagovat na různé situace na jevišti. Mnoho fotografů používá formát RAW, aby mohli v grafickém editoru dodatečně upravovat např. barevnou teplotu. Digitální fotografie také umožňuje rychlé zveřejnění fotografií v médiích.\n\nVzhledem k časové tísni na základě smluv fotografové nyní pracují téměř výhradně s digitálními fotoaparáty. Jen tak je možné, stejně jako v mnoha jiných oblastech fotožurnalistiky, poskytnout zákazníkům rychlé výsledky. Pro dosažení kvalitních výsledků pro tisk, je třeba pořizovat snímky ve vysokém rozlišení. Vysokou kvalitu vyžadují zejména lesklé časopisy a velkoplošný tisk. Digitální fotoaparáty umožňují výrazně zvýšit citlivost, v případě klasického filmu stejného efektu může být dosaženo pouze s extrémní ztrátou kvality (zrno, šum).\n\nVzhledem k měnícímu se a často nevalnému osvětlení, zejména v malých hudebních klubech a hudebních barech, je dobré dbát na vysokou kvalitu optiky. Jsou více než vhodné objektivy s vysokou světelností. Stabilizátor obrazu, nabízený některými výrobci, umožňuje pořídit ostřejší fotografie při fotografování z ruky s použitím delšího expozičního času (přidává dva až tři stupně EV), ale jelikož se většina hudebníků na jevišti pohybuje, jsou výhody stabilizátoru ke snížení pohybové neostrosti obvykle mnohem nižší, než se doufá.\n\nDélka ohniskové vzdálenosti závisí na typu události. Pro větší koncerty a festivaly se většinou preferují světelné teleobjektivy, pokud není fotografovi dovoleno vstoupit na jeviště. Na koncertech v menším měřítku (například v hudebních klubech a hudebních barech), bývá mnohdy vhodnější normální nebo širokoúhlý objektiv. U kratší ohniskové vzdálenosti je možné použít delší expoziční čas bez rizika vzniku pohybové neostrosti vlivem pohnutí fotoaparátu při expozici. Jak už ale bylo uvedeno výše, vzhledem k tomu, že scéna je málokdy statická, tak příliš dlouhé časy jsou použitelné maximálně tak pro umělecké ztvárnění pohybu na scéně.\n\nPři koncertech vážné hudby je zvuk závěrky fotoaparátu často vnímán jako příliš hlasitý a mohl by rušit jak diváky, tak umělce. V takových případech jsou preferovány fotoaparáty bez zrcátka, tzv. bezzrcadlovky (mirrorless camera). Kromě toho se někdy používají zvukotěsná pouzdra. Je-li to možné, fotografuje se během zkoušek.\n\nBlesk je ve většině případů (obzvláště na velkých koncertech a festivalech) používat zakázáno, navíc také, pokud s ním neumí fotograf zacházet, blesk zničí světelnou atmosféru na pódiu a fotografie stejně nejsou příliš koukatelné. \n\nStativ (nebo monopod) obvykle zavazí ostatním fotografům a návštěvníkům koncertu a organizátoři velkých koncertů jej obvykle netolerují jako potenciálně nebezpečný předmět. Je proto potřeba pracovat s vysokou světelností objektivů a citlivostí.\n\nDůležitou součástí výbavy koncertního fotografa by měla být ochrana sluchu před nadměrným hlukem. Existují speciální špunty do uší určené pro koncerty, které sníží celkovou hlasitost, ale tlumí rovnoměrně, takže nezničí \"prožitek\" z muziky. Naopak se sluch tak rychle neunaví, jako když je vystaven přílišnému hluku, takže si člověk užije koncert celý a jako bonus je bez následného pískání v uších (tinnitus). Poškození sluchu nadměrným hlukem je nenapravitelné, takže ho nelze brát na lehkou váhu.\n\n\n\n\n\n\n"}
{"id": "694150", "url": "https://cs.wikipedia.org/wiki?curid=694150", "title": "Grand Prix Německa 2001", "text": "Grand Prix Německa 2001\n\nGrand Prix Německa 2001 (LXIII Großer Mobil 1 Preis von Deutschland), dvanáctý závod 52. ročníku mistrovství světa jezdců Formule 1 a 43. ročníku poháru konstruktérů, historicky již 675. grand prix, se uskutečnila na okruhu Hockenheimring.\n\n"}
{"id": "694153", "url": "https://cs.wikipedia.org/wiki?curid=694153", "title": "Světové dny mládeže 1997", "text": "Světové dny mládeže 1997\n\nSvětové dny mládeže 1997 byly celkově 8. celosvětovým setkáním mládeže pořádaným katolickou církví od roku 1984. Konaly se od 19. do 24. srpna 1997 v Paříži ve Francii. Heslem těchto světových dnů mládeže byl citát z Janova evangelia: \"Mistře, kde bydlíš? Pojďte a uvidíte!\" Hymnou tohoto setkání byla píseň \"Maître et Seigneur\" (Mistr a Pán).\n\nV roce 1997 bylo uskutečněno několik novinek. Pařížský arcibiskup kardinál Jean-Marie Lustiger umožnil pobyt mladých lidí v diecézích hostitelské země a poprvé byla na tomto setkání provedena křížová cesta.\n\nZávěrečnou mši sloužil papež Jan Pavel II. na hipodromu Longchamp a zúčastnilo se jí asi 1,2 miliónů lidí. Z České republiky do Paříže dorazilo na 2000 poutníků.\n\n\n"}
{"id": "694155", "url": "https://cs.wikipedia.org/wiki?curid=694155", "title": "Konkatedrála Nanebevzetí Panny Marie", "text": "Konkatedrála Nanebevzetí Panny Marie\n\nKonkatedrála Nanebevzetí Panny Marie v Opavě je mohutný trojlodní kostel se dvěma věžemi, vybudovaný ve 14. století v gotickém slohu na místě starší románské stavby z počátku 13. století. V roce 1995 byl kostel prohlášen národní kulturní památkou. Od roku 1996 je druhým sídelním kostelem ostravsko-opavského biskupa (konkatedrálou).\n\nVznik kostela Nanebevzetí Panny Marie v Opavě je spojen s Řádem německých rytířů. S výstavbou kostela bylo pravděpodobně započato brzy po roce 1204. O podobě tohoto románského kostela není nic bližšího známo. V listině českého krále Václava I. z 12. května 1237 se zmiňuje fara v Opavě, která byla v držení Řádu německých rytířů.\n\nPo smrti Přemysla Otakara II. se výstavba kostela zastavila a byla obnovena až po návratu jeho nemanželského syna Mikuláše I. Opavského z uherského zajetí. Dokončený kostel se stal největší církevní stavbou v Opavě a hlavní dominantou města.\n\nPravděpodobně těsně před rokem 1452 nechal opavský kníže Vilém k západnímu poli jižní lodi kostela přistavět kapli sv. Hrobu s oltářem zasvěceným Zmrtvýchvstání Páně. V této kapli zamýšlel kníže zřídit nové pohřebiště opavských Přemyslovců, kteří byli dosud obvykle pohřbíváni v kostele sv. Ducha v Opavě.\n\nPři požáru města 9. srpna 1461 shořel letnerový kříž a poté byl stržen poškozený letner, který odděloval presbytář vyhrazený řádovým bratřím od trojlodí vyhrazeného laikům. Letner už nebyl nikdy obnoven.\n\nV roce 1540 získala opavská městská rada od Řádu německých rytířů patronátní práva ke kostelu Panny Marie. To jim potvrdil o dva roky později český král Ferdinand I. s podmínkou, že faráři budou jen řádní katoličtí kněží, které schválí olomoucký biskup. V roce 1555 tak byl jmenován farářem katolík Blažej Sibenlot. Městská rada se v této době soustředila na vybudování reprezentativní střechy nad jižní věží. Po roce 1540 blíže neznámy opavský tesař zhotovil na koruně hranolové části věže ochoz a nad oktogonální nástavbou byl vztyčen štíhlý jehlancový krov dosahující do výšky přesahující 70 metrů.\n\nProbíhající reformace však v druhé polovině 16. století silně zasáhla i na Opavsko a tak v roce 1565 přibyl ve farním chrámu luteránský kazatel Martin Zenkfrei. Přes snahu biskupa o to, aby byl kazatel z města vyhoštěn, podařilo se Opavanům i za pomoci úplatků královských úředníků dosáhnou toho, že Zenkfrei ve městě zůstal. Situaci protestantům ulehčoval i farář Sibenlot, který si příliš nehleděl svých povinnosti a věnoval se spíše světským záležitostem, přestože byl často biskupem i císařem napomínán.\n\nPo smrti Martina Zenkfreie v roce 1569 začali Opavané hned hledat nového kazatele. I farář Sibenlot uzavřel s městskými radními smlouvu podle které se zavázal, že nebude nijak překážet luteránskýcm kazatelům a za to obdrží 400 zlatých a každoročně dalších 200 zlatých. Smlouvu farář uzavřel bez biskupova vědomí a od té doby ve farním kostele úplně přestala katolická bohoslužba. Na konci října 1569 přijel do Opavy olomoucký biskup Vilém Prusinovský z Víckova, který se rozhodl ve farním kostele katolické bohoslužby obnovit. Část obyvatel města se postavilo k záměrům nepříznivě, a tak když v neděli 6. listopadu 1569 zahájil biskup v kostele Panny Marie bohoslužbu, protestantští nespokojenci zabránili jezuitovi Štěpánovi Rimmelovi doprovázejícímu biskupa v kázání. Protože v nastalé vřavě hrozilo biskupovi smrtelné nebezpečí, byl pod ochranou ozbrojených šlechticů vyveden z kostela. Azyl nalezl v nedalekém kostele sv. Václava.\n\nBěhem stavovského povstání byl 29. června 1619 kostel i s farním dvorem a školou se souhlasem slezských stavů zabrán katolíkům a předán protestantům. Dne 12. srpna 1632 se v kostele uskutečnil hold opavských stavů knížeti Karlovi Eusebiovi z Lichtenštejna. Na dochované mědirytině tohoto holdu je vidět původní interiér kostela včetně pozdně gotického oltáře a sanktuaria, které byly zničeny během požárů v letech 1689 a 1758.\n\nV roce 1686 byla jižní věž kostela opatřena novým zastřešením v podobě cibulovitých bání s lucernami ozdobených osmnácti pozlacenými koflíky. Podle dobového svědka předčila jižní věž kostela Nanebevzetí Panny Marie svou krásou i výškou tehdy také nově opravenou věž kostela sv. Alžběty ve Vratislavi. O dva roky později byla na střeše kostela nahrazena původní šindelová krytina novou břidlicovou.\n\nDne 24. května 1689 zasáhl kostel velký požár města. Už 2. června se městský písař obrací s žádostí o pomoc s odstraňováním škod na opavského vévodu Jana Adama z Lichtenštejna, bruntálského místodržícího Řádu německých rytířů a na olomouckého biskupa. Z nařízení purkmistra byla střecha kostela alespoň provizorně přikryta prkny, žárem puklý zvon byl odeslán do Uničova ke zvonaři k přelití a slévači ze Zlatých hor byli pověřeni vyčištěním kovů z ostatních při požáru roztavených zvonů. Už na podzim byla sice opravena jižní věž kostela do podoby z roku 1686 (pozlacená makovice byla osazena 12. října 1689), ale zejména tesařské a pokrývačské práce na zastřešení celého kostela si vyžádaly delší čas a pokračovaly až do roku 1693. Střecha byla opět pokryta šindelovou krytinou z důvodu předchozích špatných zkušeností s břidlicí. Na nutné opravy bylo vydáno celkem více než 1039 tolarů. Obnovu vyhořelého kostela realizoval v roce 1699 stavitel Hans Georg Hausrucker ve spolupráci s Jordanem Zellerem.\n\nDne 25. srpna 1758 vyhořel kostel při velkém požáru Opavy. Z 21 tehdejších oltářů se zachránil jediný oltář sv. Trojice. Byl zničen i teprve před rokem zhotovený hlavní oltář, velké varhany, které byly považovány za nejcennější ve Slezsku a také tři nové velké zvony. Škoda na kostele činila 100 000 zlatých.\n\nOpavský děkan Schwab původně nabídl zakázku na výmalbu bočních oltářů malíři Ignáci Raabovi, ale ten ji pro svůj pokročilý věk a špatný zdravotní stav odmítl. Po Raabově odmítnutí se o zakázku ucházel v roce 1781 opavský malíř Josef Lux. Místodržitel řádu německých rytířů v Bruntále Maxmilián Xaver z Riedheimu však vyjádřil přesvědčení, že Lux není malíř, který by byl schopen uspokojivě zvládnout tak významnou zakázku. Oltářní obrazy poté realizoval vídeňský malíř pocházející z Bílovce Felix Ivo Leicher. Soubor těchto obrazů představuje jeho umělecké schopnosti v nejvyzrálejší podobě. Při požáru v roce 1758 zničený Lehnerův oltář nahradil nový koncepčně průkopnický baldachýnový oltář navržený architektem Mauriziem Pedettim. Zhotovení oltáře realizoval v letech 1782–1784 Jan Schubert.\nV roce 1784 byla v přízemí jižní věže zřízena kaple sv. Valentina. Její zřízení souviselo s kultem sv. Valentina, jehož ostatky byly v srpnu 1688 slavnostně přeneseny do kostela sv. Vojtěcha v Opavě. Barokní úpravy kostela byly dokončeny v roce 1788 a o rok později (12. června 1789) byl kostel slavnostně vysvěcen olomouckým pomocným biskupem Karlem Godefriedem z Rosenthalu. Snad právě ke slavnosti vysvěcení kostela vznikl soubor sedmi reprezentativních klasicistních sedes. Kolem kostela se až do roku 1796 nacházel hřbitov s kaplí sv. Michaela. Na jeho místě vyrostla v roce 1804 novostavba divadla.\n\nBěhem 80. a 90. let 19. století se začaly objevovat záměry regotizace kostela. Na podporu plánované opravy vznikl spolek pro obnovu kostela, který se jako ke svému vzoru hlásil k obdobnému spolku založeném v souvislosti s přestavbou kostela sv. Mořice v Olomouci. Snahy spolku zaštítil velmistr Řádu německých rytířů arcivévoda Evžen. Už v roce 1887 navštívil Opavu Friedrich von Schmidt, který zpracoval průzkum kostela a nastínil postup obnovy. Architektem uvažované přestavby se měl stál Schmidtův žák Georg Hauberrisser. O tři roky předložil Hauberisser dva návrhy pro přestavbu, které měly kostelu vrátit „gotickou podobu“. První jednodušší plán měl rozpočet 160 000 zlatých, druhý pak 210 000 zlatých. Více pozornosti věnoval druhému návrhu, jehož realizace by znamenala zásadní zásah do podoby kostela. Centrální komise ve Vídni sice plán přestavby schválila, ale změna v chápání památkové ochrany a položení důrazu spíše na konzervaci však už neumožnila provést regotizaci v uvažovaném rozsahu. Z projektu Georga Hauberrissera tak bylo využito jen několik detailů. Realizovaná kompromisní varianta nakonec proměnila prakticky jen západní průčelí kostela. Zde byly například osazeny v letech 1902–1906 dva novogotické chrliče ve tvaru okřídlených nestvůr. V roce 1928 byly v nikách kostela na vnější straně presbytáře z iniciativy ředitele opavského muzea Edmunda Wilhelma Brauna a faráře Paula Heidera osazeny náhrobky přemístěné ze zrušeného hřbitova, který se nacházel na místě dnešního kostela sv. Hedviky.\n\nOd roku 1995 je kostel národní kulturní památkou, od roku 1996 pak konkatedrálou nově vzniklé ostravsko-opavské diecéze. Od roku 2004 prochází konkatedrála celkovou rekonstrukcí.\n\nV rámci Programu záchrany architektonického dědictví bylo v letech 2005-2012 na opravu památky čerpáno 7 380 000 Kč.\n\nInteriéru konkatedrály vévodí hlavní baldachýnový oltář, který podle konceptu eichstättského architekta Mauritia Pedettiho zhotovil sochař Jan Schubert. Na stěnách presbytáře je zavěšeno 11 obrazů mariánského cyklu od Ignáce Raaba, které doplňují další čtyři obrazy světců (sv. Šebestián, sv. Patrik, sv. Hedvika a sv. Biskup) od téhož autora. V presbytáři umístěná kazatelna a protějškově umístěný nástavec křtitelnice jsou dílem Jana Schuberta z let 1782–1784. V kapli sv. Anny se nachází obraz sv. Jana Nepomuckého z konce 17. století, který je pravděpodobně nejstarším zpodobněním světce na území rakouského Slezska.\n\nVe vybavení kostela se dochovalo i velké množství parament, z nichž k nejcennějším patří velký relikviář sv. Kříže ze zlacené stříbra od vídeňské firmy Adler z roku 1900. Z většího množství dalších relikviářů stojí za zmínku relikviáře sv. Notburgy a sv. Jana Sarkandra.\n\nK vybavení kostela patří i větší množství kalichů. K nejcennějším z nich patří mešní kalich s medailony světců ze zlaceného stříbra roku 1735 zhotovený významným olomouckým zlatníkem Františkem Josefem Rossmayerem (1700–1751). Kalich byl pravděpodobně vyroben pro klášter premonstrátů na Svatém Kopečku u Olomouce a měl připomínat korunovaci zdejšího milostného obrazu Panny Marie, ke které došlo v roce 1732. Do Opavy se zřejmě dostal po zrušení kláštera v roce 1784. Další cenný kalich zhotovil brněnský zlatník Antonín Josef Ignác Anderle ve druhé čtvrtině 18. století a je na něm vyobrazena legenda o sv. Janu Nepomuckém. Také tento kalich pravděpodobně původně nebyl určen pro opavský kostel a dostal se do jeho sbírek až později, snad v souvislosti s existujicím bratrstvem sv. Jana Nepomuckého.\n\nDalším zajímavým liturgickým předmětem v kostele Panny Marie je ciborium s erby členů řádu německých rytířů. Samotné tělo ciboria zhotovil v polovině 17. století opavský zlatník Jakub Mannlich. Později na něm bylo osazeno víko z počátku 18. století. Víko je druhotně spojeno šroubem s gotickým relikviářovým křížem z 2. třetiny 15. století, který byl snad původně součástí pacifikálu. Na těle ciboria jsou osazeny štítky s erby členů řádu německých rytířů: bruntálského místodržitele Adama Oswalda z Lichtenštejna, domácího komtura v Bruntále Jana Egolfa z Westernachu a opavského děkana Jana Kašpara Hirleho. Mezi čelné památky konkatedrály patí i monstrance od augšpurského zlatníka Kašpara Xavera Stippeldeye z roku 1786 s erbem zemského komtura baleje Franky Františka Zikmunda Adalberta Friedricha svobodného pána z Lehrbachu (1729–1787).\n\n\n\n"}
{"id": "694161", "url": "https://cs.wikipedia.org/wiki?curid=694161", "title": "Martin David", "text": "Martin David\n\nMartin David (* 15. srpna 1970 Čeladná) je český římskokatolický kněz, pomocný biskup a generální vikář ostravsko-opavské diecéze. \n\nPochází ze Ženklavy u Nového Jičína, na základní školu chodil ve Štramberku. Vyučil se mechanikem strojů a zařízení na středním odborném učilišti Tatry Kopřivnice a po maturitě v roce 1988 začal pracovat v Tatře Kopřivnice. V letech 1989–1991 absolvoval základní vojenskou službu, po níž se vrátil do svého dosavadního zaměstnání, avšak už v té době začal dálkově studovat teologii.\n\nV roce 1993 vstoupil do kněžského semináře a po vysvěcení na kněze v roce 2000 se stal farním vikářem ve farnosti Panny Marie v Opavě a také kaplanem pro mládež opavského děkanátu. Během svého působení v Opavě zajišťoval také duchovní správu farnosti Stěbořice, která byla administrována excurrendo z Opavy, a následně se v roce 2002 stal administrátorem a později farářem této farnosti.\n\nV lednu 2006 byl ustanoven sekretářem nově zřízené liturgické komise ostravsko-opavské diecéze a jejím odborným referentem pro liturgii. Duchovním správcem farnosti Stěbořice byl až do roku 2008, kdy se stal generálním vikářem ostravsko-opavské diecéze.\n\nV dubnu 2017 oznámil papežský nuncius jeho jmenování pomocným biskupem ostravsko-opavským. Biskupské svěcení přijal dne 28. května 2017 z rukou sídelního biskupa Františka Lobkowicze. \n\n"}
{"id": "694165", "url": "https://cs.wikipedia.org/wiki?curid=694165", "title": "Rallye Monte Carlo", "text": "Rallye Monte Carlo\n\nRallye Monte Carlo je jedna z nejstarších soutěží v rallye, která je pořádána od roku 1911 v Monaku. Pravidelně byla součástí Mistrovství světa v rallye, v posledních letech pak šampionátu Intercontinental Rally Challenge. Nejvíce vítězství zde získal Sebastien Loeb, který zde vyhrál sedmkrát.\n\nPrvní ročník uspořádal princ Albert I. Monacký. Soutěž nebyla pořádána během světových válek. Soutěž tradičně začínala takzvanou hvězdicovou jízdou, kdy posádky startovaly v různých městech Evropy a cestou do Monte Carla projížděly kontrolní body. V Monte Carlu se pak odehrávaly jen jízdy zručnosti a několik rychlostních zkoušek v horách nad městem. Takto systém fungoval až do sedmdesátých let, kdy se soutěž stala podnikem Mistrovství světa. V letech 1964, 1965 a 1967 zde zvítězily posádky na vozech Mini Cooper S. \n\nMistrovství světa v rallye 1973 bylo vůbec první sezonou Mistrovství světa tohoto sportu a Rallye Monte Carlo 1973 byla jeho úvodní soutěží a zvítězily zde posádky na vozech Alpine A110. Hned další ročník ale nebyl pořádán, od té doby se Monte Carlo jezdí bez přestávky. Na dalších deset let zde až na 2 výjimky vyhrávaly pouze italské nebo francouzské vozy. Pouze v roce 1978 zde vyhrál vůz Porsche 911 a v roce 1982 vůz Opel Ascona 400.\nOd Rallye Monte Carlo 1984 zde trvale vyhrávají vozy, které mají pohon všech kol. V roce 1984 zde vyhrály vozy Audi Quattro A2 v pořadí Walter Röhlr, Stig Blomqvist a Hannu Mikkola. Několik vítězství zde pak postupně vybojovaly vozy Peugeot 205 Turbo 16, Lancia Delta HF Integrale, Toyota Celica GT nebo Ford Escort RS Cosworth. Rallye Monte Carlo 1997 byla první soutěží, kde startovaly vozy World Rally Car a Pierro Liatti zde s vozem Subaru Impreza WRC získal první vítězství. V následujících letech získal hattrick Tommi Mäkinen s vozem Mitsubishi Lancer EVO VI skupiny A8, ale od té doby v rámci mistrovství světa vždy vyhrávaly vozy WRC a v rámci IRC vozy S2000.\n\n\nCol de Turini je nejslavnější rychlostní zkouška pojmenovaná podle průsmyku. Její specifičnost je v povrchu. Většina tratě totiž může zůstat suchá a nahoře v průsmyku bývá sníh. Zkouška se jezdí v noci a je hojně navštěvovaná diváky. Při Rallye Monte Carlo 2005 zde nejrychlejší čas zajel Roman Kresta. \n"}
{"id": "694167", "url": "https://cs.wikipedia.org/wiki?curid=694167", "title": "Glenside (Saskatchewan)", "text": "Glenside (Saskatchewan)\n\nGlenside je vesnice v Saskatchewanu, v Kanadě. Nachází se jižně od velkoměsta Saskatoon, na silnici Highway 219 přibližně 10 km východně od městečka Outlook. Poblíž vede trať Canadian Pacific Railway.\n\nV roce 2006 mělo Glenside 86 obyvatel žijících v 29 příbytcích, což značí 36.5% nárůst od roku 2001.\n\n\n"}
{"id": "694171", "url": "https://cs.wikipedia.org/wiki?curid=694171", "title": "Thomas Dekker (dramatik)", "text": "Thomas Dekker (dramatik)\n\nThomas Dekker (asi 1572, Londýn – 26. srpna 1632, tamtéž) byl anglický dramatik pozdní renesance (období tzv. alžbětinského divadla). Kromě divadelních her je také autorem prozaických pamfletů a črt reagujících na současné společenské události.\n\nO Dekkerově životě není do roku 1598 prakticky nic známo. V tomto roce začal pracovat pro impresária Philipa Henslowa (1550-1616) a spolupracoval s různými dramatiky (Michael Drayton, John Fletcher, John Ford, Philip Massinger, Thomas Middleton, William Rowley, John Webster). Je také spoluautorem kolektivní hry \"Sir Thomas More\" (1591-1596), na níž se kromě něho podíleli ještě Anthony Munday, Henry Chettle, Thomas Heywood a William Shakespeare.\n\nV tzv. válce divadel (nebo také válce básníků), která probíhala v letech 1599-1602 mezi šlechtickými (soukromými) a veřejnými divadly, stál Dekker na straně divadel veřejných. Byl za to zesměšněn v komedii Bena Jonsona \"The Poetaster\" (1601, Veršotepec), což mu Dekker ještě v tom samém roce oplatil svou hrou \"Satiromastix\".\n\nDekkerovy hry jsou většinou úsměvné měšťanské komedie vycházející z londýnského života, jejichž námětem je všední život anglických měšťáků a jejich morálka, a které se vyznačující soucitem k chudým a utlačovaným. Ačkoliv byl velmi plodný spisovatel (podílel se na více než padesáti divadelních hrách a je autorem asi třiceti prozaických děl) byl neustále v dluzích a byl za ně mezi roky 1613 až 1619 dokonce vězněn.\n\n\n\n"}
{"id": "694178", "url": "https://cs.wikipedia.org/wiki?curid=694178", "title": "Parque rural de Teno", "text": "Parque rural de Teno\n\nParque rural de Teno (do češtiny volně přeloženo jako \"Venkovský park Teno\") se nachází na západním cípu ostrova Tenerife. Má přibližně trojúhelníkový tvar. Osa hlavních vrcholů, která je zároveň i rozvodnicí povrchových vod, vede ve směru z jihovýchodu k severozápadu. Jižní pobřeží je tvořeno strmými útesy Los Gigantes. Chráněné území bylo vyhlášeno v roce 1987 jako \"parque natural\" (přírodní park), v roce 1994 bylo reklasifikováno na \"parque rural\".\n\nJeho celková rozloha je 8 063,6 hektarů. Park se rozprostírá na území obcí Buenavista del Norte, Los Silos, El Tanque a Santiago del Teide. \n\nTerén je zde svažitý s mnohými strmými útesy a srázy. Tento horský masiv je převážně porostlý lesními společenstvími, které pomáhají zadržovat dešťovou vodu a chránit půdu před erozí. Převažující typ lesa je tzv. laurisilva typický pro některé ostrovy v regionu Makaronésie. Žije zde několik endemických rostlinných i živočišných druhů (např. holub kanárský či holub vavřínový).\n"}
{"id": "694180", "url": "https://cs.wikipedia.org/wiki?curid=694180", "title": "M72 LAW", "text": "M72 LAW\n\nM72 LAW (\"Light Anti-Tank Weapon\") je americký jednovýstřelový 66 mm protitankový raketomet.\n\nV raných 60. letech byl přijat do služby americké armády a námořní pěchoty jako jejich primární protitanková zbraň. Stal se náhradou za M31 HEAT rifle grenade a M20A1 Super Bazooka.\n"}
{"id": "694182", "url": "https://cs.wikipedia.org/wiki?curid=694182", "title": "DI-Box", "text": "DI-Box\n\nDI-Box (z anglického \"\") je zařízení sloužící k úpravě nízkofrekvenčního audiosignálu různých typů (symetrický, nesymetrický) a úrovní (linková, mikrofonní, případně jiná) na dále zpracovatelnou formu (pro mixážní pult typicky symetrická, mikrofonní/linkové úrovně, pro kombo obvyklá nesymetrická linka), pro převedení signálu z vysokoimpedančního na nízkoimpedanční, distribuci signálu z jednoho zdroje do více zařízení a vzájemné galvanické oddělení (odzemnění) těchto zařízení.\n\nKdyž chce zvukový technik připojit k mixážnímu pultu jiný zdroj audiosignálu než mikrofon (např. kytaru, baskytaru, elektrické housle, el. klávesový nástroj nebo notebook…), použije právě DI box. Z něj může signál z nástroje odbočit pro zpracování na pódiu (do komba), může zapojit útlumový článek (např. pro kytary/baskytary s aktivní elektronikou, u některých konstrukcí i pro připojení signálu z koncového zesilovače).\n\nVstupní část obsahuje spínaný (případně plynule regulovatelný) útlumový článek, oddělovací zesilovač (u jednodušších konstrukcí pouze emitorový sledovač), oddělovací člen (transformátor, optron), výstupní symetrický zesilovač a obvod fantomového napájení.\n\n"}
{"id": "694184", "url": "https://cs.wikipedia.org/wiki?curid=694184", "title": "Toronto Arenas", "text": "Toronto Arenas\n\nToronto Arenas byl profesionální kanadský klub ledního hokeje, který sídlil v Torontu v provincii Ontario. V letech 1917–1919 působil v profesionální soutěži National Hockey League. Své domácí zápasy odehrával v hale Mutual Street Arena s kapacitou 7 500 diváků. Hlavní klubová barva byla námořnická modř.\n\nKlub Toronto Arenas patří do čtveřice týmů NHL, které nastoupily už v prvním roce existence soutěže (tedy v sezoně 1917/1918). Kromě trojice Montreal Canadiens (jako jediný ze zakladatelů odehrál všechny sezony), Montreal Wanderers a Ottawa Senators měl původně hrát také celek Quebec Bulldogs, ale nakonec byl nahrazen právě Torontem Arenas. Už v sezoně 1917/1918 skončili v základní části o skóre na druhém místě. V semifinále pak porazili Montreal Canadiens, ve finále také Vancouver Millionaires a radovali se ze zisku Stanley Cupu. Sezony 1918/1919 se zúčastnili jen tři týmy (po požáru své haly odstoupil u předchozí sezonu tým Montreal Wanderers) a Toronto skončilo poslední. Následně klub za 2 000 dolarů odkoupili hráči a přejmenovali jej na Toronto St. Patricks.\n\n\n\n\nZdroj: \n\n\n\nZdroj: \n\n"}
{"id": "694185", "url": "https://cs.wikipedia.org/wiki?curid=694185", "title": "UNICEF Open 2011 – ženy", "text": "UNICEF Open 2011 – ženy\n\nTenisový turnaj WTA UNICEF Open 2011 se konal ve dnech 11. – 17. června v nizozemském ' s - Hertogenboschi na travnatých kurtech jako součást kategorie WTA International Tournaments. Odměny činily 220 000 USD.\n\n\nHráčky, které do hlavní soutěže obdržely divokou kartu:\n\nHráčky, které do hlavní soutěže postoupily z kvalifikace:\n\n\n"}
{"id": "694188", "url": "https://cs.wikipedia.org/wiki?curid=694188", "title": "Colo-Colo", "text": "Colo-Colo\n\nClub Social y Deportivo Colo-Colo je chilský fotbalový klub, hrající tamní nejvyšší soutěž Primera División. Byl založen 19. dubna 1925. Své domácí zápasy hraje na stadionu Estadio Monumental David Arellano v chilském hlavním městě Santiago de Chile.\n\nKlub založil v roce 1925 David Arellano s několika spoluhráči z klubu CD Magallanes, odkud odešli kvůli sporům s vedením, které nechtělo přejít mezi profesionály. Nový klub pojmenovali podle vůdce Mapučů, kterým byl Colocolo. Hned v prvním roce vyhráli regionální soutěž Liga Central de Football, což se jim podařilo i v letech 1928 až 1930. Mezi těmito úspěchy však došlo k tragédii, když 2. května 1927 v zápase proti Realu Valladolid v rámci evropského turné, byl zraněn kapitán a zakladatel David Arellano, který druhý den na následky úrazu zemřel.\nNa začátku třicátých let se přední chilské kluby dohodly na vytvoření profesionální ligy. Její první ročník se hrál v roce 1933 a vítězem se CD Magallanes. Colo-Colo vyhráli svůj první titul v roce 1937.\n\nColo-Colo se dvakrát probojoval do finále Poháru osvoboditelů. V roce 1973 nestačil na CA Independiente, když i třetí finálový zápas skončil zápas remízou a rozhodovalo prodloužení, ve kterém byl šťastnější argentinský celek. V roce 1991 se hráči Colo-Colo radovali ze zisku trofeje, když ve finále porazili paraguayský Club Olimpia 0:0 a 3:0.\n\nEstadio Monumental David Arellano s kapacitou 45 953 diváků je sídlem klubu od 30. září 1989, kdy byl slavnostně otevřen zápasem s uruguayským celkem CA Peñarol.\n\n\n\n\n"}
{"id": "694190", "url": "https://cs.wikipedia.org/wiki?curid=694190", "title": "Auber (stanice RER v Paříži)", "text": "Auber (stanice RER v Paříži)\n\nAuber je podzemní nádraží příměstské železnice RER v Paříži, které se nachází v 9. obvodu pod ulicí \"Rue Auber\". Slouží pro linku RER A. Systémem podzemních tunelů je propojeno se stanicemi \"Havre – Caumartin\" a \"Opéra\", kde je možné přestoupit na linky pařížského metra, dále nepřímo se stanicí \"Haussmann – Saint-Lazare\" linky RER E a s nádražím Saint-Lazare, odkud vyjíždějí linky Transilien. V roce 2005 činil počet denních pasažárů 15 000-50 000 a vlaků 500-1000.\n\nVýstavba nádraží, jehož architektem je André Wogenscky, byla zahájen v roce 1968 a k otevření došlo 23. listopadu 1971. Název stanice získala podle ulice \"Rue Auber\", pod kterou se nachází. Daniel Auber (1782-1871) byl francouzský hudební skladatel.\n\nV roce 2009 v období od 10. listopadu do 8. prosince probíhalo ve stanici společností Airparif měření kvality vzduchu. Cílem studie je lépe zjistit kvalitu ovzduší v prostorech železničních stanic provozovaných RATP a vliv dopravy na kvalitu ovzduší. První kampaň tohoto typu proběhla v roce 2008 na stanici metra \"Faidherbe – Chaligny\".\n\nKdyž byla v roce 1999 otevřena stanice \"Haussmann – Saint-Lazare\" na lince RER E, vznikl nejrozsáhlejší dopravní přestupní uzel v Paříži. Podzemní labyrint chodeb propojuje vzájemně několik stanic metra a RER. Stanice \"Auber\" je přímo spojená se stanicemi \"Opéra\" (linky 3, 7 a 8) a \"Havre – Caumartin\" (linky 3 a 9), přes ni je dále možné projít na stanici \"Haussmann – Saint-Lazare\" (RER E) a \"Saint-Lazare\" (linky 3, 12, 13 a 14) včetně nádraží Saint-Lazare (linky Transilien) a odtud ještě na stanici \"Saint-Augustin\" (linka 9).\n\n\n"}
{"id": "694193", "url": "https://cs.wikipedia.org/wiki?curid=694193", "title": "Projektivní grupa", "text": "Projektivní grupa\n\nProjektivní grupa je v matematice grupa, která je přirozenou grupou symetrie projektivního prostoru.\n\nPro vektorový prostor \"V\" nad tělesem \"F\" je projektivní grupa definována\nkde formula_2 je centrum formula_3. Protože centrum grupy je vždy normální podgrupa, je příslušná faktorová grupa dobře definována.\n\nPodobně speciální projektivní grupa je definována\nkde formula_5 je speciální lineární grupa a formula_6 její centrum.\n\nV případě, že vektorový prostor dimenze formula_7 je nad tělesem, v kterém každý prvek má formula_7-tou odmocninu, obě grupy se rovnají.\n\nProjektivní grupa má přirozenou akci na projektivním prostoru formula_9.\n\nKomplexní projektivní přímku můžeme přirozeně ztotožnit s Riemannovou sférou transformací formula_10 a formula_11.\nProjektivní grupa formula_12 pozůstává ze všech lineárních lomených funkcí\nkde formula_14.\n"}
{"id": "694194", "url": "https://cs.wikipedia.org/wiki?curid=694194", "title": "Gonzalo Jimenéz de Quesada", "text": "Gonzalo Jimenéz de Quesada\n\nGonzalo Jiménez de Quesada (1495, Córdoba nebo Granada, Španělsko – 16. února 1579, Mariquita, Kolumbie) byl španělský conquistador, cestovatel, právník a zakladatel dnešního kolumbijského hlavního města Bogoty. \n\nByl synem židovské rodiny, která konvertovala ke křesťanství. Mezi conquistadory byl výjimkou, protože pro své právnické vzdělání uměl číst a psát. V roce 1535 poprvé připlul do Santa Marty v Kolumbii, kde se ujal funkce právního starosty ( \"Justicia Mayor\"). Hned následující rok dostal za úkol prozkoumat řeku Magdaléna a najít území zlata Eldorado. Dne 6. dubna 1536 se po toku řeky s 800 muži vydal na jih až se dostal na starou indiánskou solnou cestu po níž se dostal na náhorní plošinu u Bogoty. Během této cesty na následky nemocí a změny klimatu zemřelo přes 500 mužů, přesto se mu podařilo dobýt a podrobit státy Čibčů a získat informace o zpracování zlata a zlatnickém umění domorodých obyvatel. Dne 6. srpna 1538 založil na území Nové Granady město Santa Fé de Bogota. Na tomto území získal svou dobyvatelskou činností velké množství smaragdů a zlata pro Španělskou Korunu. Ve stejném roce na toto území přišel španělský conquistador Sebastián de Belalcázar a Němec Nikolaus Federmann. Oba se museli vzdát nároků na kořist, protože přišli až jako druzí. Gonzalo Jiménez de Quesada je však přesvědčil, aby se všichni společně vrátili do Španělska.\n\nAtmosféra v rodném Španělsku nebyla pro conquistadory příznivá a tak po získání titulu maršála Nové Granady se vrací do Jižní Ameriky, kde se snažil najít bájné Eldorado. V roce 1561 podnikl dobyvatelskou cestu do oblasti povodí řeky Orinoco. Pro neúspěch v hledání Eldoráda se vydává v letech 1569 až 1572 se 400 Španěly, 1500 domorodci, 1100 koni a 8 kněžími znovu na velkou výpravu při které pronikl až k soutoku řek Guaviare a Orinoco. Další postup vyžadoval stavbu lodí na které nezbývalo dostatek financí a tak se musel vrátit se zbytkem mužů do Bogoty, kam dorazilo z celé výpravy pouze 64 Španělů, 4 Indiáni, 18 koní a 2 kněží. Celá výprava byla velmi drahý projekt, stála mnoho životů a Gonzalo Jiménez de Quesada zbankrotoval a upadl do chudoby. Ve stáří onemocněl leprou a zemřel v obci Suesca nedaleko města Mariquita. Je pohřben v bogotské katedrále.\n\n\n"}
{"id": "694195", "url": "https://cs.wikipedia.org/wiki?curid=694195", "title": "Crash Test Dummies", "text": "Crash Test Dummies\n\nCrash Test Dummies (\"česky doslovně:\" figuríny nárazového testu) je kanadská hudební skupina z Winnipegu, hrající na pomezí folkrocku a alternativního rocku, jejímž největším hitem se stal singl z roku 1993 „Mmm Mmm Mmm Mmm“.\n\nSkupina je spojena s kytaristou a zpěvákem Bradem Robertsem a jeho charakteristickým basbarytonem. V době největšího rozmachu kapelu vedle Robertse tvořili jeho bratr baskytarista Dan Roberts, klávesistka a zpěvačka Ellen Reidová, harmonikář a mandolinista Benjamin Darvill a bubeník a perkusonista Mitch Dorge.\n\nK roku 2011 se na albech pravidelně objevovali pouze Brad Roberts a Ellen Reidová, ostatní členové založili vlastní hudební projekty. Skupina se až na Bena Darvilla znovuspojila v rámci říjnového koncertu 2010.\n\n\nGrammy Awards jsou americké hudební ceny každoročně udělované národní akademií nahrávacího umění a věd \"(National Academy of Recording Arts and Sciences)\". Crash Test Dummies v rámci nich obdržely tři nominace.\n\nJuno Awards jsou kanadské hudební ceny udělované každoročně kanadskou akademií nahrávacího umění a věd (Canadian Academy of Recording Arts and Sciences). V roce 1992 Crash Test Dummies obdržely cenu pro skupinu roku, celkově pak deset dalších nominací.\n\n\n"}
{"id": "694196", "url": "https://cs.wikipedia.org/wiki?curid=694196", "title": "Flagstaff", "text": "Flagstaff\n\nFlagstaff je město v Arizoně, sídlo okresu Cocoino County, má 59 746 obyvatel. Město leží v oblasti San Francisco Peaks. Vrch Humphreys Peak s výškou 3850 m je nejvyšším bodem v Arizoně, leží 16 km severně od města.\n\nVe městě se nachází jedna z nejstarších astronomických observatoří ve Spojených státech, Lowell Observatory.\n"}
{"id": "694198", "url": "https://cs.wikipedia.org/wiki?curid=694198", "title": "Charles-de-Gaulle - Étoile (stanice RER v Paříži)", "text": "Charles-de-Gaulle - Étoile (stanice RER v Paříži)\n\nCharles-de-Gaulle – Étoile je podzemní nádraží příměstské železnice RER v Paříži, které se nachází na hranicích 8., 16. a 17. obvodu pod náměstím \"Place Charles-de-Gaulle\". Slouží pro linku RER A. Podzemním tunelem je propojeno se stejnojmennou stanicí, kde je možné přestoupit na linky 1, 2 a 6 pařížského metra. V roce 2005 činil počet denních pasažárů zhruba 50 000.\n\nVýstavba podzemní stanice začala v lednu 1964 a základní část byla dokončena v listopadu 1965. Autorem je architekt Pierre Dufau. Linka RER A byla uvedena do provozu mezi stanicemi Nation a Boissy-Saint-Léger v roce 1969 a 19. ledna 1970 bylo otevřeno nádraží pod názvem \"Étoile\" na úseku do stanice La Défense. Ještě téhož roku získala stanice svůj dnešní název \"Charles-de-Gaulle - Étoile\".\n\nArchitektura a styl tohoto nádraží odpovídá ostatním pařížským stanicím na této trati. Rozměry nádraží jsou 225 m délky a 21 m šířky.\n\n"}
{"id": "694199", "url": "https://cs.wikipedia.org/wiki?curid=694199", "title": "David Arellano", "text": "David Arellano\n\nDavid Alfonso Arellano Moraga (29. července 1902, Santiago de Chile – 3. května 1927, Valladolid) byl chilský fotbalista, zakladatel klubu Colo-Colo, jehož stadion nese od roku 1989 jméno Estadio Monumental David Arellano.\n\nV seniorském týmu CD Magallanes debutoval v roce 1919, když mu bylo sedmnáct let. O šest let později z klubu, spolu s několika dalšími spoluhráči, odešel a založil klub Colo-Colo. S ním vyhrál hned v prvním roce regionální soutěž Liga Central de Football.\n\nZa chilskou reprezentaci odehrál šest zápasů, ve kterých vstřelil 7 gólů. V letech 1924 a 1926 se zúčastnil mistrovství Jižní Ameriky.\n\nV roce 1927 odletěl s klubem na turné po Evropě, kde odehrál několik přátelských zápasů s různými kluby. Jedním z nich byl 2. května i španělský celek Real Valladolid. V tomto zápase se střetl s protihráčem, což zapříčinilo zánět pobřišnice, na jehož následky druhý den, ve věku nedožitých pětadvaceti let, zemřel.\n\n"}
{"id": "694201", "url": "https://cs.wikipedia.org/wiki?curid=694201", "title": "Nation (stanice RER v Paříži)", "text": "Nation (stanice RER v Paříži)\n\nNation je podzemní nádraží příměstské železnice RER v Paříži, které se nachází na hranicích 11. a 12. obvodu pod náměstím \"Place de la Nation\", po kterém nese svůj název. Slouží pro linku RER A. Podzemním tunelem je propojeno se stejnojmennou stanicí, kde je možné přestoupit na linky 1, 2, 6 a 9 pařížského metra. V roce 2005 činil počet denních pasažérů 15 000–50 000.\n\nNádraží bylo otevřeno 14. prosince 1969, když byl otevřen první úsek dnešní linky RER A ze stanice Nation do Boissy-Saint-Léger.\n\n"}
{"id": "694203", "url": "https://cs.wikipedia.org/wiki?curid=694203", "title": "Šarafát", "text": "Šarafát\n\nŠarafát též Šarfát (: , : ) je městská čtvrť v jižní části Jeruzaléma v Izraeli, ležící ve Východním Jeruzalémě, tedy v části města, která byla okupována Izraelem v roce 1967 a začleněna do hranic města.\n\nLeží v nadmořské výšce přes 700 metrů, cca 5 kilometrů jihozápadně od Starého Města. Na východě s ní sousedí arabská čtvrť Bajt Safáfá, ostatní okolní zástavba je židovská, na severu Katamon a Malcha a na jihu čtvrť Gilo. Leží nad jižním okrajem údolí vádí Nachal Refa'im, které teče k západu a rychle se zařezává do okolní krajiny. Po dně údolí je trasována železniční trať Tel Aviv – Jeruzalém. Podél ní vedla Zelená linie, která do roku 1967 rozdělovala Jeruzalém. Populace čtvrti je arabská.\n\nPo konci první arabsko-izraelské války byl Šarafat v rámci dohod o příměří z roku 1949 začleněn do území okupovaného Jordánskem. Od roku 1967 je součástí území pod kontrolou Izraele, začleněného do městských hranic Jeruzaléma. Zástavba má rozptýlený vesnický charakter.\n\nV roce 1922 zde žilo 106 lidí, v roce 1945 210. V roce 1961 čítala populace vesnice 128. Plocha této městské části dosahuje 8939 dunamů (8,939 kilometru čtverečního). V roce 2000 tu žilo 936 a v roce 2002 978 obyvatel.\n"}
{"id": "694207", "url": "https://cs.wikipedia.org/wiki?curid=694207", "title": "Mistrovství Českého svazu fotbalového 1922", "text": "Mistrovství Českého svazu fotbalového 1922\n\nTento článek pojednává o posledním ze čtyř neoficiálních celorepublikových ligových ročníků, ze kterých vzešel právoplatný Mistr Československa. Tyto ročníky totiž byly od ostatních ročníků v předligové éře výjimečné tím, že se na jejich koncích konalo celorepublikový turnaj systémem play off či finále. Tento ročník se odehrával v roce 1922. Na jaře roku se v jednotlivých okresech konala tzv. \"Župa\". Největší z nich byla Středočeská župa se 14 členy. Tu vyhrála AC Sparta Praha a kvalifikovala se tak přímo do finále. Ostatní vítězové museli projít play off. Ve finále se Spartě postavil vítěz Východočeské župy – SK Hradec Králové. Ve finále zvítězila AC Sparta Praha jasným výsledkem 7–0. Zajistila si tak už 3. mistrovský titul (po předchozích 1912 a 1919).\n\n\nPlay off mezi vítězi jednotlivých žup se hrálo včetně předkola, kde se utkaly dva týmy ze Slovenska. Naopak AC Sparta Praha se jako vítěz nejvýznamnější regionální soutěže kvalifikovala přímo do finále. Zde vyhrála v jasném poměru 7–0 nad SK Hradec Králové.\n\n"}
{"id": "694208", "url": "https://cs.wikipedia.org/wiki?curid=694208", "title": "Jubilejní kolonie", "text": "Jubilejní kolonie\n\nJubilejní kolonie v Ostravě-Hrabůvce byla postavena v letech 1921–1932 Vítkovickými železárnami podle projektu Arnošta Kornera. Jindřich Freiwald bývá také někdy zmiňován jako architekt Jubilejní Kolonie. Kolonie byla tvořena 605 dělnickými byty, situovaných do jednopatrových domů s dvory a vnitřními ulicemi s vlastní knihovnou. Komplex je ukázkou expresionistické architektury inspirované sociální výstavbou tzv. Rudé Vídně. Dnes jsou budovy postupně rekonstruovány a nabízí atraktivní rezidenční bydlení. Některé domy jsou zapsány jako kulturní památky. Své jméno dostala díky 100. výročí založení Vítkovických železáren arcivévodou Rudolfem Janem v roce 1928.\n\nKnihovna v Ostravě- Hrabůvce má od roku 1927 s dvěma přestávkami pobočku v Jubilejní Kolonii. Původně byla umístěna v 1. patře společenského domu na Velflíkově čp. 285 a v roce 2006 byla přestěhována do nově zrekonstruované budovy na Závodní ulici.\n\nMinisterstvo kultury ČR udělilo 23 domům statut kulturní památka. Jedná se o domy na ulicích Jubilejní, Letecká, Velflíkova a Mládeže.\n\n\n\n"}
{"id": "694209", "url": "https://cs.wikipedia.org/wiki?curid=694209", "title": "Giv'at ha-Matos", "text": "Giv'at ha-Matos\n\nGiv'at ha-Matos (: גבעת המטוס, doslova \"Letadlový vrch\") je židovská městská čtvrť v jižní části Jeruzaléma v Izraeli, ležící ve Východním Jeruzalému, tedy v části města, která byla okupována Izraelem v roce 1967 a začleněna do hranic města.\n\nLeží v nadmořské výšce cca 800 metrů, cca 5 kilometrů jihozápadně od Starého Města. Na východě s ní sousedí administrativně samostatná židovská vesnice Ramat Rachel, na severu a západě arabská čtvrť Bejt Safafa. Leží na mírné vyvýšenině, která se severozápadním směrem svažuje do údolí vádí Nachal Refa'im, které teče k jihozápadu a rychle se zařezává do okolní krajiny. Podél něj vedla Zelená linie, která do roku 1967 rozdělovala Jeruzalém. Jihovýchodně od čtvrti leží vrch Giv'at ha-Arba'a a za ním židovská čtvrť Har Choma.\n\nNa konci první arabsko-izraelské války po podepsání dohod o příměří z roku 1949 byla tato lokalita začleněna do zóny okupované Jordánskem. V roce 1967 byla okupována Izraelem a začleněna do hranic města Jeruzalém. Dnešní čtvrť zde vznikla roku 1991. Zástavbu v současnosti tvoří provizorní mobilní buňky osídlené etiopskými Židy. Počátkem 21. století se plánovalo zde provést masivní bytovou výstavbu. Plány sestávaly ze čtyř fází, s 2337, 549, 813 a 1100 bytovými jednotkami. Proti záměru vystoupila organizace Ir amim, která v letech 2008-2010 proti plánům podala stížnosti. Kritizovala zejména riziko, že nová výstavba omezí rozvoj sousední arabské čtvrti Bejt Safafa.\n\n"}
{"id": "694212", "url": "https://cs.wikipedia.org/wiki?curid=694212", "title": "Krematorium Strašnice", "text": "Krematorium Strašnice\n\nKrematorium Strašnice je konstruktivistická budova s čistými liniemi. Nachází se v sousedství areálu Vinohradského hřbitova na Vinohradské ulici č. 218 v Praze 10-Vinohradech. Je obklopeno vlastním urnovým pohřebištěm. Je od roku 1964 zapsáno jako kulturní památka.\n\n \nPrvní provizorní krematorium v Praze vzniklo úpravou obecní kaple na nedalekých Olšanských hřbitovech (dnešní Nová obřadní síň). První kremace na území města Prahy se odehrála 23. listopadu 1921, kdy byly spáleny ostatky zesnulého MUDr. Františka Adamce. V roce 1926 byla vypsána veřejná architektonická soutěž na nové kremační zařízení na pražských Vinohradech. Ze 40 návrhů zvítězil konstruktivistický návrh architekta Aloise Mezery a výstavba dle tohoto projektu, včetně řešení přilehlého urnového háje, byla zahájena v létě roku 1929. V lednu 1932 byla dokončená stavba slavnostně otevřena za přítomnosti primátora JUDr. Karla Baxy, přičemž vlastní provoz byl zahájen 4. dubna téhož roku. Téhož dne byl také ukončen provoz provizorního krematoria na Olšanech. a svou rozlohou zároveň je největším krematoriem v Evropě. První kremace proběhla v dubnu téhož roku. \n\nV období nacistické i komunistické totality byly v krematoriu spalovány tisíce obětí vykonstruovaných procesů, tajných poprav a policejních mučení. Tehdejší ředitel krematoria František Suchý společně se svým synem vedli tajný seznam spálených těl, informovali také o úmrtí osob příbuzné. Popel obětí měli za úkol sypat do kompostu, ale ve skutečnosti ostatky schovával a pečlivě evidoval jména všech zpopelněných osob, za což mu hrozil trest. V době protektorátu Čechy a Morava během druhé světové války bylo v tzv. \"třetí noční směně\" zpopelněno kolem 2200 osob. \n\nPo komunistickém puči v únoru 1948 se do krematoria začala opět přivážet těla popravených v politických procesech. Urny se ukládaly anonymně do společného pohřebiště, příbuzní nesměli být přítomni obřadu ani převzít urnu a často byli o zpopelnění informováni ex post. František Suchý pokračoval v evidenci zpopelňovaných osob, osobně měl v ruce urnu např. popravené Milady Horákové. Za tuto činnost byl komunistickým režimem odsouzen na 25 let odnětí svobody.\n\nStrašnické krematorium se kládá z velké obřadní síně a dodatečně přistavěné malé obřadní síně (zv. \"Baxova síň\", vpravo od velké obřadní síně). Kapacita je 80 sedících osob a 500 stojících hostů. Obřadní síň je vytápěna. \n\nSamotná hlavní budova je obklopena pohřebištěm s urnovými hroby a urnovým hájem, navazujícím na Vinohradský hřbitov, areál je ale od něj oddělen zdí (průchod je možný brankou u budovy krematoria) a oba celky mají různé správce.\n\nKrematorium je ve vlastnictví hlavního města Prahy a provozováno Pohřebním ústavem hl. m. Prahy.\nV předsálí hlavní obřadní síně je pamětní deska s tímto textem: \"Postaveno v letech 1929–1931 nákladem Pohřebního ústavu hlavního města Prahy, když byl prvním presidentem Československé republiky T. G. Masaryk a prvním primátorem hlav. města Prahy JUDr. Karel Baxa. V dozorčí radě Pohřebního ústavu hlav. města Prahy v čas ukončení stavby byli předseda Jan Černý, členové Karel Gabriel, Vladimír Káš, Václav Pašek, Kazimír Sierkies a ředitel Karel Hoffmann. Projekt vypracoval architekt Alois Mezera, stavbu vedl stavitel Tomáš Amena.\"\n\nAntonín Zápotocký-prezident ČSSR\n\nLída Baarová-herečka\n\nMiloslav Kabeláč-hudební skladatel\n\nVáclav Postránecký-herec\n\nJindřich Štyrský-malíř\n\n\n"}
{"id": "694214", "url": "https://cs.wikipedia.org/wiki?curid=694214", "title": "Broderick (Saskatchewan)", "text": "Broderick (Saskatchewan)\n\nBroderick je vesnice v kanadské provincii Saskatchewan. Nachází se nedaleko městečka Outlook na západě.\n\nPodle sčítání obyvatel z roku 2006 žilo v Brodericku 77 lidí v 37 příbytcích. Od roku 2001 došlo k úbytku 7,2%. Střední věk obyvatelstva činil 39,5 roku (38,5 u mužů a 41,2 u žen).\n\n\n"}
{"id": "694215", "url": "https://cs.wikipedia.org/wiki?curid=694215", "title": "Haussmann – Saint-Lazare (stanice RER v Paříži)", "text": "Haussmann – Saint-Lazare (stanice RER v Paříži)\n\nHaussmann – Saint-Lazare je podzemní nádraží příměstské železnice RER v Paříži, které se nachází v 9. obvodu. Je konečnou linky RER E na její západní straně, nicméně se uvažuje o prodloužení linky do roku 2017. Systémem podzemních tunelů je propojeno se stanicemi \"Saint-Lazare\" a \"Havre – Caumartin\", kde je možné přestoupit na linky pařížského metra, dále nepřímo se stanicí \"Auber\" linky RER A a s nádražím Saint-Lazare, odkud vyjíždějí linky Transilien. V roce 2005 činil počet denních pasažárů do 50 000 a vlaků 250-500.\n\nNádraží bylo otevřeno 14. července 1999. Je pojmenováno po nedalekém boulevardu Haussmann a nádraží Saint-Lazare. V původním projektu se uvažovalo o názvu stanice \"Saint-Lazare – Condorcet\".\n\nOtevřením stanice v roce 1999 vznikl nejrozsáhlejší dopravní přestupní uzel v Paříži. Podzemní labyrint chodeb propojuje vzájemně několik stanic metra a RER. Stanice \"Haussmann – Saint-Lazare\" je přímo spojená se stanicí \"Saint-Lazare\" (linky 3, 12, 13 a 14) a přes ní ještě nepřímo se stanicí \"Saint-Augustin\" (linka 9). Další spojení vede do stanice \"Havre – Caumartin\" (linky 3 a 9), odkud je moždé dojít do stanice \"Auber\" (RER A) a \"Opéra\" (linky 3, 7 a 8). Dále je zde přímé napojení na nádraží Saint-Lazare (linky Transilien).\n\nNádražní hala je dlouhá 255 m, široká 58 m a její výška je zhruba 15 m.\n\n"}
{"id": "694217", "url": "https://cs.wikipedia.org/wiki?curid=694217", "title": "Bitva u Poříčí nad Sázavou", "text": "Bitva u Poříčí nad Sázavou\n\nBitva u Poříčí nad Sázavou se odehrála v noci z 19. na 20. května 1420 poblíž dnešní obce Poříčí nad Sázavou, na blíže neurčitém místě za řekou, tedy v okolí dnešního Městečka. Vojsko husitů, přemisťující se z Hradiště na hoře Tábor na pomoc ohrožené Praze, zde úspěšně prorazilo obklíčení, do kterého jej dostaly jednotky českých katolických pánů a oddíly křižáckého vojska krále Zikmunda Lucemburského. Vítězství husitům umožnilo bez překážek dorazit k vytyčenému cíli a nezanedbatelnou měrou přispět k obraně české metropole.\n\n1. března 1420 papež Martin V. vyhověl žádosti římskoněmeckého a uherského krále Zikmunda Lucemburského a bulou \"Omnium plasmatoris domini\" vydanou ve Florencii, deklaroval křížovou výpravu proti \"všem viklefistům a husitům\". Dne 17. března byla kruciáta slavnostně vyhlášena ve Vratislavi, kde se právě konal říšský sjezd. Král Zikmund využil přítomnosti říšských knížat, s nimiž sjednal podmínky výpravy, a již koncem dubna jeho armáda, jež se formovala ve slezské Svídnici, překročila hranice Českého království. 3. května před křižáky kapituloval Hradec Králové a vojsko se přesunulo ke Kutné Hoře, kde probíhaly přípravy k tažení na Prahu. Česká metropole se právě nacházela ve svízelné situaci. Husitům se stále nedařilo dobýt Vyšehrad, navíc 7. května pan Čeněk z Vartemberka, nejvyšší purkrabí Pražského hradu, vydal sídlo českých panovníků do rukou zmocněnců krále Zikmunda. Kromě toho před polovinou května dorazilo na obě pražské radnice na 364 listů, kterými čeští páni, rytíři a městské obce vyhlašovaly metropolitům nepřátelství. Na základě těchto skutečností vyslali Pražané do Kutné Hory poselstvo, které mělo s králem vést jednání o kompromisu, avšak jím vznesené podmínky urovnání situace byly nepřijatelné. Za bouřlivého zasedání velkých obcí bylo tedy rozhodnuto požádat o pomoc husitské obce z celých Čech a bránit se křižákům se zbraní v ruce. Do Hradiště na hoře Tábor dorazila výzva 17. května a již dne následujícího vyrazil pomocný odřad pod velením Mikuláše z Husi k Praze. Soudobí kronikáři zanechali dva velmi rozdílné údaje o jeho početním stavu. Autor tzv. \"Kroniky starého pražského kolegiáta\" informuje o 9000 osobách včetně žen a dětí, naproti tomu \"Staré letopisy české\" (rukopis Sa) hovoří o 3000. Husité se ubírali cestou směrem k Benešovu, jenž byl poddaný pánům z Konopiště a ze Šternberka, kde se proti nim postavilo na 400 jezdců doprovázených pěchotou pod velením dolnolužického fojta Hanuše z Polenska. Toto vojsko jim bylo připraveno zabránit ve vstupu do města, avšak blížící se kolona ho obešla jinou stranou, husité vnikli mezi domy a zapálili místní kostel a faru. Jejich hlavním záměrem bylo dobýt klášter minoritů, nicméně oheň, který se mezitím rozšířil po městě, jim v akci zabránil. Po odchodu z Benešova husité pokračovali ke vsi Poříčí, přebrodili Sázavu a utábořili se na jejím pravém břehu, pravděpodobně v ohybu říčního koryta. Zanedlouho však zpozorovali, že proti nim táhne nepřítel. Rychle proto vyrazili na další pochod, aby nalezli vhodnější místo k zformování vozové hradby, neboť krajina na pravém břehu Sázavy je značně rovinatá. Při postupu, jenž pravděpodobně směřoval k výšinám, které lemují pražskou cestu u Městečka a Nespek, se však začali záhy ocitat v obklíčení, neboť nepřítel proti nim postupoval koncentricky od severu, západu a východu.\n\nKrálovské vojsko se skládalo z několika částí. První z nich velel Petr Konopišťský ze Šternberka, k němuž se připojil podkomoří Václav z Dubé a z Leštna s žoldnéři z obou pražských hradů (údajně 1600 jezdců). Další oddíl tvořili křižáci Zikmunda Lucemburského pod velením svídnického hejtmana Janka z Chotěnic, Pippa z Ozory a kutnohorského rychtáře Václava Doninského (údajně 10 000 mužů). V podvečer 19. května se těmto jednotkám podařilo husity obklíčit ze všech stran a v prvních hodinách po soumraku proti nim podnikli patrně špatně koordinovaný útok. Jeden z nejautentičtějších zápisů o celé akci pochází z pera literáta, mistra artistické fakulty pražské university a přímého účastníka husitských válek, Vavřince z Březové: Ačkoli z této věty nelze usoudit na jakém místě přesně se srážka odehrála, je zřejmé, že husitům se na poslední chvíli podařilo vozy zformovat do hradby a účinně se bránit. Odhodlání obránců po tvrdém boji zlomilo první protivníkův nápor a celé královské vojsko se obrátilo na útěk. Ke zmatku v jeho řadách patrně přispěla i špatná viditelnost, hluk ze střelných zbraní a první ustupující, kteří vyvolávali v zadních řadách paniku. Přestože koloně táboritů s největší pravděpodobností velel Mikuláš z Husi, lze se domnívat, že vojenské operace se odehrávaly podle scénáře, který navrhl a realisoval Jan Žižka.\n\nPo vybojovaném vítězství táborité bez odpočinku vyrazili k Praze, kde je místní obyvatelé přivítali v odpoledních hodinách dne 20. května. Stoupenci krále Zikmunda se již k další akci neodhodlali, a tak jejich pochod proběhl bez další ozbrojené konfrontace. Střetnutí samotné demonstrovalo vojenské kvality čelních táborských představitelů i dobrou organizaci celé obce. Jestliže Vavřinec z Březové dokládá, že křižáci ztratili 20 mužů, \"Kronika starého kolegiáta pražského\" uvádí zabitých 50.\n\n\n"}
{"id": "694222", "url": "https://cs.wikipedia.org/wiki?curid=694222", "title": "Mír z Cambrai", "text": "Mír z Cambrai\n\nMír z Cambrai, zvaný také dámský mír ( ), byla smlouva uzavřená mezi Španělskem a Francií dne 5. srpna 1529 v městě Cambrai (dnes na severu Francie, až do roku 1677 však ležícím na území Svaté říše římské), kterou byla ukončena francouzská vůdčí účast v Cognacké lize a tím i druhá francouzsko-španělsko-říšská válka. Smlouvu uzavřely Luisa Savojská jménem svého syna, francouzského krále Františka I. a Markéta Habsburská jménem svého synovce, španělského krále a římského císaře Karla V. Od angažovanosti obou dam je odvozen druhý název dohody. \n\nTato smlouva byla pokusem u ukončení vleklého konfliktu mezi oběma monarchy, v němž kromě mocenských kalkulací – např. francouzský strach z „habsburských kleští“, tj. obklíčení Francie Říší a Španělskem pod vládou jednoho rodu – velkou roli hrály čistě prestižní důvody a jejich vzájemná osobní animozita. Podle podmínek mírové smlouvy se Karel V. vzdal svých nároků (po své babičce z otcovy strany, Marii Burgundské) na Burgundské vévodství a další území, František I. se naopak vzdal své lenní svrchovanosti nad územími Flander a Artois, jakož i svých ambicí v Itálii. Jednou z klauzulí této smlouvy bylo, že král František, v té době již vdovec (jeho první žena Klaudie Francouzská zemřela roku 1524), se ožení s arcivévodkyní Eleonorou, portugalskou královnou vdovou, císařovou sestrou. Dohodnuto bylo rovněž propuštění dětí francouzského krále, princů Karla a Jindřicha (pozdějšího Jindřicha II.), kteří byli v Madridu jako rukojmí dodržení předcházejícího madridského míru (1526), a to výměnou za dva miliony escudů. Podle smlouvy měl František též převzít Karlovy dluhy u anglického dvora, kde mj. už více než čtvrtstoletí stále nebylo ze strany španělské koruny vyplaceno věno Karlovy tety Kateřiny Aragonské.\n\nAčkoliv větší část podmínek míru byla splněna (např. Františkova svatba s Eleonorou či návrat francouzských princů k otci), trvalé příměří se nepodařilo nastolit. Když o šest let později vymřel v severoitalském Milánsku tamní vládnoucí rod Sforzů, francouzský král opět ucítil příležitost, vpadl do severní Itálie a zahájil tím již třetí italskou válku (1536–38) s císařem.\n"}
{"id": "694223", "url": "https://cs.wikipedia.org/wiki?curid=694223", "title": "Vasilij Vladimirovič Petrov", "text": "Vasilij Vladimirovič Petrov\n\nVasilij Vladimirovič Petrov (; 19. července 1761 Obojaň — 15. srpna 1834 Petrohrad) byl ruský fyzik, chemik a člen Akademie věd v Petrohradě.\n\nNarodil se 19. července 1761 v obci Obojan (asi 60 km jižně od Kursku) v rodině popa. Své studium na Charkovském kolegiu ukončil roku 1785, dál pokračoval na pedagogickém gymnáziu v Petrohradě. V letech 1788 až 1791 učil na báňské škole v Barnaulu (Altaj) fyziku, matematiku, latinu a ruštinu. Následujících šest let vyučoval na Izmajlovské kadetce a na Hlavní lékařské škole. V roce 1795 byl jmenován mimořádným profesorem a o pět let později profesorem na Lékařsko-chirurgické akademii. Tam založil katedru fyziky, kde se začal věnovat studiu a základnímu výzkumu v oborech fyzikální chemie, elektrostatiky a galvanických článků.\n\nFinanční těžkosti v posledních pětadvaceti letech jeho života vedly k poklesu jeho vědecko-výzkumné aktivity. To se nakonec podepsalo i na jeho zdraví. Zemřel 15. srpna 1834 v Petrohradě.\n\nZaměřil se na potvrzení a využití Lavoisierovy teorie hoření. Zabýval se experimenty spalování organických i anorganických látek ve vakuu a plynech nepodporujících hoření, např. oxidu uhličitém, oxidu siřičitém, chlorovodíku. Prokázal, že látky mohou hořet bez vzduchu, ale za přítomnosti kyslíku.\n\nDalší oblastí jeho zájmu byly experimenty s galvanickými články, baterií s 2100 měděnými a zinkovými prvky. Zkoumal možnosti izolace elektrických vodičů a elektrolýzu oxidů kovů mědi, zinku, olova, cínu, rtuti v roztoku vody, alkoholu, rostlinném oleji. Na základě těchto experimentů se mu podařilo popsat v roce 1803 hoření stabilního elektrického oblouku mezi dvěma měděnými elektrodami a naznačit možnosti elektrického oblouku jako umělého osvětlení.\n\nV roce 1802 se stal korespondenčním, o sedm let později mimořádným a v roce 1815 řádným členem Akademie věd v Petrohradě. Byl zvolen čestným členem Erlangenské fyzikální a lékařské společnosti (1810) a univerzity ve Vilniusu (1829).\n\n\n\n"}
{"id": "694228", "url": "https://cs.wikipedia.org/wiki?curid=694228", "title": "Bob Weir", "text": "Bob Weir\n\nBob Weir, rodným jménem Robert Hall Weir, (* 16. října 1947, San Francisco, Kalifornie, USA) je americký hudebník, skladatel, zpěvák a kytarista, jeden ze zakládajících členů skupiny Grateful Dead.\n\nNarodil se v San Franciscu a vyrůstal u adoptivních rodičů, od kterých získal příjmení Weir. Na kytaru začal hrát ve věku třinácti let, předtím zkoušel hrát také na klavír a trubku. Byl vyloučen z téměř každé školy, na kterou docházel. To bylo způsobeno jeho nediagnostikovanou dyslexií. Na jedné ze škol se seznámil s Johnem Perrym Barlowem, jenž později napsal několik textů pro kapelu Grateful Dead. Skupina Grateful Dead vznikla v roce 1965 (před přijetím tohoto názvu vystřídala několik dalších, například ). Své první sólové album, které dostalo název \"Ace\", vydal Weir v roce 1972. Doprovázeli jej na něm i další členové kapely Grateful Dead. Druhou a poslední sólovou desku \"Heaven Help the Fool\" vydal v roce 1978. V roce 1995 založil skupinu RatDog. Nedlouho poté zemřel frontman kapely Grateful Dead Jerry Garcia a kapela se rozpadla. Weir tak pokračoval s RatDog. V letech 1998 až 2002 hrál s kapelou The Other Ones, následně byl členem projektů The Dead a Furthur. V roce 1999 se oženil s Nataschou Münter, s níž měl dvě dcery. Roku 2015 o něm byl natočen dokumentární film s názvem \"\".\n\n\n"}
{"id": "694231", "url": "https://cs.wikipedia.org/wiki?curid=694231", "title": "Ron McKernan", "text": "Ron McKernan\n\nRonald C. \"Pigpen\" McKernan (8. září 1945, San Bruno, Kalifornie, USA – 8. březen 1973, Corte Madera, Kalifornie, USA) byl americký hudební skladatel, kytarista, zpěvák, perkusionista, klávesista a hráč na foukací harmoniku, nejvíce známý jako zakládající člen rockové skupiny Grateful Dead.\n\n"}
{"id": "694232", "url": "https://cs.wikipedia.org/wiki?curid=694232", "title": "Lace and Whiskey", "text": "Lace and Whiskey\n\nLace and Whiskey je desáté studiové album (třetí sólové) amerického hard rockového zpěváka Alice Coopera. Album bylo vydané v roce 1977 a prodokuval jej Bob Ezrin.\n\nVšechny skladby napsali Alice Cooper, Dick Wagner a Bob Ezrin, pokud není uvedeno jinak.\n"}
{"id": "694237", "url": "https://cs.wikipedia.org/wiki?curid=694237", "title": "Dobřejov", "text": "Dobřejov\n\nDobřejov je vesnice, kterou tvoří dvě části patřící dnes k obci Střezimíř a katastrálnímu území Bonkovice: Horní Dobřejov a Dolní Dobřejov. Nejstarší známá zmínka o Dobřejově je z roku 1378, na počátku 16. století byl součástí panství Borotín a roku 1517 již byl rozlišován Dolní a Horní. Na počátku 17. století patřily obě vsi ke tvrzi v Uhřicích. V současné době má dohromady 19 domů a kolem 12 obyvatel.\n"}
{"id": "694238", "url": "https://cs.wikipedia.org/wiki?curid=694238", "title": "Mark Viduka", "text": "Mark Viduka\n\nMark Anthony Viduka (* 9. října 1975, Melbourne) je bývalý australský fotbalový útočník a reprezentant s chorvatskými kořeny. Jako kapitán vedl národní mužstvo Austrálie na Mistrovství světa 2006 v Německu. V roce 2000 získal ve Skotsku ocenění pro nejlepšího hráče dle hráčské asociace SPFA (Scottish Professional Footballers' Association).\n\nViduka začínal v australském klubu Melbourne Knights FC, poté se v 19 letech přesunul do Dinama Záhřeb. Zde zůstal tři a půl roku a za tu dobu získal s Dinamem tři doubly (vítězství v lize i v národním poháru). Zahrál si s ním i Pohár UEFA a Ligu mistrů. V prosinci roku 1998 ho za 3,5 miliónů liber vykoupil skotský Celtic. Zde se stal další sezónu nejlepším střelcem s 25 góly na kontě a v byl zvolen hráčem roku podle hráčské asociace. Poté co s Celtikem získal titul v roce 2000, se za 6 miliónů liber stěhoval do Leedsu. Zde si v každé ze 4 sezón, které zde strávil, připsal nejméně 11 ligových branek. Poté následovalo tříleté působení v Middlesbrough a již méně úspěšné v Newcastlu. Kariéru ukončil v létě roku 2009.\n\nV A-mužstvu Austrálie přezdívaném Socceroos debutoval v roce 1994.\nAustralský národní tým vedl jako kapitán při historicky první účasti na Mistrovství světa ve fotbale 2006 v Německu, kde Austrálie vypadla v osmifinále.\n\n"}
{"id": "694239", "url": "https://cs.wikipedia.org/wiki?curid=694239", "title": "Letecké katastrofy", "text": "Letecké katastrofy\n\nLetecké katastrofy (v anglickém originále Mayday nebo Air Crash Investigations) jsou kanadskou dokumentární rekonstrukcí leteckých nehod. Letecké nehody jsou zde rekonstruovány na základě úředních dokumentů, výpovědí účastníků, záznamů z černých skříněk a názoru odborníků. Seriál běží v České republice na stanici ČT2.\n\n"}
{"id": "694241", "url": "https://cs.wikipedia.org/wiki?curid=694241", "title": "Fotbalista roku (Skotsko)", "text": "Fotbalista roku (Skotsko)\n\nFotbalista roku je ve Skotsku volen dvěma odlišnými organizacemi.\n\n"}
{"id": "694244", "url": "https://cs.wikipedia.org/wiki?curid=694244", "title": "Kostel svatého Klimenta (Nové Město)", "text": "Kostel svatého Klimenta (Nové Město)\n\nKostel svatého Klimenta na Novém Městě je gotický kostel, který se nachází v Klimentské ulici v Praze 1–Novém Městě, lokalitě zvané Poříčí. Své zasvěcení získal díky uloženým ostatkům papeže sv. Klimenta, které byly do českých zemí přineseny Konstantinem a Metodějem.\n\nNa místě dnešního gotického kostela stávaly již dva románské kostely. Ten starší zanikl na přelomu 11. a 12. století, koncem 12. století byl nahrazen novým románským kostelem, který byl několikrát přestavován a sloužil přilehlému okolí až do přelomu 14. a 15. století. Tehdy kdy byla tato budova opět nahrazena novostavbou, která zde stojí po různých úpravách dodnes. Výraznější přestavby proběhly i na přelomu 19. a 20. století. Od roku 1850 slouží kostel reformované církvi, dnes je kostel sídlem farního sboru Českobratrské církve evangelické, která ho také propůjčuje ke konání bohoslužeb anglikánské farnosti Starokatolické církve. Je chráněn jako kulturní památka České republiky.\n\nNejstarší, předrománský kostel vznikl v místě brodu přes Vltavu již koncem 10. století. Na stavbu odkazuje zakládací listina vydaná Břevnovským klášterem roku 993. To dělá z kostela sv. Klimenta druhý nejstarší kostel na pravém břehu Vltavy (nejstarší je Vyšehrad). Ve sklepení dnešního kostela byly nalezeny základy původně půlválcové apsidy, nadzemní zdivo bylo pravděpodobně opukové. O charakteru tohoto kostela je známo velmi málo, byl zničen již na přelomu 11. a 12. století.\n\nNa stejném místě již koncem 12. století vznikl kostel nový, tentokrát ve slohu románském. Půdorys hlavní lodi byl obdélný, základy apsidy dochovány nebyly. Bazilika sloužila od té doby jako farní kostel, od roku 1225 krátce sloužil řádu dominikánů jako kostel klášterní, kterým byl věnován králem Přemyslem I. Ti se v roce 1232 se přesunuli ke kostelu sv. Klementa u Karlova mostu. Kostel byl také zmiňován v Dalimilově kronice.\n\nV průběhu času, kdy kostel spravovali dominikáni, došlo k řadě přestaveb – nejvýraznější bylo rozšíření presbytáře na úroveň hlavní lodi, čímž vznikl jednotný prostor, typický pro rané provizorní kostely žebravých řádů.\n\nPoté, co kostel opustili dominikáni, sloužil jako farní. Kostel užívali místní obyvatelé, kteří provedli hned několik přístaveb, jmenovitě výstavbu sakristie či novou jižní boční loď, která byla opatřena jednoduchou křížovou klenbou. Kostel byl v té době obehnán hřbitovem, působila zde farní škola a pivovar.\n\nS rozvojem okolního území byl tento kostel označen za nedostačující a došlo k jeho stržení. Došlo k tomu na přelomu 14. a 15. století. Na místě původního kostela byla zahájena výstavba nové, nynější gotické baziliky.\n\nStavba gotické baziliky byla zahájena počátkem 15. století. Hlavní loď neměla původně klenutý strop. Přes mnoho úprav, kterými stavba prošla, odpovídá hmotový půdorys tomu dnešnímu. Až do propuknutí husitských bouří sloužil kostel jako farní. Kázal zde velký odpůrce Husův, farář Jan Protiva z Nové Vsi. I z tohoto důvodu byl kostel během husitských válek vypleněn.\nPo zklidnění situace následně přešel kostel do rukou utrakvistů, došlo také k rekonstrukci a první přestavbě v tomto období, při níž byl vnitřní prostor hlavní lodi prodloužen – byla posunuta západní zeď hlavní lodi. Utrakvisté také v kostele nechali udělat nástěnné malby, které zobrazovaly pravděpodobně celou křížovou cestu. Fragmenty této výmalby byly odhaleny až při jedné z posledních rekonstrukcí v 70. letech 20. století.\n\nBěhem další přestavby, která probíhala od roku 1550, dostala věž kostela nový zvon, byl osazen nový portál do sakristie, nad vchodem do hlavní lodi při západním průčelí vznikla předsíň. Největší proměnou charakteru kostela bylo zaklenutí hlavní lodi impozantní ještě gotickou žebrovou klenbou, která byla zřízena roku 1578. (Do té doby byl zaklenut pouze presbytář.) Utrakvisté v kostele působili až do roku 1621, poté byl kostel spravován faráři z nedalekého kostela sv. Petra. Bez výraznějších změn byl kostel užíván místními obyvateli až do roku 1784, kdy došlo na základě výnosu Josefa II k jeho zrušení.\n\nV roce 1793 jej kupuje novoměstský mlynář Michalovic, který kostel přepatroval a zřídil zde sýpku.\n\nRodině Michaloviců bývalý kostel patřil až do roku 1850, kdy jej získala protestantská helvetská náboženská obec. Kostel byl zbaven sýpkových pater, byl vybaven trojkřídlým kůrem, malou kruchtou v presbytáři a byl celkově upraven. Z oken byly odstraněny poškozené gotické kružby. Do kostela přibyla nepůvodní neogotická kazatelna. Upraven byl také západní portál, kostel dostal nové varhany.\n\nKoncem 19. století došlo k výrazné regotizaci celé stavby (J. Blechou, Františkem Mikšem). Došlo k otlučení vnější omítky. Nově vyzděno bylo točité schodiště do věže, která byla zvýšena o jedno podlaží. Významným zásahem do celé stavby bylo odbourání pozdně gotických přípor.\n\nVybourány byly kruchty, nahradily je hned dvě nové, neogotické. Jedna byla umístěna v západní části, druhá v presbytáři. Došlo ke stržení krovů, stavba dostala novou krytinu – klasické prejzy nahradila břidlice.\n\nRoku 1893 byla hlavní loď znatelně zvýšena, do té doby byla stejně vysoká jako presbytář. Zevně bylo zdivo vyztuženo devíti novými neogotickými opěráky z estetických, nikoli funkčních důvodů. Při konstrukci nového opěrného systému došlo k zazdění původního jižního portálu, nový portál je přesunut více k západnímu nároží budovy. Poloha hlavního, západního portálu je nezměněna, nicméně dostává novou neogotickou předsíň z roku 1877, kdy byla stržena ta původní z roku 1578.\n\nBěhem rekonstrukce se také měnila poloha oken, dnes osvětluje hlavní loď skupina devíti neogotických dvoudílných oken s pískovcovým ostěním a kružbami.\n\nPoslední rozsáhlejší rekonstrukce proběhla v 70. letech 20. století. Nejvýraznějším zásahem bylo odstranění kruchty v presbytáři, kde byly původně umístěny varhany. Ty byly přesunuty na západní kruchtu, která zůstala nezměněna. Při úpravě presbyteria byly nalezeny fragmenty nástěnných maleb, které byly citlivě zrestaurovány. \n\nStavba je jednolodní bazilika, na hlavní loď navazuje pětiboce ukončené presbyterium, které mělo jako jediná část stavby v době vzniku klenbu. Oltář směřuje na východ, hlavní vstup do kostela je na západě, je krytý neogotickou předsíní. Ze severu na presbytář navazuje věž, jejíž přízemí slouží jako sakristie. V západní části lodi je umístěna kruchta, na níž jsou varhany.\n\nJako hlavní vchod do kostela dnes slouží portál v jižní stěně budovy. Vchod ústí pod kruchtu, nesenou masivními mramorovými sloupy. Hned za ní jsou umístěny neogotické dřevěné lavice. Celé hlavní lodi dominuje impozantní gotická klenba s kamennými žebry, samotná vyzdívka klenby je cihlová. V hlavní lodi je zaklenutí provedeno nad čtyřmi nepravidelnými lichoběžníkovými poli. Klenebnímu vzorci chybí prostřední třetina profilu, samotná žebra mají hruškový profil. V průniku kosočtverečných žeber se pruty žeber hluboce protínají, celkové vzezření klenby proto působí velmi dynamicky. Žebra klenby jsou svedena na neogotické přípory válcového profilu, které sbíhají, s přerušením v místě podokenní římsy, až k podlaze. Žebra i přípory nesou zbytky neogotické výmalby z konce 19 století.\n\nPětiboce ukončený presbytář je znatelně užší, je také o něco nižší. Od hlavní lodi jej odděluje triumfální oblouk, na jehož pravé straně je umístěna neogotická bohatě vyřezávaná kazatelna. Uprostřed je jednoduchý dřevěný oltář. Výrazným prvkem presbyteria jsou fragmenty nástěnných maleb, které nechali zřídit utrakvisté. Těm je přisuzován i nápis ve zcela východní části, který hlásá \"Slowo panie zuostawa na wieky 1578\".\n\nKlenba této části je původní, k zaklenutí došlo již během samotné výstavby. Pravděpodobně se na ní podíleli kameníci ze slavné parléřovské huti. Jedná se o jednoduchou křížovou klenbu s masivními kamennými žebry hruškovcovitého profilu. Za povšimnutí stojí absence meziklenebních žeber, což nebylo ve své době zcela typické. Na rozdíl od klenby hlavní lodi nejsou klenební žebra svedena až k podlaze, jsou ukončeny asi v polovině výšky oken na kamenných příporách s vegetabilním motivem.\n\nInteriér kostela je v souladu se zvyky protestantských církví zařízen velmi stroze. Výmalba je prostá, bílá, nechává tak mimořádně vyniknout klenbě, která je tímto velmi zdůrazněna. Mobiliář kostela na sebe také nestrhává mimořádnou pozornost, jediným výrazným prvkem je velmi zdobná neogotická kazatelna. Kamenná podlaha hlavní lodi je dnes překryta linoleem, presbyterium je vertikálně přečleněno nízkým schodem, podlaha je dlážděna kamennými deskami. Zatímco okna hlavní lodi jsou dvojdílné, ve své horní části ukončeny jednoduchou kružbou, okna presbytáře jsou jednodílná tvořená tzv. jeptiškami. Zasklení všech oken kostela je řešeno jednoduchými nepůvodními vitrážemi. Ostění oken je v obou případech rovněž pískovcové.\n\nV severní stěně presbytáře je umístěn vchod do sakristie a do věže kostela. Dveře jsou bohatě vyřezávány, nesou na sobě letopočet 1609. Pravděpodobně se jedná o druhotné užití původně vstupních dveří. Ze sakristie je přístupné točité schodiště do věže kostela, kde je umístěn zvon.\n\nNa kruchtu v západní části hlavní lodi vede úzké dřevěné schodiště, kde jsou umístěny varhany. Kruchtu osvětluje dvojice bočních oken a jedno velké okno v západní stěně umístěné nad portál. \n\nV okolní zástavbě působí kostel sv. Klimenta poměrně nenápadně, proto nedává tušit svou bohatou historii. Fasáda je omítnuta, natřena žlutou barvou s jemným pastelovým tónem. Do fasády se propisují neogotické pilíře, kryté kamennými deskami. Vertikální členění zevnějšku zajišťuje výrazná kamenná římsa vedená v úrovni okenních parapetů po celém obvodu hlavní lodi. Presbytář je zvenku nápadný větší blízkostí oken, která jsou celkově užší. Fasáda zde není členěna kamennou římsou. Ze severu je na stavbu nalepena věž o čtvercovém půdorysu. V přízemí jsou jednoduchá okna s plochým překladem vedoucí do sakristie, v nejvyšším podlaží věže jsou naopak vysoká okna s lomeným obloukem, vedoucí do zvonice.\n\nZe západu na hlavní loď navazuje drobná předsíň, zvenčí opatřena slepými nikami s lomeným obloukem. Na štítě portálu je umístěn kalich, odkazující na přijímání podobojí.\n\nStřecha celého kostela je opatřena břidlicovou krytinou, do kompaktního tvaru střechy se propisují drobné vikýře s průřezy ve tvaru jeptišky.\n\n\n"}
{"id": "694253", "url": "https://cs.wikipedia.org/wiki?curid=694253", "title": "Grand Prix Maďarska 2001", "text": "Grand Prix Maďarska 2001\n\nGrand Prix Maďarska 2001 (XVII Magyar Nagydíj) třináctý závod 52. ročníku mistrovství světa jezdců Formule 1 a 43. ročníku poháru konstruktérů, historicky již 676. grand prix, se uskutečnila na okruhu Hungaroring.\n\n"}
{"id": "694254", "url": "https://cs.wikipedia.org/wiki?curid=694254", "title": "Grand Prix Itálie 2001", "text": "Grand Prix Itálie 2001\n\nGrand Prix Itálie 2001 (LXXII Gran Premio Vodafone d'Italia), 15. závod 52. ročníku mistrovství světa jezdců Formule 1 a 43. ročníku poháru konstruktérů, historicky již 678. grand prix, se již tradičně odehrála na okruhu v Monze.\n\n"}
{"id": "694255", "url": "https://cs.wikipedia.org/wiki?curid=694255", "title": "Grand Prix USA 2001", "text": "Grand Prix USA 2001\n\nGrand Prix USA 2001 (XXX. SAP United States Grand Prix ), byl 16. závod 52. ročníku mistrovství světa jezdců Formule 1 a 43. ročníku poháru konstruktérů, historicky již 679. grand prix, se již tradičně konal na okruhu v Indianapolisu. Byla to první mezinárodní sportovní akce v USA uskutečněná po teroristickém útoku 11. září.\n\n"}
{"id": "694256", "url": "https://cs.wikipedia.org/wiki?curid=694256", "title": "Macrorie (Saskatchewan)", "text": "Macrorie (Saskatchewan)\n\nMacrorie je vesnice ve venkovské municipalitě Fertile Valley No. 285 v Saskatchewanu, v Kanadě. Její populace čítala 78 osob podle sčítání lidu z roku 2006. V obci se nachází smíšený obchod \"Co-op\". Poblíž vsi, 20 km na jihovýchod po silnici Highway 44, se nalézá provinční park Danielson Provincial Park. Nedaleko se rozkládá jezero Stockwell Lake a řeka South Saskatchewan.\n\nV roce 2006 žilo v Macrorii 78 lidí v 41 příbytcích, od roku 2001 došlo k poklesu o 18.8%. \n\n\n\n"}
{"id": "694258", "url": "https://cs.wikipedia.org/wiki?curid=694258", "title": "Grand Prix Japonska 2001", "text": "Grand Prix Japonska 2001\n\nGrand Prix Japonska 2001 (XXVII Fuji Television Japanese Grand Prix), byl 17. závod 52. ročníku mistrovství světa jezdců Formule 1 a 43. ročníku poháru konstruktérů, historicky již 680. grand prix, se již tradičně odehrála na okruhu v Suzuce.\n\n"}
{"id": "694261", "url": "https://cs.wikipedia.org/wiki?curid=694261", "title": "Ponorka typu 093", "text": "Ponorka typu 093\n\nPonorka typu 093 (jinak též typ 9-III, v kódu NATO třída Shang) je třída jaderných útočných ponorek námořnictva Čínské lidové republiky. Jedná se o druhou generaci čínských jaderných ponorek, která je stavěna jako náhrada dosavadních ponorek typu \"091\" (třída \"Han\"). Ve službě je od roku 2006. Celkem byla prokázána stavba šesti ponorek této třídy. Jejich nástupcem mají být ponorky typu \"095\".\n\nProgram vývoje nové třídy útočných ponorek byl v utajení zahájen v polovině 80. let. Vývoj dlouho postupoval jen pomalu. Dle serveru Sinodefence projektu v polovině 90. let významně pomohlo zakoupení ruských technologií, přičemž při vývoji asistovala ruská konstrukční kancelář Rubin. Stavbu ponorek zahájila na konci 90. let loděnice CSIC Bohai ve městě Chu-lu-tao v provincii Liao-ning. První dvě jednotky patří k základnímu typu 093. První člun byl dokončen v roce 2002 a do služby přijat v prosinci 2006. Druhý byl spuštěn roku 2003 a roku 2007 přijat do služby. USA se o stavbě nového typu jaderných ponorek dozvěděly roku 2003. Po téměř desetileté pauze začala stavba čtyř dalších vylepšených ponorek typu 093B (někdy též označovány jako typ 093A). První jednotka typu 093B byla spuštěna roku 2012 a do služby přijata roku 2017. Dle serveru The National Interest typu 093B představuje mezistupeň mezi původními ponorkami typu 093 a následujícím typem 095.\n\nO technických parametrech ponorek je známo jen málo. Trup ponorek má kapkovitý tvar, hloubková kormidla jsou umístěna na věži a čtyři ocasní kormidla mají konvenční křížové uspořádání. Výzbroj tvoří šest 533mm torpédometů (některé prameny uvádějí též ráži 650 mm), ze kterých jsou vypouštěna torpéda a protilodní střely YJ-82 s dosahem přibližně 80 km. Neseno je 20 dlouhých zbraní. Alternativně též miny. Jádrem pohonného systému je tlakovodní reaktor. Jeden lodní šroub má sedm lopatek. Odhadovaná maximální hloubka ponoru je 400 metrů.\n\nPozději postavené vylepšené ponorky mají prodloužený trup a upravený tvar věže, která navíc postrádá okna. Vyvýšená struktura za věží zřejmě ukrývá vertikální vypouštěcí sila pro střely s plochou dráhou letu. Z torpédometů mohou vypouštět výkonnější protilodní střely YJ-18 (obdoba ruského systému 3K14 Kalibr) s dosahem přibližně 650 km. Modernizovaná verze je obecně výkonnější a tišší.\n\n"}
{"id": "694264", "url": "https://cs.wikipedia.org/wiki?curid=694264", "title": "Ross Valory", "text": "Ross Valory\n\nRoss Lamont Valory (* 2. února 1949, San Francisco, Kalifornie, USA) je americký rockový baskytarista, kytarista, klávesista, zpěvák a skladatel, nejvíce známý jako jeden ze zakládající členů skupiny Journey. Spolupracoval také se skupinami Frumious Bandersnatch a Steve Miller Band.\n\n"}
{"id": "694265", "url": "https://cs.wikipedia.org/wiki?curid=694265", "title": "Cinémathèque Robert-Lynen", "text": "Cinémathèque Robert-Lynen\n\nCinémathèque Robert-Lynen (česky \"Filmotéka Roberta Lynena\") je filmotéka a knihovna v Paříži. Sídlí v 17. obvodu v ulici \"Rue Jacques-Bingen\" č. 11. Jejím posláním je poskytovat zázemí školám při výuce pomocí filmů. Disponuje promítacím sálem pro mladé diváky.\n\nKnihovnu založilo město Paříž v roce 1926 pod názvem \"Cinémathèque scolaire de la ville de Paris\" (Školní filmotéka města Paříže). Od roku 1967 nese jméno herce Roberta Lynena (1920-1944).\n\nÚkoly instituce jsou:\n\n"}
{"id": "694266", "url": "https://cs.wikipedia.org/wiki?curid=694266", "title": "Marie Aragonská (1482)", "text": "Marie Aragonská (1482)\n\nMarie Aragonská (španělsky \"María de Aragón y Castilla\", 29. června 1482, Córdoba – 7. března 1517, Lisabon) byla rodem španělská princezna a sňatkem portugalská královna.\n\nMarie se narodila jako čtvrté dítě Katolických Veličenstev Isabely Kastilské a Ferdinanda II. Aragonského. Jejími staršími sestrami byly Isabela, první žena pozdějšího Mariina manžela Manuela I., a Jana Kastilská, manželka burgundského vévody Filipa I. Sličného, mladší sestrou pak manželka anglického krále Jindřicha VIII. Kateřina Aragonská. Její jediný bratr a následník trůnu zemřel půl roku po sňatku s Markétou Habsburskou.\n\nMarie byla velmi krásná žena modrých očí a světle rudohnědých vlasů, tedy s typickými znaky členů rodu Trastámarů, potomků Petra I. Kastilského.\n\nMariini rodiče původně plánovali její sňatek se skotským králem Jakubem IV. Skotským; v té době se její mladší sestra Kateřina provdala za anglického následníka trůnu Artura a Katolická Veličenstva doufala, že dvě sestry jako dvě královny sousedních zemí Anglie a Skotska dokáží udržet mír mezi svými manželi. Plány však vzaly za své, když roku 1498 zemřela její starší sestra Isabela, manželka portugalského krále Manuela I. V rámci pokračování politiky sňatků mezi královskými rodinami Španělska a Portugalska byla Marie 30. října roku 1500 v Alcazar de Sal provdána za Manuela I., vdovce po své starší sestře Isabele, jež zemřela dva roky předtím. Manželství s Marií umožňovalo Manuelovi plánovat budoucí sjednocení království iberského poloostrova pod jeho vládou.\n\nKromě dalších výsad a darů ji král poskytl jako věno města Viseu a Torres Vedras.\n\nMarie byla horlivou stoupenkyní Manuelových snah majících za cíl zničení islámských svatých měst Mekky a Mediny, obsazení území ovládaných muslimy a zpětného dobytí svatých míst křesťanských, především Jeruzaléma.\n\nStejně tak podporovala svého manžela v jeho snahách o „očištění\" Portugalska od Židů a muslimů; v roce 1508 od něj získala odpuštění za násilný a ničivý pogrom proti Židům v roce 1506.\n\nZ manželství Marie a Manuela, jež trvalo 17 let, vzešlo deset potomků, z nichž osm se dožilo dospělosti, pouze dva zemřeli jako děti:\n\nMarie zemřela v Lisabonu 7. března roku 1517, ve věku 35 let, v souvislosti s komplikacemi po porodu posledního dítěte, syna Antonia, který se narodil 9. září předchozího roku a žil jen několik dní. K poslednímu odpočinku byla uložena v Klášteře svatého Jeronýma v Belému u Lisabonu (dnes Lisabonské předměstí).\n\n"}
{"id": "694268", "url": "https://cs.wikipedia.org/wiki?curid=694268", "title": "Big beat (rozcestník)", "text": "Big beat (rozcestník)\n\nBig beat může znamenat:\n\n"}
{"id": "694269", "url": "https://cs.wikipedia.org/wiki?curid=694269", "title": "Hrob lübsowského typu", "text": "Hrob lübsowského typu\n\nHroby lübsowského typu bývají označovány kostrové hroby starší doby římské. Vyskytují se jako ojedinělé hroby nebo malé skupinky hrobů mimo hlavní germánská pohřebiště. Jejich hrobové jámy bývají zpravidla obloženy dřevem případně překryty mohylou. Typická je pro ně absence zbraní a bohatá výbava importů z římské říše, například bronzových a stříbrných nádob, předmětů z drahých kovů, ostruh případně dalších předmětů. Nejvýznačnější nálezy pochází z Prahy-Bubenče, Strak a Zlivu.\n\n"}
{"id": "694270", "url": "https://cs.wikipedia.org/wiki?curid=694270", "title": "Josef Schreier", "text": "Josef Schreier\n\nJosef Schreier, psán také Sreiger nebo Šrajer (2. ledna 1718 Dřevohostice – ???), byl moravský barokní hudební skladatel, který komponoval chrámovou hudbu a lidové operety.\n\nO jeho životě je známo velmi málo. Jeho otec Jan Jiří Schreier se oženil s Alžbětou Tělepovou, rodem z Dřevohostic. Dne 2. 1. 1718 se jim narodil syn Josef. O jeho dětství a raném mládí není zpráv. Až v matrice obce Bílovice u Uherského Hradiště byl objeven zápis, že 13. června 1740 si mládenec Josephus Schraier z Dřevohostic - nyní místní rektor, bere za manželku pannu Annu, dceru zesnulého Mikuláše Bureše, dřívějšího rektora. Tímto sňatkem si tedy Josef ve svých 22 letech zajistil místo učitele a správce chrámové hudby a zpěvu. Proto se tehdy učitelům říkalo kantoři (latinsky - \"zpěváci\") a mnoho z nich hudbu i skládalo.\n\nManželé měli dvanáct dětí, z nichž některé brzy po porodu, nebo o něco později, zemřely. Manželé Schreierovi posloužili také místním občanům jako kmotři při křtu, stejně sirotkům jako dětem ze zámožnějších rodin. Po roce 1760 se stopy po Josefu Schreierovi z bílovické matriky vytrácejí. Jeden z jeho synů, Jan, po vstupu do piaristického řádu přijal jméno Norbert (1744-1811). Stal se významným slovenským filozofem, skladatelem a teologem, rektorem piaristického gymnázia v Banské Štiavnici, byl jedním z významných činitelů slovenského národního obrození. Na Slovensku byly v nedávné době objeveny další záznamy o skladbách Josefa Schreiera, které by mohly prokázat, že v tehdejších Uhrách později žil a pravděpodobně i zemřel.\n\nJosef Jungmann napsal ve své „Historii literatury české“ (1825), že moravský učitel Schreier zkomponoval kolem roku 1760 několik operet v hanáckém nářečí. \n\n\nTato dílka jsou historicky prvními českými zpěvohrami, které patří k vrcholům české jevištní tvorby období rokoka. \n\n\nNovodobá premiéra díla ve velkém nástrojovém obsazení: 25. 12. 2002, chrám sv. Michala v Olomouci a 28. 12. 2002, kostel sv. Havla v Dřevohosticích (obojí provedení: „Collegium vocale“ Olomouc - dirigent – Růžena Saligerová)\n\nPrvní novodobé zahraniční provedení : chrám sv. Karla Boromejského Vídeň, 18. 12. 2004 (Smíšený pěvecký sbor Města Uničova a Komorní orchestr Základní umělecké školy Uničov, sbormistryně Květoslava Folprechtová, dirigent František Mlynář)\n\nPrvní provedení velkým profesionálním tělesem: Dům umění Zlín, 21. 12. 2007, Filharmonie Bohuslava Martinů Zlín, Sbor Cantica laetitia, dirigent Jaroslav Kyzlink.\n\nZákladem mše jsou pastorely, drobné scénky s pastýřskými náměty. Střídají se zpěvy v jazyce českém, latinském a ve valašském nářečí. Vyjadřují spontánní radost pastýřů z narození Páně. V době vzniku kolem r. 1755 – 1760 a po dobu více než sto následujících let byla tato mše velmi populární. Hrála se ve venkovských kostelech po celé Moravě, hráli ji i v Čechách, ale také na území dnešního Polska a v Uhrách. Pak upadla na dlouhou dobu v zapomenutí.\n\nZnovu ji na základě podnětu brněnského muzikologa - profesora PhDr. Jiřího Sehnala, CSc. objevil v roce 1983 profesor Janáčkovy akademie múzických umění v Brně - PhDr. Jan Trojan, CSc. (1926), muzikolog, odborník na českou a moravskou barokní hudbu. Studiem archivních pramenů identifikoval rodinné vztahy a místo narození skladatele - městečko Dřevohostice. \n\nObčanské sdružení Vlastivědná společnost Žerotín Dřevohostice, které roku 2004 založil Zdeněk Smiřický, usiluje o oživení osobnosti a díla kantora a skladatele Josefa Schreiera – nejvýznamnějšího dřevohostického rodáka.\n\nVe čtvrtek dne 8. září 2011 byl neúnavný šiřitel díla Josefa Schreiera, dřevohostický učitel Mgr. Zdeněk Smiřický, přijat na pražském arcibiskupství Jeho Eminencí, nynějším kardinálem Mos. Dominikem Dukou, jehož ve čtyřiceti minutovém rozhovoru informoval o osobnosti a díle dřevohostického rodáka. Pana kardinála osobnost zapomenutého dřevohostického skladatele velmi zaujala. Mgr. Zdeňku Smiřickému bylo přislíbeno, že moravská mše vánoční Josefa Schreira \"\"Missa pastoralis in C boemica\"\" zazní o Vánocích roku 2012 v chrámu sv. Víta a Vojtěcha na Pražském hradě, což bylo několikrát potvrzeno i korespondencí v první polovině roku 2012.\n\nA tak na Boží hod vánoční, tedy 25. 12. 2012 v 10:00 hodin zazněla vánoční mše Josefa Schreiera jako pražská premiéra v katedrále svatého Víta, Václava a Vojtěcha v Praze. Byla uvedena v rámci slavnostní mše svaté, kterou sloužil Jeho Eminence, Dominik kardinál Duka. Vánoční mši \" Missa pastoralis in C boemica\" Josefa Schreiera s velkým nadšením nacvičil a skvěle provedl Pražský katedrální sbor a orchestr pod vedením dirigenta MgA. Josefa Kšici. Pražské premiéry se zúčastnilo na padesát dřevohostických občanů v čele s iniciátorem Mgr. Zdeňkem Smiřickým a starostou Stanislavem Skýpalou. Pan kardinál je vřele přivítal jako poutníky z Moravy. Poznámka: O premiéře v katedrále sv. Víta byl natočen kvalitní dokument - DVD (asi 17 minut), autor Václav Fořt a kolektiv, Praha. Je možno je zhlédnout na Youtube (viz externí odkazy).\n\nNovodobého provedení zpěvoher Josefa Schreiera \"O vyhnané pravdě\" a \"Zlatá svoboda\" se s velkým nadšením ujal skvělý barokní soubor \"Ensemble Damian\" z Olomouce za režie svého vedoucího - vysokoškolského hudebního pedagoga a hudebního skladatele - Tomáše Hanzlíka, který provedl Schreierovy zpěvohry s velkým úspěchem v barokních kulisách i kostýmech v rámci již tradičního letního hudebního festivalu \"Olomoucké barokní slavnosti\" v červenci 2015 v átriu olomouckého jezuitského konviktu - Uměleckého centra Univerzity Palackého v Olomouci. \n\n\nDne 30. 12. 2017 se konal slavnostní koncert k uctění 300. výročí narození skladatele Josefa Schreiera v kostele v. Havla v jeho rodných Dřevohosticích. Jeho vánoční mše \"Missa pastoralis in C boemica\" zde zazněla ( po úvodní recitaci veršů Jana Skácela herečkou Hanou Maciuchovou) v provedení pěveckých sborů od chrámu sv. Mořice v Olomouci - \"Chorus Mauritiensis\" a \"Conspirito\" - dirigent MgA. Tomáš Klásek.\n\nDne 13. 12. 2018 zazněla vánoční mše Josefa Schreiera v Besedním domě v Brně v rámci předvánočního koncertu FiIharmonie Brno - dirigent Vojtěch Spurný \n\nDne 18. 12. 2018 v Domě kultury města Ostravy v provedení Janáčkovy filharmonie Ostrava - dirigent Stanislav Vavřínek. \n\nDne 6. 4. 2019 provedl Komorní soubor \"Melos\" - Benešov u Prahy - v tamním kostele sv. Anny jako novodobou premiéru \"Oratorium na Velký pátek\" Josefa Schreiera - dirigent a umělecký vedoucí Tadeáš Tulach \n\n\n"}
{"id": "694273", "url": "https://cs.wikipedia.org/wiki?curid=694273", "title": "CD Magallanes", "text": "CD Magallanes\n\nClub Deportivo Magallanes SA je chilský fotbalový klub, hrající tamní druhou nejvyšší soutěž Primera B de Chile. Své domácí zápasy hraje na stadionu Estadio Santiago Bueras na předměstí chilského hlavního města Santiago de Chile.\n\nKlub byl založen 27. října 1897 pod názvem Atlético Escuela Normal FC. V roce 1933 se stal prvním vítězem 1. chilské ligy. Tento úspěch zopakoval i v následujících dvou sezónách a svůj poslední titul získal v roce 1938. V roce 1985 se poprvé a zatím naposledy zúčastnil Poháru osvoboditelů, kde skončil v základní skupině třetí za CA Peñarol a Colo-Colo.\n\n\n\n\n"}
{"id": "694276", "url": "https://cs.wikipedia.org/wiki?curid=694276", "title": "Nikolaus Herman", "text": "Nikolaus Herman\n\nNikolaus Herman, příp. též \"Nicolaus\" či \"Niklas\" (1500 Altdorf bei Nürnberg – 3. května 1561, Jáchymov), byl německý kantor, hudební skladatel a básník žijící v Čechách.\n\nV roce 1518 přišel do Jáchymova a stal se zde učitelem na latinské škole. Byl horlivým stoupencem Lutherova reformačního hnutí. S Lutherem se osobně znal a na jeho radu zůstal v Jáchymově. Spřátelil se s místním farářem a ředitelem školy Johannem Mathesiem a často psal písně doprovázející jeho kázání. V roce 1557 odešel ze zdravotních důvodů do důchodu a zcela se věnoval psaní textů a komponování písní, které jsou v protestantských kostelech dodnes živé a mnohé přejala i církev katolická. V dnešním evangelickém kancionálu je 15 jeho písní a i katolická modlitební kniha z roku 1975 obsahuje několik jeho písní. Ve svých písních se zejména věnoval dětem a v roce 1560 vydal sbírku \"Die Sonntagsevangelia über das Jahr in Gesänge verfasset für die Kinder und christlichen Hausväter\".\n\nNejznámější písně:\n\n\n"}
{"id": "694281", "url": "https://cs.wikipedia.org/wiki?curid=694281", "title": "Manchita", "text": "Manchita\n\nManchita je španělská obec situovaná v provincii Badajoz (autonomní společenství Extremadura). Je známá pro své rozlehlé honitby, kde se pravidelně pořádají hony jak na vysokou, tak na drobnou zvěř.\n\nObec je vzdálena 8 km od obce Guareña a 94 km od města Badajoz. Patří do okresu Vegas Altas a soudního okresu Don Benito. Nachází se zde barokní kostel Narození Panny Marie.\n\nV roce 1834 se obec stává součástí soudního okresu Don Benito. V roce 1842 čítala obec 39 usedlostí a 168 obyvatel.\n"}
{"id": "694282", "url": "https://cs.wikipedia.org/wiki?curid=694282", "title": "Jan Bartejs", "text": "Jan Bartejs\n\nJan Bartejs (24. listopadu 1912, Třebíč – 13. března 1963, tamtéž) byl československý voják a velitel výsadku Potash.\n\nNarodil se 24. listopadu 1912 v Třebíči. Otec Jan pracoval v obuvnictví, matka Marie, rozená Dvořáková byla v domácnosti, později pracovala jako dělnice. Měl dvě sestry.\n\nAbsolvoval obecnou školu a reálné gymnázium. Po maturitě v roce 1934 nastoupil na základní vojenskou službu v Uherském Hradišti u pěšího pluku. Po zařazení do důstojnické školy a povýšení na svobodníka aspiranta sloužil u pěšího pluku v Kroměříži. Od začátku roku 1936, již v hodnosti podporučíka sloužil u 8. pěšího pluku v Místku. Od 16. července 1936 pokračoval ve služebním poměru jako velitel roty. 1. srpna 1938 byl povýšen na poručíka pěchoty. 14. března se stal jedním z účastníků přestřelky, kdy se příslušníci místeckého pluku postavili postupující německé armádě.\n\nProtektorát opustil 27. dubna 1939. Překročil hranice do Polska a přihlásil se na československém konzulátě v Krakově. Poté odplul do Francie, kde se pokusil o vstup do Cizinecké legie, byl však odmítnut. 4. října 1939 byl prezentován u československé zahraniční armády a byl zařazen k 1. pěšímu pluku. Do odjezdu do Anglie 12. července 1940 postupně sloužil u věch tří pěších pluků.\n\nV Anglii byl do 15. května 1943 veden jako nezařazený důstojník (mezi tím absolvoval na podzim 1942 parakurz) , poté byl zařazen jako velitel baterie kanónů. Od 12. července 1943 do 23. února 1944 absolvoval tělovýchovný kurz, opakovací parakurz, konspirační a spojovací kurz, dále pak udržovací tělovýchovný kurz a absolvoval spojovací cvičení v Londýně. 16. dubna se přesunul na vyčkávací stanici v Itálii.\n\nSpolečně s ostatními příslušníky desantu byl vysazen 5. května 1944 u obce Ostrata. Skupina byla 6. května rozprášena. Spolu s Machovským se dostali na Slovensko, kde se skrývali až do léta. Poté se vrátili a pokusili se vyzvednout ukrytou radiostanici. Již samotnému se mu podařilo navázat kontakt s odbojem a poté i s dalším příslušníkem desantu Pelcem. Na jaře 1945 se setkal s dalším výsadkářem Bogatajem. Podílel se na několika sabotážních útocích proti železnici u Uherského Brodu. \n\nPo skončení války byl nejprve přidělen k II. oddělení hlavního štábu MNO a poté k 27. pěšímu pluku v Uherském Hradišti 27. července 1945 byl povýšen na kapitána pěchoty, 28. října téhož roku byl povýšen na štábního kapitána pěchoty. V roce 1946 se oženil (manželství zůstalo bezdětné), 31. října téhož roku byl náhle a neodůvodněně propuštěn z armády. Pracoval jako pomocný dělník do 6. října 1949, kdy byl zatčen StB. Byla mu odejmuta vojenská hodnost a byl vězněn v tzv. Domečku na Pankráci. 15. prosince 1950 byl odsouzen ke třem letům odnětí svobody za trestný čin přípravy vojenské zrady.\n\nTrest si odpykával v pracovním táboře v Jáchymově. 20. května 1952 byl propuštěn poté, co ho odvolací soud zprostil obvinění. Pracoval jako pomocný dělník v Třebíči a byl pravidelně vyslýchán StB. Na následky podlomeného zdraví zemřel 11. března 1963. Rehabilitován pak byl až v roce 1968 a posléze plně rehabilitován byl až v roce 1991.\n\n\n\n"}
{"id": "694284", "url": "https://cs.wikipedia.org/wiki?curid=694284", "title": "Stanislav Zuvač", "text": "Stanislav Zuvač\n\nStanislav Emanuel Zuvač (8. září 1906, Malšice – 23. listopad 1962, Praha) byl příslušník československé armády a příslušník výsadku Potash.\n\nNarodil se 8. září 1906 v Malšicích. Otec Vojtěch byl četník, matka Anna, rozená Kinlová byla v domácnosti. Měl jednoho bratra. Vychodil obecnou školu a pět tříd reálného gymnázia v Táboře. V roce 1925 dokončil dvouleté studium na obchodní škole v Táboře. Další rok pracoval jako úředník.\n\nDne 1. října 1926 nastoupil základní vojenskou službu v Praze. Krátce nato byl převelen do Milovic, kde se školil na střelce z obrněného vozu. Vojenskou službu ukončil 31. března 1928 jako desátník. Nastoupil jako správce uhelných skladů v Praze. Mobilizaci v roce 1938 prodělal v Turčianskom Svätém Martině.\n\nDne 29. dubna 1940 opustil protektorát a přes Slovensko, Maďarsko a Sýrii se dostal do Francie. Zařazen byl k pěšímu pluku. Po pádu Francie byl evakuován do Anglie. V Anglii byl zařazen jako řidič nákladního automobilu. Absolvoval poddůstojnický kurz. Již jako rotný byl v květnu 1942 zařazen do výcviku pro zvláštní úkoly. Od 10. do 15. října 1942 absolvoval parakurz. Od 12. července 1943 do 23. února 1944 prodělal tělovýchovný kurz, opakovací parakurz, kurzy konspirační, spojovací a mikrofotografie, dále udržovací tělovýchovný a nakonec spojovací cvičení. 16. dubna 1944 byl přesunut na vyčkávací stanici v Itálii.\n\nVysazen byl s ostatními 5. května 1944 u obce Ostrata na Zlínsku. Po přistání si způsobil těžké řezné zranění, skupina byla navíc rozprášena. Po marných pokusech o kontakt s odbojem byl zatčen četníky a předán gestapu. Naoko souhlasil s účastí na radiové protihře Moldau. Smluveným způsobem ale varoval Londýn. \n\n23. ledna 1945 byl přesunut do koncentračního tábora Flossenbürg. 26. dubna byl při pochodu do Dachau osvobozen americkou armádou a následně hospitalizován.\n\n1. června 1945 se přihlásil na MNO v Praze. Po doléčení opustil armádu a nastoupil na místo úředníka. 29. ledna 1946 byl povýšen do hodnosti podporučíka pěchoty. 2. července 1947 se oženil, manželství ale zůstalo bezdětné. V roce 1949 nastoupil v Kladně na uhelnou brigádu, později zde pracoval jako úředník. V roce 1952 byl zatčen a několik týdnů držen ve vazbě bez udání důvodu. Po propuštění se vrátil do Kladna a pracoval jako úředník v SONP. Zemřel 23. listopadu 1962. \n\n\n\n \n"}
{"id": "694286", "url": "https://cs.wikipedia.org/wiki?curid=694286", "title": "Josef Machovský-Vrbka", "text": "Josef Machovský-Vrbka\n\nJosef Machovský-Vrbka (30. září 1917, Grešlové Mýto - 10. srpna 1991, Břeclav) byl československý voják a příslušník výsadku Potash.\n\nNarodil se jako Josef Machovský 30. září 1917 v Grešlovém Mýtě v okrese Znojmo. Otec Josef byl železničář, matka Marie, rozená Paružková byla v domácnosti. Měl jednoho bratra. Obecnou školu dokončil v Podivíně, poté navštěvoval reálné gymnázium v Břeclavi, kde 2. června 1937 maturoval. 1. října téhož roku nastoupil na vojenskou základní službu v Košicích. Při jezdeckém výcviku ve škole pro důstojníky se zranil, čímž byly ukončeny jeho aspirace na důstojnickou hodnost. Poté prodělal poddůstojnickou školu a sloužil u dělostřelectva. 23. března 1939 byl v hodnosti svobodníka propuštěn z armády. Vstoupil na univerzitu v Brně, po jejímž uzavření se vrátil zpět do Podivína.\n\nV Podivíně začal pracovat jako úředník u Hospodářského družstva a zapojil se i odbojové činnosti v řadách sokolské organizace. \n\n30. března 1940 společně s Liborem Zapletalem opustili protektorát a přes Slovensko, Maďarsko a Jugoslávii se dostali do Bejrútu. Zde prodělal úpal, čímž se zdržel dva týdny. Začátkem května 1940 byl prezentován v Agde do československé armády. Zařazen byl k dělostřelectvu, bitvy o Francii se ale nezúčatnil.\n\nPo pádu Francie byl 7. července 1940 evakuován do Anglie a zařazen opět k dělostřelectvu. Na začátku roku 1942 na návrh Františka Vrbky spolu začali studovat školu pro důstojníky pěchoty v záloze. Po dokončení školy byl 22. června 1942 povýšen na četaře aspiranta a vrátil se zpět k dělostřelectvu.\n\nPoté, co byla zamítnuta jeho žádost o zařazení do výcviku pro zvláštní úkoly zběhl 16. listopadu 1942 od své jednotky do Londýna, kde se chtěl u plk. Moravce informovat o důvodech svého nezařazení do výcviku. Poté, co se jej s pomocí Františka Vrbky podařilo uklidnit byl do výcviku zařazen. Od 4. prosince 1942 do 23. února 1944 prodělal základní sabotážní kurz, parakurz a konspirační kurz, prodělal přípravu pro civilní zaměstnání. V dalším kurzu prošel opakovacím paravýcvikem, prodělal konspirační a spojovací kurz, kurz mikrofotografie a další konspirační a spojovací kurz. Výcvik zakončil tělovýchovným kurzem a spojovacím cvičením v Londýně. Do skupiny Potash byl zařazen jako radista. 16. dubna 1944 byl přepraven do vyčkávací stanicev Itálii.\n\nSpolečně s ostatními byl vysazen 5. května 1944 u obce Ostrata. Poté, co byla skupina rozprášena se s velitelem Janem Bartejsem dostali na Slovensko. Později se vrátil do Podivína, kde se setkal se svými rodiči. Zde získal kontakty na odbojové organizace, o čemž Bartejse informoval. Znovu se vrátil do Podivína, kde se ukryl. Těžce ale onemocněl a bez spojení zůstal až do 15. dubna 1945, kdy byl Podivín osvobozen Rudou armádou. Byl zatčen NKVD, internován a po brutálních výsleších obviněn ze špionáže pro Anglii.\n\nV polovině června 1945 byl propuštěn za sovětské internace. Na vlastní žádost opustil armádu a začalů pracovat jako úředník. V roce 1945 byl postupně povýšen do hodnosti poručíka pěchoty. Koncem ledna 1946 byl povýšen na nadporučíka pěchoty. 1. září 1946 se v hodnosti nadporučíka pěchoty vrátil do činné služby, 1. prosince téhož roku byl povýšen na kapitána. Sloužil v Plzni a poté jako náčelník štábu 71. výsadkového praporu. 1. července 1948 odešel na vlastní žádost do zálohy a znovu nastoupil na místo úředníka, ale krátce nato odešel do ostravských dolů. \n\n11. května 1950 byl degradován, 13. ledna 1952 zatčen a na základě vykonstruovaného obvinění držen čtyři měsíce ve vazbě. Po propuštění pracoval ve sklárnách Kavalier v Sázavě a ve Frutě. V roce 1968 emigroval, ale již počátkem sedmdesátých let se vrátil zpět do vlasti. Zbytek života prožil v ústraní.\n\nDo roku 1990 žil sám na hájence u obce Nejdek (OÚ Lednice na Mor.), kde ho ještě po revoluci navštívil zahraniční přítel z války. Poslední rok života strávil v domově důchodců v Lednici, umřel v domově důchodců v Břeclavi.\n\nSvé jméno si změnil v roce 1946 na památku padlého kamaráda Františka Vrbky. 2. února 1991 byl povýšen do hodnosti podplukovníka pěchoty v záloze. \n\n\n\n \n"}
{"id": "694295", "url": "https://cs.wikipedia.org/wiki?curid=694295", "title": "Letiště Kapanda", "text": "Letiště Kapanda\n\nLetiště Kapanda (IATA: KNP, ICAO: FNCP) je letiště nacházejí se u města Kapanda v Angole v blízkosti přehrady Kapanda.\n\nLetiště má pouze jednu přistávací dráhu, která má délku 2000 metrů a šířku 42,5 metrů.\n\nJediná letecká společnost, která běžně létá na toto letiště, je TAAG Angola Airlines. Pravidelné linky jsou jen do města Luanda.\n"}
