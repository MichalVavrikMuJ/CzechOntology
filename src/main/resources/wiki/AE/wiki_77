{"id": "711622", "url": "https://cs.wikipedia.org/wiki?curid=711622", "title": "Konstantin Stoilov", "text": "Konstantin Stoilov\n\nKonstantin Stoilov () (23. září 1853 – 23. března 1901) byl přední bulharský politický činitel a dvojnásobný ministerský předseda. Simeon Radev jej popisoval jako nejevropštějšího bulharského politického vůdce své doby.\nNarodil se v Plovdivu, vystudoval Robertovu kolej v Istanbulu a pak studoval na Ruprecht-Karlově univerzitě v Heidelbergu až na doktorský stupeň. Zatímco žil v Německu, stal se svobodným zednářem.\n\nJako kariérní politik v Bulharské konzervativní straně a později jako vůdce vlastní Lidové strany (tzv. národňáci) stál v čele řady vládních resortů včetně ministerstva zahraničních věcí, ministerstva spravedlnosti či ministerstva vnitra. Jeho první období v křesle předsedy vlády v roce 1887 trvalo jenom krátkou dobu. Na tento post se vrátil roku 1894, aby dále předsedal vládě vyznačující se vzrůstající tolerancí k činnosti Vnitřní makedonské revoluční organizace, stejně jako spravedlivějším zacházením se židy (jako právník Stoilov v roce 1890 úspěšně bránil vračanské židy před obviněními z rituálních vražd). Stoilovova vláda čelila kampani kritiky části tisku organizované jeho hlavním politickým protivníkem Stefanem Stambolovem a následkem toho vydala Stoilovova administrativa legislativní nařízení proti Stambolovovi, pozoruhodným způsobem zabavující jeho pozemky pro státní účely a rušící penze placené bývalým vládním ministrům. Stoilovem vedená koalice setrvala u moci až do roku 1899, kdy se započala řada liberálních vlád. Zůstal důležitým hráčem na bulharské politické scéně až do své smrti.\n\n"}
{"id": "711623", "url": "https://cs.wikipedia.org/wiki?curid=711623", "title": "François Hollande", "text": "François Hollande\n\nFrançois Gérard Georges Nicolas Hollande (francouzská výslovnost , česká výslovnost [fransoa oland] (* 12. srpna 1954 Rouen) je francouzský politik a v letech 2012–2017 v pořadí 24. prezident Francouzské republiky. V květnu 2012 zvítězil ve druhém kole francouzských prezidentských voleb. Předtím byl poslancem francouzského parlamentu. V letech 1997 až 2008 zastával úřad předsedy Socialistické strany a v roce 1999 byl také poslancem Evropského parlamentu. V období 2001–2008 vykonával funkci starosty města Tulle v departementu Corrèze. Jako Prezident Francie působil taktéž jako spolukníže Andorry.\n\nNarodil se v normanském Rouenu. Jeho matka Nicole Frédérique Marguerite Tribert (1927–2009) byla sociální pracovnice, otec Georges Gustave Hollande (* 1923) byl lékař (otorhinolaryngolog). Jeho otec byl příznivcem krajní pravice, za kterou v letech 1959 a 1965 kandidoval v místních volbách.\nFrançois Hollande vystudoval obchodní školu HEC v Paříži, Pařížský institut politických věd a v roce 1980 absolvoval také prestižní École nationale d'administration (ENA).\n\nJiž během studií se začal angažovat v řadách Socialistické strany. Během své kariéry prošel řadou postů v místní samosprávě, působil např. jako starosta Tulle mezi lety 2001 a 2008. Krátce také pracoval jako advokát. V letech 1988–1993 a 1997–1999 byl poslancem francouzského Národního shromáždění. V roce 1997 se stal předsedou francouzské Socialistické strany, poté, co se Lionel Jospin stal premiérem. Pozici si udržel také po porážce levice v roce 2002 a funkci opustil až v roce 2008.\n\nV roce 1999 byl několik měsíců poslancem Evropského parlamentu a členem frakce Strany evropských socialistů. V letech 2002 a 2007 byl opět zvolen do dolní komory francouzského parlamentu. Do nastoupení funkce prezidenta byl poslancem prvního obvodu departementu Corrèze. Od roku 2008 byl také předsedou generální rady tohoto departementu.\n\nV roce 2011 vyhrál Hollande primárky na úřad prezidenta za francouzskou Socialistickou stranu, když k jeho vítězství přispělo i to, že dosavadní favorit strany Dominique Strauss-Kahn po skandálech ze své kandidatury odstoupil. V 1. kole prezidentských voleb porazil Hollande těsně dosavadního prezidenta Nicolase Sarkozyho. Získal 28,6 % hlasů, nejvíce z deseti kandidátů. Sarkozyho porazil i ve druhém kole ziskem 51,6 % hlasů všech voličů a byl tak zvolen prezidentem Francie.\n\nHollande nastoupil do úřadu prezidenta dne 15. května 2012. Téhož dne jmenoval premiérem (předsedou vlády) dosavadního předsedu parlamentního klubu Socialistické strany Jean-Marca Ayraulta a vykonal první zahraniční návštěvu v Berlíně, kde jednal s německou kancléřkou Angelou Merkelovou o evropské hospodářské a měnové krizi. 18. a 19. května 2012 se zúčastnil jednání tzv. G8 v Camp David na pozvání prezidenta USA Baracka Obamy. V následujících dnech 20. a 21. května 2012 probíhal za jeho účasti summit NATO v Chicagu.\n\nV červenci 2014 podpořil právo Izraele na obranu v konfliktu v Gaze proti palestinskému hnutí Hamas.\n\nBěhem krizového summitu EU k migraci v reakci na evropskou migrační krizi v září 2015 Hollande kritizoval odmítavý postoj některých středodoevropských států, včetně Česka, k povinným kvótám na přijímání migrantů a prohlásil na adresu těchto zemí: \"Ti, kdož nesdílejí naše hodnoty, ti, kdož dokonce nerespektují tyto principy, se potřebují začít ptát sebe sama, jaké je jejich místo v Evropské unii.\"\n\nHollandova vláda podpořila saúdskou vojenskou intervenci v Jemenu proti jemenským šíitům, kteří se v roce 2014 zmocnili hlavního města a velké části země, a jen v roce 2015 povolila prodej zbraní do Saúdské Arábie v celkové hodnotě 18 miliard dolarů. Podle některých kritiků tak Francie porušila smlouvu o obchodu se zbraněmi, protože ve válce v Jemenu dochází k útokům na civilisty a dalším válečným zločinům ze strany arabské koalice vedené Saúdy.\n\n1. prosince 2016 oznámil, že ve volbách v roce 2017 se nebude ucházet o znovuzvolení prezidentem. Jeho mandát tak skončil 14. května 2017. Jeho nástupcem v úřadu prezidenta se stal Emmanuel Macron.\n\nBěhem studií na École Nationale d'administration se seznámil se Ségolène Royalovou, se kterou žil až do roku 2007 a se kterou má čtyři děti. Ségolène Royalová se také stala političkou a v prezidentských volbách 2007 prohrála s Nicolasem Sarkozym.\n\nOd roku 2010 byla Hollandovou partnerkou novinářka Valérie Trierweilerová. V lednu 2014 však vyšlo najevo, že prezident má vztah s herečkou Julií Gayet. Poté, co se zprávy o něm objevily v médiích, byla Trierweilerová hospitalizována. Několik dní nato Hollande oznámil, že vztah s Trierweilerovou ukončil.\n\n"}
{"id": "711625", "url": "https://cs.wikipedia.org/wiki?curid=711625", "title": "Josef František Doubek", "text": "Josef František Doubek\n\nJosef František Doubek (29. května 1807 Polička – 25. prosince 1882 Praha), uváděný i s příjmením Daubek, byl český podnikatel a komunální politik.\n\nNarodil se 29. května 1807 v Poličce jako syn obchodníka Františka Daubka.\n\nStudoval na gymnáziu v Litomyšli a plánoval, že se stane knězem; studia ale musel předčasně ukončit kvůli finančním potížím rodičů. Místo toho vstoupil jako společník do otcova textilního závodu. Svým úsilím zajistil rozvoj podniku, čímž přispěl ke zlepšení životních poměrů chudých tkalců v regionu.\n\nRoku 1850 (podle jiných zdrojů už roku 1847) koupil za 399 tisíc zlatých deskový statek v Litni. Pomocí meliorací, výstavbou pivovaru, sladovny a lihovaru z něj vytvořil jeden ze vzorných velkostatků v Čechách. Vznikla zde i lihovarnická škola, kterou navštěvovali studenti z celého Rakouského císařství.\n\nV roce 1853 vybudoval mlýn v Brněnci na česko-moravském pomezí. Zajistil pro něj dodávky obilí z Ruska a naopak vyvážel do Německa, Francie, Belgie a Anglie. Mlýn později předal svému jedinému synovi Josefovi Šebestiánovi Daubkovi, který pokračoval v jeho rozvoji.\n\nPo roce 1860 zakoupil hnědouhelná ložiska na Mostecku. Založil zde doly, které roku 1872 prodal mostecké společnosti.\n\nByl i veřejně činný. Roku 1848 se stal prvním svobodně zvoleným purkmistrem Poličky (všichni předchozí byli dosazováni vládou). Později se stal členem obecního zastupitelstva v Litni a okresního zastupitelstva v Berouně. Podporoval chudinu i vlastenecké podniky, jako např. Národní divadlo, Ústřední matici školskou a Svatobor.\n\nZemřel 25. prosince 1882 v Praze, pohřben byl v Litni. Zádušní obřady se konaly i Poličce a dalších obcích.\n\nVe své době byl všeobecně známým podnikatelem a vlastencem. Byl oceňován pro svou pracovitost a poctivost, vzorné vedení podniku, aktivní účast na národním životě i dobročinnost. Nebyl však dekorován žádným oficiálním řádem.\n\nJeho rodiče i další členové rodiny používali příjmení Daubek. U něho samotného však soudobí životopisci používali v českých zdrojích zpravidla (byť ne výlučně) počeštěnou verzi příjmení Doubek.\n\n\n"}
{"id": "711626", "url": "https://cs.wikipedia.org/wiki?curid=711626", "title": "Paříž 36", "text": "Paříž 36\n\nPaříž 36 (\"Faubourg 36\", tj. \"Předměstí 36\") je francouzsko-německo-český hraný film z roku 2008, který režíroval Christophe Barratier podle vlastního scénáře. Film, který se natáčel v Praze, popisuje osudy nezaměstnaných herců na pařížském předměstí v roce 1936. Snímek měl světovou premiéru na Mezinárodním filmovém festivalu v Torontu 6. září 2008, v ČR vyšel na DVD v roce 2011.\nFilm začíná silvestrovskou oslavou nového roku 1936 v kabaretu \"Chansonia\", který se nachází v dělnické čtvrti na severovýchodním okraji Paříže. Kabaret z finančních důvodů zkrachuje, jeho majitelem se stává místní podnikatel Félix Galapiat a všichni zaměstnanci jsou propuštěni. Germaina Pigoila opustí jeho žena Viviane a on se sám stará o syna, který vydělává peníze hraním na akordeon. Když žena požádá o svěření syna do své péče, Germaina to zdrtí. V dubnu ve volbách do Národního shromáždění vítězí levicová Lidová fronta a Germain se pod vlivem politických změn rozhodne spolu s přáteli Milou a Jackym převzít násilím opuštěný kabaret \"Chansonii\" a v případě úspěchu jej odkoupit. Úspěch se ovšem nedostaví. Jedinou hvězdou podniku je mladá zpěvačka Douce, po jejímž odchodu podnik téměř zkrachuje. Skladatel Max, který již 20 let nevyšel ze svého bytu, a který psal písně pro její matku, ji však přemluví k návratu a věnuje jí skladby, které napsal v osamění. Douce se vrátí nejen kvůli kabaretu, ale i kvůli Milou, do kterého je zamilovaná. Germain Pigoil, ke kterému se vrátí jeho syn Jojo, napíše nový muzikál a \"Chansonia\" má velký úspěch. Majitel Félix Galapiat však žárlí na Milou a chce ho nechat odstranit, omylem je však zabit Jacky Jacquet. Germain Pigoil zastřelí Félixe Galapiata, za což je odsouzen na 10 let. Když se v roce 1946 vrací, najde kabaret pod názvem \"Faubourg 36\", ve kterém má vyprodané představení jeho syn Jojo, ze kterého se stal slavný hráč na arkodeon.\n\n"}
{"id": "711630", "url": "https://cs.wikipedia.org/wiki?curid=711630", "title": "KSP 411", "text": "KSP 411\n\nKSP 411 je československé označení obousměrného železničního sněhového pluhu bez vlastního pohonu, který pod označením LPO 411 S vyráběla firma ZNTK Stargard u Štětína v Polsku \n\nPojezd pluhu tvoří dva dvounápravové podvozky typu Y 25. Šířka záběru radlic je 2x 1560 - 2x 3080 mm, maximální výška sněhové vrstvy 1,50 m. Nastavení radlic se provádí hydraulicky. Hmotnost pluhu je 64 t, maximální rychlost při přepravě 80 km/h, při práci 50 km/h. \n\n"}
{"id": "711633", "url": "https://cs.wikipedia.org/wiki?curid=711633", "title": "Dobytí pólu", "text": "Dobytí pólu\n\nDobytí pólu může znamenat:\n\n\n"}
{"id": "711634", "url": "https://cs.wikipedia.org/wiki?curid=711634", "title": "Pinxtonský porcelán", "text": "Pinxtonský porcelán\n\nPinxtonský porcelán je označení pro porcelán, vytvořený Johnem Cokem a Williamem Billingsleym v Pinxtonu (vesnici v anglickém hrabství Derbyshire).\n\nPinxtonská porcelánka byla založena na ploše pronajaté třetím synem reverenda D'Ewese Cokea, který začal spolupracovat s podnikatelem a malířem porcelánu Williamem Billingsleym. Billingsley, který začínal v derbské porcelánce, byl nyní známý kvalitou svých maleb, ale zajímal se také o zlepšení postupu na výrobu porcelánu, který podle některých získal od Zachariaha Boremana. Nakonec však podnik opustil a založil si v Mansfieldu dílnu, kde zdobil dovážený porcelán. John Coke ve Pinxtonské porcelánce pokračoval od roku 1799 do roku 1806, přičemž v letech 1801 a 1802 spolupracoval s novým partnerem Henrym Banksem.\n\nV dubnu 1806 si Coke vzal Susannu Wilmotovou a výrobu porcelánu udržoval až do roku 1813 John Cutts, jenž tu dříve pracoval jako dekoratér. Cokeův zájem přešel od porcelánu k těžbě uhlí v Pinxtonu, načež se celá rodina přestěhovala do domu Debdale Hall.\n\nO pinxtonský porcelán se zajímá skupina lidí vzniklá roku 1996. Tato společnost publikuje knihy a také pořádá expozice. Čajová konvice na obrázku výše zobrazuje Brookhill Hall, který byl domovem Johna Cokea. Toto dílo patří do sbírky pinxtonského porcelánu v Derbském muzeu.\n"}
{"id": "711636", "url": "https://cs.wikipedia.org/wiki?curid=711636", "title": "Deanna Russo", "text": "Deanna Russo\n\nDeanna Russo (* 17. října 1979, New Jersey, USA) je americká herečka, producentka a režisérka. Je známá ze seriálu Knight Rider – Legenda se vrací jako Sarah Graiman (Sára Graimanová).\n\n\n"}
{"id": "711637", "url": "https://cs.wikipedia.org/wiki?curid=711637", "title": "A Prospect of Derby", "text": "A Prospect of Derby\n\nA Prospect of Derby (česky: Rozhled na Derby) je malba neznámého autora z roku 1725, která ukazuje podobu anglického města Derby v první polovině 18. století. Nyní je obraz umístěn v Muzeu a galerii města Derby, které jej v roce 2004 koupilo od evropského sběratele umění. Nachází se v místnosti s Hansonským monoxylem (2011).\n\nNalevo je vyobrazen dům zvaný Castlefield, jenž byl sídlem rodiny Borrowů. V Derbském muzeu se nacházejí i obrazy Isaaca, Thomase a Ann Borrowových. Vlevo od centra je Exeter House, který dnes už nestojí, ale známým se stal díky tomu, že zde byl ubytovaný princ Karel Eduard Stuart, jenž se právě tu rozhodl nezaútočit na Londýn, ale zahájit ústup zpět do Skotska. Velké budovy v pravé části obrazu jsou továrny, jejichž zařízení poháněla voda z řeky Derwent. Jedna z továren již neexistuje, ale druhá je sídlem průmyslového muzea a také patří na seznam světového dědictví UNESCO.\n"}
{"id": "711639", "url": "https://cs.wikipedia.org/wiki?curid=711639", "title": "Mravenec zemní", "text": "Mravenec zemní\n\nMravenec zemní (\"Ponera coarctata\" Latreille) je mravenec z podčeledi Ponerinae. Je lehce zaměnitelný s druhem \"Ponera testacea\". Oba druhy jsou ve střední Evropě původní.\n\nDrobný, hnědý až tmavě hnědý mravenec. Na první pohled nezvykle úzký, protáhlý s válcovitým tělem. Dělnice jsou velké 2 až 3 mm, královny 3 až 4 mm.\n\nMravenec zemní vytváří málo početné monogynní kolonie. Kolonii tvoří většinou nanejvýš 60 dělnic. Kolonie s více než 135 dělnicemi a třemi plodícími královnami nejsou známy. Dělnice většinou loví v zemi. Mají žihadlo s velmi účinným jedem. Rojí se mezi koncem srpna a koncem září.\n\nMravenec je rozšířen ve střední a jižní Evropě a na Středním východě. Jedná se o mediteránní druh.\n\nMravenec zemní žije hlavně na teplých místech.\n"}
{"id": "711641", "url": "https://cs.wikipedia.org/wiki?curid=711641", "title": "America (hudební skupina)", "text": "America (hudební skupina)\n\nAmerica je americká folk rocková hudební skupina. Původní členové byli Gerry Beckley, Dewey Bunnell a Dan Peek, který v roce 2011 zemřel. Jejich asi nejznámější skladbou je „A Horse with No Name“.\n\n\n"}
{"id": "711645", "url": "https://cs.wikipedia.org/wiki?curid=711645", "title": "Brahmagupta", "text": "Brahmagupta\n\nBrahmagupta (598 Bhinmal – 668 Udždžain) byl indický matematik a astronom, první, který užíval nulu a vyřešil množství matematických, astronomických a geometrických problémů.\n\nBrahmagupta se narodil patrně roku 598 ve městě Bhillamala, dnešním Bhinmalu v Rádžasthánu v severozápadní Indii, kde asi prožil část svého života. Město bylo tehdy centrem Gurdžárské říše, které vládl král Vyaghramukha. Snad s jeho podporou se stal vedoucím astronomické observatoře ve vzdáleném Udždžainu ve střední Indii, kde také psal svá díla. V nejznámějším z nich, \"Brāhmasphuṭa-siddhānta\" („Opravené pojednání Brahmovo“), které je psáno ve verších, jednak kritizoval názory předchozích matematiků a astronomů (Árjabhatova škola), jednak formuloval základy aritmetiky včetně záporných čísel a počítání s nulou a vyřešil celou řadu dalších otázek a problémů. Podle perského učence Aliborona (973-1048) přivezl perský vyslanec v Indii kopii knihy do Bagdádu, kde byla přeložena do arabštiny jako \"Sindhind\". Ta byla sice ve středověku přeložena do latiny, na evropskou matematiku však neměla velký vliv, a tak byl Brahmagupta Evropany objeven až ve 20. století\n\nV knize \"Brāhmasphuṭa-siddhānta\" z roku 628 Brahmagupta jako první zavedl nulu jako plnoprávnou číslici a stanovil pravidla pro počítání se zápornými čísly (která byla ovšem známa už před ním). Uvádí také řešení obecné lineární rovnice a vzorce pro řešení kvadratické rovnice. Základní aritmetické operace (které znali už Babyloňané kolem roku 2500 př. n. l.) zapisoval podobně jako Řekové: sčítance psal vedle sebe, nad záporným číslem psal tečku, dělence a dělitele psal pod sebe (bez zlomkové čáry) a násobení, odmocňování a neznámé veličiny zapisoval zkratkou. Není známo, že by byl při tom ovlivněn řeckou matematikou, možná se obojí nezávisle inspirovali v Babylonii.\n\nBrahmagupta dále uvádí návod na některé operace se zlomky a pro součet druhých a třetích mocnin od 1 do \"n\". V definici operací s nulou se od dnešní matematiky liší v tom, že podíl 0/0 klade roven nule. Zabýval se také diofantickými problémy.\n\nV knize \"Brāhmasphuṭa-siddhānta\" uvádí 24 hodnot funkce sinus a kvadratický interpolační vzorec pro mezilehlé hodnoty úhlů. Popisuje různé konstrukce trojúhelníků a čtyřúhelníků a formuluje větu pro (přibližný) výpočet plochy vepsaných čtyřúhelníků z délek jejich stran. Pro číslo π uvádí jako přibližnou hodnotu 3, jako přesnou odmocninu z deseti (3,16). Brahmaguptova věta říká, že u vepsaného čtyřúhelníku s kolmými úhlopříčkami kolmice, spuštěná z průsečíku úhlopříček na jednu ze stran, půlí protější stranu.\n\nBrahmagupta dokazuje, že Měsíc je k Zemi blíž než Slunce, protože jinak by jeho přivrácená strana musela být vždycky osvětlená, a uvádí výpočet měsíčního srpku z úhlové vzdálenosti obou těles. Popisuje také metodu pro výpočet zatmění Měsíce i Slunce a pro výpočet poloh planet (efemeridy). Tvrdil, že Země je koule a že se pohybuje; na námitku, že by kameny musely na jedné straně padat vzhůru, podle Aliborona odpovídá, že naopak je přirozeností Země, že hmotné předměty přitahuje a drží.\n\n\n"}
{"id": "711646", "url": "https://cs.wikipedia.org/wiki?curid=711646", "title": "Paul Campbell", "text": "Paul Campbell\n\nPaul Campbell (* 22. června 1979, Vancouver, Britská Kolumbie, Kanada) je kanadský herec. Je známý ze seriálu \"Knight Rider – Legenda se vrací\" jako Billy Morgan.\n\n\n"}
{"id": "711651", "url": "https://cs.wikipedia.org/wiki?curid=711651", "title": "Metamorfóza rostlin", "text": "Metamorfóza rostlin\n\nMetamorfóza rostlin je klíčová esej, kterou publikoval velký německý poetik a filozof Johann Wolfgang von Goethe, v roce 1790 (v originále \"Versuch die Metamorphose der Pflanzen zu erklären,\" v angličtině známá jako \"Metamorphosis of Plants\"). V této práci Goethe v podstatě popsal homologickou přírodu listových orgánů v rostlinách, od děložního lístku, přes fotosyntézu listů po okvětní lístky květin. Ačkoliv Richard Owen, významný britský přírodovědec (a oponent Charlese Darwina), který se zabýval anatomií obratlovců, je obvykle považován za otce definice slova homologie (v roce 1843), zdá se, že Goethe již přišel na sofistikovaný názor homologie a transformace (v idealistické morfologické perspektivě) o více než padesát let dříve.\n"}
{"id": "711652", "url": "https://cs.wikipedia.org/wiki?curid=711652", "title": "François Guizot", "text": "François Guizot\n\nFrançois Pierre Guillaume Guizot (4. října 1787 v Nîmes – 12. září 1874 v Saint-Ouen-le-Pin, Normandie) byl francouzský historik a liberální politik.\n\nV roce 1830 zastával krátce funkci ministra vnitra, v letech 1830-1837 byl celkem čtyřikrát ministrem vzdělávání, v letech 1840-1848 byl ministrem zahraničních věcí. Jako předseda vlády v letech 1847-1848 byl odpůrcem revoluce 1848.\n\n\n"}
{"id": "711654", "url": "https://cs.wikipedia.org/wiki?curid=711654", "title": "Bohuslav Šťastný", "text": "Bohuslav Šťastný\n\nBohuslav Šťastný (* 23. dubna 1949, Chotěboř) je bývalý československý hokejový útočník.\n\nV nejvyšší československé soutěži hrál v letech 1967–1981 za Teslu Pardubice, se kterou získal v sezóně 1972/1973 mistrovský titul. V první polovině 80. let působil v německém klubu ESV Kaufbeuren, kde v roce 1985 ukončil aktivní kariéru.\n\nHrál za československou reprezentaci, zúčastnil se sedmi světových šampionátů, odkud si přivezl dvě zlata (1972 a 1976), tři stříbra (1971, 1974, 1975) a jeden bronz (1973). Zúčastnil se i dvou zimních olympiád – na ZOH 1972 pomohl k zisku bronzové medaile a na ZOH 1976 vybojoval stříbrnou medaili. Roku 1976 startoval také na Kanadském poháru. V československém národním týmu odehrál celkem 188 zápasů a vstřelil 73 gólů.\n\n\n"}
{"id": "711655", "url": "https://cs.wikipedia.org/wiki?curid=711655", "title": "Štěpán I. z Medlova", "text": "Štěpán I. z Medlova\n\nŠtěpán I. z Medlova (* před 1208, † mezi 1228 a 1235) byl moravský šlechtic z rodu pánů z Medlova.\n\nO mládí Štěpána I. z Medlova nemáme doložené žádné zprávy. Víme pouze, že jeho otec Gothard sloužil ve službách Přemyslovců. Štěpán je poprvé zmiňován ve smlouvě ze dne 25. září 1208, kdy si měnil majetek s olomouckým biskupem Robertem. Štěpán získal vesnice Doubravník, Drahonín a půdu v Dřevnovicích, biskup zase Tuřany a Petrovice. Na přelomu let 1213–1214 je uváděn jako první zmiňovaný purkrabí hradu Veveří jistý Štěpán – uváděn jako \"Stephanus de Weveriu\" či \"Stephanus de Veueri\". Pravděpodobně se jednalo právě o Štěpána I. z Medlova. Ke správě hradu tehdy patřil také majetek rodu v okolí Doubravníku. V letech 1220, 1222 a 1223 je uváděn jako purkrabí na hradu Děvičky. Ve stejné době se ve svědeckých listinách uvádí také jeho syn Vojtěch. S přídomkem z Medlova (\"Stephanus de Medlowe\") je poprvé uváděn až roku 1222. Název je odvozen od obce Medlov, ležící jižně od Brna. V roce 1218 měl v držení obec Bohdanovy.\n\nŠtěpán také stál za založením ženského kláštera u kostela Povýšení sv. Kříže v Doubravníku, ale dodnes se neví jaké řehole – jestli premonstrátské nebo augustiniánské. Poprvé se klášter zmiňuje k roku 1231, v roce 1235 vydal markrabě Přemysl privilegium, kterým získal další pozemky. Správcem a pozdějším proboštem byl jmenován Vojtěch z Medlova.\n\nPoslední zmínka o Štěpánovi je z roku 1228, v roce 1235 je zmiňován jako zesnulý.\n\n"}
{"id": "711658", "url": "https://cs.wikipedia.org/wiki?curid=711658", "title": "Tonkinský záliv", "text": "Tonkinský záliv\n\nTonkinský záliv ( , ) je záliv Jihočínského moře. Jeho jméno je odvozeno od oblasti Tonkin.\n\nVětší část jeho pevninského pobřeží na západě je součástí dnešního Vietnamu, menší část na severu a západě je součástí Čínské lidové republiky. Přímo na severu se jedná o autonomní oblast Kuang-si, na západě o provincii Kuang-tung. Na východě navíc mezi zálivem a volným mořem leží čínská ostrovní provincie Chaj-nan oddělená od pevniny zhruba 15-30 kilometrů širokým Chajnanským průlivem.\n\nTonkinský záliv má plochu zhruba devadesát tisíc kilometrů čtverečních. Největší řeka do něj ústící je Rudá řeka. Nejdůležitější přístavy v zálivu jsou Haiphong ve Vietnamu, Pej-chaj a Fang-čcheng-kang na čínské pevnině a Chaj-kchou na Chaj-nanu.\n\nV moderních dějinách je s Tonkinským zálivem spjatý incident v Tonkinském zálivu z něhož vzešla Tonkinská rezoluce, která byla klíčovým krokem k zahájení války ve Vietnamu. Přitom právě tento incident je dalším příkladem války vyhlášené tzv. \"pod falešnou vlajkou\" (false flag): „Národní bezpečnostní agentura USA (NSA) připustila, že lhala o tom, co se ve skutečnosti stalo v rámci tzv. Tonkinského incidentu v roce 1964, a manipulovala s daty tak, aby se zdálo, že severovietnamská plavidla zaútočila na americkou loď a vznikla tak záminka k vietnamské válce.“\n"}
{"id": "711659", "url": "https://cs.wikipedia.org/wiki?curid=711659", "title": "Ivo Prorok", "text": "Ivo Prorok\n\nIvo Prorok (narozen 28. prosince 1969) je bývalý český hokejista.\n\n\nStatistiky reprezentace:\n"}
{"id": "711664", "url": "https://cs.wikipedia.org/wiki?curid=711664", "title": "Smith Cho", "text": "Smith Cho\n\nSmith Cho je americká herečka korejského původu. Objevila se ve filmech, v televizi a v reklamě. Je známá ze seriálu Knight Rider – Legenda se vrací jako Zoe Chae. Zajímá se také o záchranu zvířat a má 2 psy.\n\n\n"}
{"id": "711666", "url": "https://cs.wikipedia.org/wiki?curid=711666", "title": "Milan Knobloch", "text": "Milan Knobloch\n\nMilan Knobloch (* 10. srpna 1921, Praha) je český sochař a především medailér.\n\nNarodil se v Praze na Vinohradech rodičům pocházejících z vesnice Rodov, nyní je to součást města Smiřice v okrese Hradec Králové. Otec, zaměstnanec Pražské úvěrní banky, byl krátce po jeho narození vyslán služebně s celou rodinou do tehdejší Jugoslávie, kde malý Milan strávil prvých 6 let svého života. Během studia na gymnáziu a následně na obchodní akademii se prvotní zájem o modelování transformoval na malířství. Oceňoval hlavně velké krajináře např. Julia Mařáka, Otakara Lebedu a Antonína Slavíčka které se snažil ve svých prvých olejomalbách napodobovat. Pro umělecký vývoj mladého Milana Knoblocha byla podstatná podpora obou rodičů projevována od útlého mládí.\n\nPo maturitě v roce 1941 bylo jeho přání dalšího vysokoškolského studia nereálné, vysoké školy byly během 2. světové války uzavřeny. Po krátké epizodě v Zemské bance pracoval jako účetní v Karlínských kovodílnách, později byl nacistickou mocí totálně nasazen v letecké továrně Letov v Praze-Letňanech, odsunu na nucené práce do Německa zabránila jeho dlouhodobá nemoc.\n\nPo ukončení války se v létech 1945 a 1946 neúspěšně hlásil na Akademii výtvarných umění obor malířství stejně jako na Vysokou školu uměleckoprůmyslovou obor sochařství. Teprve na třetí pokus byl roku 1947 přijat na AVU do třídy profesora Jana Laudy a později do tříleté speciálky profesora Otakara Španiela. Během studia vytvořil prvé samostatné práce: plastiku \"Kapr\", závěrečnou školní práci \"Oštěpař\" a absolventskou portrétní plastiku \"Vlasta\" kterou studium na AVU v roce 1953 uzavíral.\n\nTéměř deset let trvalo Milanu Knoblochovi nalezení osobitého vyjadřování ve své práci a její uplatnění ve společnosti. I když se průběhem doby částečně vymanil z vlivu svého učitele, mělo na něj pedagogické působení Otakara Španiela nemalý vliv. Je řazen k nejvýznamnějším žákům tohoto zakladatele české medailérské školy. Projevuje se to dokonalou znalostí zákonitosti při tvorbě reliéfu, zvládnutí portrétu, pečlivosti při tvorbě písma a celkovou vyvážeností kompozice.\n\nVšechny tyto přednosti vynikly hlavně při tvorbě rozměrově drobných artefaktů, při medailérství. Jednou z důležitých podmínek pro ztvárnění portrétu je nejen znalost fyziognomie, ale i vcítění se do duše zobrazovaného a vystižení atmosféry doby. Při tvorbě bust nebo pamětních medailí je to navíc složité i proto, že je jedná převážně o osoby neživé již po mnoho let, často i století.\n\nAutorovo celoživotní dílo je velmi rozsáhlé, obsahuje na 400 položek. Jeho umělecká díla jsou zastoupena např. v Národní galerii v Praze, Galerii hl. města Prahy, Národním muzeu v Praze, Galerii Lyry Pragensis, Muzeu mincí a medailí v Kremnici, Britském muzeu v Londýně, Muzeu Pařížské mincovny, Státním muzeu v Berlíně, Uměleckoprůmyslovém muzeu ve Vídni, Petrohradské Ermitáži či v Uměleckých sbírkách v Drážďanech.\n\nVelkého ohlasu se dočkala např. portrétní medaile Williama Shakespeara která byla uložena ve Shakespearově muzeu ve Stratfordu a byla zároveň reprodukována v Encyklopedie Britannica. Busta Aleše Hrdličky byla zařazena do expozice Národního muzea USA ve Washingtonu. Ve švýcarském městě Vevey na břehu Ženevského jezera (poslední sídlo Charlie Chaplina) je umístěn Knoblochův bronzový památník Jana Palacha, ve Hamburské státní opeře je busta a pamětní deska Gustava Mahlera, v Panteonu Walhalla u Řezna je busta Johannese Brahmse.\n\nOceňovány jsou zejména medaile s portréty Karla IV, Václava Hollara, Johannese Keplera, Mikuláše Koperníka a Marie Curie-Skłodowské, Wolfganga Amadea Mozarta, Bedřicha Smetany, Antonína Dvořáka, Boženy Němcové, Aloise Jiráska, Karla Havlíčka Borovského, Jana Evangelisty Purkyně, Aloise Rašína, Jiřího Trnky a dalších.\n\nMimo medailérství se věnuje i tvorbě památníků, pamětních desek a bust, kterých vytvořil také úctyhodné množství. Z významných postav naší historie ve výčtu figurují např. Adolf Born, Alfons Mucha, Antonín Dvořák, Antonín Slavíček, Bohuslav Martinů, Eduard Beneš, František Křižík, František Palacký, Jan Amos Komenský, Jan Masaryk, Jindřich Honzl, Johannes Kepler, Karla Hynka Máchy, Matyáš Bernard Braun, Nikola Tesla, Otokar Březina, Tomáš Garrigue Masaryk, Václav Vilém Štech, Václav Hollar a Vojta Náprstek.\n\nO všestrannosti tvorby svědčí i vydání tří poštovních známek s jeho náměty a 15 pamětních mincí zobrazujících např. Národní muzeum, Národní divadlo, Karla IV, Jana Evangelistu Purkyně, Bohuslava Martinů, Bedřicha Smetanu a Otakara Španiela.\n\nRoku 1964 byl Milanu Knoblochovi udělen Ministerstvem kultury Polské republiky Řád za zásluhu o kulturu, v roce 1979 získal cenu Svazu českých výtvarných umělců a Českého fondu výtvarných umění, roku 1980 byl jmenován Zasloužilým umělcem a v roce 1984 získal cenu Ministerstva kultury České republiky.\n\nMilan Knobloch, již devadesátiletý, žije sám v Praze a stále ještě usedá za svůj pracovní stůl a věnuje se své práci která se mu stála i celoživotní zálibou, jedno z posledních děl je pamětní mince \"Svatováclavská pocta Benediktu XVI\" u příležitosti návštěvy papeže v roce 2009. Ani v tomto věku ho neopouští jeho vřelý vztah, jak říká \"ke druhému rodišti\", ke Smiřicím a okolní krajině.\n\n\n"}
{"id": "711667", "url": "https://cs.wikipedia.org/wiki?curid=711667", "title": "Karin Månsdotter", "text": "Karin Månsdotter\n\nKarin Månsdotter (6. října nebo 6. listopadu 1550, Uppland – 13. září 1612 na dvoře Liuksiala, Kangasala u Tampere, ) byla jako manželka švédského krále Erika XIV. (1533–1577) švédskou královnou v roce 1568.\n\nKarin Månsdotters se narodila jako dcera \"Månse Månssona\" a jeho manželky \"Ingrid Jakobsdotter\". Otec byl pravděpodobně voják a pocházel z prostých poměrů. Karin, jež záhy osiřela, našla místo nejprve u \"Gerta Cantora\", dvorního hudebníka ve Stockholmu. Nejpozději od počátku roku 1565 byla zaměstnána jako komorná na dvoře Alžběty Vasa, dcery krále Gustava I. Ve věku patnácti let se stala milenkou krále Erika XIV.\n\nUž 13. června roku 1567 byli Karin a Erik tajně - zřejmě na základě protestů ze strany šlechty kvůli jejímu nízkému původu - oddáni stockholmským biskupem, což vešlo ve známost teprve v prosinci tohoto roku. O něco později vyjádřila Říšská rada se sňatkem svůj souhlas a 4. července roku 1568 byli Karin Månsdotter a král Erik XIV. oddáni oficiálně. Den poté byla Karin korunována švédskou královnou. Povstání švédské šlechty a zajetí krále 29. září téhož roku, zosnované Erikovým bratrem Janem, donutilo krále vzdát se trůnu.\n\nPo smrti svého manžela v roce 1577 žila Karin Månsdotter v ústraní, ale jako zámožná na dvoře Liuksiala v Kangasale ve Finsku. Mezi obyvatelstvem byla velmi populární a oblíbená.\n\nZemřela 13. září 1612 a byla pohřbena v dómu v Turku. Je tak jedinou švédskou královnou, pohřbenou ve Finsku.\n\nKarin Månsdotter a Erik XIV. měli spolu čtyři děti, z nichž dvě první se narodily ještě před uzavřením manželství a byly posléze legitimizovány, dva nejmladší synové pak zemřeli v útlém věku:\n\nRomantický a tragický příběh lásky Erika a Karin inspiroval ke vzniku řady uměleckých děl. Z výtvarného umění lze vést např. obraz Georga von Rosen z roku 1871; v roce 1867 vytvořil ruský malíř Vladimir Sverčkov vitráž pro její pohřební kapli. V roce 1942 napsal finský spisovatel Mika Waltari román \"Kaarina Maununtytär\" (česky \"Karin, Magnusova dcera\". Roku 1954 byl uveden do kin švédský film \"Karin Månsdotter\" (režie Alf Sjöberg).\n\n\n"}
{"id": "711668", "url": "https://cs.wikipedia.org/wiki?curid=711668", "title": "Antonín Belcredi", "text": "Antonín Belcredi\n\nHrabě Antonín Belcredi (1744–1812) byl šlechtic z italského rodu Belcrediů, pocházejícího z Lombardie.\n\nAntonín Belcredi se narodil v roce 1744 v italské Pávii. Jeho otcem byl Pius Giussepe Belcredi a matkou Ernestina Lestwicz. \n\nStal se důstojníkem armády a zúčastnil se mnoha válek. Proslavil se v sedmileté válce, během níž dosáhl hodnosti generála. V bitvě u Torgavy byl raněn a jeho přítel Jan Hubert z Freyenfelsu jej pozval na léčení do Líšně. Zde se seznámil s Marií Theodorou z Freyenfelsu, s niž v roce 1769 oženil. \n\nRoku 1774 mu Marie Terezie udělila inkolát pro české země a mezi lety 1774 a 1778 přesídlil do Jimramova, který Marie Theodora zdědila po své bezdětné tetě Marii Antonii z Waldorfu. Armádu opustili v hodnosti generálmajora. Poté krátce působil ve Vídni, následně žil především v Brně. Zasloužil se o opravu jimramovského zámku a v Brně na dnešním Náměstí Svobody nechal vystavět palác. Zde roku 1773 zřídil čítárnu a v roce 1778 osvícenecký salon, jenž se stal střediskem společenského života. V roce 1788 se stal velmistrem brněnské zednářské lóže. Jelikož byl pro své postoje a kritiku dvora pod dohledem policie, rozhodl se tento post opustit. V roce 1794 navštívil ve vězení v Olomouci francouzského generála La Fayetta. Po návštěvě napsal císaři dopis, ve kterém odsoudil generálovo věznění. V roce 1796 měl podporovat povstání rekrutů, za což mu bylo uděleno domácí vězení. \n\nV Jimramově se často setkával a vedl diskuze s místními duchovními, kterými v té době byli Michal Blažek a Matěj Josef Sychra. Podílel se také na rozvoji obcí, které měl v držení. Dne 1. června 1802 vydal pro Jimramov první požární řád, který nesl název \"Pořádek, který na pád vzniknoucího ohně v městys Jimramově pozorován a zachován býti má\". V letech 1800–1801 nechal na vlastní náklady postavit tzv. Horní školu. Údajně se měl také podílet na zřízení zednářského lože a kasína. Dále je uváděn jako zakladatel střeleckého spolku a střelnice.\n\nSe svojí manželkou měl 14 dětí, ale přežil ho jen Eduard Belcredi. Nejstarší syn Hubert Belcredi padl v roce 1805 v bitvě u Ulmu, druhorozený Ernest Belcredi se zabil při vjíždění na koni do brány zámku.\n\nAntonín Belcredi zemřel v roce 1812 v Jimramově.\n\n"}
{"id": "711669", "url": "https://cs.wikipedia.org/wiki?curid=711669", "title": "Rue de l'Arbre-Sec", "text": "Rue de l'Arbre-Sec\n\nRue de l'Arbre-Sec (tj. \"ulice U suchého stromu\") je ulice v Paříži. Nachází se v 1. obvodu.\n\nUlice vede od \"Rue des Prêtres-Saint-Germain-l'Auxerrois\", se kterou tvoří křižovatku, která se nazývá \"Place de l'École\". Ulice směřuje severním směrem, zhruba ve své polovině kříží \"Rue de Rivoli\" a končí na \"Rue Saint-Honoré\", na kterou je kolmá.\n\nPůvod názvu ulice není zcela objasněn. Mohl vzniknout buď podle znamení podniku (obchodu, hostince), který se zde nacházel nebo jako přezdívka šibenice, která sloužila k oběšení odsouzenců, a která se nacházela na severním konci ulice.\n\n\"Rue de l'Arbre-Sec\" je doložena již ve 13. století, kdy se nacházela uvnitř středověkých městských hradeb postavených v 10. století. Jejich pozůstatky se našly na křižovatce s ulicí \"Rue de Rivoli\" během vykopávek v roce 2009.\n\n\n"}
{"id": "711674", "url": "https://cs.wikipedia.org/wiki?curid=711674", "title": "Bušek", "text": "Bušek\n\nBušek je jméno (zdrobnělina z Bohuslav):\n\npříjmení:\n\n"}
{"id": "711675", "url": "https://cs.wikipedia.org/wiki?curid=711675", "title": "Tung-kuan", "text": "Tung-kuan\n\nTung-kuan ( , pchin-jinem \"Dōngguǎn\") je město a městská prefektura v Čínské lidové republice. Leží blízko pobřeží v deltě Perlové řeky ve střední části provincie Kuang-tung. Jeho severním sousedem je Kanton, hlavní město provincie, jeho severovýchodním sousedem je Chuej-čou a jižním sousedem je Šen-čen. Na západě je ohraničeno samotnou Perlovou řekou.\n\nPo Šen-čenu, Šanghaji a Su-čouu se jedná o čtvrté nejvýznamnější město republiky z hlediska zisků z exportu.\n\n"}
{"id": "711682", "url": "https://cs.wikipedia.org/wiki?curid=711682", "title": "Charibert I.", "text": "Charibert I.\n\nCharibert I. (kolem roku 520 – 567) byl franský král z rodu Merovejců. Vládl v letech 561-567.\n\nCharibert byl třetí syn krále Chlothara I. a královny Ingundy. Chlothar, jeden ze synů Chlodvíka I. získal Franskou říši, kterou si v roce 511 se svými třemi bratry rozdělili, a po jejich smrti opět sjednotil pod jednu vládu. Když Chlothar v roce 561 zemřel, byli již dva jeho nejstarší synové po smrti. Na živu byli kromě Chariberta ještě jeho dva mladší bratři Guntram I. a Sigibert I., a rovněž jejich nevlastní bratr Chilperich I. z pozdějšího manželství Chlothara s Ingundinou sestrou Arnegundou. Tito čtyři dědicové si rozdělili otcovu říši. Charibert jako nejstarší dostal rezidenční město Paříž a hlavní část na jihu, kam patřila města Bordeaux, Limoges, Cahors, Poitiers a Albi, a na severu s městy Chartres, Rouen, Tours, Angers a Nantes.\n\nCharibert měl během svého života čtyři manželky. První byla Ingoberga, o jejímž původu není nic bližšího známo. S ní měl jednu dceru, Berthu, která se provdala za krále Æthelberhta z Kentu. Později se s Ingobergou rozvedl a oženil se s Merofledou, dcerou česače vlny ve službách Ingobergy, dále s Theudogildou, dcerou pastýře, a po roce 562 s Merofledinou sestrou Marcoveifou. Chronologie sňatků není spolehlivě objasněna. Nejednalo se o konkubinát, ale o řádná manželství, neboť jeho manželky jsou označovány za královny. Marcoveifa byla dříve jeptiškou, takže pařížský biskup Germanus manžele exkomunikoval. Tento problém se vyřešil úmrtím Marcoveify.\n\nKromě Berthy měl Charibert ještě další děti: Berthefledu, snad dceru Merofledy, která zemřela po roce 589, syna s Theudogildou, který ale zemřel hned po narození, a dceru, snad také s Theudogildou, Chrodieldis, která vstoupila do kláštera Sainte-Croix v Poitiers, ten ale později opustila a zemřela po roce 590.\n\nKdyž Charibert zemřel v roce 567, nezanechal žádného syna. Proto si jeho bratři Guntram I., Sigibert I. a Chilperich I. jeho říši rozdělili.\n"}
{"id": "711687", "url": "https://cs.wikipedia.org/wiki?curid=711687", "title": "Jihosúdánská libra", "text": "Jihosúdánská libra\n\nJihosúdánská libra je oficiální měnou Jižního Súdánu. Dělí se na 100 piastrů. Její vznik byl schválen ještě předtím, než se 9. července 2011 oddělil Jižní Súdán od Súdánu. Začala platit 18. července 2011 a nahradila v Jižním Súdánu jedna k jedné súdánskou libru.\n\nNa bankovkách je vyobrazen John Garang, který byl vůdčí osobností hnutí za nezávislost jižního Súdánu a velitelem Súdánské lidově osvobozenecké armády. V roce 2005 zahynul při havárii vrtulníku.\n\n"}
{"id": "711688", "url": "https://cs.wikipedia.org/wiki?curid=711688", "title": "Kolowrat-Krakowští", "text": "Kolowrat-Krakowští\n\nKrakovští z Kolovrat (podle rodinou preferovaného pravopisu Krakowští z Kolowrat, případně Kolowrat-Krakowští) jsou jednou z větví rodu Kolovratů, poslední žijící příslušníci tohoto rodu. Svůj název odvozují od hradu Krakovec. Současnou hlavou rodiny je Maximilian Alexander Kolowrat-Krakowský.\n\nPrvní písemně doložená zpráva o starobylém rodu Kolowratů pochází již z konce 13. století. Za skutečného zakladatele rodu a prvním historicky doloženým pánem z Kolowrat je však považován až Albrecht z Kolowrat († 1391), jehož předkové pocházeli z vesnice Kolovraty (u Uhříněvsi). Hejtman a maršálek královny Anny Svídnické (manželky Karla IV.), přísedící zemského a dvorního lenního soudu vstupuje do historie v roce 1347, kdy figuruje jako svědek při prodeji Rožmitálu. Se třemi manželkami má osm dětí, z toho šest synů, kteří položili základy jednoho z nejrozvětvenějších českých šlechtických rodů.\nBěhem 14. a 15. století se rod Kolowratů rozdělil do osmi rodových větví:\nRod Kolovratů hrál nezanedbatelnou úlohu v historii a politice nejen v Čechách, ale i v celé střední Evropě. Členové rodu zastávali nejrůznější významné funkce. Našli bychom mezi nimi polní maršály, první ministry, nejvyšší kancléře, královské místodržící, guvernéry, ambasadory, arcibiskupy a také podporovatele českého národního obrození. Řada z nich podporovala umění, kulturu, vzdělání, hospodářský a stavební vývoj a podílela se na ekonomicko-sociálním rozvoji státu. Za své zásluhy byli páni z Kolowrat v 17. století povýšeni do říšského a posléze do českého hraběcího stavu.\n\nLinie Kolowrat-Krakowští odvozuje svůj název od hradu Krakovec u Rakovníka, který zakoupil v roce 1443 Albrecht z Kolowrat (1422–1470) a založil tak nejpočetnější větev Kolowratů. Vilém Albrecht Kolowrat-Krakowský (1600–1689), nejvyšší kancléř, získal v roce 1671 říšský hraběcí titul a o tři roky později i titul český.\n\nVýznačným příslušníkem linie Kolowrat-Krakowských je bezesporu vzdělaný a schopný politik, kterého si dokonce oblíbila Marie Terezie – hrabě Leopold Vilém Kolowrat-Krakowský (1727–1809), který získal Řád zlatého rouna. Leopold Vilém měl se dvěma manželkami 17 dětí a nejmladší z nich – František Xaver Kolowrat-Krakowský (1783–1855) je společným předkem všech dnes žijících potomků pánů z Kolowrat.\n\nDalší výraznou osobností větve Kolowrat-Krakowské byl Jan Nepomuk Karel, zvaný Hanuš (1794–1872). Poslední příslušník březnické větve, ryzí vlastenec a filantrop, který podporoval Matici českou a přispěl nejvyšší darovanou částkou do celonárodní sbírky na stavbu Národního divadla. Díky svému vlastenectví, mecenášství a pomoci potřebným se stal předlohou k postavě hraběte Březenského v románu Boženy Němcové Pohorská vesnice.\n\nKoncem 19. století se správy rodového majetku Kolowratů ujímá hrabě Leopold Filip Kolowrat-Krakowský (1852–1910), poslanec říšské rady a českého sněmu, držitel řádu železné koruny 2. třídy. Kromě panství na Přimdě a na Klatovsku spravuje také Kolowratský palác a Nový Kolowratský palác v ulici Na příkopě č. 17 v Praze.\n\nNástupcem hraběte Leopolda Filipa a novým pánem panství Kolowrat-Krakowských se stává nejstarší syn Alexandr Kolowrat-Krakowský (1886–1927). Alexandr Josef zvaný \"\"Saša\"\" se proslaví nejen jako prezident filmové společnosti, který pro film objeví Marlene Dietrichová, ale také jako úspěšný a uznávaný automobilový závodník. Získává celou řadu automobilových cen a stává se pravou rukou Václava Klementa, majitele automobilky Laurin & Klement. Na jeho počest se dodnes koná každoroční sraz historických vozidel Jízda Saši Kolowrata s okružní jízdou v okolí Přimdy a s návštěvou sousedních měst v Bavorsku.\n\nKdyž v roce 1927 hrabě Saša umírá, správy panství se ujímá jeho bratr hrabě Jindřich Kolowrat-Krakowský. Dlouhá léta žije v USA, po roce 1989 hrabě Jindřich neváhá a vrací se zpět do své rodné vlasti. Na základě restitučních zákonů je Kolowrat-Krakowským vráceno prakticky celé někdejší panství a hrabě Jindřich se společně se svým nejmladším synem Tomášem ujímá jeho správy. Hrabě Jindřich je nositelem dvou velmi vysokých státních vyznamenání. Za odbojovou činnost v průběhu druhé světové války jej prezident Edvard Beneš vyznamenal Válečným křížem a v roce 1991 převzal z rukou prezidenta Václava Havla na Pražském hradě Masarykův řád druhé třídy.\n\nV roce 1996 ve věku 98 let Jindřich Vilém Kolowrat-Krakowský umírá a jeho dědicem a nástupcem se stává hrabě František Tomáš Kolowrat-Krakowský, který se spolu s otcem jako jediný vrátil z USA do tehdejšího Československa, aby s péčí řádného hospodáře spravovali rodový majetek. V současné době jsou pokračovateli tohoto starobylého českého šlechtického rodu Maximilian Alexander a Francesca Dominika Kolowrat-Krakowští, děti Františka Tomáše Kolowrat-Krakowského.\n\n\n\n\n\n\n"}
{"id": "711689", "url": "https://cs.wikipedia.org/wiki?curid=711689", "title": "Renaud Séchan", "text": "Renaud Séchan\n\nRenaud Séchan, vystupující pouze pod jménem Renaud (* 11. května 1952 v Paříži) je francouzský zpěvák-skladatel a občasný herec.\n\nSe svými 23 alby v celkové výši téměř 20 miliónů prodaných kusů je Renaud jeden z nejúspěšnějších zpěváků ve Francii a jeden z nejznámějších ve frankofonii. Své písně používá ke kritice společnosti, nebo jako poctu, v textech písní používá slang. Tématem jeho písní jsou často lidská práva, ekologie nebo antimilitarismus.\n\n\n\nHrál rovněž v několika filmech, včetně adaptace románu \"Germinal\" z roku 1993, kde hrál jednu z hlavních rolí – postavu Étienna Lantiera. V roce 2003 se pak objevil ve filmu \"Střílejte na Francouze!\"\n\n"}
{"id": "711690", "url": "https://cs.wikipedia.org/wiki?curid=711690", "title": "Drupi", "text": "Drupi\n\nDrupi, vlastním jménem Giampiero Anelli (* 10. srpna 1947 Pavia) je italský zpěvák.\n\nV 60. letech 20. století vystupoval s rockovou kapelou \"Le Calamite\". Jeho sólová kariéra začala na festivalu v Sanremu v roce 1973, kde zazpíval píseň \"Vado via\", která u posluchačů zcela propadla (podle jeho vlastních slov skončila poslední). Za necelé tři měsíce se ale píseň umístila na 14. místě britské hitparády.\n\n\n"}
{"id": "711693", "url": "https://cs.wikipedia.org/wiki?curid=711693", "title": "Donna Murphyová", "text": "Donna Murphyová\n\nDonna Murphyová (* 7. března 1959 New York, New York) je americká herečka a zpěvačka.\n\nStudovala drama na New York University, po druhém ročníku ale studium kvůli četným absencím ukončila, neboť byla vybrána jako náhradnice vokalistek v broadwayském muzikálu \"They're Playing Our Song\" (1979). Od té doby se věnuje především divadelnímu herectví, vystupovala v mnoha muzikálech mimo Broadway i na Broadwayi. Za herecké výkony v broadwayských inscenacích \"Passion\" (1994) a \"The King and I\" (1996) získala dvě ceny Tony. Od roku 1987 působí též ve filmu a televizi, debutovala jako zpěvačka v televizním filmu \"Tales from the Hollywood Hills: A Table at Ciro's\". Později se objevila např. v seriálech \"Another World, Murder One, Ally McBealová, Právo a pořádek, What About Joan\" či \"Trust Me\" a hrála ve filmech jako \"Ruská ruleta, , Spider-Man 2\" nebo \"Na vlásku\".\n\n"}
{"id": "711696", "url": "https://cs.wikipedia.org/wiki?curid=711696", "title": "Anthony Zerbe", "text": "Anthony Zerbe\n\nAnthony Zerbe (* 20. května 1936 Long Beach, Kalifornie) je americký herec.\n\nVystudoval Pomona College, kde promoval v roce 1958, poté do roku 1961 sloužil v United States Air Force. V televizi debutoval v roce 1963 epizodní rolí v seriálu \"Naked City\", mezi další seriály, kde v různé míře během celé své kariéry účinkoval, patří např. \"Mission: Impossible, Gunsmoke, Hawaii Five-O, Columbo, Kung Fu, Dynastie, To je vražda, napsala, Walker, Texas Ranger\" či \"Frasier\". Za roli v seriálu \"Harry O\" získal v roce 1976 cenu Emmy. Ve filmu se poprvé objevil v roce 1967, jednalo se o krimi \"Frajer Luke\". Mezi jeho nejznámější celovečerní snímky patří např. \"The Omega Man\", \"I Am Legend\", \"Povolení zabíjet\" a \"Nový začátek\", kromě toho hrál např. ve filmech \"Mrtvá zóna\", \"\", \"Matrix Reloaded\" či \"Matrix Revolutions\".\n\nOd roku 1962 je ženatý s herečkou Arnette Jensovou, sestrou Salome Jensové.\n\n"}
{"id": "711705", "url": "https://cs.wikipedia.org/wiki?curid=711705", "title": "Pražákův palác", "text": "Pražákův palác\n\nPražákův palác je jednou z pěti budov Moravské galerie v Brně a sídlo jejího ředitelství. Jde o výraznou neorenesanční budovu, kterou si původně v letech 1873 a 1874 nechal postavit politik JUDr. Alois Pražák jako nájemní dům. Stálá expozice v Pražákově paláci se zaměřuje na prezentaci umění od 20. století po současnost. V objektu jsou rovněž prostory pro krátkodobé výstavní projekty. Přiléhá k němu nádvoří se sochařským parkem a kavárnou PRAHA. Nachází se zde také odborná knihovna se studovnou, dětská Herna, otevřený depozitář či knihkupectví.\n\nPalác je chráněn jako kulturní památka České republiky.\n\nIdeovým a uměleckým spojením dvou solitérních paláců - Besedního domu a Pražákova nájemního domu - situovaných na nároží okružní Alžbětiny ulice (dnes Husova) a přilehlého Alžbětina (dnes Komenského) náměstí, vytvořil v letech 1869-1874 vídeňský architekt Theophil von Hansen jeden z nejpozoruhodnějších neorenesančních souborů na Moravě. Nájemní dům si dal postavit v letech 1873-1874 český politik, představitel Moravské národní strany, JUDr. Alois Pražák (1820-1901) ve stylu severoitalské pozdní renesance. Přísné členění východní fasády s vysokým bosovaným soklem prolomeným malými okny připomíná severoitalské pevnostní paláce a deklaruje tak národně vyhraněný postoj stavebníka k německy orientované brněnské radnici.\n\nPo roce 1948 přešel dům do majetku státu, v prvním patře i nadále zůstal byt Pražákovy dědičky, většina bytů byla proměněna v úřadovny. V roce 1985 tehdejší Jihomoravský krajský národní výbor převedl dům do vlastnictví Moravské galerie. Teprve roku 1990 vyčlenilo ministerstvo kultury finanční prostředky na generální rekonstrukci zdevastovaného Pražákova domu a jeho proměnu v obrazárnu Moravské galerie. Arch. Jiří Kopřiva navrhl koridorové řazení sálů podobné Stirlingovu řešení Státní galerie ve Stuttgartu. To do jisté míry ovlivnilo koncepci instalace stálé expozice moderního a současného umění, která byla otevřena roku 1994, v nové podobě pak v letech 2001 a 2002.\n\nV roce 2015 se koncepce výstavních prostor opět pozměnila a od 1. 12. se mohou návštěvníci sklouznout v čase, a to z expozice Moderního umění ve druhém patře do expozice Nového umění v patře prvním. Nově je částečně zpřístupněný depozit soch v suterénu, který umožňuje návštěvníkovi nahlédnout do zákulisí galerijního provozu.\n\nPřízemí budovy\n\n- krátkodobá výstava\n\nPrvní patro\n\n- stálá expozice ART IS HERE: Nové umění \n\nDruhé patro\n\n- stálá expozice ART IS HERE: Moderní umění \n\nTřetí patro\n\n- knihovna\n\nČtvrté patro - Atrium\n\n- krátkodobá výstava\n\nVe druhém patře Pražákova paláce se nachází nově zrekonstruovaná stálá expozice Moderního umění zaměřená na prezentaci tvůrců české moderny a meziválečné avantgardy (Bohumil Kubišta, Antonín Procházka, Jan Zrzavý, Václav Špála, Josef Čapek, Josef Šíma, Jindřich Štyrský, Toyen atd.). Její nová koncepce doznala oproti dřívější podobě několik změn a rozšíření.\n\nZastoupení vystavených exponátů je od původního řešení obohaceno o představení okruhu autorů spojených s brněnskou odnoží uměleckého seskupení Devětsil nebo sochařský ostrov zpracovaný Maximem Velčovským, který prezentuje netradiční rozmístění prostorových exponátů Moravské galerie. Pokračováním této expozice je částečně zpřístupněný depozit soch v suterénu Pražákova paláce, který umožňuje divákům nahlédnout do zákulisí galerijního provozu.\n\nK dalším novinkám patří vyhrazení jedné místnosti pro dílčí výstavy \"prací na papíře\" a jiné krátkodobé projekty, které budou pravidelně oživovat stálou expozici. Jako první zde jsou instalovány ukázky z tvorby a osobního archivu jednoho z nejvýznamnějších malířů spojených s Brnem Františka Foltýna.\n\n\"Sbírkotvorné státní instituce zabývající se prezentováním volného či užitého umění vnímám jako skladiště informací, které byly kurátory posbírány v kontextu konkrétního místa a doby. Moji instalaci nevnímám jako tradiční přehlídku \"best of\", ale jako intervenci do tohoto skladiště plného rozlišných názorů, myšlenek či formálních přístupů. Na konkrétních dílech mne nezajímá pouze jejich ukončenost v době vzniku, ale rovněž nové interpretace, které mohou vyvstávat na povrch díky situaci, ve které se objeví či vystaví dnes.\" říká Maxim Velčovský ke své spolupráci s Moravskou galerií.\n\nKurátoři: Ondřej Chrobák, Petr Ingerle.\n\nNová expozice přináší vybrané kapitoly a příběhy umění po roce 1945. Její osu tvoří umělecká sbírka a archiv Jiřího Valocha - klíčové osobnosti nejen kulturního Brna. Výstava dokumentuje zásadní projevy nového umění a mapuje jeho lokální předpoklady i mezinárodní přesahy.\n\nJiří Valoch vytváří centrální uzel umělecké sítě českých a zahraničních autorů, jako byl Dalibor Chatrný, Radek Kratina, Jiří Hynek Kocman, Dick Higgins, Ben Vautier, Heinz Gappmayr, Imre Bak, Dora Maurer a mnozí další. Pozoruhodným dokladem bohatosti vzájemných kontaktů - uzavřeným hranicím navzdory - je Neviditelná socha od Josepha Beuyse, kterou Jiřímu Valochovi zaslal formou pohlednice na sklonku roku 1979. I samotný název expozice: ART IS HERE byl převzat z pohlednic, které si Valoch posílal se svými přáteli.\n\nExpozice se rozprostírá v celkem dvanácti místnostech prvního patra Pražákova paláce. Výraznou doménou je sál se skluzavkou. Do síně s dílem Dalibora Chatrného se můžou návštěvníci sklouznout z obnovené stálé expozice moderního umění ve druhém patře. V dalších místnostech se představí postsurrealistická tvorba, landartové realizace nebo geometrická abstrakce. Samostatná místnost je věnovaná textových instalacím Jiřího Valocha, které autor umisťoval přímo na stěny galerií. Další ze sálů rekonstruuje přímo situaci v jeho bytě přeplněném uměním. Mezi vystavovanými umělci je taky Milan Knížák a jeho postmoderní nábytek nebo koláže z vinylových desek. Prostor dostalo také dílo Mariana Pally. Stěžejní jsou jeho procesuální malby, které jsou vystaveny společně s fotodokumentací jejich vzniku v ateliéru na Kotlářské.\n\nPřekvapení v podobě vystaveného tatraplánu čeká návštěvníky na konci expozice. Umělecky upravený tatraplán vznikl v osmdesátých letech pro legendární divadelní hru Ananas v režii J. A. Pitínského.\n\nKurátoři: Ondřej Chrobák a Jana Písaříková.\n\n"}
{"id": "711719", "url": "https://cs.wikipedia.org/wiki?curid=711719", "title": "Diskografie Johna Calea", "text": "Diskografie Johna Calea\n\nToto je diskografie velšského hudebníka, producenta a skladatele Johna Calea. V letech 1970−2016 vydal šestnáct sólových studiových alb a čtyři jako spoluinterpret. Dále vydal šest koncertních alb, čtyři EP a deset kompilací. Před zahájením své sólové kariéry působil ve skupině , se kterou vydal dvě studiová alba. V té době rovněž samostatně nahrál různé experimentální nahrávky, které vyšly až po roce 2000 prostřednictvím vydavatelství . Je rovněž autorem hudby k přibližně třem desítkám filmů, některé z nich vyšly jako soundtracky, většina však nikoliv.\n\nHrál na mnoha dalších albech jako doprovodný hudebník a řadu nahrávek také produkoval. S jednou výjimkou se například podílel na všech albech německé zpěvačky Nico. Jako producent spolupracoval například i se skupinou na jejích prvních demonahrávkách z roku 1976. Tyto nahrávky však nikdy nevyšly. V létě roku 1978 nahrál Cale spolu s Ianem Hunterem, Mickem Ronsonem a Corkym Laingem sedm písní, které však nikdy nevyšly. V říjnu 1984 nahrával s britskou skupinou , ale jejich společné nahrávky také zůstaly nevydané. O rok později produkoval album skotské skupiny , které potkal stejný osud. V roce 2007 produkoval druhé album skupiny , to však nikdy nevyšlo z důvodu krachu nahrávací společnosti.\n\nDále existuje několik skupin či hudebníků, které spolupráci s Calem plánovali, ale nerealizovali. Jednou ze skupin je , která plánovala natočit s Calem své debutové album, ale ze spolupráce později sešlo. Naopak Cale měl v devadesátých letech zájem produkovat album skupiny Tarnation, ale ani tato spolupráce nebyla uskutečněna. Calea rovněž kontaktoval Bryan Ferry, aby produkoval druhé album jeho skupiny Roxy Music. Ferry však nakonec upřednostnil Chrise Thomase.\n\n"}
{"id": "711721", "url": "https://cs.wikipedia.org/wiki?curid=711721", "title": "Rudno-Rudziński", "text": "Rudno-Rudziński\n\nRudno-Rudziński je šlechtický rod pocházející původně z Mazovska. První zmínka o tomto rodu pochází z 16. století, kdy je zmíněn mazovský vévoda Albert Rudziński. V 18. století přišel rod z Polska do Opavy, kde se natrvalo usadil. V roce 1847 zakoupil člen rodu Karl Matthias von Rudno-Rudziński (1784-1865) zámek v Ondřejovicích společně s příslušejícím statkem. Následujícím držitelem byl jeho syn Eduard (1812-1874). Pět z celkem patnácti Eduardových dětí tento statek vlastnilo ještě na počátku 20. století.\n\nV roce 1899 byl příslušník rodu Carl Rudziński von Rudno velitelem 3. pěšího pluku.\n\n"}
{"id": "711722", "url": "https://cs.wikipedia.org/wiki?curid=711722", "title": "Murphyho zákony", "text": "Murphyho zákony\n\nMurphyho zákony označují širokou škálu různých rčení či epigramů týkající se chybovosti a lidského selhání. Základní formou všech těchto „zákonů schválnosti“ je tvrzení „\"Co se může pokazit, to se pokazí\"“, pojmenované po americkém leteckém inženýrovi Edwardu A. Murphym.\n\nAmerický spisovatel Arthur Bloch shrnul v r. 1977 podobná tvrzení do knihy \"Murphy's Law, and Other Reasons Why Things Go WRONG!\", vydané také česky. Titulní rčení, označené jako Murphyho zákon, zní v českém překladu: „\"Může-li se něco pokazit, pokazí se to\"“. Kniha neobsahuje tradovaný dovětek (někdy označovaný jako 2. Murphyho zákon) „\"Co se nemůže pokazit, pokazí se také\".“\n\nNíže si můžete přečíst několik nejoblíbenějších Murphyho zákonů. \n\n„Jestliže jde vše podle plánu, stala se někde chyba.“\n\n„Zkušenost je věc, kterou získáš až potom, cos ji potřeboval.“\n\n„Délka minuty závisí na tom, na které straně dveří od záchodu se nalézáš.“\n\n„Jestli se cítíš dobře, uklidni se, ono tě to přejde.“\n\n„Jestliže přestoupíš do jiné fronty, ta, kterou jsi právě opustil, začne postupovat rychleji.“\n\n„Usměj se, zítřek bude horší.“\n\n„Nejhorší je dostat průjem v zácpě.“\n\n„Chybovat je lidské, ale jestli chcete něco opravdu posrat, potřebujete počítač.“\n\n\n"}
{"id": "711723", "url": "https://cs.wikipedia.org/wiki?curid=711723", "title": "Johann Ignác Eisner", "text": "Johann Ignác Eisner\n\nJan Ignác Eisner (celým jménem \"Jan Ignác Eysner z a na Eisensteinu a Lhotě\", německy \"Johann Ignaz Eisner (Eysner) von und zu Eisenstein und Lhota\", * před rokem 1720, sklářská huť Stattenbrunn u Dolní Lhoty – 1795, statek Dolní Lhota) \n\nJan Ignác Eisner narodil před rokem 1720 ve sklářské huti Stattenbrunn u Dolní Lhoty severně od Pacova jako syn Kristiána Eisnera. \n\nV roce 1741 se v Těchobuzi oženil s Alžbětou dcerou Antonína Františka Adlera, skelmistra a majitele statků Těchobuz a Tallenberk . Jan Ignác pak získal, stejně jako otec, kutnohorské měšťanské právo. To mu umožňovalo kupovat a dědit zemskodeskové statky. V roce 1743 prodal jeho otec panství Stattenbrunn. V té době však již nebyla zdejší huť v provozu. K tomuto statku přikoupil nedaleký statek Lhotu. \n\nV letech 1753-1759 (možná však i dříve a později) působil Jan Ignác Eisner na huti v Herálci. V roce 1770 se na vimperském panství ucházel o helmbašskou (Janouškovu) huť. Eisner huť skutečně koupil, ale došlo k nedorozumění. Eisner předpokládal, že v uvedené kupní ceně 10 250 zl, je zahrnuta i částka za lesy, které dříve k huti náležely, avšak panství si tyto lesy chtělo ponechat. Došlo ke sporu, při kterém vrchnost vrátila Eisnerovi peníze a od smlouvy odstoupila. \n\nV roce 1771 získal Eisner po Karlu Guolfingerovi ze Steinsbergu huť v Loukově na lipnickém panství, které tehdy patřilo hraběti Palmeovi. Tuto huť značně zvelebil a získal přídomek \"bohatý a slavný\". Prohlašoval o sobě, že zničil veškeré své konkurenty na plameovských panstvích. Po získání loukovské huti získal za zásluhy o sklářství Jan Ignác Eisner i predikát \"von Eisenstein\", o který se ucházel již delší dobu, a dostal se tak mezi českou šlechtu. Dokázal úspěšně provozovat sklárny i přes krizi, která postihla české sklářství po nástupu Marie Terezie na trůn a tím spojenými válkami o dědictví rakouské. Ztráta Slezska, patřícího do roku 1742 k zemím Koruny české, vedla ke ztrátě významného pruského trhu. Sklárny ve Slezsku, které do té doby s českými sklárnami spolupracovaly, se staly konkurenty a samy dokázaly pruský trh zasytit. Ve své žádosti se Eisner opíral o skutečnost, že již roku 1688 povýšil císař Leopold I. rakouskou linii Eisnerů do šlechtického stavu.\n\nV dalších letech se Ignác Eisner zaměřil jen na Posázaví. V roce 1777 obnovil na lipnickém panství huť v Kejžlicích s předpokladem, že tato huť bude v provozu dalších 25 až 30 let. Stejně tak obnovil v roce 1785 i huť v Krasoňovicích na panství Zruč. Tu však dále provozoval již jeho syn Josef.\n\nHuť v Loukově byla v provozu do roku 1791, kdy byl provoz zastaven údajně pro nedostatek dřeva. Rok na to je zde však uváděn již skelmistr Zinggrosser a huť pak pracovala asi do poloviny 19. století.\n\nV roce 1792 byl Johann Ignác Eisner povýšen do říšského rytířského stavu s titulem \"Reichsedler Eysner von und zu Eisenstein und Lhota\". Rok poté bylo toto povýšení potvrzeno i císařem Františkem. Potomci Ignáce Eisnera pak užívali zjednodušeného titulu \"von und zu Eisenstein\".\n\nJan Ignác Eysner von und zu Eisenstein und Lhota zemřel V roce 1795 na svém statku ve Lhotě.\n\n"}
{"id": "711724", "url": "https://cs.wikipedia.org/wiki?curid=711724", "title": "Eduard Belcredi", "text": "Eduard Belcredi\n\nHrabě Eduard Belcredi (17. červenec 1786 Jimramov – 5. září 1838 Karlovy Vary) byl moravský šlechtic pocházející z původně italského rodu Belcredi.\n\nEduard Belcredi se narodil v 17. července 1786 v Jimramově jako nejmladší syn Antonína Belcrediho a jeho ženy Marie Theodory z Freyenfelsu, ale jako jediný se dožil dospělosti. Většinu života působil v armádě, zúčastnil se i napoleonských válek. Nebyl moc dobrým hospodářem. Dne 23. ledna 1811 se ve Vídni oženil s Marií z Fünfkirchenu, s níž měl 5 dětí - 2 dcery a 3 syny. Nejvýznamnějšími pravděpodobně byli Richard Belcredi a Egbert Belcredi. Hrabě Eduard Belcredi zemřel 5. září 1838 v Karlových Varech.\n\n\n"}
{"id": "711726", "url": "https://cs.wikipedia.org/wiki?curid=711726", "title": "Chelsea Girls (píseň)", "text": "Chelsea Girls (píseň)\n\n„Chelsea Girls“ je šestá skladba z debutového alba \"Chelsea Girl\" z roku 1967 od německé zpěvačky Nico. Skladbu napsali její spoluhráči ze skupiny The Velvet Underground, kytaristé Sterling Morrison a Lou Reed. Skladbu například předělal Elliott Smith.\n"}
{"id": "711727", "url": "https://cs.wikipedia.org/wiki?curid=711727", "title": "Egbert Belcredi", "text": "Egbert Belcredi\n\nHrabě Egbert Belcredi, též \"Ekbert Belcredi\" (2. září 1816 Jimramov – 11. října 1894 Líšeň), byl moravský a předlitavský konzervativní šlechtic a politik, stoupenec českého státoprávního programu.\n\nPocházel z původně italského (lombardského) rodu Belcredi. Byl nejstarším synem Eduarda Belcrediho a Marie z Fünfkirchenu. Po smrti otce v roce 1838 se ujal vedení jimramovského panství. 7. března 1848 se oženil s Kristýnou Nosticovou.\n\nDo roku 1845 sloužil v armádě Rakouského císařství, kde dosáhl hodnosti rytmistra.\n\nByl aktivní v politickém životě. Poprvé do politiky vstoupil už během revolučního roku 1848. Od roku 1848 do roku 1849 zasedal jako poslanec Moravského zemského sněmu. Nastoupil sem po zemských volbách roku 1848 za kurii virilistů a velkostatků.\n\nPotom po obnovení ústavního systému vlády dlouhodobě zasedal na Moravském zemském sněmu od roku 1861 (s přestávkami). Byl předákem Strany konzervativního velkostatku na Moravě. Od 60. let 19. století hrál na Moravě podobnou roli jako v Čechách Jindřich Jaroslav Clam-Martinic, tedy představitel historické šlechty, orientované federalisticky, odmítající unifikaci a centralizaci rakouského státu a trvající na zachovávání historických zemských práv a státoprávní odlišnosti zemí koruny české. S Clam-Martinicem ho pojilo i osobní přátelství. Zároveň ale trval na specifičnosti Moravy a jejích historických tradic a samosprávy. Předák českého hnutí na Moravě Alois Pražák s ním v tomto smyslu koncem 60. let konzultoval své kroky. Spolu s Pražákem byl tehdy hlavní postavou českého politického života na Moravě. Poslanecký slib skládal v únoru 1867 v češtině.\n\nV květnu 1870 se účastnil velké porady českých liberálních i šlechtických politiků z Čech a Moravy v době, kdy nový předseda vlády Alfred Potocki inicioval rozhovory s českou opozicí a kdy se očekávala možnost dohody a naplnění českých požadavků. Na jednání bylo dohodnuto, že za základ českých požadavků se budou brát starší zemská privilegia a císařský patent z roku 1848 (takzvaná česká charta).\n\nV prvních přímých volbách do Říšské rady roku 1873 získal i mandát v Říšské radě (celostátní zákonodárný sbor), kde reprezentoval kurii venkovských obcí, obvod Brno, Vyškov atd. V souladu s tehdejší českou opoziční politikou pasivní rezistence ale mandát nepřevzal a do sněmovny se nedostavil. Jeho mandát tak byl 4. března 1874 prohlášen za zaniklý z důvodu absence. V tomto odmítavém přístupu k vídeňskému parlamentu byl radikálnější než liberální česká reprezentace na Moravě (Alois Pražák a jeho stoupenci na Říšskou radu v lednu 1874 nastoupili, byť s ohrazením, že trvají na zachování historických práv a odmítají stávající ústavu). Belcredi tehdy vstoupil pouze na Moravský zemský sněm.\n\nV roce 1879 Eduard Taaffe, tehdy představitel konzervativního německorakouského tábora, inicioval jednání s českou opozicí (liberální i šlechtickou), na jejichž konci byl český vstup na Říšskou radu, zahájení aktivní politiky a přechod Čechů do provládního tábora. Ve volbách do Říšské rady roku 1879 byl Belcredi zvolen za velkostatkářskou kurii na Moravě. Nyní mandát převzal. Podílel se zejména na činnosti výboru pro reformu živnostenského řádu, jehož byl i předsedou. Opětovně byl zvolen ve volbách do Říšské rady roku 1885 (nyní za velkostatkářskou kurii v Čechách).\n\nPo volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Jako člen parlamentního Českého klubu se uvádí i po volbách v roce 1885.\n\nNa rozdíl od svého otce dbal Egbert o svá panství. Angažoval se také v kulturním životě na Moravě. Stál u vzniku řady spolků, jako byly například Moravská orlice, Matice moravská, Matice Besedního domu a Katolická politická jednota moravská, jejímž byl předsedou. Většinu času trávil na zámku v Líšni, kam si zval významné osobnosti tehdejší doby. Také zde vytvořil knihovnu, čítající na 25 000 svazků, a rozsáhlé archeologické a historické sbírky. V Jimramově nechal na počest své manželky postavit klášter Christianeum.\n\nRoku 1894 ho postihla mrtvice, která mu znemožnila se účastnit klerikálního sjezdu v Brně a vyřadila ho obecně z aktivní politiky. Zemřel krátce po druhém záchvatu mrtvice 11. října 1894 v Líšni. Zemřel bezdětný a veškerý majetek přešel na jeho bratra Richarda Belcrediho. Na pozici vůdce moravské konzervativní šlechty ho vystřídal Otto Serényi a také jeho synovec Ludvík Egbert Belcredi.\n\n"}
{"id": "711729", "url": "https://cs.wikipedia.org/wiki?curid=711729", "title": "The Gift (píseň, The Velvet Underground)", "text": "The Gift (píseň, The Velvet Underground)\n\n„The Gift“ je druhá skladba z druhého alba skupiny The Velvet Underground s názvem \"White Light/White Heat\". Text napsal Lou Reed a hudbu spolu s Reedem složili John Cale, Sterling Morrison a Maureen Tucker. Když skupina tuto skladbu přibrala do svého repertoáru, byl Reed zrovna nemocný a celá sestava skupiny si prohodila role. Bubenice Maureen Tucker hrála na baskytaru a bicích se ujal původní bubeník skupiny Angus MacLise.\n\nText ke skladbě napsal Reed ještě na univerzitě; jako hudba k ní byl použit základ skladby „Booker T.“. Koncertní nahrávka skladby „The Booker T“ vyšla pouze na albu \"Peel Slowly and See\".\n\nSkladba „The Gift“ je zvláštní tím, že hudba je nahrána do jednoho kanálu a slova do druhého, takže i při výstupu zní každé z jednoho reproduktoru a buď jednu nebo druhou část lze vypustit. Hlavní postavou ve skladbě je Waldo Jeffers; student, který se snaží poslat sebe sama poštou. Ačkoliv text napsal Reed, namluvil ho Cale. Zajímavostí je, že Cale celý osmiminutový text namluvil na první pokus.\n\nPoprvé skladba vyšla na albu \"White Light/White Heat\" v lednu 1968. Ve stejné verzi skladba vyšla rovněž na kompilaci \"Peel Slowly and See\" (1995). Skladbu rovněž skupina hrála při svém reunionu v roce 1993 a tudíž vyšla na koncertním albu \"Live MCMXCIII\".\n\nV roce 2012 skladbu vydal Rodolphe Burger na svém albu \"This Is a Velvet Underground Song That I'd Like to Sing\", jehož převážná část je tvořena hudbou Velvet Underground.\n\nBritská kapela The Bollock Brothers nahrála píseň „The Gift II“, která je založená na této skladbě.\n"}
{"id": "711733", "url": "https://cs.wikipedia.org/wiki?curid=711733", "title": "Seznam postav v Letopisech Narnie", "text": "Seznam postav v Letopisech Narnie\n\nToto je seznam postav z knižní a filmové série Letopisy Narnie od C. S. Lewise. Postavy jsou řazeny abecedně podle křestního jména.\n\n \n"}
{"id": "711740", "url": "https://cs.wikipedia.org/wiki?curid=711740", "title": "Geoffroy de Charnay", "text": "Geoffroy de Charnay\n\nGeoffroy de Charnay, též Geoffroy de Charney (kolem 1251 – 18. března 1314) byl člen templářského řádu, který byl v roce 1314 spolu s velmistrem Jacquesem de Molay odsouzen k trestu smrti upálením.\n\nGeoffroy de Charnay byl přijat mezi templáře asi v 18 letech. V roce 1283 se stal preceptorem ve Fresnes, 1294 ve Villemoisson, 1295 ve Fretay a později byl velkopreceptorem v Normandii. Preceptor v tomto případě neznamenal učitele, ale funkci komtura nebo převora.\n\nKdyž v roce 1307 proběhlo zatčení templářů, byl Geoffroy de Charney mezi uvězněnými. Francouzský král Filip IV. Sličný a papež Klement V. templáře obvinili v následném procesu z kacířství a sodomie. Geoffroy de Charney a Jacques de Molay byli mučeni a potvrdili, že obvinění proti řádu jsou pravdivá. Na základě těchto přiznání byli odsouzeni k doživotnímu věznění. De Charney a de Molay však později své výpovědi odvolali s tím, že obvinění jsou falešná, přiznání vynucená mučením a řád že je nevinný. Oba byli prohlášeni za kacíře a odsouzeni k trestu smrti. \n\nVečer 18. března 1314 byli Geoffroy de Charnay a Jacques de Molay upáleni na Židovském ostrově v Paříži , který dnes tvoří součást ostrova Cité.\n\n"}
{"id": "711747", "url": "https://cs.wikipedia.org/wiki?curid=711747", "title": "Discovery (společnost)", "text": "Discovery (společnost)\n\nDiscovery je americká televizní společnost, distribuující televizní kanály, převážně pod značkou Discovery. Vlastní kanály, jako je Discovery Channel, Animal Planet, Discovery World, Science Channel, Planet Green, TLC a mnohé další. Některé z těchto kanálů je možné sledovat i v České republice. V současnosti se tak českým divákům nabízí tyto kanály:\n\n"}
{"id": "711749", "url": "https://cs.wikipedia.org/wiki?curid=711749", "title": "Otevřená soustava", "text": "Otevřená soustava\n\nJako otevřená soustava (např. živé organismy) se označuje taková soustava, v které dochází k výměně energie i hmoty. V otevřené soustavě nemůže nastat termodynamická rovnováha.\n\n"}
{"id": "711756", "url": "https://cs.wikipedia.org/wiki?curid=711756", "title": "Telefónica", "text": "Telefónica\n\nTelefónica je akciová společnost s celosvětovou působností podnikající v oboru telekomunikačních služeb. Sídlo společnosti je v Madridu ve Španělsku.\n\nSpolečnost byla založena roku 1924 pod názvem Telefónica Compañía Nacional de España (CTNE), a až do liberalizace telekomunikačního trhu v roce 1997 byla Telefónica jediným telefonním operátorem ve Španělsku. V roce 2007 udělila Evropská komise Telefónice pokutu ve výši 152 milionů €, protože nedala dostatečný prostor konkurenci na trhu s internetovým připojením ADSL.\n\nV současnosti společnost působí na trzích v Evropě a Jižní Americe, kde nabízí své služby většinou pod značkami Telefónica, Movistar nebo O. Roku 2009 uzavřela strategické partnerství s čínskou společností China Unicom a nyní vlastní 9,7% jejich akcií. Číňané naopak vlastní 1,4% akcií Telefóniky.\n\n"}
{"id": "711759", "url": "https://cs.wikipedia.org/wiki?curid=711759", "title": "Jana Sováková", "text": "Jana Sováková\n\nJana Sováková (* 29. října 1976 Praha) je česká herečka.\n\nV mládí se věnovala spíše výtvarnictví. Odmaturovala na výtvarné škole. Později se výtvarnictví věnovala pouze ve volném čase. V roce 1999 absolvovala DAMU. Již od roku 1995 vystupovala v divadle Ypsilonka. Hrála v inscenacích XX. století, Čujba, Alchymista, Muž a Žena, Provdaná nevěsta, Tři mušketýři, Altánek, Vinobraní, Vše pro firmu, Rusalka aj.\n\nByla také k vidění v představeních Horrorband nebo Žito kouzelník. Za zatím její největší roli se dá považovat postava Ingrid v seriálu Ulice. Dělá také kostýmní výtvarnici v Představeních Rusalka a Vinobraní ve Ypsilonce v Praze.\n\nVedle herectví se věnuje také tetování. Působí v pražském studiu „Bloody Blue Tattoo“. Mezi její zákazníky patřila například také česká herečka Ilona Svobodová.\n\n\n"}
{"id": "711776", "url": "https://cs.wikipedia.org/wiki?curid=711776", "title": "Nepolymerní textilní vlákna", "text": "Nepolymerní textilní vlákna\n\nNepolymerní textilní vlákna jsou souhrnný pojem, kterým se v části české odborné literatury označují textilní suroviny vyrobené z nerostů nebo z polymerních materiálů jinou než polymerizační technologií. \n\nK této skupině tedy nepatří přírodní organická vlákna, ani vlákna z přírodních a umělých polymerů a ani monomery (whiskery). \n\nNepolymerní textilní vlákna se dají dělit například následovně: \n\n\nV jiných odborných přehledech jsou nepolymerní vlákna od polymerních odlišena jiným způsobem a nebo se tento pojem jako kategorie vůbec nepoužívá. \n"}
{"id": "711777", "url": "https://cs.wikipedia.org/wiki?curid=711777", "title": "Bohumil Zahradník-Brodský", "text": "Bohumil Zahradník-Brodský\n\nBohumil Zahradník-Brodský (21. srpna 1862, Hostačov – 26. listopadu 1939, Průhonice) byl český prozaik, autor celé řady konvenčních románů a povídek s převážně společenskými, milostnými, rodinnými a historickými náměty.\n\nZahradník-Brodský pocházel z rodiny Karla Zahradníka, který byl zámeckým zahradníkem v Hostačově. Ten se roku 1867 stal městským zahradníkem Německém Brodě (dnes Havlíčkův Brod), kde Zahradník-Brodský vystudoval v letech 1874–1882 gymnázium, kde již ve studentském časopise publikoval své první práce. Poté vystudoval katolickou teologii v Hradci Králové a roku 1886 by vysvěcen na kněze. Nejprve byl kaplanem ve Zruči nad Sázavou a v letech 1889 až 1919 farářem v Ouběnicích, kam za ním dojížděli jeho přátelé, mezi kterými byl například Jindřich Šimon Baar, Jakub Deml, Antonín Klášterský, Jaroslav Vrchlický nebo Alois Jirásek. Ve své farnosti prosazoval moderní způsob hospodaření, založil kampeličku a meliorační družstvo.\n\nOd roku 1908 byl tajně ženat s Annou Plešingerovou (1870–1935), překladatelkou z angličtiny a autorkou drobné beletrie. V letech 1918–1919 byl v čele hnutí, které usilovalo o reformu katolické církve (zrušení celibátu, zavedení české liturgie). Když hnutí neuspělo, z katolické církve vystoupil a roku 1920 se stal spoluzakladatelem československé církve, když však v ní neprosadil příklon k pravoslaví, zřekl se činnosti v ní a na pravoslaví přestoupil.\n\nRoku 1919 se Zahradník-Brodský přestěhoval do Prahy a pracoval jako úředník na ministerstvu školství a národní osvěty, od roku 1922 jako ministerský rada. Byl členem agrární strany, působil ve spolku Svatobor, v Nakladatelském družstvu Máje a ve výboru Syndikátu českých spisovatelů. Roku 1924 odešel do důchodu a věnoval se literatuře. Pochován je v Praze na Olšanských hřbitovech.\n\nZahradník-Brodský je autorem více než stovky konvenčních románů a povídek, jejichž náměty čerpal většinou ze své současnosti. Zápletky bývají milostné a často sociálně a někdy i nacionálně nebo kriminálně zabarvené. Vypravování v sobě spojuje mravoučně-výchovný zřetel se zábavným, ale bez hlubšího uměleckého záměru. Postavy jsou velmi dobře odpozorovány ze života, ale jsou psychologicky mělké a jednostranně zaměřené (na jedné straně jsou padouši a intrikáni a na druhé straně ušlechtilí hrdinové většinou z chudšího prostředí, nejčastěji jde o přitažlivou svedenou a opuštěnou ženu). Děj příběhů, které se odehrávají v různých prostředích (vesnickém, statkářském, šlechtickém, maloměstském, pražském, podnikatelském, dělnickém, vojenském i kněžském), je obvykle široce rozvětvený a v závěru bývá zlo potrestáno a dobro odměněno. Díla Zahradníka-Brodského získala značnou čtenářskou oblibu a stala se ve dvacátých letech námětem pro několik němých filmů.\n\n"}
{"id": "711778", "url": "https://cs.wikipedia.org/wiki?curid=711778", "title": "The Academy in Peril", "text": "The Academy in Peril\n\nPo svém odchodu ze skupiny začal John Cale uvažovat o složení symfonie. Následně vydal písňové album ', které však nemělo úspěch a tak se rozhodl, že realizuje nápad se symfonií. Nakonec však pro album ' nesložil symfonii, ale pouze několik orchestrálních skladeb. Sám také řekl, že styl hudby na tomto albu chtěl přiblížit stylu, který vytvářel na albech zpěvačky Nico. Skladby vznikaly improvizací na syntezátoru přímo ve studiu. Cale je následně přepsal a pozval orchestr. V roce 1974 v rozhovoru pro časopis \" řekl, že původní verze skladeb byly zajímavější než ty s orchestrem. Jako zvukový inženýr byl v bookletu alba uveden „Jean Bois“, což byl ve skutečnosti John Wood.\n\nNěkteré skladby byly nahrány ve studiu a některé v Kostele svatého Jiljí v londýnské čtvrti . Skladby byly mixovány ve studiu v Londýně.\n\nAlbum \" vyšlo v červenci roku 1972 prostřednictvím hudebního vydavatelství . Na obalu alba, který vytvořil Andy Warhol, jsou různé fotografie Caleových očí. Na obalu se nachází celkem 25 fotografií. V roce 2014 album vyšlo v reedici na gramofonové desce u vydavatelství ; o jeho remastering se postaral Gary Hobish.\n\nAlbum otevírá čtyř a půl minutová píseň „“ (jejíž pracovní název byl „“), ve které hraje na slide kytaru Ron Wood. Na druhé pozici se nachází bezmála sedmiminutová klavírní skladba „Brahms“. V druhé části skladby „“ vypráví . Smith tehdy žil nedaleko studia, v němž bylo album nahráno, a jednou se v něm zastavil. Text písně je improvizovaný. Cale Smithovi řekl, že nyní je režisérem televizního kanálu a ať říká to, co jej zrovna napadá. Dále je zde slyšet Caleova hra na violu. Následuje „“, skladba, která dala titul celém albu, v níž John Cale hraje pouze na klavír.\n\nZatímco první polovina skladby je spíše minimalistická, ve druhé je již více dramatická. Na šesté pozici se nachází dvouminutová píseň „“, která byla ještě v témže roce použita ve filmu \" popartového umělce Andyho Warhola. Ten se Caleovi odvděčil tím, že vytvořil obal pro toto album. Osmá „“ byla podle Calea první ze všech písní na albu, kterou po příchodu do studia nahrál. Rovněž o ní řekl, že byla inspirována reggae hudbou. V písní je slyšet mimo jiné xylofon, akustická kytara a trubka a její text je přednášen šeptáním. Album uzavírá bezmála osmiminutová skladba „“.\n\nBěhem nahrávání tohoto alba byla nahrána ještě skladba „“, která v roce 1980 vyšla na propagační kompilaci společnosti nazvané ' a v roce 1994 vyšla na Caleově výběru '.\n\nNed Raggett, který album ocenil čtyřmi z pěti možných hvězdiček, ve své recenzi pro server napsal, že Cale na tomto albu vytvořil soubor písní, který v době svého vydání pravděpodobně zmátl více než jednoho posluchače.\n\nAutorem všech skladeb je John Cale.\n"}
{"id": "711779", "url": "https://cs.wikipedia.org/wiki?curid=711779", "title": "Rocbinda", "text": "Rocbinda\n\nRocbinda je obchodní označení směsi od firmy Jobling Purser Ltd., která se pokládá na vozovku ke zkrácení brzdné dráhy automobilů až o jednu třetinu (vlivem zvýšeného smykového tření). Zároveň pomáhá ke zklidnění dopravy a svou charakteristickou sytě červenou barvou (ovšem může existovat i v jiném barevném provedení) upozorňuje řidiče na hrozící nebezpečí. Vysoké učení technické v Brně během jejího testování zjistilo, že užití Rocbindy vede ke snížení nehodovosti o více než 25 procent (podle některých zdrojů u nehod za mokra o 67 procent a u všech nehod o 31 procent).\n\nVýhodou je, že při aplikaci není nutné provádět stavební práce. Dochází totiž pouze k natření směsi složené z pojiv smíchaných s drceným bauxitem na vozovku. Zároveň vlivem toho, že směs nepropouští vodu, zvyšuje se tak životnost stávajícího povrchu komunikace.\n\nDélka úseku, na který se Rocbinda pokládá, by měla být minimálně na délku pro zastavení, což např. pro rychlost 50 km/h znamená 35 m.\n\n"}
{"id": "711784", "url": "https://cs.wikipedia.org/wiki?curid=711784", "title": "Seznam rozhleden v Plzeňském kraji", "text": "Seznam rozhleden v Plzeňském kraji\n\nSeznam rozhleden v Plzeňském kraji představuje výčet rozhleden a vyhlídkových věží, které se nachází v Plzeňském kraji.\n\nVzhledem k nejednoznačné definici rozhleden a stále přibývajících staveb tohoto druhu je pravděpodobné, že seznam nebude úplný.\n\n"}
{"id": "711794", "url": "https://cs.wikipedia.org/wiki?curid=711794", "title": "Bree", "text": "Bree\n\nBree může znamenat:\n"}
{"id": "711795", "url": "https://cs.wikipedia.org/wiki?curid=711795", "title": "Church of Anthrax", "text": "Church of Anthrax\n\nChurch of Anthrax je společné studiové album Johna Calea a Terry Rileyho. Album vyšlo 10. února 1971 jako druhé a poslední Caleovo album vydané u vydavatelství Columbia Records. Producenty alba byli Cale a John McClure. Album obsahuje celkem pět skladeb, z nichž čtyři jsou instrumentální; krom zpívané písně, kterou napsal sám Cale, jsou autory všech titulů oba hlavní protagonisté. V devadesátých letech dvojice Cale-Riley začala nahrávat druhé společné album, které však nikdy nebylo dokončeno.\n\nRiley a Cale se spolu poprvé sešli ve studiu na přelomu května a června 1969 a to v New Yorku. Nahráli zde celkem tři skladby „The Protégé“, „The Soul of Patrick Lee“ a „October Procession“. Ani jedna z těchto verzí na albu nevyšla, ale první dvě byly později nahrány znovu a tyto verze tam vyšly. Ve skladbě „The Soul of Patrick Lee“ zpívá Adam Miller, zbylé jsou instrumentální. Podruhé se oba sešli až v lednu 1970, kdy nahráli další verzi skladby „The Soul of Patrick Lee“. Vokální party opět nazpíval Miller. Další skladby, konkrétně „The Hall of Mirrors in the Palace at Versailles“, „Ides of March“, „The Protégé“ a „Church of Anthrax“, byly nahrány někdy v roce 1970, studio ani datum nahrání však není známo.\n\nAlbum bylo doplněno o krátký text Johna Calea nazvaný \"Caricature\". V červnu 2008 vyšlo album v reedici na CD u vydavatelství Wounded Bird Records. V lednu 2013 vyšlo v USA album v reedici u vydavatelství Culture Factory v limitované edici. Další reedice následovala na CD v červnu 2014, kdy jej vydala společnost Esoteric Recordings.\n\nVětšina skladeb vzešla z improvizovaných hraní. Album otevírá devítiminutová skladba „Church of Anthrax“. Je založená na varhanech, base a opakovaném rytmickém tématu. Ve druhé skladbě, osmiminutové „The Hall of Mirrors in the Palace at Versailles“, hraje Riley na saxofon a Cale jej doprovází na klavír. Druhou stranu původní gramofonové desky otevírá bezmála tříminutová píseň „The Soul of Patrick Lee“, v níž zpívá Caleův přítel Adam Miller. V jedenáctiminutové „Ides of March“ hrají Cale s Rileyem oba na klavíry. Název skladby „Ides of March“ odkazuje k Březnovým idám ( ), dni z římského kalendáře. Jde údajně o jedinou skladbu z celé desky, s níž byl Riley spokojen.\n\nZpěvák a kytarista Colin Newman, člen skupiny Wire, označil skladbu „The Hall of Mirrors in the Palace at Versailles“ za krásnou instrumentální píseň a celé album za jedno ze svých nejoblíbenějších. Publicista W. H. Fuller III album ve své recenzi pro časopis \"Rolling Stone\" označil za nahrávku, která posluchače upoutá od začátku do konce, a zároveň prohlásil, že album je „dílem dvou hudebních mesiášů.“\n\nAutory všech skladeb jsou John Cale a Terry Riley, mimo skladby „The Soul of Patrick Lee“, kterou napsal sám Cale. Skladba „The Soul of Patrick Lee“ je rovněž jedinou zpívanou písní z alba, ostatní jsou instrumentální.\n"}
{"id": "711797", "url": "https://cs.wikipedia.org/wiki?curid=711797", "title": "Mark Salling", "text": "Mark Salling\n\nMark Wayne Salling (17. srpna 1982, Dallas, Texas – 30. ledna 2018, Los Angeles, USA) byl americký herec a muzikant. Jeho nejznámější rolí byl nejspíš Noah „Puck“ Puckerman v televizním seriálu \"Glee\".\n\nNarodil se v Dallasu v Texasu jako mladší z dvou synů školní sekretářce Condy a účetnímu Johnovi. V mladém věku byl vyučován doma a navštěvoval křesťanskou a luteránskou školu během základní školy. Chodil na Culver Military Academy, ale neabsolvoval ji. Později, v roce 2001 absolvoval střední školu Lake Highlands.\n\nKdyž chodil na střední školu, byl členem školního wrestlingového týmu. Když byl teenager, rád hrál a vystupoval po barech a školních talentových soutěžích.\n\nBydlel v Los Angeles. Po absolvování střední školy chodil na hudební akademii Los Angeles v Pasadeně v Kalifornii a začal studovat hraní na kytaru a hru na kytaru později i vyučoval.\n\nZpíval, psal texty a produkoval svou vlastní hudbu. Hrál na klavír, basovou kytaru a bicí. Jeho sólový projekt (pod jménem \"Jericho\") vyšel na CD \"Smoke Signals\", vyšlo v únoru 2008.\n\nV Glee zpíval cover verze písniček „Sweet Caroline“ Neila Diamonda a „Only the Good Die Young“ Billyho Joela. Také zpíval duet s Amber Riley „The Lady Is a Tramp“ a měl sóla v mnoha písničkách jak třeba „Run Joey Run“, „Beth“ a „Good Vibrations“.\nBěhem natáčení \"Glee\" vytvořil píseň a natočil video s názvem „Chillin'“, ve kterém účinkovali také herci a tvůrci ze seriálu.\n\nDne 6. srpna 2010 oznámil, že začne nahrávat rock-jazzové album inspirované Alice in Chains, Nine Inch Nails, Miles Davisem a Herbie Hancock. Album vyšlo pod názvem \"Pipe Dreams\" dne 25. října 2010. Zpíval, napsal a produkoval každou píseň na svém albu. První singl „Higher Power“ vyšel 10. srpna 2010.\n\nV prosinci 2015 byl zadržen ve svém domě v Los Angeles kvůli podezření z držení dětské pornografie. V jeho počítači bylo nalezeno cca 50 tisíc fotografií a stovky videí s mladistvými. V květnu 2016 byl oficiálně obviněn. Proces začal 30. září 2017. Salling přiznal vinu, přičemž podle dohody s prokurátorem měl být odsouzen na 4 až 7 let, následně se registrovat jako sexuální násilník a absolvovat léčebný program.\n\nDne 30. ledna 2018 bylo nalezeno jeho tělo nedaleko jeho bydliště v Los Angeles, podle sdělení jeho advokáta a úřadů spáchal sebevraždu. Jeho tělo bylo nalezeno náhodou, oběsil se u řeky. Byla nařízena pitva a v průběhu února byla oficiálně zveřejněna příčina smrti Sallinga, a to udušení kvůli nedostatku kyslíku jako následek oběšení.\n\n"}
{"id": "711806", "url": "https://cs.wikipedia.org/wiki?curid=711806", "title": "Jimram I. z Medlova", "text": "Jimram I. z Medlova\n\nJimram I. z Medlova († po 1253) byl moravský šlechtic z rodu pánů z Medlova.\n\nJimram byl syn Štěpána I. z Medlova, purkrabího na hradech Veveří a Děvičky. O jeho životě máme velmi málo informací. Pravděpodobně založil městys Jimramov. Problém ale je, že první zmínka o Jimramově pochází až z roku 1361 a jméno Jimram nebylo v této době nijak neobvyklé. Za svůj život měl tři potomky - dceru blíže neznámého jména (provdala se za Čeňka z Bechyně) a dva syny. Významnější byl jeho prvorozený syn Fridrich, který se stal arcibiskupem rižským.\n\n"}
{"id": "711808", "url": "https://cs.wikipedia.org/wiki?curid=711808", "title": "Jan Dušek (skladatel)", "text": "Jan Dušek (skladatel)\n\nJan Dušek (* 11. dubna 1985 Ústí nad Orlicí) je český hudební skladatel a klavírista.\n\nVystudoval Konzervatoř v Teplicích (klavír, skladba). V letech 2004–2012 studoval skladbu na Akademii múzických umění (Hanuš Bartoň), v roce 2012 zde dokončil doktorandské studiu téhož oboru. Od roku 2012 působí jako odborný asistent na katedře skladby Hudební fakulty Akademie múzických umění v Praze. Jako klavírista se zúčastnil několika mistrovských kurzů (Cyprien Katsaris, Irina Ossipova, Angela Hewitt), od října 2013 studuje soukromě hru na klavír ve Vídni u Roberta Lehrbaumera.\n\nJeho skladby jsou interpretovány předními sólisty a dirigenty (např. klarinetista Irvin Venyš, flétnistka Monika Štreitová, dirigent Petr Louženský) i komorní soubory a orchestry (např. Nederlands Blazers Ensemble, Holandsko; Epoque quartet; Orchestr BERG; Pražská komorní filharmonie; Pražský filharmonický sbor ad.). Jan Dušek je Společnosti Zdeňka Fibicha.\n\n\nZískal ceny a čestná uznání v soutěžích (Concertino Praga, Mezinárodní klavírní soutěž B. Smetany, Mezinárodní soutěž Zdeňka Fibicha v interpretaci melodramu). Pravidelně pořizuje nahrávky české hudby pro Český rozhlas. V roce 2006 mu byla udělena 1. cena na skladatelské soutěži Generace za skladbu „...již za sedm dnů sešlu na zemi déšť...“ a v roce 2007 na téže soutěži opět 1. cena za skladbu „Gradace pro varhany“. V soutěži NUBERG 2008 získal za skladbu „Chalomot jehudi'im“ Cenu veřejnosti, o rok později obdržel za tutéž skladbu Cenu Gideona Kleina. V roce 2010 získal jeho melodram „Pražský chodec” 2. cenu v Soutěži pro mladé umělce vyhlašované Městskou částí Praha 1, v téže soutěži pak za klavírní cyklus „Pražské zvony“ získal 3. cenu v roce 2012. Za hudbu k němému filmu \"Dítě ghetta\" získal v soutěži NuBERG 2011 Cenu veřejnosti, za hudbu k celovečernímu němému filmu Ost und West získal v následujícím ročníku téže soutěže Cenu mladých. \n\n\n"}
{"id": "711821", "url": "https://cs.wikipedia.org/wiki?curid=711821", "title": "Projekt 57", "text": "Projekt 57\n\nProjekt 57bis či třída Krupnyj byla třída torpédoborců sovětského námořnictva z doby studené války. V letech 1957–1962 bylo postaveno celkem osm jednotek této třídy. Jejich specializací byl boj proti hladinovým lodím. Všechny torpédoborce byly během služby přestavěny na standard Projekt 57A (třída Kanin). Tato modernizovaná verze byla určena především k ničení vzdušných cílů a ponorek. Všechny byly vyřazeny v letech 1987–1993. \"Bojkij\" byl ztracen dříve, když najel na mělčinu a převrátil se u norského pobřeží.\n\nStavba této třídy byla zahájena roku 1957 a probíhala až do roku 1962. Postaveno bylo osm jednotek, přičemž devátá jednotka \"Chrabryj\" byla spuštěna na vodu, ale poté se v její stavbě nepokračovalo.\n\nJednotky projektu 57:\n\nHlavní útočnou výzbroj torpédoborců tvořila dvě odpalovací zařízení protilodních střel KSŠ (v kódu NATO SS-N-1) se zásobou 18 střel. K napadání hladinových lodí sloužily také dva trojhlavňové 533mm torpédomety. Hlavňovou výzbroj tvořily čtyři dělové věže se čtyřčaty ráže 57 mm. K ničení ponorek sloužily dva ručně nabíjené raketové vrhače hlubinných pum RBU-2500. Pohonný systém tvořily dvě parní turbíny a čtyři kotle. Výkon 72 000 hp. Nejvyšší rychlost dosahovala 33 uzlů.\n\nV letech 1968–1975 byly tyto torpédoborce výrazně přestavěny, přičemž jejich zaměření se změnilo na protiletadlový a protiponorkový boj. Dostaly modernější výzbroj a plošinu pro přistání vrtulníku (Ka-15, později Ka-25). Chyběl však hangár. Na místo střel KSŠ bylo instalováno dvojité vypouštěcí zařízení protiletadlových střel M-1 Volna (v kódu NATO SA-N-1) se zásobou 32 kusů. Počet 57mm kanónů se snížil na osm kusů ve dvou příďových věžích, přičemž sekundární hlavňovou výzbroj tvořilo osm obranných systémů AK-230 s 30mm dvojkanóny po stranách komínu. K ničení ponorek sloužily tři nové automatické raketové vrhače hlubinných pum RBU-6000. Počet torpédometů se zvýšil na 10 hlavní ráže 533 mm.\n\n"}
{"id": "711826", "url": "https://cs.wikipedia.org/wiki?curid=711826", "title": "Petr Messany", "text": "Petr Messany\n\nPetr Messany (* 30. listopadu 1935, Praha – 26. října 2018) byl český astrolog a autor literatury faktu. Pravidelně publikoval astrologické věštby v Listech Hlavního města Prahy. Za „vytrvalé šíření kostýmované astrologie a příbuzných nauk všemožnými prostředky“ dostal od Českého klubu skeptiků Sisyfos anticenu Bludný balvan.\n\nByl členem Klubu autorů literatury faktu. Napsal dvě knihy: \"Hvězdy a rebelové ve hvězdách\" (společně s O. Brůnou, Praha, Akcent, 1998) a \"Sváteční žena – Zita Kabátová\" (Praha, Akcent, 1999).\n\nV protokolech registrace svazků agenturního a kontrarozvědného rozpracování vystupuje pod krycím jménem \"Oskar\", a měl propůjčený byt, což byla vědomá spolupráce se státní bezpečností.\n"}
{"id": "711833", "url": "https://cs.wikipedia.org/wiki?curid=711833", "title": "Max Grodénchik", "text": "Max Grodénchik\n\nMax Grodénchik (* 12. listopadu 1952 New York, New York), známý též jako Michael Grodénchik, je americký herec.\n\nNarodil se v newyorském Bronxu, v letech 1970–1974 navštěvoval University of Buffalo. Poté začal hrát v různých divadlech po celých Spojených státech. Jeho herecký výkon v inscenaci \"All Night Long\" (1980) od Johna O'Keefea byl oceněn kritiky v listu \"Sarasota Herald-Tribune\". Ve filmu debutoval v roce 1981 malou rolí v komedii \"Chu Chu and the Philly Flash\", v průběhu své kariéry se objevil např. ve snímcích \"Apollo 13, Rumpelstiltskin\" či \"Božský Bruce\". Věnoval se také práci v televizi, kromě hostování v různých seriálech (např. v roce 2011 \"Kriminálka Las Vegas\") se výrazně projevil v podobě různých ferengských postav ve sci-fi světě Star Treku. Nejprve dostal dvě epizodní role v seriálu \"\": v díle „Kapitánova dovolená“ (1990) hrál Sovaka, v epizodě „Ideální partnerka“ (1992) hrál Par Lenora. V roce 1992 se ucházel o roli Quarka v nově chystaném seriálu \"\", tuto jednu z hlavních postav ale dostal Armin Shimerman. Grodénchik nicméně v průběhu celého seriálu (1993–1999) hrál Roma, pravidelně se vyskytující vedlejší postavu a Quarkova bratra. V celovečerním filmu \"\" navíc dostal cameo trillského praporčíka, jeho scéna ale byla vystřižena.\n\n"}
{"id": "711837", "url": "https://cs.wikipedia.org/wiki?curid=711837", "title": "Bratříčku, kde jsi? (Simpsonovi)", "text": "Bratříčku, kde jsi? (Simpsonovi)\n\nBratříčku, kde jsi? je 8. díl 21. řady amerického seriálu \"Simpsonovi\". Anglický název \"O Brother, Where Bart Thou?\" odkazuje na film \"Bratříčku, kde jsi?\" (\"O Brother, Where Art Thou\") z roku 2001.\n\nLíza a Maggie jsou velké sestry, které spolu tráví většinu času a Bart je smutný, že nemá brášku, a tak nachystá příjemnou večeři o pěti chodech pro Homera a Marge. Bohužel mu to nevyjde stejně jako jeho další nápady. Tak jde do sirotčince, ale tam mu také nikdo nedá bratříčka.\n\nRáno se probudí se šlehačkou na obličeji. Je to jeden kluk ze sirotčince, který ho tam včera zahlédl. Bart se s ním skamarádí a chodí spolu do školy. Jednoho dne jdou z kina a strážník chce vzít brášku zpátky do sirotčince. Bart a jeho bratříček policistu posprejují pepřovým sprejem a utečou.Bart nakonec zůstane opět sám, a tak Homer mu tentokrát zařídí alespoň dobrý zbytek dne v kině.\n"}
{"id": "711838", "url": "https://cs.wikipedia.org/wiki?curid=711838", "title": "Rodokmen pánů z Medlova", "text": "Rodokmen pánů z Medlova\n\nRodokmen pánů z Medlova a prvních Pernštejnů:\n\n\nGothard z Medlova († před 1208) ∞ ?\nAtluš z Medlova († před 1220) ∞ ?\n\n"}
{"id": "711840", "url": "https://cs.wikipedia.org/wiki?curid=711840", "title": "Argent", "text": "Argent\n\nArgent je anglická rocková skupina, založená v roce 1968 Rodem Argentem ze skupiny The Zombies. Jejich největší hit byla skladba „God Gave Rock 'n' Roll to You“, kterou později ještě více proslavila skupina Kiss.\n\n\n"}
{"id": "711841", "url": "https://cs.wikipedia.org/wiki?curid=711841", "title": "Samuel Rogers", "text": "Samuel Rogers\n\nSamuel Rogers (30. června 1763, Newington Green – 18. listopadu 1855, Londýn) byl anglický básník, bankéř a mecenáš. Byl blízkým přítelem a podporovatelem Williama Wordswortha, S. T. Coleridgeho, George Gordona Byrona a dalších autorů.\n\nPůvodně se chtěl stát presbyteriánským knězem, jeho otec bankéř ho ale donutil ke dráze finančníka. Ve volném čase se Samuel zajímal o literaturu, zvláště o dílo Thomase Graye, který byl jeho největším literárním vzorem. První svazek veršů vydal v roce 1786. Přes četné obchodní povinnosti hodně cestoval (Skotsko, Francie), obdivoval umění a seznamoval se s literáty. První samostatnou báseň, \"The Pleasures of Memory\" (Radosti paměti), vydal v roce 1792, setkala se s velkým úspěchem.\n\nSbíral umění a podporoval také místní umělce a literáty – pozvání na snídani k němu se rovnalo formálnímu uvedení mezi spisovatele. Za svůj úspěch vděčil i svým konverzačním schopnostem a sarkastickému humoru, spisovatele, herce, výtvarníky a jiné umělce všestranně podporoval. Získal si obrovský vliv na anglickou literaturu období romantismu.\n\nK jeho hlavním literárním dílům patří \"An Epistle to a Friend\" (List příteli, 1798), v níž popisuje svůj ideál životního štěstí, romantické básnické povídky \"The Voyage of Columbus\" (Cesty Kolumbovy, 1810) a \"Jacqueline\" (1814) a meditativní skladba \"Human Life\" (Lidský život, 1819), na níž pracoval dvanáct let, dále deník z cesty do Itálie, kterou podnikl v roce 1814, a básnická skladba \"Italy\" (po mnoha částečných vydáních definitivně 1830), inspirovaná touž cestou.\n\n"}
{"id": "711843", "url": "https://cs.wikipedia.org/wiki?curid=711843", "title": "Thutmose (sochař)", "text": "Thutmose (sochař)\n\nThutmose (též \"Djhutmose\" nebo \"Thutmosis\") byl pravděpodobně oficiální dvorní sochař egyptského faraóna Achnatona (Amenhotep IV.) v pozdní době jeho panování v Achetatonu (cca 14. stol. př. n. l.).\n\nNěmecká archeologická expedice zkoumala opuštěné město Achetaton a na začátku prosince v roce 1912 našla zničený dům a studiový komplex, který dle nalezených důkazů byl označen jako Thutmosův ateliér. Našlo se přes dvě desítky odlitků tváří, mezi nimi i odlitky faraonovy rodiny, včetně samotného faraona Achnatona. Pár kousků, jež se našlo v dílně, zobrazují podobizny starších šlechtičen a jsou vzácností v staroegyptském umění, které častěji ženy vylíčilo zidealizované, vždy mladé, štíhlé a krásné. Náboženská reforma, která panovala za Achnatona, se dotkla i umění, které s náboženstvím úzce souvisí. Nastalo uvolnění, obličeje se nemalovaly už jen z „egyptského“ profilu, ale i zpředu. Jedna z plastik tváří představuje starší ženu s vráskami v koutcích očí a kruhy pod nimi a s hlubokými vráskami na čele. Nejspíše to byla myšlenka zobrazit ženu jako starší a moudřejší. Malá socha stárnoucí Nefertiti, která byla také nalezena v dílně, zobrazuje její silná stehna, zaoblené, svěšené břicho (porodila několik dětí), možná jako symbol plodnosti.\n\nPostava umělce Thutmose se objevila i v historickém románu Mika Waltariho \"Egypťan Sinuhet\".\n\nUkázky prací je možno si prohlédnout v egyptském muzeu v Berlíně, káhirském muzeu a Metropolitním muzeu umění v New York City.\n"}
{"id": "711845", "url": "https://cs.wikipedia.org/wiki?curid=711845", "title": "Boza", "text": "Boza\n\nBoza (česky i bóza) ( ) je fermentovaný nápoj, který je populární v Kazachstánu, Turecku, Kyrgyzstánu, Albánii, Bulharsku, Černé Hoře, Severní Makedonii, Bosně a Hercegovině, části Rumunska, Srbska, a Ukrajiny. Jedná se o sladový nápoj, vyrobený z kukuřice (a pšenice v Albánii, fermentované pšenice v Turecku a pšenice nebo prosa v Bulharsku a Rumunsku). Má hustou konzistenci a nízký obsah alkoholu (obvykle kolem 1 %) a lehce nakyslou sladkou chuť.\n\nExistují různé typy bozy, nejvýznamnější je bulharská, albánská a turecká.\n\nBozu začali původně připravovat Turci ve střední Asii v 10. století. Později se rozšířila na Kavkaz a na Balkán. Boza slavila svůj zlatý věk v době Osmanské říše a stala se dokonce jednou z hlavních obchodních komodit ve městech.\nAž do 16. století se boza pila všude volně, ale domácky připravovaná tzv. „tyranská boza“ s malým množstvím opia vyvolala hněv úřadů, až byla za sultána Selima II (1566–1574) zakázána.\n\nV 17. století sultán Mehmed IV (1648–1687) zakázal alkoholické nápoje, kam zahrnul i bozu, a zavřel také všechny obchody s bozou. Turecký cestovatel z 17. století Evlija Čelebi popisuje, že boza byla v této době velmi rozšířená, že jen v samotném Istanbulu bylo 300 obchodů s bozou, které zaměstnávaly 1005 lidí. V tomto období byla boza velmi rozšířená v armádě mezi janičáry. Boza obsahovala jen málo alkoholu, takže byla dlouho tolerována jako posilující a teplý nápoj pro vojáky. Jak popisuje Evlija Čelebi: „V armádě je spousta výrobců bozy. Pít tolik bozy, aby to způsobilo intoxikaci, je hříšné, ale jde-li o malé množství, není to - na rozdíl od vína - odsuzováno.“ V 19. století se stal populárnější sladký a nealkoholický albánský typ bozy preferovaný v Osmanském paláci, zatímco kyselý a alkoholický typ, který obvykle vyráběli Arméni, vyšel z módy. V roce 1876 založili bratři Haci Ibrahim a Haci Sadik obchod s bozou v Istanbulu v okrese Vefa, v blízkosti centra zábavy Direklerarası. Tato boza, která má hustou konzistenci a chuť dortu, se stala známou po celém městě, a tento obchod je jediným obchodem s bozou z té doby, který funguje dodnes. Firmu nyní vedenou Haci Sadikovi a Haci Ibrahimovi prapravnuci.\n\n„Vefa“ obchod, který se nachází v Istanbulu okrese Vefa, je nyní menší turistická atrakce. Ömür Bozacısı z Bursy, Karakedi Bozacısı z Eskişehiru Akman Boza salon v Ankaře a Soydan z Pazarcık, Bilecik jsou méně známí, ale také dobří výrobci v Turecku. Vefa Boza, jak ji známe, je vyrobena pouze z loupaného prosa, které je vařené ve vodě a které se pak nalije do široké mělké pánve. Když se ochlazená směs proseje, přidá se voda a cukr.\n\nNejslavnější albánská značka bozy v Tiraně je Pacara Boza, vyráběná a prodávaná albánskou firmou s dlouhou tradicí Shyqyri Pacara.\n\nNejslavnější obchod s bozou v Makedonii je „Apche“, který se nachází ve Skopje v oblasti Debar Maalo, poblíž univerzitní haly. Obchod byl založen Ismanem Kadrim v roce 1934. Lidé mu říkali Apche (pilulky), v legraci tak prohlašovali, že jeho boza je lék na všechny nemoci. V roce 1940 svůj obchod přejmenoval. Jiná slavná místa s bozou ve Skopje jsou „Palma“ (Палма) a „Šeherezada“ (Шехерезада). Vedle etnických Albánců má tradici příprava bozy i mezi etnickými Makedonci. Makedonská boza je mnohem řidší, je lehčí a má sladší chuť.\n\nV Kyrgyzstánu se boza vyrábí z drcené pšenice, na Krymu s pšeničnou moukou a v Turkmenistánu s nahrubo mletou rýžovou drtí.\n\nV Turecku se podává se skořicí a praženou cizrnou (Leblebi v turečtině) a je konzumována především v zimních měsících. Osmanská říše byla známá tím, že krmila svoji armádu bozou, protože je bohatá na sacharidy a vitamíny.\n\nV Bulharsku je součástí tradiční snídaně „banice s bozou“. I když je boza populárním nápojem, tak je jméno používáno na popis něčeho (film, hudební skladby, apod.), co má být nezajímavé, nudné a málo kvalitní. V Albánii je většinou vyráběna a prodávána v severní části; lze ji snadno najít v cukrárnách hlavního města Tirany.\n\nV Srbsku je boza vyráběna a prodávána v orientálních obchodech s cukrovinkami v obchodech zdravé výživy. Obvykle je vyrobená z vody, pšeničné mouky, kukuřičné mouky, droždí a cukru.\n\nV Kyrgyzstánu je pšeničná verze bozy široce dostupné pouličními prodavači, většinou v letních měsících. Je nejznámější pod obchodním jménem „Šoro“ (Шоро), ale také se prodává jako Tan a další značky. Často se míchá s nápojem podobným kefíru, aby se získala verze poněkud světlejší a ostřejší chuti.\n\nVarianta z Rumunska se nazývá bragă. Je sladší než v Turecku a Bulharsku, ale zase silnější a tmavší než v Severní Makedonii.\n\nVe Spojených státech amerických byla komerční výroba zahájena v lednu 2009 ve Skokie, ve státě Illinois.\n\nV Albánii se boza vyrábí z kukuřičné a pšeničné mouky, cukru a vody. Má chuť od sladké po kyselou. To ji liší od jiných druhů: je lehčí a obvykle je konzumována jako osvěžující nápoj v létě.\n\nBoza se vyrábí na Balkáně, a většině z turkických regionů, ale ne vždy se používá proso. Chuť se liší podle obilovin, které se používají. Při vědeckém studiu bozy provedené Tureckým vědeckým a technologickým institutem pro Vefa Bozacisi bylo zjištěno, že nápoj je velmi zdravý a výživný. Boza obsahuje vitamíny A, C a E a čtyři druhy vitamínu B.\n\nBoza se zkazí, není-li uchovávána v chladu. Boza se proto dříve v Turecku neprodávala v letních měsících, namísto ní se prodávaly jiné nápoje, jako jsou hroznové šťávy nebo limonády. Nicméně nyní je už vzhledem k poptávce a dostupnosti chlazení k dispozici i v letním období. V Bulharsku, Albánii a Makedonii se boza vyrábí jako osvěžující nápoj po celý rok.\n\nMezi další nápoje z celého světa, které mají nízký obsah alkoholu a jsou produkty mléčného kvašení, patří:\n\n"}
{"id": "711847", "url": "https://cs.wikipedia.org/wiki?curid=711847", "title": "Projekt 56M", "text": "Projekt 56M\n\nProjekt 56M (v kódu NATO třída Kildin) byla třída torpédoborců sovětského námořnictva z doby studené války. V letech 1953–1960 byly postaveny čtyři jednotky této třídy. Během služby byly tři z nich přestavěny na nový standard Projekt 56U. Tato verze nesla modernější protilodní střely a silnější dělovou výzbroj. Vyřazeny byly v letech 1987–1991. Byly to první raketové torpédoborce na světě.\n\nStavba této třídy probíhala v letech 1953–1960. Všechny čtyři jednotky této třídy vznikly přestavbou rozestavěných torpédoborců Projektu 56 (třída \"Kotlin\"). Pátá jednotka \"Neukrotimyj\" byla zrušena před zahájením stavby.\n\nJednotky třídy \"Rigel\":\nHlavňovou výzbroj tvořily čtyři dělové věže se čtyřčaty ráže 57 mm. Hlavní útočnou výzbroj torpédoborců tvořilo jedno odpalovací zařízení protilodních střel KSŠ (v kódu NATO SS-N-1) se zásobou 9 střel. Jejich dosah byl 280 km. K napadání hladinových lodí sloužily také dva dvojhlavňové 533mm torpédomety. K ničení ponorek sloužily dva ručně nabíjené raketové vrhače hlubinných pum RBU-2500. Pohonný systém tvořily dvě parní turbíny a čytři kotle. Jeho výkon byl 72 000 hp. Nejvyšší rychlost dosahovala 39 uzlů.\n\nV roce 1971 byly jednotky \"Bědovyj\", \"Prozorlivyj\", \"Neulovimyj\" přestavěny na verzi Projekt 56U. Místo střel KSŠ na nich byly instalovány čtyři vypouštěcí kontejnery protilodních střel P-15 Termit (v kódu NATO SS-N-2). Počet 57mm kanónů se nezměnil, na zádi ale byly instalovány dvě další věže se 76mm dvouúčelovými dvoukanóny. Ostatní výzbroj zůstala beze změn.\n\n"}
{"id": "711848", "url": "https://cs.wikipedia.org/wiki?curid=711848", "title": "N-acetylgalaktosamin", "text": "N-acetylgalaktosamin\n\nN-acetylgalaktosamin (zkratka D-GalpNAc či NAGA) je acetylovaný derivát aminosacharidu galaktosaminu se systematickým názvem 2-acetamido-2-deoxy-D-galaktopyranóza. Patří k nejčastějším složkám oligosacharidů v lidském těle, například u determinant krevních skupin. Glykosidickou vazbou se může vázat na různé proteiny (na serinové zbytky) či na hydroxyl lipidů. N-acetylgalaktosamin vzniká epimerací N-glukosaminu za vzniku UDP-N-acetylgalaktosaminu.\n"}
{"id": "711855", "url": "https://cs.wikipedia.org/wiki?curid=711855", "title": "July (hudební skupina)", "text": "July (hudební skupina)\n\nJuly byla anglická psychedelicky rocková skupina, zeložená v Ealingu v roce 1968. V roce 1969 se rozpadla.. Tom Newman později spolupracoval s Mikem Oldfieldem.\n\n\n"}
{"id": "711857", "url": "https://cs.wikipedia.org/wiki?curid=711857", "title": "November (hudební skupina)", "text": "November (hudební skupina)\n\nNovember je švédská rocková skupina, založená v roce 1969 ve Stockholmu. Původní členové byli baskytarista Christer Stålbrandt, kytarista a zpěvák Richard Rolf a bubeník Björn Inge.\n\n"}
{"id": "711859", "url": "https://cs.wikipedia.org/wiki?curid=711859", "title": "Libštejnští z Kolovrat", "text": "Libštejnští z Kolovrat\n\nLibštejnští z Kolovrat (\"Kolowrat-Liebsteinští\") byli jednou z větví rodu Kolovratů. Svůj název odvozovali od hradu Libštejn na Plzeňsku. Během 14. a 15. století se rod Kolovratů rozdělil do osmi rodových větví, které jsou odvozovány od synů Albrechta staršího z Kolowrat. První syn Albrecht mladší z Kolowrat byl praotcem linie Krakovské, ale také Libštejnské která spadá do období od konce 14. století do roku 1760.\n\nHrad Libštejn získali Kolovratové koncem 14. století. Tehdy ještě tato větev sídlila na Krašově, po přenesení sídla na Libštejn došlo k přejmenování rodu. V letech 1503–1510 byl Albrecht II. z Kolowrat a na Libštejně nejvyšším kancléřem. Po Bílé hoře přišli někteří členové rodu při konfiskaci o majetek. Roku 1624 došlo k povýšení Zdeňka Lva Libštejnského z Kolovrat na hraběte. Roku 1861 umírá František Antonín II. Libštejnský z Kolowrat, poslední člen rodu, a majetek připadl Krakovským z Kolovrat. Přídomek „Libštejnský“ přešel na rodovou větev Kolowrat Krakowských Liebsteinských sídlící na zámku v Rychnově nad Kněžnou.\n\n\n\nAž do roku 1624 byl erb totožný s erbem Kolovratů. V tom roce byl erb Libštejnských polepšen o rakouský štítek s korunkou umístěnou na hrudi orlice.\n\nModrý štít, stříbro-červeně polcená orlice se zlatou zbrojí a se zlatým perizoniem, na prsou má červený štítek se stříbrným břevnem, korunovaný knížecí korunou. Klenot na zlatě korunované turnajové přilbě s červeno-stříbrnými přikryvadly tvoří uzavřená orlí křídla, přední červené se zlatým perizoniem a s knížecí korunou, korunovaným červeným štítkem se stříbrným břevnem.\n\n\n\n"}
{"id": "711873", "url": "https://cs.wikipedia.org/wiki?curid=711873", "title": "Rudolf Chmel", "text": "Rudolf Chmel\n\nRudolf Chmel (* 11. února 1939, Plzeň, Československo) je slovenský literární vědec-historik, hungarolog a politik. Byl posledním velvyslancem ČSFR v Maďarsku. Ve druhé vládě Mikuláše Dzurindy zastával post ministra kultury, v kabinetu Ivety Radičové post místopředsedy vlády pro lidská práva a menšiny. Je rovněž místopředsedou politické strany MOST-HÍD.\n\nNarodil se 11. února 1939 v Plzni v tehdejší Česko-Slovenské republice. Roku 1941 se jeho rodina stěhuje zpět na Slovensko.\n\nZde v roce 1956 odmaturoval v Popradu a následně studoval Slovenský jazyk a literaturu a Ruský jazyk a literaturu na Univerzitě Komenského v Bratislavě. Studium dokončil v roce 1961 a začal působit v Ústavu slovenské literatury Slovenské akademie věd, jako vědecký pracovník se zaměřením na literární činnost. V roce 1967 získává titul CSc., o rok později PhDr. Od roku 1975 působil jako tajemník Svazu československých spisovatelů, až do roku 1982, kdy se stal tajemníkem Komise pro výzkum národností ČSSR.\n\nV letech 1990 až 1992 byl posledním velvyslancem Československa (v tédobě ČSFR) v Maďarsku.\n\nRoku 1992 získává titul DrSc., o rok později Doc. v oboru slovenská literatura 19. a 20. století. V téže době se stal vedoucím Katedry maďarské literatury a jazyka na Filozofické fakultě Univerzity Komenského v Bratislavě.\n\nOd roku 1994 také působí na Filozofické fakultě Univerzity Karlovy v Praze v Ústavu slavistických a východoevropských studií, kde byl v letech 2006 až 2011 vedoucím, a po jeho rozdělenní v roce 2011 na Katedře středoevropských studií.\n\nVe své vědecké práci a publikační činnosti se věnuje především oblasti dějin slovenské literatury a Slovensko — maďarských literárních vztahů.\n\nHovoří česky, maďarsky, německy, polsky, rusky a slovensky.\nJe ženatý a má čtyři děti.\n\nV parlamentních volbách 2002 získal mandát v NR SR za politickou stranu ANO. Mandát však zprvu neuplatnil, neboť 16. října byl jmenován ministrem kultury ve druhé vládě Mikuláše Dzurindy. Dne 24. května 2005 z funkce odstoupil a uplatnil svůj poslanecký mandát, stal se členem výboru NR SR pro Lidská práva, národnosti a postavení žen. Dne 5. dubna 2006 byl opět jmenován ministrem kultury v téže vládě a ve funkci setrval až do jejího konce 4. července 2006.\n\nV červenci 2009 podpořil nově vzniklou stranu MOST-HÍD a stal následně jejím místopředsedou. Po parlamentních volbách 2010 získal post Místopředsedy vlády pro lidská práva a menšiny v koaliční vládě Ivety Radičové.\n\nV předčasných parlamentních volbách 2012 kandiduje do NR SR na čtvrté pozici kandidátky strany MOST-HÍD.\n\n\n\"Střední Evropa Rudolfa Chmela\" (Jana Pátková, Mira Nábělková, eds.). Univerzita Karlova, Filozofická fakulta; Národní muzeum. Praha 2019. ISBN 978-80-7308-923-8 (print), ISBN 978-80-7308-924-5 (online)\n\n\n\n"}
{"id": "711875", "url": "https://cs.wikipedia.org/wiki?curid=711875", "title": "Erik XIV. Švédský", "text": "Erik XIV. Švédský\n\nErik XIV. Švédský, \"Erik XIV. Vasa\" (13. prosince 1533, Stockholm – 26. února 1577, zámek Örbyhus) byl švédským králem v letech 1560–1568, rovněž vládce v Estonsku po jeho dobytí v roce 1561.\n\nErik se narodil jako syn Gustava I. Vasy a jeho manželky Kateřiny Sasko-Lauenburské. V necelých dvou letech ztratil matku a otec se po roce znovu oženil s Markétou Leijonhuvud. Se svou macechou měl Erik napjaté vztahy, neboť stál jejímu synovi Janovi v cestě k švédskému trůnu.\n\nErik byl vychováván dvěma skvělými učiteli, Georgem Normanem a francouzským kalvinistou Dionysiem Beurreusem (1500–1567). Oba mu poskytli to nejlepší vzdělání, jaké mohl v té době získat: učil se řadě cizích jazyků, matematice, historii. Významnou roli v jeho životě hrála astrologie.\n\nPoté, co začal vystupovat na veřejnosti, byl záhy nazýván \"vyvoleným králem\", především proto, že splňovat představy o typickém Švédovi: byl plavý, modrooký, urostlý a pyšnil se výjimečným plnovousem.\nRoku 1557 obdržel Kalmar, Kronobergs län a Öland, kde si na zámku v Kalmaru držel svůj dvůr. V této době se staly napjatými vztahy i s jeho otcem a oba se navzájem sledovali a prováděli špionáž. Králi se nelíbily především Erikovy úmysly ucházet se o ruku anglické princezny Alžběty, pozdější anglické královny Alžběty. Erik plánoval cestu do Anglie, ale otcova smrt 29. září roku 1560 tuto cestu překazila. Také jeho plány oženit se s dalšími vyhlédnutými nevěstami (Marie Stuartovna, Renata Lotrinská, Anna Saská a Kristýna Hesenská) nebyly realizovány.\n\nUvádí se, že Gustav I. váhal, zda předá trůn tomuto svému synovi, nebo zda ho uvrhne do vězení, mimo jiné proto, že jeho nejstarší syn z druhého manželství, vévoda Jan, byl jeho nejmilejším dítětem, které by na trůně viděl raději.\n\nJako prvorozený syn Gustava I. Vasy se po jeho smrti (29. září 1560) Erik stal králem; korunován byl 29. června následujícího roku 1561. Byl schopným a inteligentním vládcem, jeho vysoké ambice a psychická nevyrovnanost však způsobily psychické onemocnění a posléze způsobily jeho pád.\n\nV roce 1561 ovládl Erik město Reval (nyní Tallin) a odtud započal dobývat Estonsko. To znamenalo postavit se nejen zájmům Polska a Ruska, ale i svého mladšího bratra Jana, finského vévody, který rovněž hodlal rozšířit své panství tímto směrem. Jan se proti bratrovi vzbouřil a spojil se s Polskem, Erik však jeho vzpouru potlačil a obvinil ho z velezrady. Jan byl poté parlamentem odsouzen k trestu smrti. Nakonec však 12. srpna roku 1563 byl Janovi hrdelní trest zrušen a Erik se spokojil s jeho uvězněním.\n\nErik se snažil učinit ze Švédska silnou mocnost. Na rozdíl od svého otce, který byl spokojen s dosaženým status quo a dobytou nezávislostí, usiloval Erik o nadvládu a hegemonii s jinými státy v oblasti Baltského moře. Tyto snahy ho přivedly do konfliktu s dánským králem Frederikem II. a s hanzovním městem Lübeck. Vzniklý konflikt, známý jako Severská sedmiletá válka, probíhal po většinu období jeho panování. Erik v ní odrazil všechny dánské pokusy o ovládnutí švédských území (Frederik usiloval o obnovení Kalmarské unie), ovšem za cenu zničení řady švédských měst a vesnic; Švédsko však zaznamenalo významné úspěchy na moři.\n\nVe vnitřní politice se potýkal s opozicí domácí šlechty podporované jeho nevlastním bratrem Janem. Šlechta pohlížela na uvěznění vévody Jana s nelibostí. Erik, poštíván svým rádcem Jöranem Perssonem, se domníval, že šlechta připravuje proti němu vzpouru, a rozhodl se v roce 1561 vytvořit Nejvyšší soudní dvůr, zvaný \"Králův výbor (Konungens mängd)\"; ten měl dbát na objektivní dodržování zákona, ale onedlouho se zvrhl v prostředek perzekuce možných králových nepřátel. Ve své nedůvěřivosti nechal Erik uvěznit Nilse Stureho, jehož považoval za nebezpečného. Dvůr ho shledal vinným velezradou a nařídil jeho popravu, Nils byl však omilostněn a musel podstoupit pouze veřejné pranýřování v ulicích Stockholmu. Dva dny poté se král se Sturem smířil a svěřil mu vedení poselství, jež vyslal do Lotrinska za účelem požádání o ruku princezny Renaty Lotrinské. Renata byla vnučkou dánského krále Kristiána II. a sňatkem s ní by Erik získal právo ucházet se o dánský trůn.\n\nPo této události s Nilsem Sturem se Erikův duševní stav se stále více zhoršoval, jeho nedůvěřivost změnila v paranoiu, což vedlo k represím jeho politických protivníků, mezi jiným k zavraždění několika členů rodiny Sture v roce 1567: Erik věřil, že rodina Sture a šlechta vůbec se v odplatu za Nilsovu potupu pozvedne proti jeho vládě. Nařídil shromáždit důkazy o spiknutí proti němu. Když byli označeni podezřelí, nechal je uvěznit v Uppsale; mezi zadrženými byl i Nilsův otec, hrabě Svante Sture – šlechtic, který byl vždy rodině Vasů věrný, a jeho syn Erik Sture. 21. května roku 1567 se vrátil Nils Sture z Lotrinska a byl uvězněn rovněž. Následujícího dne král poslal usmiřující dopis Svante Sturemu, v němž ho žádal o prominutí, vzápětí ale změnil názor a nechal vězně zabít. Před Soudním dvorem Erik uvedl, že vězňové byli zrádci království a jejich smrt byla po právu.\n\nPo této tragické události králova demence a rozpad osobnosti byly již zjevné. Žádal biskupy o modlitby, aby ho nepostihl boží trest, a nechal uvěznit svého rádce Jörana Perssona, jehož činil za celou věc odpovědného. Jöran Persson byl odsouzen k smrti, ale trest nebyl vykonán.\n4. července 1568 se oženil s Karin Månsdotter (1550–1612), neurozenou dcerou prostého vojáka, s níž žil v konkubinátu již dva roky předtím. S ní měl čtyři děti, z nichž dvě první se narodily ještě před uzavřením manželství a byly posléze legitimizovány, dvě další, narozené již z manželského lože, pak zemřely v útlém věku:\n\nPřed vstoupením do svazku manželského měl Erik několik neformálních vztahů.\n\nZe vztahu s Agdou Persdotter měl tři dcery:\n\nZe vztahu s Karin Jacobsdotter:\n\nV říjnu roku 1567 byl vévoda Jan za ne zcela jasných okolností osvobozen. Králův bratr se znovu připojil k opozici a ve spojení s částí šlechty a se svým mladším bratrem, vévodou Karlem, inicioval v zemi v červenci následujícího roku 1568 povstání. V září vzbouřenci pronikli do Stockholmu a 29. toho měsíce byl král Erik jat a uvězněn. V lednu následujícího roku 1569 jmenoval parlament Jana novým králem.\n\nPo svém svržení vystřídal Erik v průběhu devíti let celkem šest vězení. Důvodem byla obava z konspirací, které vznikaly v některých segmentech obyvatelstva, jež hodlaly reinstalovat Erika na švédský trůn, což krále Jana silně znepokojovalo.\n\nErik zemřel ve vězení na hradě Örbyhus 26. února 1577, pravděpodobně otráven arzenikem. Dokument podepsaný Janem III. a Bengtem Gyltem dával jeho strážcům právo otrávit ho při podezření na jakýkoli pokus o jeho osvobození. Pozdější analýzy jeho ostatků přítomnost jedu prokázaly.\n\n"}
{"id": "711876", "url": "https://cs.wikipedia.org/wiki?curid=711876", "title": "Seznam bitev českých dějin", "text": "Seznam bitev českých dějin\n\nV porovnání s komplexní evropskou historii nepatří České země k místům četných vojenských událostí, přesto během staletí byli jejich obyvatelé nuceni nejednou obhájit své nároky na národní svébytnost i státní nezávislost se zbraní v ruce. Tyto boje neproběhly pouze na domácí frontě, ale mnohdy i stovky kilometrů od českých hranic. Seznam bitev českých dějin tedy obsahuje nejen výčet vojenských střetnutí, které se odehrály na území dnešních Čech a Moravy, ale také na území jiných státních celků, jejichž výsledek podstatně ovlivnil české dějiny nebo byly vybojovány za výrazné účasti českých vojenských kontingentů a velitelů. Pokud jde o dějiny po druhé světové válce, jež byla poslední událostí, při níž došlo k masovému nasazení českých vojáků, seznam pojímá události menšího rozsahu, které pro svůj militaristický charakter získaly, mnohdy i zveličené, pojmenování bitva, případně operace, střetnutí, boj ap.\n\n\n"}
{"id": "711878", "url": "https://cs.wikipedia.org/wiki?curid=711878", "title": "Chmel (rozcestník)", "text": "Chmel (rozcestník)\n\nSlovo chmel může znamenat nebo být použito v názvech:\n\nPříjmení Chmel nosí více různých osobností:\n\n\n"}
{"id": "711879", "url": "https://cs.wikipedia.org/wiki?curid=711879", "title": "Zsolt Simon", "text": "Zsolt Simon\n\nIng. Zsolt Simon [žolt šimon] (* 26. srpna 1970, Rimavská Sobota, Československo) je slovenský politik maďarské národnosti. V letech 2002-2006 a 2010-2012 působil jako ministr zemědělství a rozvoje venkova Slovenské republiky. Je členem a místopředsedou politické strany Most-Híd.\n\nV letech 1988 až 1993 studoval mechanizační obor na Provozně ekonomické fakultě Mendelovy univerzity v Brně. Po škole se živil jako zemědělec, roku 1995 založil firmu \"AGROTRADE\". Od roku 2000 řídil společnost \"AGS\" a spoluzaložil firmu \"Agroobchod-družstvo\".\n\nOd roku 1999 působil jako odborník v oblasti zemědělství ve straně SMK-MKP. Ve druhé vládě Mikuláše Dzurindy působil za tuto stranu v letech 2002 až 2006 jako ministr zemědělství a rozvoje venkova Slovenské republiky.\n\nOd 8. července 2010 do 4. dubna 2012 působil ve vládě Ivety Radičové opět ve funkci ministra zemědělství a rozvoje venkova.\n\nJe ženatý a má dva syny.\n\n"}
{"id": "711880", "url": "https://cs.wikipedia.org/wiki?curid=711880", "title": "Hydratační entalpie", "text": "Hydratační entalpie\n\nRozpouštěcí entalpie (teplo) ΔH představuje rozdíl entalpie soli rozpuštěné a soli v pevném stavu. Je to součet záporné hodnoty mřížkové energie a hydratační entalpie iontů. Hydratační entalpie ΔH udává, kolik energie se uvolní, když přechází ion do roztoku a je obklopen hydratačním obalem. \n\nZisk energie je výsledkem působení přitažlivých sil mezi ionty a polární molekulami vody v hydratačním obalu.\n\nAby sůl přešla do roztoku, musí být hydratační energie iontů alespoň tak velká jako mřížková energie soli, kterou je nutno vynaložit.\n\nHydratační entalpie sodného kationtu a chloridového aniontu převyšují mřížkovou energii chloridu sodného.\n\nΔH(Na) = -406 kJ / mol\n\nΔH(Cl) = -384 kJ / mol\n\nΔH(Na) + ΔH(Cl) = -790 kJ / mol \n\nU = -788 kJ / mol\n\nEnergie uvolněná při hydrataci je větší než energie potřebná k rozpuštění mřížky. Svoji důležitou roli hraje také změna entropie při rozpuštění. Uvedené hodnoty ukazují, že je pro chlorid sodný po energetické stránce výhodnější, když ionty přejdou z krystalu do roztoku.\n\n"}
{"id": "711881", "url": "https://cs.wikipedia.org/wiki?curid=711881", "title": "Bludník", "text": "Bludník\n\nZámecký park Bludník je jediný park v Jimramově, původně zámecký park jimramovského zámku. Do povědomí širší veřejnosti se dostal především díky tomu, že se zde od roku 1990 každoročně koná hudební festival Otevřeno Jimramov. Kromě toho se zde pořádá řada dalších kulturních akcí.\n\nPark Bludník byl založen jako zámecký anglický park. Nachází se v centru městyse Jimramov nedaleko bývalých hospodářských budov zámku, na soutoku Svratky s Fryšávkou poblíž Borovnického mostu.\n\nVybudován byl okolo roku 1800 a do současnosti obsahuje stromy z původního arboreta. Největší ze smrků, pocházející snad z roku 1848, padl po zásahu bleskem v roce 2006. V roce 2014 prošel park revitalizací.\n\n"}
{"id": "711884", "url": "https://cs.wikipedia.org/wiki?curid=711884", "title": "József Nagy", "text": "József Nagy\n\nIng. József Nagy [jóžef naď] (* 11. března 1968, Dunajská Streda, Československo) je slovenský ekonom a politik maďarské národnosti. Je členem strany Most-Híd. V letech 2010-2012 působil jako ministr životního prostředí ve vládě Ivety Radičové.\n\nVystudoval Vysokou školu ekonomickou v Bratislavě. V minulosti působil jako ředitel společností \"Dunstav\" v Dunajské Stredě, \"4P publications\", \"Therma\" a jako předseda představenstva v \"Agrostavu Komárno\" a ve společnosti \"Therma\".\n\nJeho manželka je spisovatelka Petra Nagyová-Džerengová, mají spolu čtyři děti.\n\nV parlamentních volbách na Slovensku v roce 2010 byl zvolen poslancem za stranu Most-Híd. Mandátu se však z důvodu neslučitelnosti funkcí v říjnu 2010 vzdal, když začal působit na ministerstvu zemědělství, životního prostředí a regionálního rozvoje jako státní tajemník.\n\n2. listopadu 2010 byl prezidentem Ivanem Gašparovičem jmenován do funkce ministra životního prostředí, které svoji činnost k 1. listopadu téhož roku obnovilo. Za své priority v úřadě označil protipovodňová opatření. Jako ministr chce prosadit vytvoření tzv. zelené tripartity, tj. zapojení nevládních organizací a obcí, které by měly působit v agendě ministerstva. V této funkci působil do 4. dubna 2012.\n"}
{"id": "711886", "url": "https://cs.wikipedia.org/wiki?curid=711886", "title": "Rozptýlené světlo", "text": "Rozptýlené světlo\n\nRozptýlené světlo, cizím slovem difúzní světlo, je světlo, které přichází ze všech směrů a stejnoměrně osvětluje povrch celého objektu, takže nevznikají žádné tvrdé stíny, odrazy nebo reflexy. U denního světla je to světlo při zcela zatažené obloze („Slunce v mléku“). V ateliéru je to světlo získané velkoplošnými svítidly, pomocí rozptylovačů nebo odrazem od velkých ploch (nepřímé světlo) nebo rozptylovačů. Směr světla je zachován, ale stíny jsou velmi měkké, světlé a bez ostrého rozhraní. Dokonale rozptýlené světlo lze získat ve světelném boxu. Je jedním ze dvou základních druhů světla, přičemž to druhé je světlo směrované.\n\nTímto osvětlením se získají na snímku odpovídající tvary a barvy objektu. Vzhledem k nedostatku stínů a polostínů se objekt na snímku zdá být téměř plochý.\n\nRozptýlené světlo ze všech stran se získává velmi obtížně. Používá se při svícení umělým světlem například ve fotografii portrétů, zátiší a podobně.\n\nJako rovnoměrné rozptýlené osvětlení se označuje doplňkové světlo ve fotografickém ateliéru, tedy bezestínové osvětlení objektu, které má dostatečnou intenzitu pro krátkou expozici. Provádí se v kombinaci s dalšími zdroji světel, například s horním a předním. V minulosti se ateliér stavěl v místnosti, která byla celá prosklená, směrovaná na sever a fotograf byl závislý pouze na intenzitě slunečního světla. Lidé při fotografování seděli většinou před holým pozadím a byli osvíceni měkkým světlem z okna, které mohlo být směrováno pomocí zrcadel. Intenzita světla se dala regulovat stínidly. S vývojem zábleskových zařízení a osvětlovací techniky byly moderní ateliéry od přirozeného světla odstíněny a začalo se v nich používat umělé studiové osvětlení.\n\nVšechny různé typy softboxů vytváří rozptýlené měkké světlo tak, že světlo ze zdroje prochází přes rozptylující materiál, nebo se odráží od odrazné plochy. Nejznámější forma je takzvaný deštník, kde je žárovka namířena doprostřed metalizovaného deštníku a vytváří tak měkké nepřímé světlo.\n\nKe snímání objektů bez stínů v dokonale rozptýleném světle slouží bezestínový box. Použití světelných stanů umožňuje obejít se bez příslušenství, jako jsou například softbox, deštníky a speciální objektivy. Hlavní výhodou lightboxu je nejen absence stínů, ale také potlačení odlesků na fotografovaných objektech.\n\nRozptýlené venkovní světlo vzniká v situaci, kdy se Slunce schová za mraky nebo za obzor. Díky tomu, že Slunce není bodový zdroj světla, ale má rozměr cca 32 úhlových minut a zemská atmosféra láme světlo, takže i v době, kdy už je celé Slunce pod obzorem, dopadá na krajinu jeho rozptýlené světlo. Rozptýlené světlo dává měkké osvětlení, takže snímky vypadají málo kontrastní.\n\nVyužitím rozptýleného světla odraženého od oblohy během takzvané modré hodiny se jako výsledek získají rovnoměrně osvětlené předměty s měkkými konturami, barvami a jemnými pastelovými tóny. V portrétní fotografii poskytuje příjemné rozptýlené světlo v tomto čase rovnoměrně osvětlenou pokožku s měkkou kresbou a jemnými pastelovými tóny.\n\n\n"}
{"id": "711887", "url": "https://cs.wikipedia.org/wiki?curid=711887", "title": "Řád Takova", "text": "Řád Takova\n\nŘád Takova nebo Takovský řád (někdy také Řád kříže Takova) byl srbský záslužný řád založený v roce 1865 srbským knížetem Michalem Obrenovićem III., jako upomínku na 50. výročí druhého srbského povstání z roku 1815, proti Osmanské říši, která zajistilo Srbům nezávislost. Řád nesl název podle vesnice Takovo, kde povstání začalo.\n\nRoku 1878 byl řád rozšířen do 5 tříd a uděloval se za vojenské zásluhy.\n\nŘád byl po palácovém převratu a změně vládnoucí dynastie v roce 1903 zrušen, jelikož připomínal předchozí dynastii Obrenovićů.\n\nOdznakem řádu je zlatý, bíle smaltovaný maltézský kříž (zakončený kuličkami), převýšený knížecí korunkou. Mezi rameny kříže je umístěn zlatý ondřejský kříž, na jehož ramenech je umístěn zelený vavřínový věnec, který se dotýká i kuliček na koncích maltézského kříže. V červeném středovém medailonku je ve zlatě iniciál zakladatele, obtočený modrou stuhou s nápisem v srbštině: Za víru, knížete a vlast.\n\nRevers znázorňuje znak srbského knížectví (srbský znak na knížecím plášti a korunou). Za válečné zásluhy se přidávaly zkřížené meče pod korunku.\n\nHvězda je stříbrná, osmicípá a s odznakem řádu na středu bez korunky.\n\nStuha je červená s modro-bílými postranními pruhy, za válečné zásluhy se udělovala výlučně červená stuha.\n\n\n\n"}
{"id": "711890", "url": "https://cs.wikipedia.org/wiki?curid=711890", "title": "Cataglyphis", "text": "Cataglyphis\n\nCataglyphis je rod mravenců podčeledi Formicinae. Jeho nejznámějším druhem je \"Cataglyphis bicolor\" (pouštní mravenec), který vyhledává živočichy pošlé v důsledku vyčerpání horkem a dokáže si udržet tělesnou teplotu až do 50 °C.\n\nDruhy tohoto rodu jsou přizpůsobeny suchému a horkému prostředí.\n\nNejméně pět různých druhů rodu Cataglyphis se vyskytuje na Sahaře, kterou můžeme považovat za centrum šíření tohoto rodu. Některé druhy se vyskytují v severním Rusku, evropské části Turecka, bývalé Jugoslávii a Maďarsku.\n"}
{"id": "711894", "url": "https://cs.wikipedia.org/wiki?curid=711894", "title": "Takticita", "text": "Takticita\n\nTakticita udává, jak jsou substituenty v makromolekule uspořádány. Například při polymeraci propenu vznikají dlouhé řetězce s methylovými skupinami. Podle podmínek polymerace, například účinkem katalyzátorů (Zieglerovy a Nattovy katalyzátory), jsou methylové skupiny v polypropylenu (PP) pravidelně uspořádány. \n\nPodobné struktury najdeme i v jiných polymerech. V PVC takticita zaznamená uspořádání atomů chloru v řetězci.\nZ takticity polymeru vyplývají jeho vlastnosti. Pokud jsou substituenty uspořádány pravidelně jako v izotaktickém a syndiotaktickém polypropylenu, je polymer tvrdší než při uspořádání ataktickém.\n\nV polymeru jsou totiž krystalické oblasti, v nichž jsou makromolekuly uspořádány těsně. Ataktická struktura vede k nižší hustotě, látka je měkčí.\n"}
{"id": "711903", "url": "https://cs.wikipedia.org/wiki?curid=711903", "title": "Římskokatolická farnost u kostela sv. Augustina, Brno-Masarykova čtvrť", "text": "Římskokatolická farnost u kostela sv. Augustina, Brno-Masarykova čtvrť\n\nŘímskokatolická farnost u kostela sv. Augustina, Brno-Masarykova čtvrť je územní společenství římských katolíků s farním kostelem svatého Augustina v brněnské Masarykově čtvrti (městská část Brno-střed, část Stránice). Farnost je součástí brněnského děkanátu v rámci brněnské diecéze.\n\nVe farnosti se nachází Biskupské gymnázium Brno, Cyrilometodějské gymnázium a střední odborná škola pedagogická Brno, Cyrilometodějská církevní základní škola, klášter a sídlo české provincie Kongregace sester sv. Cyrila a Metoděje, která je zřizovatelem obou cyrilometodějských škol, a jediný český klášter Kongregace Sester Učednic Božského Mistra.\n\nKostel svatého Augustina byl vysvěcen 5. května 1935 brněnským biskupem Josefem Kupkou. Zpočátku náležel do starobrněnské farnosti, odkud jej spravoval tamní kooperátor P. Karel Fanfrdla, který se později stal jeho prvním farářem. Samostatná farnost u svatého Augustina vznikla 1. září 1938 a dnes územně zabírá část městské části Brno-střed. Kostel svatého Augustina je jediným chrámem na území farnosti.\n\n\nDne 30. června 2002 měl ve farním kostele primici novokněz Karel Rozehnal.\n\nVe farnosti působí čtyři pěvecké sbory:\n\nDnem vzájemných modliteb farností za bohoslovce a bohoslovců za farnosti brněnské diecéze je 18. květen. Adorační den připadá na svátek Krista Krále.\n\nVe farnosti se pravidelně koná tříkrálová sbírka. Při sbírce v roce 2016 se vybralo 30 226 korun.\n\n\n"}
{"id": "711906", "url": "https://cs.wikipedia.org/wiki?curid=711906", "title": "Kateřina Stenbock", "text": "Kateřina Stenbock\n\nKateřina Stenbock švédsky \"Katarina Stenbock, Gustavsdotter\" (22. července 1535, zámek Torpa u Borås – 13. prosince 1621, Strömsholm) byla jako třetí manželka švédského krále Gustava I. Vasy švédská královna v letech 1552-1560.\n\nJejími rodiči byli Gustav Olofsson Stenbock, člen Královské rady, a Brita Eriksdotter Leijonhufvud, sestra Markéty Leijonhufvud, druhé ženy krále Gustava I. Vasy.\n\nSmrt druhé manželky byla pro Gustava I. Vasu velkou ranou, tím spíše, že osiřelo osm dětí, z nich nejstarší Jan měl necelých 14 let a nejmladší Karel ještě ani ne rok. Král tedy bezodkladně začal hledat novou ženu. Volba padla na šestnáctiletou Kateřinu, sestřenici zemřelé Markéty. Ta byla již od dětství zasnoubena s mladíkem z dobrého rodu Gustavem Johanssonem a nebyla nadšena vyhlídkou na sňatek s mužem o čtyřicet let starším, odmítnutí však nepřipadalo v úvahu.\n\nRozhodnutí krále se ovšem potkalo s kritikou jak šlechty, tak církevních kruhů. Arcibiskup Olaus Petri protestoval proti tomuto spojení tvrdě, že sňatek se sestřenicí zemřelé manželky je v rozporu s božím zákonem v Bibli a odmítl králi sňatek uzavřít. Gustav naopak tvrdil, že zákaz zapsaný v Mojžíšových knihách platí pouze pro Židy a rozhodl, že svatební obřad se uskuteční ve Vadsteně.\n\nSvatba se konala 22. srpna roku 1552. Manželství trvalo osm let, do smrti krále 29. září roku 1560, a bylo označováno jako šťastné. Z manželství se nenarodily žádné děti.\n\nPo králově smrti Kateřina neměla šanci na nové manželství. Přestože ovdověla v sotva pětadvaceti letech, již nikdy se neprovdala. Po zbytek života značnou část svého času věnovala charitativní činnosti. Měla dobré vztahy se svými pastorky a často urovnávala spory mezi nimi.\nPo ovdovění pobývala nějaký čas na Ålandech, později přesídlila na zámek Strömsholm, který dostala jako dar od svého manžela nedlouho před jeho smrtí. Ve své závěti však Gustav I. Vasa odkázal Strömsholm svému synovi Karlovi, vévodovi ze Södermanlandu; výsledkem byly spory mezi Kateřinou a jejím nevlastním synem. Nakonec se souhlasem Riksdagu potvrdil její vlastnická práva Jan III. v roce 1582. Zemřela tam 13. prosince roku 1621, přeživši svého manžela o 61 let. Dne 1. dubna roku 1622 byla pochována v uppsalské katedrále.\n\n"}
{"id": "711910", "url": "https://cs.wikipedia.org/wiki?curid=711910", "title": "Farzad Bazoft", "text": "Farzad Bazoft\n\nFarzad Bazoft (22. května 1958 – 15. března 1990) byl v Íránu narozený novinář, který se v polovině osmdesátých let usadil ve Velké Británii. Pracoval jako reportér na volné noze pro britský \"The Observer\" a pro BBC. V roce 1990 byl v Iráku popraven poté, co byl obviněn ze špionáže ve prospěch Izraele.\n\nBazoft přesídlil do Velké Británie v roce 1985. Napsal mnoho článků o Středním Východě před tím, než byl v roce 1989 pozván iráckou vládou spolu s dalšími novináři, aby referovali o volbách v Kurdistánu; podle jiných informací přijeli, aby informovali o obnově Iráku po skončení Íránsko-irácké války. Brzy po příjezdu do Iráku se dozvěděl o záhadném výbuchu, který se udál 19. září 1989 ve vojenském komplexu al-Iskandria jižně od Bagdádu. Obrovská detonace byla slyšitelná i v 50 km vzdáleném Bagdádu. Nehledě na osobní příkaz Saddáma udržet celou věc v tajnosti, začaly se šířit zvěsti o nehodě v raketové továrně, při které zahynuly desítky egyptských techniků, kteří se účastnili tajného projektu výroby raket středního doletu. V očekávání senzace se Bazoft okamžitě vydal do al-Hilla, aby zjistil podrobnosti. Prý získal pro své šetření souhlas iráckých úředních míst. Editor Observeru Donald Trelford v reakci na pozdější události řekl: „Bazoft nebyl špion, je to reportér, který hledal námět a předem oznámil, co se chystá udělat… řekl bagdádským úřadům, kam se chystá vyrazit. Není špion, chystal se napsat reportáž.“ I další západní novináři se pokoušeli zjistit podrobnosti, ale kameraman ITN byl zastaven iráckými úředníky dříve, než mohl továrnu vidět. Bazoftovi, který cestoval v autě řízeném britskou zdravotní sestrou Daphne Parish, se projet podařilo. Předtím se vyptával vojáků v bagdádských hotelích a kasinech a hotelová ochranka zřejmě podala zprávu irácké tajné službě.\n\nBazoft byl zadržen na bagdádském letišti v září 1989, když čekal na svůj let do Londýna. Bylo u něj nalezeno 34 fotografií okolí al-Hilla spolu se vzorkem půdy z blízkosti továrny. Poté, co byl šest týdnů zadržován a mučen ve vězení Abú Ghrajb, byl 1. prosince přiveden před televizní kamery, kde přiznal, že je izraelským agentem. Parish byla též uvězněna. Před začátkem soudního procesu napsal Saddám Husajn Thatcherové a ujistil ji, že proces s Bazoftem a Parishovou bude spravedlivý.\n\nPo jednodenním jednání soudu, které se odehrávalo za zavřenými dveřmi, byl Bazoft i přes chybějící důkazy shledán vinným a 10. března odsouzen k trestu smrti. Parish byla odsouzena k patnáctiletému vězení, avšak 16. června byla po intervenci zambijského prezidenta Kenetha Kaundy propuštěna.\n\nŽádosti mezinárodního společenství o milost byly bezvýsledné. Odvolání proti rozsudku nebylo dovoleno a trest oběšením byl vykonán 15. března 1990. Tělo bylo uloženo do hrubé dřevěné rakve a odesláno rodině v Británii. Ihned po provedení rozsudku opustil britský velvyslanec Irák a všechny ministerské návštěvy byly zrušeny. O pár měsíců později (2. srpna) Irák napadl Kuvajt a vyvolal první válku v Zálivu.\n\nV roce 2003 \"The Observer\" vyhledal Kadema Askara, plukovníka irácké tajné služby, který první vedl Bazoftovo vyšetřování. Askar potvrdil, že věděl o Bazoftově nevině, avšak nemohl změnit Saddámův příkaz Bazofta odsoudit a popravit. Fakt, že Saddám Husajn nařídil Bazoftovu popravu, je potvrzen z přepisů záznamů jednání získaných během invaze v roce 2003.\n\n"}
{"id": "711920", "url": "https://cs.wikipedia.org/wiki?curid=711920", "title": "Pochod pro rodinu", "text": "Pochod pro rodinu\n\nPochod pro rodinu je akce pořádaná Mladými křesťanskými demokraty (MKD) v reakci na průvody gay hrdosti v Česku s cílem poukázat na nedostatečné hájení zájmů tradiční rodiny a ztrátu významu slova rodina jako hodnotového pojmu ve společnosti a vyjádřit znepokojení, že zatímco práva homosexuálů jsou dle MKD ve společnosti široce diskutována, zájmy většinové tradiční rodiny obvykle nehájí nikdo.\n\nPrvní ročník pochodu se konal v Brně 26. června 2010. Druhý ročník pochodu se konal v Praze 13. srpna 2011 a záštitu nad ním převzal předseda KDU-ČSL Pavel Bělobrádek.\n\nTřetí ročník byl ohlášen na 18. srpna 2012 a záštitu nad ním převzal kardinál Duka. Daniel Fajfr, předseda Rady Církve bratrské, uvedl, že od zamýšlené podpory akce upustili, protože jim připadá příliš konfrontační zamýšlený začátek pochodu v tutéž dobu a jen 100 metrů od místa začátku průvodu Prague Pride.\n\n"}
{"id": "711923", "url": "https://cs.wikipedia.org/wiki?curid=711923", "title": "Jásir al-Habib", "text": "Jásir al-Habib\n\nJásir Yahya Abdullah al-Habib. (* 20. leden 1979 Kuvajt) je šíitský klerik z Kuvajtu. Absolvoval politické vědy na Univerzitě v Kuvajtu a pracoval v médiích psaním politických článků.\n\nJe známý pro své radikální názory na náboženství a jeho závěry a studie k dějinách islámu, spolu s jeho snahou šířit šíitský islám ve světě. Ve svých vystoupeních, přednáškách a esejích bývá radikálnější než většina dalších šíitských kleriků. Zvláště jeho otevřená kritika posvátných postav sunnitů, například následovníků proroka Mohameda Abú Bakra a Umara a jeho manželky Áiši. Bývá obviňovaný z vyvolávání rozporů mezi šíity a sunnity. Íránský duchovní vůdce Alí Chameneí v této souvislosti v říjnu 2010 vyhlásil náboženský výnos (fatvu) zakazující urážky žen a společníků proroka Mohameda.\n"}
{"id": "711926", "url": "https://cs.wikipedia.org/wiki?curid=711926", "title": "Mistrovství světa ve fotbale 2006 (soupisky)", "text": "Mistrovství světa ve fotbale 2006 (soupisky)\n\nToto je seznam soupisek účastníků Mistrovství světa ve fotbale 2006 podle rozdělení týmů do skupin.\n"}
{"id": "711927", "url": "https://cs.wikipedia.org/wiki?curid=711927", "title": "Mistrovství světa ve fotbale 2010 (soupisky)", "text": "Mistrovství světa ve fotbale 2010 (soupisky)\n\nToto je seznam soupisek účastníků Mistrovství světa ve fotbale 2010 podle rozdělení týmů do skupin. \n"}
{"id": "711930", "url": "https://cs.wikipedia.org/wiki?curid=711930", "title": "Jon Huntsman, ml.", "text": "Jon Huntsman, ml.\n\nJon Huntsman, ml. (* 26. března 1960 v Redwood City) je americký politik a diplomat.\n\nV letech 2005–2009 zastával úřad guvernéra státu Utah. Působil jako velvyslanec USA v Singapuru a v Číně.\n\nByl jedním z kandidátů v republikánských primárkách na kandidáta na prezidenta USA v roce 2012. Roku 2014 se stal předsedou Atlantické rady.\n\nJe členem Církve Ježíše Krista Svatých posledních dnů.\n"}
{"id": "711931", "url": "https://cs.wikipedia.org/wiki?curid=711931", "title": "Projekt 56", "text": "Projekt 56\n\nProjekt 56 (v kódu NATO třída Kotlin) byla třída torpédoborců sovětského námořnictva z doby studené války. V letech 1953–1959 bylo postaveno 27 jednotek této třídy. Během služby jich bylo devět přestavěno na raketové torpédoborce, nesoucí označení Projekt 56A. Vyřazeny byly v letech 1986–1993. Jediným zahraničním uživatelem třídy bylo Polsko. Byla to první třída koncepčně nových sovětských torpédoborců, které nevycházely z italských vzorů z poloviny 30. let. Zároveň to byly poslední sovětské torpédoborce s výhradně dělostřeleckou výzbrojí. Na jejich základě byla v letech 1971–1991 stavěna čínská třída torpédoborců typu 051 (\"Luda\").\n\nStavba této třídy byla zahájena roku 1953 a probíhala až do roku 1957. Z původně poptávaných 36 kusů bylo postaveno celkem 27 jednotek. Čtyři rozestavěná plavidla byla dokončena ve vylepšené verzi Projekt 56M / třída \"Kildin\" a ostatní ani nebyly rozestavěny.\n\nJednotky projektu 56:\n\nHlavňovou výzbroj tvořily čtyři 130mm kanóny ve dvou dvoudělových věžích, které doplňovaly čtyři čtyřčata ráže 45 mm. K napadání hladinových lodí sloužily dva pětihlavňové 533mm torpédomety. K ničení ponorek sloužilo šest vrhačů a dvě skluzavky hlubinných pum. Dále mohly nést 36–50 min. Pohonný systém tvořily dvě parní turbíny TV-8 a čtyři kotle KV-76. Nejvyšší rychlost dosahovala 38 uzlů. Dosah byl 3090 námořních mil při rychlosti 18 uzlů.\n\nBěhem služby byly jednotlivé lodě různě modifikovány (část například dostala protiletadlové systémy AK-230, anebo vrhače raketových hlubinných pum RBU-2500 či RBU-6000). Nejrozsáhlejši úprava proběhla u devíti jednotek přestavěných na verzi Projekt 56A. Demontovány byly zadní věž se 130mm kanóny, zadní torpédomet a tři postavení 45mm kanónů (pouze \"Bravyj\" přišel jen o jedno). Na jejich místě vznikla nástavba pro jedno dvojité vypouštěcí zařízení protiletadlových střel M-1 Volna (v kódu NATO SA-N-1) se zásobou 16 kusů. Rychlost klesla na 35,5 uzlu a dosah na 3000 námořních mil při rychlosti 18 uzlů.\n\n"}
{"id": "711934", "url": "https://cs.wikipedia.org/wiki?curid=711934", "title": "Projekt 41", "text": "Projekt 41\n\nProjekt 41 (jinak též třída Něustrašimij) byla třída torpédoborců sovětského námořnictva z doby studené války. Dokončen byl pouze jeden torpédoborec této třídy. Sloužil v letech 1955–1974. Byla to poslední třída sovětských torpédoborců, vycházejících z italských vzorů z poloviny 30. let (počínaje třídou \"Gněvnyj\").\n\nZe čtyř původně objednaných lodí této třídy byl nakonec postaven pouze torpédoborec \"Něustrašimij\". Kýl lodi byl založen 5. července 1950, dne 29. ledna 1951 byl trup spuštěn na vodu a 26. července 1955 byl \"Něustrašimij\" dokončen. Stavba dalších tří byla zrušena před založením kýlu.\n\nVýzbroj tvořily čtyři 130mm kanóny ve dvou dvoudělových věžích, které doplňovaly čtyři 45mm dvojkanóny (roku 1957 později nahrazené čtyřhlavňovou lafetací). Roku 1959 bylo instalováno ještě osm kanónů ráže 25 mm. K napadání hladinových lodí sloužily dva pětihlavňové 533mm torpédomety. K ničení ponorek loď nesla šest vrhačů hlubinných pum (později dva salvové vrhače RBU-2500). Pohonný systém tvořily dvě parní turbíny a čtyři kotle. Jeho výkon byl 66 000 shp. Nejvyšší rychlost dosahovala 34 uzlů.\n"}
{"id": "711936", "url": "https://cs.wikipedia.org/wiki?curid=711936", "title": "Honda CB-900F Hornet", "text": "Honda CB-900F Hornet\n\nHonda CB-900F Hornet je typ naked motocyklu firmy Honda, vyráběný v letech 2001-2007. Předchůdcem je první generace z let 1979-1983, nástupcem se stal v roce 2008 model CB 1000R.\n\nMotor je použit z modelu Honda CBR 900RR Fireblade, ročníku 1998, výkon motoru je k dispozici již v nízkých otáčkách. Devítistovka má základní rysy menší šestistovky. Pod sedlem jsou na rozdíl od šestistovky umístěné dvě koncovky výfuku. Rám je dvojitý páteřový.\n\n\n\n"}
{"id": "711937", "url": "https://cs.wikipedia.org/wiki?curid=711937", "title": "Nuri Şahin", "text": "Nuri Şahin\n\nNuri Kâzım Şahin [nuri šahin] (* 5. září 1988 Lüdenscheid, Západní Německo) je turecký fotbalový záložník, který v současné době hraje za německý tým Werder Brémy.\n\nŞahin se stal nejmladším hráčem německé bundesligy, když nastoupil 6. srpna 2005 k zápasu za Borussii Dortmund ve věku 16 let a 334 dní. Stal se i nejmladším střelcem gólu v historii bundesligy. 9. května 2011 přestoupil za 10 mil. eur do Realu Madrid. Vinou četných zranění odehrál pouze 4 soutěžní zápasy. V létě 2012 odešel na hostování do Anglie. Od ledna 2013 hraje za německý klub Borussii Dortmund, kam odešel z Realu Madrid na hostování.\n\n27. července 2013 na začátku sezóny 2013/14 odehrál utkání DFL-Supercupu (německý fotbalový Superpohár) proti Bayernu Mnichov na domácím stadionu Signal Iduna Park, Borussia vyhrála 4:2 a získala trofej.\n\nŞahin prošel všemi mládežnickými výběry Turecka, startoval na mistrovství světa do 17 let v roce 2005, kde Turecko obsadilo 4. místo, a Nuri Şahin dal na turnaji 4 góly. 8. října 2005 se stal nejmladším hráčem v historii, který startoval za A tým Turecka, a hned v prvním zápase dal i branku. Bylo to shodou okolností v utkání proti Německu, jeho rodišti.\n\n6. února 2013 nastoupil v přátelském utkání v Manise proti České republice, Turecko prohrálo 0:2.\n\n"}
{"id": "711938", "url": "https://cs.wikipedia.org/wiki?curid=711938", "title": "Volkswagen Financial Services", "text": "Volkswagen Financial Services\n\nŠkoFIN s.r.o. (používající značku Volkswagen Financial Services) je česká finanční společnost, která se zaměřuje se na financování a podporu prodeje automobilů, služby pro fleet (financování a správa vozového parku) a související služby jako například různé typy pojištění a asistence. Firma je ve 100% vlastnictví holandské společnosti Volkswagen Finance Overseas B.V. a je součástí koncernu Volkswagen.\n\nŠkoFIN byl založen v srpnu roku 1992 a zaměřoval se jako první na českém trhu na leasing automobilů – financování prodeje automobilů značek ŠKODA, Volkswagen, Audi a SEAT. Od svého založení společnost kontinuálně roste a rozšiřuje portfolio svých služeb a produktů. V létě 2019 uzavřel Volkswagen Financial Services smlouvu s číslem 1 200 000 na financování vozu. Společnost dlouhodobě zaujímá prvenství (viz stránky ČFLA) ve financování osobních a užitkových vozů.\n\n1. října 2007 byly do firmy ŠkoFIN začleněny společnosti ŠkoLEASE a ŠkoFIN Fleet Services, které tímto zanikly.\n\nVolkswagen Financial Services nabízí ve svém portfoliu tradiční finanční produkty a služby spojené s pořízením nového či ojetého vozu, případně vozového parku.\n\n"}
{"id": "711941", "url": "https://cs.wikipedia.org/wiki?curid=711941", "title": "Quido Machulka", "text": "Quido Machulka\n\nQuido Machulka, vlastním jménem Vratislav Machulka (9. prosince 1950 Praha - 23. června 1996 Karlovy Vary) byl český básník a spisovatel. Byl představitelem karlovarského a pražského undergroundu.\n\nPětkrát byl souzen pro trestné činy (přečiny) příživnictví, přečin proti pracovní kázni či nedovolené podnikání. Kriminálního deliktu se nedopustil. Dvakrát byl ve vazbě, čtyřikrát odsouzen podmínečně, jednou zproštěn obžaloby, třikrát amnestován. Před nástupem vojenské služby byl dvakrát pozorován na psychiatrii s výsledkem „modrá knížka“.\n\nPublikoval v různých samizdatech (Almanach od Dvou slunců, Vokno...) Martin Machovec připravil k vydání sbírku jeho básní \"Příživník\", vydalo nakladatelství INVERZE v Praze v roce 1992. Předmluvu ke knize napsal Ivan Martin Jirous (Magor) a popisuje v ní, jak Quidovi dvakrát „fyzicky domluvil“ (dal mu pěstí) na koncertech The Plastic People of the Universe.\n\nV roce 2006, tedy posmrtně, byla vydána další Machulkova sbírka \"Z Hrdlořez do Ďáblic\". Nevydán zůstal rozsáhlý dramatický text \"Skandál v parku\".\n\n\n"}
{"id": "711942", "url": "https://cs.wikipedia.org/wiki?curid=711942", "title": "Rohan (rozcestník)", "text": "Rohan (rozcestník)\n\nRohan může být:\n\n\n\n\n"}
{"id": "711944", "url": "https://cs.wikipedia.org/wiki?curid=711944", "title": "Jerry Lewis", "text": "Jerry Lewis\n\nJerry Lewis vlastním jménem Joseph Levitch, nebo Jerome Levitch (* 16. března 1926, Newark, New Jersey, USA - 20. srpna 2017, Las Vegas, Nevada) byl americký komik, herec, zpěvák, producent, scenárista a režisér.\n\nČasto cestoval, protože jeho rodiče pracovali v showbussinesu. Mladý Jerry trávil většinu svého dětství u příbuzných. Později nedokončil studia na střední škole, aby mohl cestovat a splnit si svůj sen – mít vlastní commedy show.\n\nV roce 1946 se k němu připojil Dean Martin, se kterým vytvořil populární dvojici. Proslavili se svým groteskním a improvizačním humorem a brzy se stali nejpopulárnější komickou dvojicí ve Spojených státech. V roce 1949 Jerry Lewis (společně s Deanem Martinem) debutoval ve filmu \"My Friend Irma\". Pro Paramount postupně natočili 13 populárních komedií, dokud se jejich cesty v roce 1956 nerozdělily.\n\nJeho samostatná kariéra byla velmi úspěšná – měl s Paramountem 10-miliónovou smlouvu. V roce 1960 debutoval jako režisér s komedií \"Bellboy\", ve které si zahrál přihlouplého hotelového poslíčka. Na konci 60. let, po přechodu ke Columbia Pictures, se mu přestalo dařit a zdálo se, že má po kariéře. Začal se věnovat i jiným odvětvím showbussinesu: hrál na Brodwayi ve hře \"Helzapoppin\" a napsal knihu \"The Total Filmmaker\".\n\nV roce 1981 se mu podařil úspěšný comeback s filmem \"Hardly Working\" (spoluautor a herec v hlavní roli). V 90. letech pracoval pro televizi. V roce 2008 se vrátil k úspěšné postavě „The Nutty Professor“ v animované hře.\n\nJerry Lewis je otcem šesti synů z prvního manželství s Patti Palmer, se kterou se roku 1982 rozvedl. Jednu dceru má s manželkou Lisou Pitnick.\n\nS přibývajícím věkem se dostavovaly častější zdravotní problémy. Od roku 1965, kdy spadl v hotelu v Las Vegas, trpěl bolestmi páteře, bojoval se svalovou dystrofií, rakovinou prostaty a měl dva infarkty (1982 a 2006).\n\nV roce 1976 mu Senát USA jednomyslně schválil ocenění „Za mimořádný přínos v boji proti svalové dystrofii“. V roce 1977 byl nominován na Nobelovu cenu za mír. Získal mnoho filmových a televizních ocenění – American Comedy Awards, na MFF v Benátkách, 2005 cenu Emmy, 2009 Humanitární Cenu Akademie filmových umění a věd.\n\nMezi jeho nejznámější výstupy patří jeho „Typewriter“, populární hlavně z filmu \"Who's Minding the Store?\".\n\n"}
{"id": "711946", "url": "https://cs.wikipedia.org/wiki?curid=711946", "title": "Akce Dünamünde", "text": "Akce Dünamünde\n\nAkce Dünamünde byla operace zahájená nacistickými německými okupačními silami v lese Biķernieki nedaleko Rigy, Lotyšsko. Jejím cílem bylo popravit Židy, kteří byli nedávno deportováni do Lotyšska z Německa, Rakouska, Čech a Moravy. Tyto vraždy jsou někdy rozděleny na první akci Dünamünde, ke které došlo 15. března 1942 a druhou akci Dünamünde z 26. března 1942. V první akci bylo zabito kolem 1 900 lidí a ve druhé asi 1 840. Oběti byly lákány k smrti falešným slibem, že získají snadnější práci v (neexistujícím) zařízení nedaleko bývalého města Daugavgrīva (Dünamünde) v Lotyšsku. Místo převezení do nového objektu byli Židé odvedeni do lesa severně od Rigy, kde byli zastřeleni a pohřbeni v předem vykopaných hromadných hrobech. Mezi oběťmi převažovali staří lidé, nemocní a děti.\n\n10. února 1942 přibližná populace německých Židů Rigy v ghettu a koncentračním táboře činila: koncentrační tábor Jungfernhof 2 500; německé ghetto: 11 000; Salaspils: 1 300. Z lotyšských Židů bylo v lotyšském ghettu asi 3 500 mužů a 300 žen. V prosinci roku 1941 se Kurt Krause, kterého autor Max Kauffman popisuje jako „lidožrouta“, stává německým velitelem ghett v Rize. Krause byl bývalý policejní detektiv v Berlíně. Jeho asistentem byl Max Gymnich, gestapák z Kolína nad Rýnem.\n\nKrause a Gymnich používali psy, aby jim pomohli prosadit jejich příkazy. Lotyšský židovský přeživší zvaný Joseph Berman byl zaznamenán, jak uvádí o Gymnichovi následující:\nCelkem bylo z Říše do Rigy deportováno 20 057 Židů. 10. února jich zůstalo naživu jen 15 000. Mnozí z nich byli zavražděni hned po příjezdu. Jak k tomu došlo, nebylo lidem přijíždějícím dalším transportem známo. Podle německého pozůstalého z ghetta, Gertruda Schneidera, si obyvatelé ghetta neuvědomili, kolik německých Židů bylo po deportaci zabito. Zůstali v domnění, že deportace a nucené práce byly nejhorší věcí, která se jim mohla stát:\n\nV březnu roku 1942 nacistické úřady rozhodly, že je německé ghetto moc přeplněné a zorganizovaly masakr, který se jmenoval \"Akce Dünamünde\". (Slovo „akce“ byl eufemismus použitý Němci, aby popsali masové střílení a později bylo toto slovo pochyceno samotnými vězni.) Nacisté jednotlivým skupinám v německém ghettu nařídili, aby připravily seznam 60–120 lidí pro další přesídlení. Berlínská skupina musela jmenovat 600 lidí. Nacisté informovali Judenrat, že lidé, kteří nebyli schopni pracovat, staří, nemohoucí nebo matky s dětmi, by měli jít do městečka Dünamünde, kde budou pracovat při zpracovávání ryb. To byla lest sestavena Obersturmführerem Gerhardem Maywaldem. Městečko Dünamünde neexistovalo již po několik desetiletí. Tato lest však měla úspěch, mnoho lidí tam toužilo jít. Přestože Němci vyzvali pouze 1500 lidí, 15. března 1941 se v ulicích ghetta shromáždilo okolo 1900 Židů, stejně jako při masakru v Rumbule tu byla spousta rodičů s malými dětmi. Nedošlo k žádnému přesídlení. Místo toho byli lidé převezeni do lesa Biķernieki na sever od Rigy, kde byli zastřeleni a pohřbeni v hromadných neoznačených hrobech.\n\n26. března 1941 byl použit stejný trik v koncentračním táboře Jungfernhof proti starým německým Židům. Velitel tábora, Rudolf Seck, nepovolil mladým lidem v produktivním věku, aby šli s rodiči. Celkem bylo z Jungfernhofu přesídleno 1840 lidí, a to znovu do lesa Biķernieki, kde byli postříleni jako němečtí Židé z ghetta o 11 dní dříve. Tato metoda byla navržena neblaze proslulým masovým vrahem Fridrichem Jackelnem a nazývána „balením sardinek“. Historikové Richard L. Rubenstein a John K. Roth popisují Jeckelnův systém:\n\nZabijáci donutili oběti, aby si lehly obličejem k zemi, nebo častěji k právě popraveným. Lidé nebyli zasypaní střelami. Kvůli ušetření munice byl každý střelen jen jednou do temene hlavy. Každý, kdo nebyl úplně zabit, byl pohřben zaživa po zakrytí jámy. Po válce, kdy stála řada velitelů Einsatzgruppen před Norimberským soudem v případu Einsatzgruppen, soud konstatoval, že „žalovaný ani nevyloučil možnost, že se oběť mohla mrtvou pouze zdát, protože byla v šoku nebo dočasném bezvědomí.“ V takových případech byli oběti nevyhnutelně pohřbívány zaživa.\"\n\nCo se stalo s Židy z německého ghetta bylo známo 16. a 17. března, kdy se do ghetta vrátilo několik vozů s osobními věcmi lidí, kteří byli zavražděni. Jejich oděv byl zablácený a nesl známky toho, že byl rychle svlečen, např.: punčochy byly ještě připojené k podvazkům. Tyto věci byly rozstříděny a vyčištěny, mnoho z nich bylo rozpoznáno podle jmenovek a dalších indicií.\n\n\n\n"}
{"id": "711948", "url": "https://cs.wikipedia.org/wiki?curid=711948", "title": "Nemocnice Tel ha-Šomer", "text": "Nemocnice Tel ha-Šomer\n\nNemocnice Tel ha-Šomer též Nemocnice Šeba neboli Šebova nemocnice (: המרכז הרפואי ע\"ש חיים שיבא - תל השומר, \"ha-Merkaz ha-refu'i Chajim Šeba - Tel ha-Šomer\", doslova \"Zdravotní centrum Chajima Šeby - Tel ha-Šomer\", : Sheba Medical Center) je nemocnice na jižním okraji města Ramat Gan v Izraeli.\n\nLeží v nadmořské výšce cca 50 metrů na jižním okraji města Ramat Gan a na jihozápadním okraji města Kirjat Ono, cca 8 kilometrů od pobřeží Středozemního moře. Na západě ji míjí dálnice číslo 4.\n\nJde o největší nemocnici v Izraeli i na Blízkém Východě. Vznikla roku 1948 jako první vojenská nemocnice v nově vzniklém Izraeli v lokalitě nazývané tehdy Tel Litvinski. Rozsáhlý areál obsahuje 150 odborných pracovišť se 1700 lůžky a 7500 zaměstnanci (z toho 1400 lékařů a 2600 zdravotních sester). Poskytuje zdravotní péči pro 1 500 000 pacientů. Probíhá zde rozsáhlý lékařský výzkum. Základními pracovišti je ústav lékařského výzkumu, ústav lékařského vzdělávání, nemocnice pro akutní péči, dětská nemocnice, ženská nemocnice a rehabilitační nemocnice. Ředitelem nemocnice je Ze'ev Rothstein.\n\n\n"}
{"id": "711951", "url": "https://cs.wikipedia.org/wiki?curid=711951", "title": "Drahomíra Matznerová", "text": "Drahomíra Matznerová\n\nDrahomíra Matznerová-Chvátalová je česká varhanice. \n\nV roce 1990 vystudovala Pražskou konzervatoř pod vedením profesora Jana Hory. O šest let později, v roce 1996, dokončila Akademii múzických umění ve třídě profesora Jaroslava Tůmy. V době studií se zúčastnila řady varhanních kurzů v Čechách, Holandsku a ve Francii pod vedením Petra Ebena, Martina Sandera, Heidi Emmertové, Jana Jongepiera a Jana Willema Janssena. Získala třetí cenu na Mezinárodní varhanní soutěži Petra Ebena.\n\nOd roku 1995 působí jako titulární varhanice v kostele Panny Marie Vítězné v Praze na Malé Straně, kde v roce 2009 hrála rovněž papeži Benediktu XVI. Od roku 1996 je také varhanicí v obřadní síni Novoměstské radnice. Umělecky spolupracuje s předními sólisty. Kromě sólového hraní se věnuje doprovázení různých souborů, se kterými provedla řadu mší a oratorií.\n\nNahrává pro Českou televizi a Český rozhlas, pro které vytvořila záznamy premiér varhanních skladeb Jiřího Ropka, Jiřího Laburdy, Karla Skleničky a dalších. Pravidelně koncertuje v tuzemsku i v zahraničí.\n\nVystupovala na mezinárodních festivalech jako jsou Svatováclavské slavnosti, Pražské jaro, na Mezinárodním festivalu v Kutné Hoře, na Mezinárodním varhanním festivalu v Katedrále sv. Víta, na Festivalu komorní hudby v Českém Krumlově apod. Na podzim roku 2009 přednesla Koncert pro varhany a orchestr Francise Poulenca v rámci závěrečného večeru Malostranských komorních slavností.V roce 2013 vystoupila se Severočeskou filharmonií Teplice s Koncertem pro varhany a orchestr J. G. Rheinbergera a Symfonií pro varhany a orchestr A. Guilmanta, nebo na Mezinárodním varhanním festivalu v Olomouci. V roce 2014 vystoupila jako sólistka se Symfonickým orchestrem hlavního města Prahy FOK a v únoru 2017 vystoupí jako sólistka s Filharmonie Brno nebo ze Státní komorní orchestr Žilina\n\n"}
{"id": "711954", "url": "https://cs.wikipedia.org/wiki?curid=711954", "title": "Zdymadlo Pardubice", "text": "Zdymadlo Pardubice\n\nZdymadlo Pardubice je vodní dopravní stavba v úseku Střední Labe řeky Labe, které je ve správě státního podniku Povodí Labe. Je umístěno na 130,783 říčním kilometru (967,44 km jednotné říční kilometráže)\n\nPráce na stavbě jezu a plavební komory byly zahájeny v listopadu 1964. Vzhledem k dodatečnému rozhodnutí o výstavbě přilehlé hydroelektrárny bylo celé zdymadlo dokončeno až v srpnu roku 1974. Vlastní elektrárna pak byla spuštěna až roku 1978. Tento stupeň je dosud plavebně izolován od labské vodní cesty. Změna by měla nastat až po výstavbě nového stupně pod Přeloučí.\n\nJez je tvořen třemi poli světlosti 18 m hrazenými zdvižnými skříňovými tabulemi s nasazenými dutými klapkami. Celková hrazená výška je 4,10 m, z toho klapka hradí 1,30 m a tabule 2,80 m. Hradící konstrukce dosedá na betonový Jamborův práh na kótě 213,20 m n. m. Nominální vzdutá hladina je 217,30 m n. m.\n\nPardubická malá vodní elektrárna byla do provozu uvedena v roce 1978. Nachází se u levého břehu se strojovnou krytou v úrovni okolního terénu. U vtoku do MVE jsou instalovány Česle s automatickým odhrabováním. V MVE je instalována jedna přímoproudá Kaplanova turbína kolenového typu s pevným rozvaděčem. Při spádu 3,9 m a hltnosti 62 m³/s dosahuje výkonu 1,93 MW. Výkon turbíny je řízen podle průtoku řekou automatickou regulací horní hladiny. MVE je vedena jako bezobslužná.\n\nPardubická vodní elektrárna byla první elektrárnou s velkým horizontálním turbosoustrojím a jako takovou ji provázela řada technických obtíží. Provozní spolehlivost se podařilo zlepšit rekonstrukcí provedenou v letech 1998–2001 – upraveny byly elektročásti, rychlouzávěr, mazání ložisek turbosoustrojí a chlazení technologie. Dle vyjádření provozovatele elektrárna přesto dosahuje pouze 65% plného výkonu (maximální hltnost je na hranici 51 m³/s a její výkon se pohybuje maximálně okolo 1250 kW). Na přelomu let 2011-12 byla provedena komplexní rekonstrukce a modernizace malé vodní elektrárny. Pomocí devadesátitunového mobilního jeřábu byl usazen nový generátor o hmotnosti 12 tun a rozvaděč turbíny, který má hmotnost 26,5 tun. Účelem rekonstrukce je zvýšení výkonu MVE o až 10%.\n\nJednolodní plavební komora je umístěna u pravého břehu. Má užitnou délku 85 m a šířku 12 m, hloubku nad záporníkem 3,5 m. Konstrukce je řešena jako monolitický polorám založený na kótě 208,60 m n. m., s úrovní dna 209,90 a koruny zdí 218,50 m n. m. V horním ohlaví jsou poklopová vrata Čábelkova typu pro přímé plnění plavební komory, dolní vrata jsou vzpěrná.\n\nSoučástí zdymadla je i volně přístupná lávka pro pěší.\n\n"}
{"id": "711955", "url": "https://cs.wikipedia.org/wiki?curid=711955", "title": "Projekt 30bis", "text": "Projekt 30bis\n\nProjekt 30bis (jinak též třída Skoryj) byla třída torpédoborců sovětského námořnictva z doby studené války. Byla to první třída sovětských torpédoborců, postavená po druhé světové válce. Rozsáhlá třída znamenala především početní posílení námořnictva, technologicky však vycházela z italských koncepcí z poloviny 30. let. Celkem bylo postaveno 70 jednotek této třídy. Všechny torpédoborce této třídy byly vyřazeny. SSSR je exportoval do Egypta (6), Indonésie (8) a Polska (2). Sovětské námořnictvo drtivou většinu vyřadilo v 70. a 80. letech. Poslední ruská jednotka byla vyřazena roku 1994.\n\nVývoj torpédoborců Projektu 30bis byl zahájen v říjnu 1945. Základní uspořádání, výzbroj a pohonný systém pro urychlení vývoje vycházely z předcházejícího Projektu 30 (\"Ogněvoj\"). V letech 1948–1953 bylo postaveno celkem 70 jednotek této třídy. Do stavebního programu se zapojily loděnice v Nikolajevu, Komsomolsku na Amuru, Leningradu a Molotovsku.\n\nSložení výzbroje se u jednotlivých plavidel lišilo a postupně byly její prováděny různé modifikace (instalace raketových vrhačů hlubinných pum RBU-2500 či modernějších protiletadlových kanónů ráže 57 mm). Základní výzbroj tvořily čtyři 130mm kanóny ve dvou dvoudělových věžích, které doplňovaly dva 85mm kanóny a sedm protiletadlových 37mm kanónů v jednohlavňové lafetaci. K napadání hladinových lodí sloužily dva pětihlavňové 533mm torpédomety. K ničení ponorek sloužilo šest vrhačů a dvě skluzavky hlubinných pum. Pohonný systém tvořily dvě parní turbíny TV-6 a čtyři kotle KV-30. Celkový výkon byl 60 000 hp. Nejvyšší rychlost dosahovala 35,5 uzlu. Dosah byl 2900 námořních mil při rychlosti 18 uzlů.\n\n\n\n\n"}
{"id": "711959", "url": "https://cs.wikipedia.org/wiki?curid=711959", "title": "Wolfsonova nemocnice", "text": "Wolfsonova nemocnice\n\nWolfsonova nemocnice přesněji Nemocnice Edity Wolfsonové (: מרכז רפואי וולפסון‎, \"Merkaz refu'i Wolfson\", oficiálně המרכז הרפואי ע\"ש אדית וולפסון, \"Merkaz refu'i Edit Wolfson\", doslova \"Zdravotní centrum Edity Wolfsonové\", : Wolfson Medical Center) je nemocnice ve městě Cholon v Izraeli.\n\nLeží v nadmořské výšce cca 30 metrů na severozápadním okraji města Cholon nedaleko od jižního okraje Tel Avivu, necelé 2 kilometry od pobřeží Středozemního moře. Na západě a severu ji míjí dálnice číslo 20, za kterou již leží čtvrti Tel Avivu Giv'at ha-Temarim a Neve Ofer. U dálnice stojí roku 2011 zprovozněná železniční stanice Cholon Wolfson na železniční trati Tel Aviv – Bnej Darom.\n\nNemocnice vznikla díky daru nadace Wolfson Family Foundation, kterou zřídil židovský filantrop z Velké Británie Isaac Wolfson. Nemocnice je pojmenována podle jeho ženy Edith Wolfson. Byla otevřena roku 1980. Má víc než 650 lůžek a přes 60 odborných pracovišť. Slouží 120 000 pacientů. Ředitelem nemocnice je Jicchak Berlovic.\n\n\n"}
{"id": "711966", "url": "https://cs.wikipedia.org/wiki?curid=711966", "title": "Želva Reevesova", "text": "Želva Reevesova\n\nŽelva Reevesova (\"Mauremys reevesii\"), též želva trojkýlná nebo želva čínská, je druhem rodu \"Mauremys\" a patří mezi sladkovodní želvy.\n\nKarapax má oválný, klenutý. Vystupují z něj tři kýly. Tělo má zbarveno hnědě, hnědočerně až olivově. Na hlavě má výrazné žluté nebo bílé proužky. Samci jsou menší než samičky, dorůstají velikosti 10 – 12 cm, samice dorůstají 18 – 20 cm. Je velmi aktivní, často ráda vylézá na břeh kvůli slunění i procházce. Dožívá se věku okolo 20 let. Patří mezi středně dobré plavce.\n\nPatří mezi všežravce. Dává přednost masité potravě, ale jí i vodní rostliny. V zajetí jí lze k potravě přikládat i různou zeleninu (např. čínské zelí nebo hlávkový salát) a listy rostlin. Krmí se malými rybkami, malými šneky, v zajetí se naučí přijímat i kousky masa a vnitřností i granule pro vodní želvy, malé hlodavce a hmyz. Krmná dávka v zajetí musí být pestrá a vyvážená. Zvláště mláďata potřebují dostatek esenciálních látek. Je vhodné přidávat sépiovou kost kvůli vápníku pro želvu.\n\nSamice snášejí několikrát do roka 2-3 vejce do vlhkého písku. Délka inkubace vajec závisí na teplotě, trvá asi 80 dnů. Rozmnožuje se bez potíží i v zajetí. Při chovu v zajetí je líhnutí vajíček poměrně snadné.Je třeba vhodný inkubátor a substrát. Snesená vajíčka se musí vždy zahrabat ze 2/3 do substrátu v inkubátoru.\n\nŽije v Asii na jihu Číny, v Koreji, na Tchaj-wanu a v Japonsku. Obývá klidné vodní toky, zavodňovací kanály a rýžoviště, říční systémy, jezera, tůně a zaplavená pole.\n\nNepatří mezi chráněné druhy želv, pouze v Anglii patří mezi druhy ohrožené. Je ohrožena lovem, neboť se její plastron používá v tradiční čínské medicíně, a ničením lokalit jejího výskytu ve volné přírodě.\n\n"}
{"id": "711967", "url": "https://cs.wikipedia.org/wiki?curid=711967", "title": "Nemocnice Asaf ha-Rofe", "text": "Nemocnice Asaf ha-Rofe\n\nNemocnice Asaf ha-Rofe (: מרכז רפואי אסף הרופא, \"Merkaz refu'i Asaf ha-Rofe\", doslova \"Zdravotní centrum Asafa ha-Rofeho\", : Assaf HaRofeh Medical Center) je nemocnice poblíž měst Be'er Ja'akov a Rišon le-Cijon v Izraeli.\n\nLeží v nadmořské výšce cca 60 metrů na severním okraji průmyslové zóny Crifin východně od Rišon le-Cijon a severně od Be'er Ja'akov, cca 10 kilometrů od pobřeží Středozemního moře. Na východě ji míjí dálnice číslo 44.\n\nNemocnice vznikla v srpnu 1948 v areálu opuštěné britské vojenské nemocnice, kterou tu zřídila mandátní správa. Ještě v 60. letech 20. století sídlil ústav v původních provizorních objektech. Teprve pak došlo díky globální kampani s získání peněz na výstavbu moderního areálu. Pojmenována je podle Asafa ha-Rofeho (vlastním jménem \"Asaf Ben Brachijahu\"), židovského učence a lékařského odborníka z 5. století našeho letopočtu. Pracuje tu 360 lékařů. Ředitelem nemocnice je Benny Davidson.\n\n\n"}
{"id": "711982", "url": "https://cs.wikipedia.org/wiki?curid=711982", "title": "Pavel Maslák", "text": "Pavel Maslák\n\nPavel Maslák (* 21. února 1991 Havířov) je český atlet, sprinter, trojnásobný halový mistr světa (2014, 2016, 2018) a také trojnásobný halový mistr Evropy (2013, 2015, 2017) v běhu na 400 metrů. Je jediným atletem v historii, kterému se v běhu na 400 metrů podařilo získat třikrát titul halového mistra světa na třech po sobě jdoucích šampionátech a s tuto bilancí je zároveň i historicky nejúspěšnějším českým atletem v dosavadních dějinách halových mistrovství světa.\n\nNa začátku sezóny 2017 byl držitelem celkem osmi českých historických maxim v seniorských individuálních disciplínách – čtyř národních rekordů a čtyř nejlepších českých výkonů v disciplínách, ve kterých se národní rekordy oficiálně nevedou: v bězích na 200 m, 400 m a 500 m na otevřené dráze a bězích na 150 m, 200 m, 300 m, 400 m a 500 m v hale.\n\nMaslák je odchovancem klubu AO Slavia Havířov, za který startoval do roku 2010 včetně. V současné době (od roku 2011) závodí za klub Dukla Praha. Jeho trenérem je Dalibor Kupka, jehož svěřenkyní byla v letech 2012–2016 rovněž dvojnásobná mistryně světa v běhu na 400 metrů překážek Zuzana Hejnová. V atletických kruzích má Pavel Maslák přezdívku „Máslo“. Měří 176 cm a v roce 2016 vážil 67 kg, je levák. V březnu 2019 se oženil s basketbalistkou a studentkou architektury Nellou Borovenovou (*31.5.1993). Již v únoru 2019 oznámil pár blížící se narození potomka.\n\nV roce 2011 získal v Ostravě na evropském šampionátu do 23 let bronzovou medaili na trati 200 metrů. V témže roce reprezentoval Českou republiku na Mistrovství světa v lehké atletice v jihokorejském Tegu. V rozbězích na 200 metrů si vytvořil nový osobní rekord časem 20,63 s a zaostal o pouhé tři setiny sekundy za národním rekordem. V tomto běhu startoval společně s Usainem Boltem, který tento rozběh vyhrál v čase 20,30 sekundy. Pavel Maslák postoupil do semifinále z třetího místa.\nV květnu roku 2012 překonal jako první Čech po 34 letech národní rekord i ve venkovním běhu na 400 metrů. Časem 45,31 sekundy smazal rekord Karla Koláře z roku 1978 rozdílem 46 setin. Zanedlouho poté rekord překonal znovu časem 45,17 s. Již dříve v roce 2012 překonal rekord na stejné trati i v hale, a to časem 46,14 s. V červnu 2012 při MČR v atletice ve Vyškově také vyrovnal národní rekord na trati 200 metrů časem 20,60 sekundy. Na konci června vybojoval časem 45,24 s v Helsinkách titul mistra Evropy v běhu na 400 metrů.\n\nNa olympijských hrách v Londýně (kde postoupil do semifinále) se stal časem 44,91 sekundy historicky prvním českým běžcem, který prolomil hranici 45 sekund. V Londýně potom startoval ještě v běhu na 200 metrů, kde byl v čase 20,67 sekundy vyřazen v rozběhu.\n\nDne 8. září 2012 v Táboře vytvořil nový český rekord na trati 200 metrů výkonem 20,59 s.\nNa HME 2013 v Göteborgu vybojoval zlato na trati 400 m v českém halovém rekordu 45,66 s. Navíc přidal i bronzovou medaili ve štafetě na 4×400 m. Štafeta běžela ve složení Petr Lichý, Daniel Němeček, Pavel Maslák a Josef Prorok. Češi se k medaili dostali až po diskvalifikaci Poláků právě ze třetího místa.\nDne 13. července 2013 na ME do 23 let vylepšil český rekord na trati 200 m časem 20,49 s.\n\nDo MS 2013 v Moskvě vstoupil třetím místem v rozběhu v čase 45,44 s. Ve svém semifinále doběhl třetí v novém českém rekordu 44,84 s, což stačilo k postupu na čas. Výborně si vedl i ve finále, kde obsadil s časem 44,91 s páté místo a nechal za sebou mimo jiné olympijského vítěze z Londýna Kiraniho Jamese. Z vítězství se radoval Američan LaShawn Merritt.\n\nV halové sezóně Maslák zaběhl nejdřív čas 45,81 s., ve Stockholmu pak 5. 2. vyrovnal vlastní český rekord časem 45,66 s. Dne 9. 2. pak v Gentu zaběhl historicky nejrychlejší evropský čas na trati 300 metrů, a to za 32,15 s. Na HMS 2014 v Sopotech vybojoval v novém osobním i národním rekordu 45,24 sekund zlatou medaili. Na samém začátku letní sezóny, 9.5.2014, ještě stihl vytvořit v katarském Dauhá nový český rekord na 400 m (44,79 s), brzy nato ho však postihlo zranění, které mu znemožnilo starty v prakticky celé hlavní sezóně a zabránilo mu v účasti na mistrovství Evropy v atletice 2014 v Curychu – a tím i v obhajobě titulu evropského šampióna z roku 2012.\n\nNa HME 2015 v Praze získal zlatou medaili na trati 400 m s časem 45,33 sekundy. K ní připojil ještě bronzovou medaili jako běžec závěrečného úseku české štafety na 4x400 metrů.\n\nLetní část sezóny však Pavlu Maslákovi příliš mnoho úspěchů nepřinesla. V červnu zvítězil v běhu na 400 metrů v I.lize Mistrovství Evropy družstev, pořádané v řeckém Iraklionu (Héraklionu) a zasloužil se tak nemalou měrou o postup českého týmu do extraligy této soutěže. V závodech Diamantové ligy se mu však nedařilo – dobíhal většinou na sedmých (Saint-Denis) či osmých (Londýn, Eugene) místech. 1.7.2015 se časem 45,09 přiblížil ke 45sekundové hranici, ale překonat ji se mu v celé sezóně nepodařilo, a to ani při startu na mistrovství světa na otevřené dráze v Pekingu. Nad jeho síly se tam ukázal být už postup z rozběhu: časem 45,16 skončil ve svém rozběhu šestý, přičemž na přímý postup by musel dosáhnout výkonu 44,18 sekundy a pro na postup na čas by musel mít v cíli alespoň 44,71 sekundy – tedy výkon lepší, nežli byl jeho současný český rekord. Naopak na mistrovství České republiky družstev na začátku září velmi výrazně přispěl svými vítězstvími v bězích na 200 m, 400 m a účastí ve vítězné štafetě na 4x100 metrů k mistrovskému titulu mužů Dukly Praha.\n\nPavel Maslák zvítězil na všech halových závodech na 400 metrů a obhájil titul na HME 2017 v Bělehradě časem 45,77 sekundy. Zároveň vybojoval na posledním úseku štafety na 4 x 400 metrů bronz pro český tým. Na MČR v atletice v Třinci (10. - 11. 6.) si Maslák zaběhl osobní rekord v běhu na 100 metrů (10,30 s.) a druhý den vylepšil svůj osobní a zároveň i národní rekord v běhu na 200 metrů časem 20,46 sekundy.\n\nV halové sezóně 2019 se Pavel Maslák pustil do obhajoby celkového prvenství ve Světové halové tour (IAAF World Indoor Tour, WIT) v běhu na 400 metrů mužů z roku 2016: disciplína byla po roční pauze opět zařazena do programu Tour a Maslák vyhrál hned dva závody série - v Karlsruhe a v Toruni. Pak se ovšem do čela průběžného pořadí dostal Američan Nathan Strother, kterého sice Maslák v Toruni porazil, ale který nasbíral více bodů díky většímu množství startů v Tour - vyhrál závody v Madridu a Birminghamu, kde Pavel Maslák neběžel. Maslák mezitím zvítězil v běhu na 300m na ostravské Czech Indoor Gala (32,79 sekundy) a na halovém místrovství ČR, pořádaném rovněž v ostravské hale, vybojoval v čase 6,76 sekundy druhé místo.Tři dny po národním mistrovství se na závěrečním mítinku World Indoor Tour v Düsseldorfu pokusil Pavel Maslák získat celkové čtvrtkařské prvenství v seriálu pro sebe: Strotherův předchozí bodový náskok nehrál v daném případě roli - do celkového skóre se započítávají jen tři nejlepší závody, a pokud by Maslák v Düsseldorfu nad Strotherem zvítězil, měl by on i Američan po třech vítězstvích - a při rovnosti bodů by rozhodovalo porovnání nejlepšího výkonu obou atletů na jakémkoli závodě Tour 2019: a tady byl ve výhodě Maslák (46,19 sekundy v Toruni, zatímco Američanovo maximum bylo 46,21 z Madridu). V Düsseldorfu však Maslák Strotherovi podlehl, a přišel tak o obhajobu prvenství i prémii 20 000 dolarů. \n\nNěkolik dnů před březnovým halovým mistrovstvím Evropy v Glasgowě Pavel Maslák oznámil, že vzhledem ke komplikacím virózy a pokračujícím zvýšeným teplotám na šampionátu startovat nebude - titul pak vybojoval Nor Karsten Warholm ve vyrovnaném evropském rekordu, tedy v čase lepším Maslákova osobního halového rekordu. Zároveň Pavel Maslák prohlásil - poněkud překvapivě - že nebude startovat ani na říjnovém mistrovství světa na otevřené dráze v katarském Dauhá: pozdní termín šampinátu by mu narušil připravu na halovou sezónu 2020 a na olympijské hry 2020 v Tokiu. \n\n\n\nPavel Maslák je rovněž spoluautorem současného českého rekordu ve štafetě na 4x400 metrů (3:02,52 Patrik Šorm, Michal Desenský, Vít Müller, PAVEL MASLÁK, Berlín 10.8.2018) a českého halového rekordu ve štafetě na 4x400 metrů (3:04,09 Daniel Němeček, Patrik Šorm, Jan Tesař, PAVEL MASLÁK, Praha 8.3.2015).\n\nJe autorem řady stále platných českých národních rekordů a nejlepších výkonů v \"mládežnických kategoriích\": na otevřené dráze jsou to v juniorské kategorii (do 19 let včetně) české rekordy na 200 m (20,95 sekundy, Novi Sad 25.7.2009) a ve štafetě na 4x100 metrů (tým České republiky – Martin Říčař, Lukáš Šťastný, PAVEL MASLÁK, Václav Zich, 39,57 sekundy, Novi Sad 26.7.2009), v kategorii dorostenců (do 17 let včetně) národní rekordy na 400 m (47,60 sekundy, Rijeka 3.6.2008) a ve štafetě na 4x100 metrů (tým České republiky – Alexandr Herman, Lukáš Šťastný, PAVEL MASLÁK, Martin Říčař 41,11 sekundy, Praha 17.6.2008). Z nejlepších výkonů jsou to pak současná česká historická maxima v kategorii do 22 let (20,49 sekundy na 200 metrů, 44,84 sekundy na 400 metrů, zaběhnutých 12.8.2013 v Moskvě a do této kategorie spadá i jeho osobní rekord v běhu na 500 metrů – 1:00,35, dosažený 2.8.2013 v V Chebu). Další nejlepší české výkony všech dob drží Pavel Maslák v běhu na 300 metrů: a to jak v juniorské kategorii (33,13 sekundy, Ostrava 27.5.2010), tak i v dorostencích (33,68 sekundy, Ostrava 12.6.2008).\n\nV hale mu až do 21.2.2016 patřil český juniorský rekord na 200 metrů (21,39 sekundy, Vídeň 16.2.2010), který onoho dne v Praze časem 21,22 sekundy překonal českobudějovický Jiří Polák. Pavlu Maslákovi zůstává nejlepší český juniorský výkon v běhu na 300 metrů (34,37 sekundy, Praha 15.1.2010). Je držitelem českého dorosteneckého halového rekordu v běhu na 400 metrů (48,82 sekundy, Praha 17.2.2008). V kategorii atletů do 22 let je autorem nejlepšího českého halového výkonu v běhu na 400 metrů, kterým je jeho vítězný čas 45,66 sekundy, zaběhnutý 3.3.2013 na evropském halovém šampionátu v Göteborgu.\n\nDíky svým začátkům v havířovském klubu je Pavel Maslák dodnes držitelem řady rekordů Moravy a Slezska: jeho juniorský výkon 33,13 sekundy v běhu na 300 metrů, dosažený 27.5.2010 v Ostravě, je zároveň i seniorským rekordem těchto historických území České republiky. Další juniorský rekord Moravy a Slezska drží Maslák v běhu na 200 metrů (20,95 sekundy, Novi Sad 25.7.2009) a patří mu pět rekordů Moravy a Slezska v kategorii dorostu: v běhu na 100 metrů (10,58 sekundy, Třinec 31.5.2008), v běhu na 200 metrů (21,40 sekundy, Praha 7.6.2008), v běhu na 400 metrů (47,60 sekundy, Rijeka 3.6.2008), v běhu na 300 metrů překážek (36,96 sekundy, Praha 22.6.2008) a v běhu na hladkých 300 metrů (33,68 sekundy, Ostrava 12.6.2008. Nejstarším rekordem Pavla Masláka je jeho rekord Moravy a Slezska starších žáků v běhu na 400 metrů (50,50 sekundy), zaběhnutý 23.9.2006 v Ostravě. V hale patří Pavlu Maslákovi juniorské rekordy Moravy a Slezska v bězích na 60 metrů (6,76 sekundy, Vídeň 16.2.2010), 200 metrů (21,39 sekundy, Vídeň 16.2.2010), 150 metrů (16,40 sekundy, Praha 15.1.2010) a 300 metrů (34,37 sekundy, Praha 15.1.2010). Dorosteneckým halovým rekordmanem Moravy a Slezska je Pavel Maslák v bězích na 200 metrů (22,22 sekundy, Vídeň 29.1.2008) a 400 metrů (48,82 sekundy, Praha 17.2.2008).\n\nV roce 2011 dosáhl Pavel Maslák v hale lepšího výkonu (47,05 sekundy) nežli na otevřené dráze.\n\nSymbol = označuje, že stejného výkonu dosáhli dva atleti či více atletů.\n\nPořadí ve světových a evropských tabulkách jednotlivých sezón je uvedeno dvakrát: první číslo udává pořadí pouze na drahách ne delších nežli 200 m (220 yardů), druhé číslo (v závorce) vyjadřuje absolutní pořadí po započtení výkonů dosažených na oválech delších nežli 200 m (220 yardů).\n\nPořadí Pavla Masláka v českých žebříčcích, které každý rok publikuje čtvrtletník Atletika a které (pro každou disciplínu zvlášť) sestavuje český statistik RNDr. Luděk Follprecht. V každé disciplíně je stanovováno pořadí pěti nejlepších atletů roku.\nPořadí Pavla Masláka v anketě Atlet roku, v níž je každoročně vyhlašován nejlepší český atlet sezóny:\n\nPořadí Pavla Masláka v anketě Sportovec roku, ve které každoročně Klub sportovních novinářů vyhlašuje nejlepší české sportovce roku:\n\nV roce 2017 se Pavel Maslák neumístil v první třicítce sportovců, jejichž pořadí je oficiálně zveřejňováno.\n\nPavel Maslák získal za rok 2012 cenu Vycházející hvězda evropské atletiky (European Athletics Rising Star Award), která je od roku 2007 součástí ankety Atlet Evropy (European Athlete of the Year), vyhlašované každoročně Evropskou atletickou asociací (EAA).\n\nEvropská atletická asociace rovněž vyhlásila Pavla Masláka \"Evropským atletem měsíce\" za březen 2014 v anketě European Athlete of the Month, kterou EAA od roku 2007 každý měsíc vypisuje jako otevřené hlasování prostřednictvím svých facebookových a twitterových stránek. EAA zařadila Pavla Masláka mezi nominované evropské atlety také na měsíc březen 2015, v tomto měsíci se ovšem stal vítězem hlasování v mužské kategorii francouzský chodec Yohann Diniz.\n\n\nATHLETICS 2014, The International Track and Field Annual, by P. Matthews, Association of Track and Field Statisticians, SportBooks Ltd., , str. 154–155\n"}
{"id": "711986", "url": "https://cs.wikipedia.org/wiki?curid=711986", "title": "Them (album)", "text": "Them (album)\n\n\"Them\" je třetí album King Diamonda a první, na kterém kromě něho nevystupují bývalí členové Mercyful Fate. Album pojednává o babičce, která se vrátí z ústavu pro choromyslné a kterou očekává King jako třináctiletý chlapec, jeho mladší sestra Missy a jejich matka. Babička bydlí v podkroví, kde se setkává s neviditelnými duchy a společně popíjejí čaj s lidskou krví, která pochází z Kingovy matky. Ta postupně chřadne. King náhodou objeví babiččino tajemství a propadne také čajovému dýchánku. Ten později objeví i Missy a rozbije čarovnou konvici, v které se čaj vaří. Za to ji stihne nejpřísnější trest. King se vypotácí z domu, kde nad ním nemají duchové žádnou moc a bojuje boj o rozum. Uvědomí si, co se stalo, vejde zpět do baráku a podřízne babičce hrdlo. Případ vyšetřuje policie a dr. Landau posílá Kinga do stejného ústavu, odkud se vrátila babička. Neuvěří totiž Kingovu vyprávění, jak se příběh udál. V ústavu King stráví 18 let. Poté se vrací do svého domu. Příběh dále pokračuje na albu Conspiracy.\nAutorem všech textů je King Diamond, hudbu složil King Diamond, krom uvedených.\n\n\n\n"}
{"id": "711987", "url": "https://cs.wikipedia.org/wiki?curid=711987", "title": "Hrady na Malši", "text": "Hrady na Malši\n\nHrady na Malši je občanské sdružení snažící se o záchranu a propagaci hradů nad řekou Malší.\n\nSdružení vzniklo v roce 2000 jako Společnost pro hrad Pořešín. V roce 2004 došlo k přejmenování na současný název.\n\nSdružení Hrady na Malši je členem památkové asociace Europa Nostra, které má sídlo v Haagu v Nizozemsku. Dále také spolupracuje s Archeologickým ústavem Akademie věd České republiky, Národním památkovým ústavem, Národním archivem a dalšími institucemi.\n\nJako cíl si sdružení vytyčilo zachování a konzervaci hradů na ležících nad řekou Malší. Dále se pokouší o revitalizaci zemské cesty z rakouského Freistadtu do Českých Budějovic. Sdružení také pořádá řadu kulturních akcí se zaměřením na handicapované děti.\n\nČestným předsedou sdružení byl archeolog ARÚ AV ČR Prof. PhDr.Tomáš Durdík DrSc, čestným členem pak Ing. arch. Petr Chotěbor, CSc. ze Správy Pražského hradu.\n\n\nNa hradě Louzku byl za pomoci majitele, společnosti Lesy České republiky, a obce Bujanov proveden záchranný archeologický výzkum. V roce 2009 byl nedaleko hradu postaven dřevěný srub sloužící jako zázemí pro výzkumné práce. V roce 2007 byl představen projekt na vybudování naučné stezky vedené okolím Louzku.\n\nPráce na hradě začaly už v roce 1998, tehdy ještě pod vedením sdružení Společnost pro hrad Pořešín. Na hradě každoročně probíhají archeologické práce, kterých se účastní také Západočeská univerzita v Plzni a společnost Archaia Praha. Nedaleko hradu je plánována výstavba budovy, která by fungovala jako muzeum s ukázkami předmětů nalezených na hradě. Během letních měsíců jsou na hradě pořádány různé kulturní akce.\n\nZa pomoci obce Benešov nad Černou byl proveden stavební průzkum a také proběhly konzervační práce. Pod hradem došlo k umístění informačního panelu s poznatky o hradě a s historií objektu.\n\nOd roku 2000 se sdružení snažilo získat tvrz do svého vlastnictví, což se za vydatné pomoci představitelů obce Dolní Dvořiště, která se stala spoluvlastníkem, v listopadu 2008 podařilo. Následovalo vykácení náletových dřevin, provedení stavebního průzkumu a v létě 2009 provedení archeologického výzkumu pod vedením Archeologického ústavu AV ČR, kterého se zúčastnila také Západočeská univerzita.\n\nHrad Velešín byl od dobudování vodní nádrže Římov v roce 1976 nepřístupný. V roce 2004 začala jednání o zpřístupnění hradu, kterých se kromě sdružení zúčastnili také zástupci obcí Velešín a Svatý Jan nad Malší a podniků Lesy České republiky a Povodí Vltavy. Díky provedení různých ústupků se nakonec v roce 2007 podařilo hrad zpřístupnit. V témže roce došlo k nainstalování informačního panelu a v roce 2008 byl proveden archeologický výzkum.\n\n"}
{"id": "711988", "url": "https://cs.wikipedia.org/wiki?curid=711988", "title": "Stanisław Górka", "text": "Stanisław Górka\n\nStanisław Górka (1538 – 23. října 1592) byl polský šlechtic a poznaňský vojvoda.\n\nNarodil se jako syn Andrzeje I. Górki a Barbary z Kurozwęckich. V letech 1554–1555 studoval na univerzitě ve Wittenbergu. Během interregna v letech 1572–1573 podporoval kandidaturu Viléma z Rožmberka na polský trůn. Později podpořil volbu Jindřicha z Valois. Po jeho útěku z Polska bojoval proti kandidatuře císaře Maxmiliána a když polský primas Jakub Uchański prohlásil Maxmiliána králem, spojil se šlechtickým rodem Zborowských a společně prosadili volbu Štěpána Báthoryho pod podmínkou jeho sňatku s Annou Jagellonskou.\n\nByl jedním z nejbohatších mužů tehdejšího Polska. Zemřel 23. října 1592 bezdětný a jako poslední z rodiny v Błonie nedaleko Varšavy.\n\nJeho bratr Lukáš byl mecenášem Jednoty bratrské v Polsku.\n"}
{"id": "711999", "url": "https://cs.wikipedia.org/wiki?curid=711999", "title": "Užitný vzor", "text": "Užitný vzor\n\nUžitný vzor je ochrana, která je na základě zákona č. 478/1992 Sb., o užitných vzorech, poskytována technickým řešením, která jsou nová, přesahují rámec pouhé odborné dovednosti a která jsou průmyslově využitelná. Novost technického řešení se přitom posuzuje podle aktuálního stavu techniky a průmyslová využitelnost zase podle toho, zda může být dané řešení opakovaně využíváno v hospodářské činnosti. Ochranu užitným vzorem má především původce technického řešení, tedy ten, kdo jej vytvořil vlastní tvořivou prací, případně ji může uplatňovat i jeho právní zástupce.\n\nUžitné vzory zapisuje do \"rejstříku užitných vzorů\" Úřad průmyslového vlastnictví.\n\nJako užitný vzor nelze chránit především:\n\nBez souhlasu majitele užitného vzoru nesmí nikdo při své hospodářské činnosti dané technické řešení vyrábět, uvádět do oběhu nebo upotřebit. Majitel užitného vzoru ale může poskytnout souhlas (\"licenci\") k využívání technického řešení nebo i užitný vzor na jinou osobu převést. Účinky ochrany jsou tedy stejné, jako ochrana patentem, registrace technického řešení jako užitného vzoru je ale rychlejší a jednodušší, protože řízení je prováděno jen na základě tzv. \"registračního principu\", když Úřad průmyslového vlastnictví nezkoumá, zda je dané řešení opravdu způsobilé k ochraně, ale posuzuje jen základní zákonné podmínky zápisu. Užitný vzor se nicméně hodí spíše pro předměty menšího ekonomického významu nebo s nižší vynálezeckou úrovní, naopak je vhodnější zvolit patentovou ochranu, pokud k využití daného technického řešení dojde až později.\n\nUžitný vzor platí čtyři roky ode dne podání přihlášky k zápisu do rejstříku užitných vzorů, dobu platnosti ale může Úřad průmyslového vlastnictví prodloužit až dvakrát vždy o tři roky. Maximální doba ochrany užitným vzorem je tedy 10 let. Po vypršení této doby ochrana zanikne, zanikne však také tehdy, pokud se majitel daného užitného vzoru vzdá.\n\n"}
{"id": "712009", "url": "https://cs.wikipedia.org/wiki?curid=712009", "title": "Ara červenouchý", "text": "Ara červenouchý\n\nAra červenouchý (\"Ara rubrogenys\") je endemický papoušek rodu \"Ara\", který obývá malou polopouštní horskou oblast v Bolívii. Jde o ohrožený druh a ve volné přírodě žije již pouze posledních zhruba 150 jedinců. Tento druh je však úspěšně chován v zajetí.\n\n"}
{"id": "712011", "url": "https://cs.wikipedia.org/wiki?curid=712011", "title": "Fluorid měďný", "text": "Fluorid měďný\n\nFluorid měďný je anorganická sloučenina se vzorcem CuF.\n\nMá sfaleritovou krystalickou strukturu.\n\nFluorid měďný může být vytvořen redukcí (jako redukční činidlo může být použit například sodík) nebo rozkladem fluoridu měďnatého:\n\nCuF + Na → CuF + NaF.\n\nVzniklá směs fluoridů se převede na hydroxid sodný a měďný, k jejich oddělení se využije toho, že hydroxid sodný je na rozdíl od hydroxidu měďného rozpustný ve vodě.\n\n2 CuF → 2 CuF + F.\n\nCuF se rozkládá na CuF a kovovou měď:\n\n2 CuF → CuF + Cu.\n\n"}
{"id": "712016", "url": "https://cs.wikipedia.org/wiki?curid=712016", "title": "Luigi Vanvitelli", "text": "Luigi Vanvitelli\n\nLuigi Vanvitelli (12. května 1700, Neapol – 1. března 1773, Caserta) byl italský malíř a architekt. Jeho synem byl Carlo Vanvitelli, také architekt.\n\nByl synem holandského malíře Gaspara van Wittela a Anny Laurenziniové. Studoval malbu u svého otce, ale po roce 1730 se věnoval architektuře. Pracoval na projektech v Římě, Perugii, Sieně, Loretu a Anconě. V roce 1751 dostal od Karla III. Španělského zakázku na novou královskou rezidenci – zámek Caserta. Projektoval i kostely, villy a obytné bloky. Byl členem komise pro stavební úpravy a dokončení Svatopetrské baziliky. V roce 1769 byl pozván jako konzultant k přestavbě milánského středověkého vévodského paláce, jeho návrhy však odmítl ministr Václav Antonín Kounic.\n\n\n"}
{"id": "712019", "url": "https://cs.wikipedia.org/wiki?curid=712019", "title": "Ahmad Kaftáru", "text": "Ahmad Kaftáru\n\nŠajch Ahmad Kaftáru (1915, Damašek – 1. září 2004), (:ﺃحمد كفتارو, Aḥmad Kaftārū), byl syrský muftí a velký muftí. Úřad velkého muftího zastával od roku 1964, kdy byl do této funkce zvolen.\n\nNarodil se v kurdské rodině a již od raného mládí jej jeho otec Amín Kaftáru, sám znalec náboženských textů a kazatel v nedaleké mešitě, vyučoval v různých disciplínách islámských věd. Během dospívání se mu dostalo i odborné výuky u jiných znalců islámského práva, což mu umožnilo i širokou specializaci v této vědecké oblasti. Po smrti svého otce se ujal jeho role v sufijském bratrstvu Nakšbandíje a stal se kazatelem v nedaleké mešitě Abú Núr. Ve čtyřicátých a padesátých letech 20. století se zabýval převážně studiem náboženských textů, přičemž se zdokonalil v jejich výkladu natolik, že se etabloval jako expert v tomto oboru. 1951 se stal muftím v Damašku a v roce 1964 pak syrským velkým muftím, kterým zůstal až do smrti v roce 2004.\n\n\n"}
{"id": "712024", "url": "https://cs.wikipedia.org/wiki?curid=712024", "title": "Leopold Jansa", "text": "Leopold Jansa\n\nLeopold Jansa (23. března 1795 Ústí nad Orlicí – 25. ledna 1875 Vídeň) byl český houslista, skladatel a hudební pedagog.\n\nZáklady hudebního vzdělání získal v Ústí u místního kantora Jahody a varhaníka Zizia. Maturoval na gymnáziu v Brně a odešel do Vídně studovat práva. Zde se spřátelil se skladatelem Janem Václavem Voříškem a s mecenášem umění J. N. Ziziem, patrně příbuzným svého prvního učitele. Po dvou letech studia práv zanechal a zcela se věnoval hudbě. Skladbu studoval u vídeňského skladatele a pedagoga Emanuela Förstra.\n\nV roce 1823 se stal členem orchestru hraběte Vilém Brunšvického. Zde pobyl pouze jeden rok, protože v následujícím roce se stal členem orchestru dvorní opery ve Vídni a profesorem vídeňské konzervatoře. Kromě toho se věnoval sólové koncertní činnosti. Založil smyčcové kvarteto (Karl Holz - druhé housle, Karl Traugott Queisser - viola a Josef Linke - violoncello), se kterým pořádal každoročně cyklus kvartetních večerů. Tyto koncerty byly hodnoceny jako nejvýznamnější hudební událost vedle koncertů Filharmoniků.\n\nV roce 1850 pořádal v Londýně koncert, jehož výtěžek byl věnován ve prospěch uherských uprchlíků. To rozlítilo císaře Františka Josefa I. natolik, že byl okamžitě zbaven místa v orchestru i místa profesora na konzervatoři. Zůstal v Londýně a živil se občasnými koncerty. V roce 1869 se vrátil do Vídně, byl omilostněn a obdržel i státní penzi. V hudební kariéře však již nepokračoval\n\nJeho hudba však zcela nezapadla. Zůstala trvalou součástí repertoáru komorních souborů. O její životnosti svědčí i to, že v roce 2008 bylo v Itálii založeno \"Trio Jansa\", které tak úspěšně šíří skladatelovo jméno ve světě.\n\nKomponoval výhradně komorní skladby a skladby pro housle. François-Joseph Fétis v uvádí čtyři houslové koncerty. Dochoval se však pouze jeden (op. 83).\n\nZ dalších skladeb:\n\nDnes je živá jeho instruktivní literatura, zejména houslová dueta.\n\n\n"}
{"id": "712045", "url": "https://cs.wikipedia.org/wiki?curid=712045", "title": "Komodor", "text": "Komodor\n\nKomodor je námořní důstojnická armádní hodnost, vyšší než námořní kapitán a nižší než kontradmirál. Užívá se i v letectvu, například v britském letectvu je to hodnost nižší než letecký vicemaršál.\n\nNejčastěji je zařazena jako jednohvězdičková hodnost, v kódu NATO OF-6, není však vždy považována za vlajkovou hodnost. Bývá zkracována jako Cdre, CDRE či COMO.\n\nPůvod názvu hodnosti se odvozuje od francouzského \"commandeur\", což byla jedna z nejvyšších hodností v rytířských řádech – titul komtura – rytíře velícího komendě (část řádového území). Ze stejného jazykového základu vychází i hodnost komandor, kterou užívá námořnictvo Polska. Ta ale odpovídá hodnosti námořního kapitána jiných zemí.\n\nPozice komodora byla původně vytvořena jako dočasný titul pro osobu, která byla nadřazena kapitánům jednotlivých lodí v eskadře. Někde bylo na tuto pozici nahlíženo pouze jako na vyššího kapitána, jiná námořnictva ji však vyzdvihla mezi vlajkové hodnosti, například v současné irské Námořní službě je komodor nejvyšší hodnost. V britském námořnictvu byla tato hodnost zavedena, aby se zamezilo jmenování dalších admirálů – ti byli v tak velké flotě velmi nákladná záležitost.\n\nMimo vojenské prostředí se takto může označovat předseda jachtového klubu, nebo služebně nejstarší z kapitánů společnosti provozující komerční námořní dopravu.\n\n"}
{"id": "712055", "url": "https://cs.wikipedia.org/wiki?curid=712055", "title": "Geršom Scholem", "text": "Geršom Scholem\n\nProf. Geršom Scholem ( גרשם שלום, \"Geršom Šalom\", rodným jménem Gerhard Scholem; 5. prosince 1897 – 21. února 1982) byl izraelský filosof a historik původem z Německa. Je považován za zakladatele moderního akademického studia kabaly a stal se prvním profesorem židovského mysticismu na Hebrejské univerzitě v Jeruzalémě. V letech 1968 až 1974 byl prezidentem Izraelské akademie věd a klasického vzdělávání.\n\nJe znám pro svou sbírku přednášek \"Major Trends in Jewish Mysticism\" z roku 1941 a biografii \"Sabbatai Zevi, the Mystical Messiah\" z roku 1973. Jeho shromážděné spisy a eseje, publikované roku 1965 v knize \"On Kabbalah and its Symbolism\", měly velký vliv na povědomí o židovském mysticismu mezi osobami nežidovského původu.\n\nNarodil se v Berlíně do asimilované židovské rodiny Arthura Scholema a Betty Hirschové Scholemové jako nejmladší ze čtyř synů. Proti jeho zájmu o judaismus se rázně postavil jeho otec, který byl tiskařem, avšak díky matčině zásahu mu bylo dovoleno studovat hebrejštinu a Talmud s ortodoxním rabínem.\nV roce 1915 se v Mnichově setkal s Walterem Benjaminem (Scholemovi bylo sedmnáct a Benjaminovi dvacet tři), kde tehdy začalo jejich dlouholeté přátelství, které skončilo až Benjaminovou sebevraždou v roce 1940. Později Scholem nastoupil ke studiu na Humboldtově univerzitě v Berlíně, kde studoval matematiku, filosofii a hebrejštinu, a kde se seznámil s Martinem Buberem, Šmu'elem Josefem Agnonem, Chajimem Nachmanem Bialikem, Achadem ha-Amem a Zalmanem Rubašovem (později byl znám jako Zalman Šazar). Posléze studoval matematickou logiku na univerzitě v Jeně pod vedením Gottloba Fregeho. V roce 1918 se v Bernu seznámil se svou budoucí první manželkou Elsou Burckhardtovou. Následujícího roku se vrátil do Německa, kde získal doktorát ze semitských jazyků na univerzitě Ludwiga-Maximiliana v Mnichově. Společně s Benjaminem založili fiktivní univerzitu Muri.\n\nSvoji dizertační práci sepsal na téma nejstaršího známého kabalistického textu \"Sefer ha-Bahir\". Vtažen sionismem a ovlivněn Buberem, emigroval v roce 1923 do britské mandátní Palestiny, kde se věnoval studiu židovského mysticismu a pracoval z kraje jako knihovník. Po svém příchodu si hebraizoval jméno na Geršom Scholem. Postupně se stal vedoucím oddělení hebrejské a židovské literatury v Národní knihovně a v roce 1925 začal přednášet na Hebrejské univerzitě v Jeruzalémě.\n\nKabalu a židovský mysticismus vyučoval z vědeckého úhlu pohledu a v roce 1933 se stal prvním profesorem židovského mysticismu na univerzitě a tento post zastával až do svého odchodu do penze v roce 1965, kdy byl emeritován. V roce 1936 se oženil se svou druhou ženou Faniou Freudovou.\n\nJeho bratr Werner byl členem ultralevicové Fischer-Maslowovy skupiny a nejmladším členem Reichstagu, kde zastupoval Komunistickou stranu. Ze strany byl nakonec vyloučen a později zavražděn nacisty v koncentračním táboře Buchenwald. Na rozdíl od svého bratra byl Scholem rezolutním odpůrcem komunismu a marxismu.\n\nZemřel v Jeruzalémě, kde je pohřben vedle své ženy ve čtvrti Sanhedrija. Smuteční projev na jeho pohřbu pronesl Jürgen Habermas.\n\n\nNíže je uvedený seznam vybraných děl v angličtině:\n\n\n"}
{"id": "712068", "url": "https://cs.wikipedia.org/wiki?curid=712068", "title": "Seznam rozhleden v Karlovarském kraji", "text": "Seznam rozhleden v Karlovarském kraji\n\nSeznam rozhleden a vyhlídkových věží v Karlovarském kraji.\n\nVzhledem k nejednoznačné definici rozhleden a stále přibývajících staveb tohoto druhu je pravděpodobné, že seznam nebude úplný.\n\n"}
{"id": "712071", "url": "https://cs.wikipedia.org/wiki?curid=712071", "title": "František Vahala", "text": "František Vahala\n\nFrantišek Vahala (3. července 1881, Hustopeče nad Bečvou – 24. března 1942, Praha) byl československý architekt a výtvarník, žák Jana Kotěry a Stanislava Suchardy a člen Spolku výtvarných umělců Mánes.\n\nJeho návrhy a projekty vycházely v časopisech \"Das Interieur\", \"Moderne Kleinbauten\", \"Styl\", \"Stavitel\", \"Volné směry\".\n\nFrantišek Vahala se narodil v Hustopečích nad Bečvou jako nejmladší ze šesti dětí. Učil se zedníkem, navštěvoval odbornou školu pro zpracování dřeva a na Umprum studoval nejdříve malbu a později Speciální školu pro dekorativní architekturu Jana Kotěry. Po ukončení studií pracoval v architektonické kanceláři u Otakara Novotného a poté u Antonína Balšánka v kanceláři pro stavbu Obecního domu v Praze.\n\nSamostatnou činnost zahájil František Vahala v roce 1911. Navrhoval interiéry bytů, nábytek, rodinné a činžovní domy a zúčastňoval se architektonických soutěží. Jako jeden z prvních žáků Jana Kotěry byl od počátku přesvědčeným moderním architektem. Dával své práci solidní praktický a technický základ; tím umožňoval její realisaci i v dobách nepřízně k novému směru. Jeho dovednost v různých výtvarných oborech i v uměleckém průmyslu se projevovala v dokonalém vyřešení detailu i po výtvarné stránce; dovolovala mu ovládnutí celku k jednotnému výrazu. Charakter jeho práce byl dán původním zaměřením Kotěrovy školy; nebylo v něm úchylek, ale nenáhlý vývoj od stránky ryze výtvarné v novém duchu nazírání funkcionalismu, ovšem se stálým hlavním zřetelem výtvarným. Jeho stavby jsou prosté, věcné, harmonické, ve stále stejném, jen zdokonalujícím se duchu; neprodělaly různé výboje, kterými kdysi byla naplněna naše architektonická veřejnost; zůstávají jaksi stranou příboje, ale tím dostávají osobitý výraz. Zvláštní pozornost si zaslouží rodinný domek a interiér, ač v nich nebyla převaha jeho práce. Například skupina rodinných domků na Ořechovce (1919), kolonie v Citolibech (1920) a zvláště kolonie rodinných domů v Bechyni (1922).\n\nZvláště v pozdější době se věnoval hlavně veřejným stavbám. Podle jeho návrhu bylo provedeno mnoho obecných, hlavních a středních škol – například obecné a hlavní školy v Novém Jičíně (1924), v Jistebníku (1928), v Turnově (1931), v Mohelnici (1936), v Hustopečích nad Bečvou (1939); reálné gymnasium ve Zlatých Moravcích na Slovensku (1920), v Novém Jičíně (1925), v Turnově (1927), ve Vsetíně (1930), Ústřední škola bytového průmyslu v Praze na Žižkově (1923) (dnešní Střední uměleckoprůmyslová škola SUPŠ).\n\nZ celé řady různých úředních budov si zasluhují zmínky krajský soud\nv Moravské Ostravě (1924), rozsáhlá budova státních úřadů s byty v Liberci (1926), krajský soud v Ostravě, budova okresního soudu v Milevsku (1930). Nejvyspělejší jeho stavbou je Lékařský dům v Praze na Vinohradech (1928).\nHodnotné jsou i jeho urbanistické práce, zejména soutěžní návrh na pražský severozápadní sektor Letná\n(s Vratislavem Lhotou 1920), regulace severní části Bechyně (1931) a úprava několika hřbitovů (Chotěboř).\nVelmi zdařilé jsou i architektonické úpravy vodních staveb, okolí jezu v Praze-Tróji, rozšíření elektrárny v Praze na Štvanici, ale zejména Masarykova zdymadla v Ústí nad Labem pod Střekovem. František Vahala realizoval značný počet svých návrhů; patřil tedy mezi úspěšné architekty; jeho práce měla vždy úroveň, byla solidní a vážná.\n\n\n\n"}
{"id": "712073", "url": "https://cs.wikipedia.org/wiki?curid=712073", "title": "Unbroken", "text": "Unbroken\n\nUnbroken je třetí studiové album americké zpěvačky a skladatelky Demi Lovato. Album vyšlo 20. září 2011 od Hollywood Records. Demi spolupracovala s různými producenty a autory jako je Toby Gad, Rock Mafia, Timbaland, Dreamlab, a další. Lyrický obsah alba byl těžce ovlivněn citovými problémy zpěvačky, které byly zveřejněny na konci roku 2010, kdy byla poslána na léčení. To přišlo po hádce s tanečnicí na turné s Jonas Brothers, kdy ji Demi napadla. Album je zvukově ovlivněno popovou muzikou a urbanovými zpěvačkami jako je Rihanna a Nelly Furtado.\n\nAlbum přijalo smíšené až pozitivní recenze od hudebních kritiků. Někteří oceňovali jeho materiálně zachycující růst a zralost v hudbě Demi, zatímco jiní ho zavrhli, protože je nezralé a matoucí. Z lyrického hlediska je většina písní alba založena na základě životních zkušeností Demi o lásce, zármutku, chlapcích a o tom, jak se baví. Po hudební stránce má album kořeny v žánru popu a obsahuje prvky R & B a elektronické taneční hudby v jeho produkci a rytmech. Album debutovalo na čtvrtém místě hitparády Billboard 200 s prodejem mimořádných 96 000 kopií. Debutovalo také v první pětce žebříčků v Kanadě a na Novém Zélandu.\n\nPilotní singl, \"Skyscraper\", byl propuštěn 12. července 2011. V prvním týdnu se prodalo 176 000 digitálních kopií. Píseň debutovala na desátém místě v americkém žebříčku Billboard Hot 100 a navíc je dosud jejím nejlepším sólovým singlem. Také se umístila v nejlepší dvacítce v Kanadě a na Novém Zélandu. Píseň byla oceněna zlatem od RIAA v USA, což je její první píseň, která obdržela toto osvědčení. K albu patří také píseň \"Rascacielo\", což je španělská verze písně Skyscraper. Píseň produkoval Edgar Cortázar.\n\nPo vydání a zveřejnění jejího druhého alba, Here We Go Again, ve druhé polovině roku 2009, se Demi věnovala své herecké kariéře. Natočila nahrávky k seriálu Sonny ve velkém světě a filmu a jeho . Proto byla nahrávka první skladby na tomto albu provedena pouze v červenci 2010 s producentem Dapem Torimirem.\n\nVe stejném měsíci zpěvák poskytl rozhovor pro MTV, ve kterém řekl, že \"vytvořil nový zvuk,\" a že to bude \"zábava. Trochu více R & B / pop.\" Později, v rozhovoru s AHN, uvedla Rihannu a Nelly Furtado jako vlivy. V té době prozradila, že plánovala neuspěchat práci na tomto albu a uvedla, že \"U žádného jiného alba jsem neměla čas na to, aby mi to skutečně vzalo můj čas a aby jsem si ho udělala, jak bych opravdu chtěla, protože jsem našla volný čas mezi televizní show, filmy, a cestováním, a potom znovu. Pracovala jsem na albu v minulém roce a opravdu odvedla tvrdou práci za posledních několik měsíců, ale můžete určitě říci, že jsem věnovala svůj čas u této desky.\"\n\nDemi vstoupila v srpnu roku 2010 na turné Jonas Brothers World Tour 2010, k vydání filmu \"Camp Rock 2: Velký koncert\". V listopadu opustila turné kvůli osobním problémům a byla přijata na kliniku po dobu tří měsíců, během nichž bylo nahrávání přerušeno. Nějaký čas poté, co opustila kliniku, se vrátila k práci na albu. V dubnu 2011 bylo ohlášeno, že také spolupracovala s producentem/skladatelem Sandy Vee a August Rigo. O měsíc později bylo oznámeno, že opustí seriál \"Sonny ve velkém světě\", ve kterém ztvárnila roli hlavní postav, Sonny Munroové. Seriál opustila, protože se chtěla zaměřit na svou hudební kariéru více než herectví.\n\nV červenci 2011 Demi popisovala album jako \"zralejší\", než svůj předešlý hlas a zábavnější a klidnější, než její první píseň, \"Skyscraper\", zatímco ostatní skladby jsou intenzivnější. Dne 11. srpna 2011, Demi použila svůj účet na Twitteru, aby oznámila název svého alba (Unbroken).\n\nV srpnu 2011 objasnila Demi píseň \"All Night Long\", kterou s ní nazpívala Missy Elliott a Timbaland, že je vlastně opakem písně \"Skyscraper\" a říká, že je o \"zůstání vzhůru celou noc a zpívání chlapci, který se vám líbí, a to je koketující a zábavné, ale příliš dospělé to není, ale je to postačující.\n\nDemi na začátku června 2011 ve své rubrice časopisu \"Seventeen\" řekla:\n\nOkolo 20 skladeb bylo nahráno na albu, z nichž jedna je duet s R & B zpěvákem, jehož jméno zatím nebylo oznámeno. Demi spolupracovala také s Rock Mafia, Ryanem Tedderem a Karou DioGuardiovou. Ryan Tedder uvedl o spolupráci s Demi: \"Demi mě vokálně vyfoukla z vody! Netušil jsem, jak dobrý je její hlas. Je to jedna z nejlepších zpěvaček, se kterými jsem kdy pracoval. Skutečně je dobrý... Myslím, že je na úrovni zpěvačky Kelly Clarkson. A Kelly má řadu rezonátorů.\" Vysvětlil také, že píseň, na které se podíleli spolu, je mnohem pozitivnější než Skyscraper. \"Myslím, že každý ji chtěl o tom slyšet mluvit a to se v podstatě obrací o 180 stupňů, říká, 'Oh, mimochodem, také jsem ještě jen mladá a chci se bavit.' Dokonce tu je takový malý rap, který toto obsahuje.\" Demi nezpívá rap, ale některé své nové výsledky spolupráce uvádí na albu. Ryan také už oznámil, že píseň, která se tohoto týká, nese název \"Who's That?\". Píseň \"Mistake\" je cover verze písně \"Born to Be a Lady\" z alba Girls' Generation od jihokorejské dívčí skupiny Girls' Generation.\n\nAlbum Unbroken trumflo hitparády iTunes už v den, kdy bylo propuštěno a vyšplhalo se první místo. Jocelyn Vena z MTV, která nazvala album jako \"dokonale zralé album\" a napsala balady na album, kde \"zachycuje růst Demi jako umělce - lyricky i osobně.\" Melissa Maerz z časopisu Entertainment Weekly, který udělil albu známku B+, poznamenala \"Je jasné, že to byl těžký rok pro Demi. Ale jak by ji mohla říct Rihanna, někdy těžké roky vytváří skvělé písně.\" Shaun Kitchener z britských webových stránek Trash Lounge dal albu 4 z 5 hvězdiček se slovy: \"Ačkoli to nemusí být bez chyby, jak jsme doufali, to neznamená, že Unbroken není žádný obrovský úspěch. Loni ve stejnou dobu dosáhla Demi svého nejnižšího minima, a nyní, po dvanácti měsících, její kariéra je na historickém maximu - přívětivá zpěvačka rocku od Disneyho se svými prvními dvěma nahrávkami je zcela a naprosto pryč a na její místě je chytrá, dobře produkovaná a mimořádně dobře zpívaná popová hudba. To by mohlo a mělo být album, které posílá průmyslu nejvíce podceňovaná vynikající zpěvačka.\" Ale Rolling Stones udělili albu 2 hvězdičky a dodali: \"Její album musí dospět.\" Becky Brain z hudebního blogu Idolator napsal o Demi, že má \"zabijácký hlas a měla by dobře využít seznamu materiálu.\" Demi dodala \"Je to těžké pro mnoho mladých hvězd popové hudby, přechod z úspěšného pískacího a čistého dítěte Disney k respektovanému dospělému nahrávacímu umělci.\" Ale zatím opravdu dělá svou velkolepou práci, aniž by musela ukázat některou postavu nebo zpívat o angažování se v klubu. Webová stránka Absolutní Punk rovněž ocenila album, dala mu vysoké skóre 81 %, což shrnula slovy: \"Nikdo a nic není rozbito neopravitelně a ukázky alba Unbroken vypadají skvěle.\" Sputnik Music dala 3 a půl hvězdičky z 5 a dodala, že toto album je dosud její největší úsilí a také, že se Demi \"povyšuje nad všemi svými vrstevníky, a dokonce i nad mnoha současnými popovými hvězdami.\" Monica Herrera napsala negativní recenzi za Rolling Stone, že \"Je zralá na svůj hlas. Teď, kdyby jen její hudba dospěla také.\" Chris Willman napsal pozitivní recenzi za Chicago Tribune, že \"Album Unbroken se nakonec vyplácí se zralejším materiálem, je to úleva konečně slyšet její povstání jako mrakodrap z jejího vlastního alba.\" Stephen Thomas Erlewine napsal smíšenou recenzi z Allmusic, kde kritizoval skutečnost, že polovina alba je plná \"párty songů\", která \"působí jako že vůbec nic není špatného v jejím světě.\" Poznamenal také, že \"Je těžké se bavit s vědomím, že se Demi nemohla vypořádat s kluby, i když není snadné věřit melancholicky protékajícím baladám s vědomím, že je Demi ochotna se volně omezit.\" Jon Caramanica napsal za The New York Times, že album \"Unbroken\" představuje příležitost pro vymazání několika čistých štítů Demi, pro něco, k čemu se ona dobře hodí. Rick Florino album ohodnotil čtyřmi a půl hvězdičkami z pěti a prohlásil: \"Na tomto albu zní Demi silněji než většina popových hvězd. Toto třetí studiové album je od začátku až do konce zaměřeno na to, jak je kurážné a to je důvod, proč je to takový požitek.\"\n\n\"Skyscraper\" je první singl z alba, který vyšel 12. července 2011. To dosáhlo pozice čísla 10 v americkém žebříčku Billboard Hot 100. \"Who's That Boy\", který je uváděn se zpěvačkou Dev, byl oznámen samotnou Demi jako druhá píseň alba.\n\nMnoho skladeb z alba se umístilo na žebříčku nejlepších 100 singlů iTunes dříve než vyjdou, což vedlo u písní \"Fix a Heart\" a \"Unbroken\" k debutu na 68. a 98. místě v tomto pořadí v žebříčku Billboard Hot 100.\n\nPřevzato ze serveru allmusic.com.\n\n\n\n\n"}
{"id": "712074", "url": "https://cs.wikipedia.org/wiki?curid=712074", "title": "Jindřich II. Bourbon-Condé", "text": "Jindřich II. Bourbon-Condé\n\nJindřich II. Bourbon, princ de Condé (1. září 1588 v Saint-Jean-d'Angély – 26. prosince 1646 v Paříži) byl syn Jindřicha I. Bourbona, prince de Condé a jeho druhé manželky Charlotty de la Trémoille.\n\nJindřich byl svou matkou vychován v katolické víře, ale v roce 1597 přestoupil ke kalvinismu.\n\nV roce 1609 se jeho manželkou stala Charlotte-Marguerite de Montmorency, dcera vévody Jindřicha I. de Montmorency, o kterou se zajímal i král Jindřich IV. Condé proto poslal svou ženu do ciziny a musel poté sám před královým hněvem odejít. Po zavraždění Jindřicha IV. v roce 1610 se vrátil zpět do Francie a dostal se do konfliktu s regentkou Marií Medicejskou a jejím oblíbencem Concinim. Po otevřeném odporu v roce 1616 byl na tři roky uvězněn.\n\nPoté podporoval krále, bojoval proti hugenotům a vedl roku 1638 úspěšné tažení proti Španělsku. Po smrti kardinála Richelieu se stal členem regentské vlády za Ludvíka XIV. Zemřel velmi bohatý, neboť zdědil velkou část majetku po svém švagrovi Jindřichu II. de Montmorency, který byl v roce 1632 popraven za povstání proti kardinálovi Richelieu.\n\nMěl tři děti:\n\n"}
{"id": "712081", "url": "https://cs.wikipedia.org/wiki?curid=712081", "title": "Imaginary Monsters", "text": "Imaginary Monsters\n\nImaginary Monsters je třetí EP kanadské hudební skupiny The Birthday Massacre, které vyšlo v roce 2011.\n"}
{"id": "712089", "url": "https://cs.wikipedia.org/wiki?curid=712089", "title": "Idaho City", "text": "Idaho City\n\nIdaho City je město v USA ve státě Idaho. Bylo založeno v době zlaté horečky roku 1862 pod jménem Bannock. Brzy mělo desetitisíce obyvatel a uvažovalo se, že bude hlavním městem státu Idaho. Ve městě i okolí se nachází řada památek na dobu zlaté horečky. Podle sčítání lidu v roce 2010 zde trvale žilo 485 obyvatel.\n"}
{"id": "712090", "url": "https://cs.wikipedia.org/wiki?curid=712090", "title": "Ludwig Senfl", "text": "Ludwig Senfl\n\nLudwig Senfl (též Senfli nebo Sennfel) (kolem 1486 Basilej – mezi 2. prosincem 1542 a 10. srpnem 1543 Mnichov) byl švýcarsko-německý hudební skladatel.\n\nLudwig Senfl se narodil patrně v Basileji okolo roku 1486. V letech 1488–1496 žil v Curychu. Poté byl členem pěveckého sboru dvorní kapely císaře Maximiliana I. v Augsburgu. Kromě krátké návštěvy v roce 1504 se již nikdy do Švýcarska nevrátil.\n\nV roce 1497 následoval dvorní kapelu do Vídně. Léta 1500–1504 věnoval studiu teologie a stal se knězem, což byla tehdy běžná praxe u chlapců, kterým se v dospívání měnil hlas. Byl žákem Heinricha Isaaca a sloužil mu i jako kopista. Je prokázáno, že opsal většinu mší ve sbírce \"Choralis Constantinus\".\n\nV letech 1508–1510 pobýval v Itálii a po návratu se vrátil k dvorní kapele. Když v roce 1517 Heinrich Isaac zemřel, byl Senfl jmenován jeho nástupcem v čele orchestru. V roce 1518 přišel o prst při nehodě na lovu. Po smrti císaře Maximiliana I. v roce 1519 přišel Senfl o zaměstnání. Císařův nástupce Karel V. propustil většinu hudebníků a Senflovi dokonce odmítl vyplatit roční plat, který měl podle smlouvy v případě smrti císaře obdržet. V následujících letech Senfl hodně cestoval, hledal zaměstnání a komponoval.\n\nJe známo, že se zúčastnil sněmu ve Wormsu, kde byl 26. května 1521 přijat edikt, jímž Karel V. uvalil na Luthera říšskou klatbu a šíření jeho učení zakázal. Senfl se nikdy oficiálně protestantem nestal, ale k Lutherovu učení měl sympatie. Dopisoval si s protestantským knížetem Albrechtem Pruským a dokonce i se samotným Martinem Lutherem. Byl proto i vyšetřován inkvizicí a dobrovolně se vzdal kněžského svěcení. \n\nKonečně získal zaměstnání v Mnichově, ve městě nábožensky tolerantním a s vysokým kulturním standardem. Zde setrval až do konce svého života. Soudě podle korespondence s Albrechtem Pruským, zemřel na počátku roku 1543.\n\nDílo Ludwiga Senfla zahrnuje všechny hudební žánry té doby: mše, moteta, jednotlivé liturgické skladby, písně, ódy a hymny. Zatím nejúplnější souborné vydání vyšlo v jedenácti svazcích v letech 1937–1974 péčí \"Schweizerische Musikforschende Gesellschaft\" ve spolupráci s \"Staatliches Institut für deutsche Musikforschung\" a \"Schweizerischer Tonkünstlerverein\":\nNové vydání děl Ludwiga Senfla je připravováno Ústavem hudební vědy Univerzity ve Vídni.\n\n\n"}
{"id": "712092", "url": "https://cs.wikipedia.org/wiki?curid=712092", "title": "Boční světlo", "text": "Boční světlo\n\nBoční světlo nebo šikmé světlo je světlo, které na povrch objektu dopadá ze strany. Může to být jako měkké rozptýlené světlo nebo ostřejší směrované světlo, které pak vytváří tvrdé kontrastní stíny. Kromě přirozeného slunečního světla se používá uměle ve fotografickém ateliéru k nasvícení scény.\n\nDruh osvětlení má vliv na povahu stínu a charakter reliéfu. Při tvrdém světle jsou hranice stínu velmi přesně a ostře definovány a reliéf objektu je zvýrazněn - všechny nerovnosti se zdají hlubší. Mírné osvětlení rozostří kontury stínů a znevýrazní povrchový reliéf objektů. Měkké osvětlení tento účinek ještě zmenší. V bočním světle díky zdůrazněním stínů vyniknou kontury objektu. Je-li světelný zdroj blízko k osvětlenému objektu, jsou stíny kónické a přesně definované. Jestliže světlo pochází ze dvou světelných zdrojů a navzájem se kříží, ve výsledku dávají stín a polostín které kontrast obrazu zmírní. Krajinářská fotografie například zimní krajiny je umocněna dobrým bočním světlem nebo protisvětlem. Pokud čerstvý sníh osvítí přímé Slunce, vytvoří dobře vypadající kontrastní stíny.\n\n"}
{"id": "712094", "url": "https://cs.wikipedia.org/wiki?curid=712094", "title": "Condé", "text": "Condé\n\nCondé může být:\n\n\n"}
{"id": "712097", "url": "https://cs.wikipedia.org/wiki?curid=712097", "title": "Kaplanova nemocnice", "text": "Kaplanova nemocnice\n\nKaplanova nemocnice (: מרכז רפואי קפלן, \"Merkaz refu'i Kaplan\", doslova \"Kaplanovo zdravotní centrum\", : Kaplan Medical Center) je nemocnice ve městě Rechovot v Izraeli.\n\nLeží v nadmořské výšce cca 60 metrů na jižním okraji města Rechovot a na severním okraji města Kirjat Ekron, cca 13 kilometrů od pobřeží Středozemního moře. Na východě ji míjí dálnice číslo 40.\n\nProvozuje ji zdravotní pojišťovna Klalit. Nemocnice vznikla v srpnu 1953 a je napojena na Hebrejskou univerzitu. Pojmenována je podle prvního ministra financí Izraele Eli'ezera Kaplana. Obsluhuje populaci cca 700 000 lidí. Je zde 535 lůžek. Ředitelem nemocnice je Ja'akov Jahav.\n\n\n"}
{"id": "712113", "url": "https://cs.wikipedia.org/wiki?curid=712113", "title": "Wayland (protokol)", "text": "Wayland (protokol)\n\nWayland (anglická výslovnost [ˈwejlənd]) je v informatice název svobodného protokolu určeného pro Linux a další Unix-like operační systémy, který specifikuje komunikaci zobrazovacího serveru (tzv. \"Wayland kompozitoru\") s jeho klienty a zároveň název knihovny, která tento protokol implementuje.\n\nWayland poskytuje kompozitním správcům oken metody pro přímou komunikaci s aplikacemi, zobrazovacím zařízením a vstupním zařízením. Aplikace vykreslují grafiku do svého vlastního bufferu. Složením těchto bufferů vzniká výsledná podoba zobrazených oken. Toto je mnohem jednodušší a efektivnější metoda než použití kompozitního správce oken ve spojení s X Window System.\n\nSoučástí projektu Wayland je i referenční implementace Wayland kompozitoru jménem Weston ([ˈwestn]).\n\nKristian Høgsberg (krh), softwarový inženýr, který pracuje na GNU/Linux graphics stack, začal v roce 2008 ve svém volném čase pracovat na Waylandu. Jeho dřívější práce na X serveru zahrnovala Unity, AIGLX a také se zapojil do vytváření DRI2.\n\nWayland je svobodný software šířený pod licencí LGPL v2. K listopadu 2010 Wayland fungoval pouze se svobodnými a otevřenými ovladači pro grafické karty Intel, AMD a nVIDIA (ovladače \"nouveau\" [nuvo]). nVIDIA nemá zatím v plánu podporovat Wayland ve svých uzavřených ovladačích.\n\nHøgsberg uvedl, že na jméno Wayland přišel při projíždění městem Wayland v americkém státě Massachusetts.\n\nMeeGo (8. 9. 2010)\n\nFedora (9. 11. 2010)\n\nKDE\n\nCompiz\n\nX11 aplikace jsou podporovány X serverem, spuštěným jako klientská aplikace Waylandu, ačkoli zatím podporuje pouze X.org ovladače Intelu.\nQt aplikace mohou přepínat za běhu mezi grafickými backendy jako jsou X a Wayland pomocí volby codice_1. V lednu roku 2011 byla podpora Waylandu přesunuta do větve Lighthouse ([ˈlaitˌhaus]) hlavního Qt depositáře.\nV prosinci roku 2010 přidal GTK+ předběžnou podporu pro přepínání backendů za běhu, říkaje: „zajímavé jsou X11+Wayland nebo Quartz+X11“. V lednu roku 2011 GTK+ Wayland backend získal podporu pro \"multiple-backend\" a byl přesunut do \"gdk-wayland-backend\" větve hlavního GTK+ Git repozitáře. V dubnu 2011 byla tato větev připojena k hlavní větvi GTK+.\n"}
{"id": "712114", "url": "https://cs.wikipedia.org/wiki?curid=712114", "title": "Hansonský monoxyl", "text": "Hansonský monoxyl\n\nHansonský monoxyl je loď z doby bronzové, která byla v roce 1998 nalezena v Hansonově štěrkovně v Shardlow, malé vesnici v anglickém hrabství Derbyshire. Nyní se monoxyl nachází v Muzeu a umělecké galerii města Derby.\n\nLoď se do dnešní doby dochovala téměř kompletní, ale než byl odhalen její význam, těžební stroje ji částečně poškodily. Vědci odhadují stáří monoxylu na 5500 let. Loď byla ale tak těžká, že musela být před transportem rozřezána na menší části. Hlavní příčinou její hmotnosti byla vlhkost, jež dřevo uchovala před hnitím. Po převozu byl monoxyl 18 měsíců ponořen v polyethylenglykolu. Tato látka pronikla do dřeva a zajistila jeho pevnost. Pak byla loď pomalu vysoušena Yorskou archeologickou společností. Uchování monoxylu stálo 119 000 liber. \n\nNeobvyklé na objevu bylo i to, že loď stále obsahovala náklad pískovce z nedalekého lomu \"King's Mill\". Předpokládá se, že pískovec byl určen pro zpevnění brodu přes řeku Trent. Ve štěrkovně byl kromě toho objeven ještě jeden monoxyl, ale ten byl z důvodu zachování znovu pohřben.\n"}
{"id": "712115", "url": "https://cs.wikipedia.org/wiki?curid=712115", "title": "Nejvyšší sovět Podněsterské moldavské republiky", "text": "Nejvyšší sovět Podněsterské moldavské republiky\n\nNejvyšší sovět Podněsterské moldavské republiky (moldavsky: \"Советулуй Супрем ал Републичий Молдовенешть Нистрене\", rusky: \"Верховный Совет Приднестровской Молдавской Республики\", ukrajinsky: \"Верховнa Радa Приднiстровської Молдавської Республiки\") je jednokomorový parlament mezinárodně neuznané Podněsterské moldavské republiky \"(zkratka: PMR)\". Tvoří jej 43 poslanců volených na pět let v tajných rovných všeobecných volbách většinovým systémem, sídlí v hlavním městě PMR Tiraspolu. Každý poslanec zastupuje jeden obvod. Poslancem může být zvolen občan PMR starší 25 let trvale žijící na území státu, nemůže se jím stát prezident, viceprezident, soudce, prokurátor či člen místní samosprávy. V čele Nejvyššího sovětu stojí předseda (od roku 2009 Anatolij Kaminskij). Prezident Podněstří Igor Nikolajevič Smirnov zřídil komisi pro přípravu nové ústavy, podle které by se měl Nejvyšší sovět změnit v dvoukomorový zákonodárný sbor.\n\nNa 2. sjezdu lidových poslanců všech úrovní podněsterského regionu byla 2. září 1990 vyhlášena Podněsterská moldavská sovětská socialistická republika jako svazová republika SSSR. Sjezd zvolil dočasný Nejvyšší sovět, kterému byla svěřena správa nové republiky do řádných voleb. Předsedou byl zvolen Igor Nikolajevič Smirnov. Řádný Nejvyšší sovět se ustavil po volbách v listopadu roku 1990. Volby probíhají každých pět let, zpravidla druhou prosincovou neděli.\n\n\nZ voleb, které proběhly 29. listopadu 2015, vzešel Nejvyšší sovět ve složení:\n\n"}
{"id": "712117", "url": "https://cs.wikipedia.org/wiki?curid=712117", "title": "Nemocnice Hadasa", "text": "Nemocnice Hadasa\n\nNemocnice Hadasa ( ', \"Merkaz refu'i Hadasa\", doslova \"Zdravotní centrum Hadasa\", ') je nemocnice v Jeruzalémě v Izraeli.\n\nSestává ze dvou areálů. Historický areál se rozkládá na hoře Skopus na severovýchodním okraji historického jádra města. Nový areál Ejn Kerem leží v nadmořské výšce cca 700 metrů, cca 8 kilometrů západně od historického jádra Jeruzaléma. Nachází se na vyvýšenině jižně od údolí potoka Sorek. Jižně od nemocnice se zvedá zalesněný svah vrchu Har Ora. Od východu sem zasahuje předměstí Jeruzaléma Ejn Kerem, na západě už začíná zalesněná venkovská krajina s vesnicí Even Sapir.\n\nZaložila ji americká sionistická organizace Hadasa, která se podílela na zřízení moderní lékařské péče na území dnešního Izraele. Nemocnice spolupracuje s Hebrejskou univerzitou. Pracuje tu 850 lékařů, 1940 zdravotních sester a 1020 dalších zaměstnanců. V roce 2010 zde bylo hospitalizováno 84 372 lidí a ambulantně bylo ošetřeno 624 503 osob.\n\nNemocniční areál na hoře Skopus byl otevřen za mandátní Palestiny roku 1939 jako první moderní zdravotní zařízení v celém regionu. Během války v roce 1948 se na přístupu k nemocnici odehrál masakr lékařského konvoje do nemocnice Hadasa. Pak se nemocnice ocitla v izraelské enklávě odříznuté od vlastního Izraele a provoz nemocnice byl přerušen. Teprve po šestidenní válce v roce 1967 byl areál opět začleněn do jednotné městské správy Jeruzaléma. V roce 1975 byly původní budovy nemocnice obnoveny, doplněny a roku 1976 zde opětovně začal nemocniční provoz. Je zde 350 lůžek a přes 30 odborných pracovišť.\n\nV roce 1961, tedy v době, kdy byl původní areál na hoře Skopus z politických důvodů vyřazen z provozu, byl na západním okraji Jeruzaléma u Ejn Kerem otevřen nový nemocniční areál. Je zde 800 lůžek a víc než 130 odborných pracovišť. Rozsáhlý nemocniční komplex obsahuje 28 budov. Areál je doplněn četnými uměleckými díly, zejména zdejší synagoga je vyzdobena okenními skly od Marca Chagalla.\n\n\n"}
{"id": "712120", "url": "https://cs.wikipedia.org/wiki?curid=712120", "title": "Dostupné světlo", "text": "Dostupné světlo\n\nDostupné světlo (anglicky \"available light\") ve fotografii, filmu a televizi znamená, že i přes nepříznivé světelné podmínky (například za soumraku nebo ve špatně osvětlených interiérech) je postačující situace pro obrazový záznam pouze s tím světlem, které poskytuje stávající osvětlení na místě. Fotografovat za dostupného osvětlení znamená, že nebude využito další přídavné osvětlení, jako je blesk nebo lampa. Obecně vzato se rozumí, že se jedná o jakýkoli zdroj světla, který není explicitně dodáván fotografem za účelem fotografování. Odkazuje se na zdroje světla, které jsou již k dispozici přirozeně (např. Slunce, Měsíc, veřejné osvětlení), nebo uměle (například světlo v místnosti, žárovka, zářivka).\n\nZáběry pořízené ve slabém světle nemusí být sice technicky dokonalé (chybějící kresba ve stínech), ale mohou splňovat estetický nebo výtvarný záměr autora. V některých případech také musí být pořízeny pod tlakem okolností, které má vliv na další osvětlení na místě působící rušivě. Běžné užití je v žánru hudební nebo divadelní fotografie. Blesky jsou ve většině případů zakázány, navíc by také zničily světelnou atmosféru na pódiu. Snímky tak vykreslují náladu scény, kterou autenticky reprodukují. Záběry bez použití přídavného umělého světla (například z uměleckých důvodů) jsou deklarovaným cílem např. hnutí „Dogma 95“, snaží se o návrat k jednoduchosti filmu, zbavení se produkčních úprav a soustředění se na postavy a příběh.\n\nNa rozdíl od noční fotografie se tento žánr neomezuje na určitou denní dobu. Za normálních okolností se používá stativ, vysoce citlivý film, či digitální fotoaparáty s vysokou citlivostí ISO nebo velmi světelné objektivy.\n\nVětší problémy kladou větší technické nároky na fotografa. Neostrosti způsobené chvěním kamery se dá zabránit použitím stativu, nežádoucí neostrost pohybujících se objektů na snímku – například lidí – je ale dalším problémem. Za normálních okolností není třeba se vzdávat focení bez stativu, místo něho je možné použít vysoce citlivé filmy či digitální fotoaparáty s vysokým ISO a zejména s velmi světelnými objektivy. Při práci s „normální“ technikou jsou nutné relativně dlouhé expoziční časy, spojené s problémy s dlouhou expozicí kladoucí vysoké nároky na fotografa. Chvění fotoaparátu lze odstranit pomocí stativu, nechtěná neostrost, například osob (i jen nepatrně se pohybujících), ovšem zůstává. Dalšími výzvami pro fotografa nebo kameramana je vysoký kontrast scény a kombinované světlo (například světelné zdroje různých barevných teplot).\n\n\n\n\n\n"}
{"id": "712125", "url": "https://cs.wikipedia.org/wiki?curid=712125", "title": "Whatcom Transportation Authority", "text": "Whatcom Transportation Authority\n\nWhatcom Transportation Authority (WTA) je dopravní podnik obsluhující okres Whatcom v americkém státě Washington. Provozuje autobusy, bezbariérové minibusy, spolujízdní dodávky a několik P+R.\n\nV celém okrese provozuje 34 autobusových linek a navazující bezbariérové minibusy do jednoho kilometru od linky. V Bellinghamu provozuje také pět GO linek, které jezdí po nejdůležitějších částech města každých patnáct minut.\n\nDále podnik nabízí spolujízdu v dodávkách pro dojíždějící z celého okresu. Dále provozuje pět P+R. Po dosazení Richarda Walshe na post generálního manažera se podnik stal jedním z nejrychleji rostoucích dopravních podniků ve Spojených státech.\n"}
{"id": "712142", "url": "https://cs.wikipedia.org/wiki?curid=712142", "title": "Star Trek: Nová generace (knižní série)", "text": "Star Trek: Nová generace (knižní série)\n\nStar Trek: Nová generace (v anglickém originále Star Trek: The Next Generation) je knižní série science fiction románů na motivy (vysílán 1987–1994) a na něj navazujících čtyř filmů (1994–2002). Knihy v anglickém originále vydává od roku 1987 americké nakladatelství Pocket Books, díla jsou licencována držitelem autorských práv, filmovým studiem Paramount Pictures. Jedná se o součást rozsáhlého fiktivního univerza Star Treku, \"Nová generace\" je dějově zasazena především do 60. až 80. let 24. století. Hlavními hrdiny je posádka hvězdné lodě Spojené federace planet USS \"Enterprise\"-D (později místo ní USS \"Enterprise\"-E), které velí kapitán Jean-Luc Picard za pomoci prvního důstojníka Williama Rikera.\n\nV Česku byly některé romány vydány v letech 1994 a 1995 nakladatelstvím X-Egem, od roku 1999 nakladatelstvím Laser-books a od roku 2017 nakladatelstvím Brokilon.\n\nZe scénářů vybraných epizod seriálu \"Nová generace\" byly napsány jejich novelizace, doplněné o vynechané či nenatočené pasáže a doplňující i podrobnější informace. Z pěti případů se ve čtyřech jednalo o dvojepizody (včetně pilotní a závěrečné), pouze román \"Střepy času\" vychází z běžného dílu, kde však mimořádně hostoval Montgomery Scott z původního seriálu. Byly vydány také novelizace všech čtyř filmů, které navazují na \"Novou generaci\"; vyjma \"Prvního kontaktu\" vždy ve dvou verzích, v běžné a ve zkrácené pro mladší čtenáře. \"První kontakt\" vyšel dokonce ve čtyřech variantách, které kromě běžné a zkrácené pro mladší čtenáře zahrnovaly i dvě verze pro děti: první zaměřenou na děj s Borgy a druhou zaměřenou na děj na Zemi okolo Zeframa Cochranea. Z celkového počtu devíti novelizací jich v češtině vyšlo pět.\n\nJiž po první odvysílané sezóně \"Nové generace\" byl vydán v létě 1988 první román z paperbackové číslované řady, která nakonec do roku 2002 dosáhla počtu 64 knih. Jedná se většinou o samostatné příběhy, které jsou dějově řazeny především do let 2364–2370 (kdy se \"Nová generace\" odehrávala), do mezer mezi jednotlivými epizodami. Romány vydávané po roce 1997 zasahují až do poloviny 70. let 24. století, kdy se odehrává třetí navazující film. V rámci číslované řady vznikly dvě samostatné minisérie (\"The Q Continuum\" se třemi knihami a \"Double Helix\" se šesti příběhy) a dva dvojité romány (\"Gemworld\" a \"Maximum Warp\"). Česky bylo vydáno prvních 14 knih.\n\nOd roku 1990 do roku 2005 byly vydávány také samostatné nečíslované romány v hardbackové nebo paperbackové formě, dějově rozsáhlejší než romány číslované řady a odehrávající se mezi lety 2364 a 2379 (mezi začátkem \"Nové generace\" a posledním filmem \"\"; výjimečně i dříve). V roce 2007 vyšla navíc kniha \"The Sky's the Limit\", což je sbírka povídek několika autorů zasazených do různých let. Jako poslední z nečíslované řady vyšla na přelomu let 2007 a 2008 šestidílná minisérie ebooků \"Slings and Arrows\". Kniha \"Klingon\" (1996) je románovým přepisem počítačové hry \"Star Trek: Klingon\" a kombinuje prvky sérií \"Nové generace\" a \"\". Z celkového počtu 47 nečíslovaných románů jich česky vyšlo osm.\n\nObdobí po roce 2379, kdy se odehrává film \"Nemesis\", je kvůli rozdílným osudům původní posádky \"Enterprise\" označováno jako „relaunch“ (nový start). Z postav známých již ze seriálu \"Nová generace\" zůstane na \"Enterprise\" pouze kapitán Picard, Worf, Geordi La Forge a doktorka Beverly Crusherová, kteří jsou doplněni novými postavami. První román z tohoto období byl vydán v roce 2005, vydávání řady dosud pokračuje. „Relaunch“ naopak doplňují crossoverové minisérie \"Destiny\", \"Typhon Pact\" a \"The Fall\", které kombinují postavy několika startrekovských knižních sérií.\n\nV období „relaunche“ probíhá také děj politického románu \"Articles of the Federation\", jenž nepřímo navazuje na minisérii \"A Time to…\" Není však přímou součástí série \"Nové generace\".\n\nČesky dosud vyšel jeden román.\n\nPro mladé čtenáře vycházela mezi lety 1993 a 1998 číslovaná řada Starfleet Academy (celkem 14 číslovaných románů), která popisuje dobrodružství hlavních postav známých z \"Nové generace\" v době, kdy ve svém mládí byli kadety na Akademii Hvězdné flotily.\n\nPlzeňské nakladatelství Laser-books vydalo dva romány českého autora Petra Macka, které jsou zasazeny do prostřední \"Nové generace\". Jedná se o knihy \"Q alternativa\" (vydáno 2002) a \"Zrcadla\" (vydáno 2004).\n\n"}
{"id": "712143", "url": "https://cs.wikipedia.org/wiki?curid=712143", "title": "Jiří Jaroch", "text": "Jiří Jaroch\n\nJiří Jaroch (23. září 1920 Smilkov – 30. prosince 1986 Praha) byl český hudební skladatel.\n\nPo absolvování gymnázia v Kolíně studoval na Pražské konzervatoři a na Akademii múzických umění v Praze. Jeho učitelem skladby byl Jaroslav Řídký. Kromě skladby studoval hru na violu u významného českého violisty Ladislava Černého. Současně působil do roku 1947 jako violista v orchestru Divadla 5. května (dnes Státní opera Praha).\n\nV roce 1947 se stal členem redakce hudebního vysílání Československého rozhlasu v Praze. Postupně pracoval jako programový pracovník, hudební režisér a dramaturg. V letech 1954–1955 byl také dirigentem \"Kmochovy hudby\" v Kolíně.\n\n\nKromě toho je i autorem skladeb populárního charakteru (\"Furiant, Jarní valčík, Letní slavnost\" aj.).\n\n\n"}
{"id": "712144", "url": "https://cs.wikipedia.org/wiki?curid=712144", "title": "Jack Johnson (boxer)", "text": "Jack Johnson (boxer)\n\nJack Johnson, celým jménem John Arthur Johnson (31. března 1878, Galveston, Texas, USA - 10. června 1946, u Franklintonu, Severní Karolína), zvaný \"Galveston Giant\" (\"Obr z Galvestonu\"), byl americký profesionální boxer. V letech 1908 - 1915 byl mistrem světa v těžké váze jako první černoch v dějinách.\n\nNarodil se v Galvestonu v rodině bývalých otroků pocházejících z Ghany. Ve škole se učil dobře, ale pro nedostatek peněz musel od dětství pracoval jako přístavní nosič. Od roku 1897 se věnoval profesionálnímu rohování a v roce 1903 se po vítězství nad Edem Martinem stal mistrem světa mezi barevnými. Bojovat o nejvyšší titul mu bylo umožněno až 26. prosince 1908, kdy porazil úřadujícího mistra světa Tommyho Burnse z Kanady. Bílí Američané vnímali jeho vítězství jako národní potupu a snažili se Johnsona sesadit z trůnu. Napřed proti němu nastoupil úřadující šampión ve střední váze Stanley Ketchel, který Johnsona dokonce poslal k zemi, ale pak byl knokautován takovou ranou, že jeho zuby zůstaly zaseknuté v Johnsonově rukavici. Jako další vyzyvatel byl vybrán bývalý mistr světa Jim Jeffries, který o šest let dříve ukončil kariéru bez jediné porážky. Zápas o titul nazývaný \"Souboj století\" se konal 4. července 1910 v nevadském městě Reno před 20 000 diváky ve velmi vypjaté atmosféře. Pětatřicetiletý Jeffries sice nad Johnsonem výškou a váhou dominoval, ale byl výrazně pomalejší a po celkem jednoznačném průběhu podlehl K. O. v patnáctém kole. Výsledek vyvolal rasové násilnosti po celých Spojených státech, při nichž zahynuly desítky lidí. Johnsona o titul připravil až Jess Willard 5. dubna 1915 v Havaně. Zápas konaný v obrovském vedru měl velmi vyrovnaný průběh, ale v závěru Johnson nepochopitelně zkolaboval. Nejspíš prohrál úmyslně, protože byl podplacený nebo zastrašený (rasističtí fanatici mu opakovaně vyhrožovali smrtí).\n\nJohnsonův soukromý život byl velmi bouřlivý a poznamenaný dobou plnou předsudků vůči barevným lidem. Rád provokoval okázalým předváděním luxusu, potrpěl si na rychlé vozy a drahé obleky. Jeho manželkou byla běloška Lucille Cameronová, bývalá prostitutka. Vlastnil noční klub, kde se scházeli lidé z podsvětí, stál před soudem pro obvinění z kuplířství (až v roce 2009 zařídil texaský senátor John McCain Johnsonovo omilostnění). Odstěhoval se proto roku 1920 do Evropy, v Madridu se přátelil s Luisem Buñuelem, tehdy nadějným amatérským boxerem. Protože neuměl vycházet s penězi, vrátil se několikrát do ringu, naposledy ve svých padesáti letech. Jack Johnson za svou kariéru vyhrál 73 zápasů, z toho 40 K. O. Je řazen mezi nejlepší boxery všech dob, ačkoli ve své době býval tvrdě kritizován za defenzivní vedení boje a psychologické finty znervózňující soupeře.\n\nV roce 1946 Jack Johnson zemřel při automobilové nehodě. V roce 1954 byl uveden do Boxerské síně slávy. V roce 1970 natočil na jeho počest Miles Davis album \"A Tribute to Jack Johnson\". Ken Burns vytvořil dokumentární film \"Nezapomenutelná čerň: Vzestup a pád Jacka Johnsona\". Mezi četnými obdivovateli může být zmíněn hokejový brankář Ray Emery, který má na své masce obrázek Johnsona.\n\n\n"}
{"id": "712148", "url": "https://cs.wikipedia.org/wiki?curid=712148", "title": "Western &amp; Southern Open 2011 – muži", "text": "Western &amp; Southern Open 2011 – muži\n\nTenisový turnaj na okruhu ATP Western & Southern Open 2011 se koná ve dnech 13.–21. srpna v americkém Cincinnati venku na kurtech s tvrdým povrchem jako součást kategorie ATP Masters 1000. Odměny činí 3 000 000 USD.\n\nV závorce je uvedeno kolo, ve kterém hráč vypadl. Prvních osm nasazených hráčů mělo v 1. kole volný los.\n\nNásledující hráči získali do hlavní soutěže divokou kartu od pořadatelů:\n\nNásledující hráči postoupili z kvalifikace:\n\nV závorce je uvedeno kolo, ve kterém hráči vypadli. Všechny nasazené páry měly v 1. kole volný los.\n\nNásledující dvojice získaly divokou kartu od pořadatelů:\n\n"}
{"id": "712150", "url": "https://cs.wikipedia.org/wiki?curid=712150", "title": "Hymna Mandžukua", "text": "Hymna Mandžukua\n\nHymna Mandžukua byla jedním z mnoha státních symbolů vytvořených pro dojem legitimity a nezávislosti Japonci ovládaného loutkového státu Mandžukuo. Během existence tohoto státu, trvající celkem 14 let se používaly dvě hymny. První v letech 1933-1942, druhá od roku 1942 do roku 1945. První složil čínský politik, básník a filozof Čcheng Hsiao-hsü, druhou pozdější předseda vlády Čchang Čching-Hui. Skladatelem druhé verze hymny byl japonec Kosaku Jamada. Jednalo se o hymny \"de iure\", nikoli de facto. Byly používány ve vysokých vládních kruzích a v propagandě. Obyvatelé Mandžuska, kteří tu dobu pamatují ji většinou neznají, ale spousta z nich umí plynně zpívat japonskou hymnu Kimi ga-Jo, což dosvědčuje, že hymny fungovaly pouze jako tzv.\" potěmkinovy vesnice\".\n\nTuto píseň napsal básník a reformní politik z období dynastie Čching Čcheng Hsiao-hsü. Zatím neobsahovala projaponské nálady. Spíše citovala z Konfucianismu a vyzývala k výstavbě národa.\n5. září 1942 Mandžukuo změnilo státní hymnu. Podle oficiálního vyjádření předsedy vlády \"se nedala použít kvůli současné situaci v Císařství\". Novou hymnu složil japonský sladatel Kosaku Jamada, který mj. působil v Německu. Měla i japonskou sloku a prvořadě oslavovala císaře.\n\n"}
{"id": "712152", "url": "https://cs.wikipedia.org/wiki?curid=712152", "title": "Skagit Transit", "text": "Skagit Transit\n\nSkagit Transit je dopravní podnik obsluhující okres Skagit v americkém státě Washington. V okrese provozuje jedenáct autobusových linek, jízdní dodávky a poptávkovou dopravu pro invalidní cestující.\n\nTerminál hromadné dopravy se nachází na Kincaid Street a jedná se o Mount Vernon Amtrak Station. Multifunkční stanici využívá také autobusový dopravce Greyhound, vlaky Amtrak Cascades, nebo Everett Express, který ji spojuje se stanicí příměstských vlaků Sounder v Everettu.\n\nDopravní podnik má své kanceláře a údržbu v budově na County Shop Lane v Burlingtonu.\n\nCestující si musí koupit jízdenku ihned po nástupu do vozidla. Pokud nemají přesně, místo vrácených peněz dostanou kredit na elektronickou kartu. 1 dolar stojí přestupní jízdenka na 90 minut, 2 dolary stojí jízdenka na celý den, 25 dolarů měsíční jízdenka a 50 dolarů měsíční jízdenka pro příměstské linky.\n\nKromě jedenácti linek v okrese Skagit společnost provozuje také čtyři linky do jiných okresů. Linka Bellingham Connector spojuje město Mount Vernon s Bellinghamem, dvě linky Island Connector spojují Mount Vernon s Oak Harborem na Whidbeyho ostrově a s Caamañovým ostrovem a linka Everett Connector spojuje Burlington s Mount Vernonem a Everettem.\n\nNa Skagit Transit navazují systémy Island Transit, Community Transit, Whatcom Transportation Authority, Everett Transit, Sound Transit, Washington State Ferries a Amtrak.\n"}
{"id": "712153", "url": "https://cs.wikipedia.org/wiki?curid=712153", "title": "Jelena Romanovová", "text": "Jelena Romanovová\n\nJelena Nikolajevna Romanovová ( ; 20. března 1963, Nežinskoje, Voroněžská oblast - 28. ledna 2007, Volgograd) byla ruská atletka, olympijská vítězka a vicemistryně světa v běhu na 3000 metrů a mistryně Evropy v běhu na 10 000 metrů.\n\nPrvní mezinárodní úspěch získala ještě pod dívčím jménem Malychinová ( ), když v roce 1981 na juniorském mistrovství Evropy v nizozemském Utrechtu brala stříbro v běhu na 1500 metrů. O dva roky později na halovém ME v Budapešti doběhla na dvojnásobné trati na 3. místě.\n\nMezi její úspěchy rovněž patří tři zlaté a jedna stříbrná medaile, které postupně vybojovala na Hrách dobré vůle v roce 1990 v Seattlu a o čtyři roky později v Petrohradě na tratích tři a pět tisíc metrů.\n\n\n"}
{"id": "712155", "url": "https://cs.wikipedia.org/wiki?curid=712155", "title": "August Breiský", "text": "August Breiský\n\nAugust Breiský (25. března 1832, Klatovy – 25. května 1889, Vídeň) byl význačný český lékař a pedagog.\n\nLékařství vystudoval roku 1855 na Karlo-Ferdinandově universitě v Praze, kde potom po tři léta byl asistentem Václava Treitze (1819 – 1872), vyhlášeného patologického anatoma. Později mezi léty 1859 až 1861 pracoval pod lékařem a vynikajícím pedagogem Bernhardem Seyfertem (1817 – 1870), vedoucím gynekologicko-porodnické kliniky v Praze. Následně byl až do roku 1866 ředitelem pražské nemocnice \"Handelsspital\". V roce 1865 v Praze habilitoval disertační práci o vlivu kyfózy na utváření pánve. Byl vynikající operatér, zabýval se zejména patologii pánve.\n\nV roce 1866 nastoupil jako profesor porodnictví a gynekologie na lékařskou fakultu do Salcburku a později v létech 1867 až 1874 působil ve stejné funkci v Bernu, kde se stal velikou autoritou. S jejím využitím dosáhl u vlády kantonu Bern postavení nové nemocnice. Do Prahy se vrátil roku 1874, kde obsadil místo profesora porodnictví na Karlo-Ferdinandově universitě až do roku 1886; po rozdělení univerzity v roce 1882 pracoval na německé fakultě. V říjnu roku 1886 nastoupil jako profesor druhé porodnické kliniky \"Vídeňské všeobecné nemocnice\", mj. sehrál také důležitou roli při založení \"Rakouské společnosti pro gynekologii a porodnictví\". Ve Vídni nepůsobil dlouho, již za necelá tři léta ve věku 57 let zemřel.\n\nMezi jeho nejvýznamnější spisy věnující se převážně gynekologii a porodnictví patří:\n\n\n\n\nPo Augustu Breiském je pojmenován gynekologický nástroj – poševní zrcadlo pro vyšetřování a operaci dělohy \"Breisky vaginal speculum\".\n\n"}
{"id": "712156", "url": "https://cs.wikipedia.org/wiki?curid=712156", "title": "Bendiokarb", "text": "Bendiokarb\n\nBendiokarb (systematický název (2,2-dimethyl-1,3-benzodioxol-4-yl)\"N\"-methylkarbamát) je organická sloučenina ze třídy karbamátů používaná jako insekticid. Účinně hubí širokou škálu obtížného hmyzu a hmyzích přenašečů nemocí, je však toxický.\n\nProdej veškerých výrobků obsahujících bendiokarb byl v USA nedávno ukončen; výrobci je raději dobrovolně stáhli z trhu, než by nechali zpracovat další studie požadované EPA. V jiných zemích se bendiokarb stále používá v domácnostech, na průmyslových rostlinách a v potravinářských skladech proti štěnicím, komárům, mouchám, vosám, mravencům, blechám, švábům, rybenkám a klíšťatům; lze ho ale kromě široké škály hmyzu používat i proti plžům a mlžům. Je jedním z 12 insekticidů doporučovaných WHO pro boj proti malárii.\n\nBendiokarb není považován za karcinogenní, je však akutně toxický. Podobně jako jiné karbamáty reverzibilně inhibuje acetylcholinesterázu, enzym potřebný pro správné řízení přenosu nervových vzruchů. Bendiokarb se váže na tento enzym, což vede k akumulaci acetylcholinu a tím ke špatné funkci přenosu na nervosvalových ploténkách.\n\nBendiokarb byl objeven v roce 1971 a na trh ho jako první uvedla firma Fisons. Nyní je v prodeji ve výrobcích mnoha značek, například Ficam, Dycarb, Garvox, Turcam, Niomil, Seedox, nebo Tattoo.\n\nBendiokarb je vysoce toxický pro ptáky a ryby. Savci ho obecně rychle vylučují, v jejich těle se neakumuluje.\n\n"}
{"id": "712160", "url": "https://cs.wikipedia.org/wiki?curid=712160", "title": "Mistrovství Evropy ve fotbale hráčů do 19 let 2010", "text": "Mistrovství Evropy ve fotbale hráčů do 19 let 2010\n\nMistrovství Evropy ve fotbale hráčů do 19 let 2010 se konalo od 18. do 30. července 2010 ve Francii. Jednalo se o 27. ročník turnaje v této věkové kategorii, kterého se účastnilo osm týmů. Obhájcem titulu byla reprezentace Ukrajiny. První tři týmy z obou skupin se kvalifikovaly na Mistrovství světa ve fotbale hráčů do 20 let 2011. Turnaje se mohli účastnit hráči narození nejdříve 1. ledna 1991.\n\nByla sehrána kvalifikace, které se zúčastnilo 52 reprezentací (Francie měla účast na závěrečném turnaji jistou jako pořadatel). V první fázi bylo 52 týmů rozlosováno do 13 skupin po 4 týmech. Ve skupinách se utkal každý s každým jednokolově na stadionech jednoho z účastníků skupiny jako víkendový turnaj. Vítězové skupin, týmy na druhých místech a dva nejlepší týmy ze žebříčku celků umístěných na třetích místech postoupili do druhé fáze. V té bylo 28 týmů rozlosováno do 7 skupin po čtyřech. Opět se utkal každý s každým jednokolově na stadionech jednoho z účastníků skupiny jako víkendový turnaj. Všech 7 vítězů skupin postoupilo na závěrečný turnaj.\n"}
{"id": "712161", "url": "https://cs.wikipedia.org/wiki?curid=712161", "title": "Ču-chaj", "text": "Ču-chaj\n\nČu-chaj ( ) je město a městská prefektura v Čínské lidové republice. Leží na jižním pobřeží provincie Kuang-tung v deltě Perlové řeky. Sousedí na severozápadě s Ťiang-menem, na severu s Čung-šanem a na jihu s Macaem.\n\nPrefektura Ču-chaj byla jednou z čínských speciálních ekonomických zón ustavených v osmdesátých letech dvacátého století. Dnes se jedná v rámci Číny o jeden z turisticky vyhledávaných regionů.\n\nV letech 2015–2019 město hostí profesionální ženský turnaj v tenise WTA Elite Trophy, který představuje jednu ze dvou závěrečných událostí sezóny.\n\n"}
{"id": "712185", "url": "https://cs.wikipedia.org/wiki?curid=712185", "title": "Tomáš Bernady", "text": "Tomáš Bernady\n\nTomáš Bernady (* 24. října 1969 Ostrava) je bývalý český fotbalový brankář a současný fotbalový trenér. Získal ocenění „Trenér měsíce Gambrinus ligy“ za květen 2014 v anketě Ligové fotbalové asociace (LFA).\n\nV nejvyšší československé a české lize odchytal 116 zápasů, ve 35 z nich zůstal nepřekonán. Působil v týmech Tatran Prešov, Baník Ostrava a Petra Drnovice. Od roku 1997 strávil 10 sezón na Slovensku v týmech Slovan Bratislava, Matador Púchov a Inter Bratislava, kde odchytal celkem 212 prvoligových utkání. V evropských pohárech nastoupil v 17 utkáních (1 za Baník, 4 za Slovan a 12 za Púchov). V létě 2007 se vrátil do Baníku Ostrava, kde byl náhradním brankářem a zároveň zastával manažerskou funkci.\nOd začátku roku 2011 byl trenérem B-mužstva MFK Karviná. Od října 2013 byl formálně trenérem FC Baník Ostrava. Od dubna 2014 až do prosince téhož roku byl společně s Martinem Svědíkem a Radomírem Korytářem trenérem Baníku.\n\n"}
{"id": "712186", "url": "https://cs.wikipedia.org/wiki?curid=712186", "title": "Římskokatolická farnost Stěbořice", "text": "Římskokatolická farnost Stěbořice\n\nŘímskokatolická farnost Stěbořice je územní společenství římských katolíků s farním kostelem Narození Panny Marie ve Stěbořicích.\n\n\n\n"}
{"id": "712188", "url": "https://cs.wikipedia.org/wiki?curid=712188", "title": "Rebecca Adlingtonová", "text": "Rebecca Adlingtonová\n\nRebecca \"Becky\" Adlingtonová (v originální anglické formě Rebecca \"Becky\" Adlington, * 17. února 1989, Mansfield) je britská plavkyně. Je dvojnásobnou olympijskou vítězkou z her v Pekingu 2008, mistryní světa i držitelkou světového rekordu.\n\nSpecializuje se na závody volným způsobem, zejména delší tratě. Do světa plavání vlétla jako kometa v roce 2008. Británii reprezentovala na olympijských hrách v Pekingu a hned zvítězila na obou svých oblíbených tratích 400 a 800 metrů volný způsob. Nejprve dominovala na kratší trati, kde v posledních dvaceti metrech porazila Američanku Katie Hoffovou. O několik dní později vytvořila v rozplavbě na 800 metrů nový olympijský rekord a ve finále z něj ubrala další čtyři sekundy a suverénně zvítězila. Překonala také světový rekord Janet Evansové z roku 1989, což byl tou dobou nejstarší plavecký světový rekord. Když jen Evansová v roce 1989 zaplavala, bylo Adlingtonové pouze šest měsíců. \nV dalším roce trochu ustoupila do pozadí, na mistrovství světa 2009 na osmistovce skončila až čtvrtá a byla vděčná za dvě bronzové medaile – na 400 metrů volný způsob a ve štafetě 4×200 metrů. Na výsluní se vrátila na poslední světovém šampionátu v roce 2011, kde opět vyhrála svou oblíbenou 800metrovou trať. \nV Británii je populární a uznávanou sportovkyní, mimo jiné obdržela titul důstojníka Řádu britského impéria či byla podle BBC v roce 2008 zvolena třetí nejvýznamnější sportovní postavou roku 2008. V anketě o nejlepšího sportovce roku Laureus World Sports Awards byla v roce 2007 zvolena objevem roku.\n\n\n"}
{"id": "712192", "url": "https://cs.wikipedia.org/wiki?curid=712192", "title": "Inarijská sámština", "text": "Inarijská sámština\n\nInarijská sámština (\"anarâškielâ\", finsky \"inarinsaame\") je východosámský jazyk z ugrofinské větve uralských jazyků. Mluví jí asi 300 lidí ve finské obci Inari, z nichž většina je středního nebo staršího věku. Je také jediným sámským jazykem, kterým se mluví výhradně na území Finska. Řadí se mezi silně ohrožené jazyky.\n\nAbeceda inarijské sámštiny byla oficiálně vytvořena v roce 1996 a má 29 písmen:\n\nPísmena \"â\", \"q\", \"w\", \"x\", \"å\", \"á\" a \"ö\" se také používají, avšak jen v cizích slovech.\n"}
{"id": "712197", "url": "https://cs.wikipedia.org/wiki?curid=712197", "title": "Stefan Jerome", "text": "Stefan Jerome\n\nStefan Jerome (narozen 11. srpna 1992) je americký fotbalista, momentálně bez angažmá. Hrál i v mládežnických reprezentací Ameriky.\n\nS fotbalem začínal na škole American Heritage High School. Poté následoval klub West Pines FC v Pembroke Pines na Floridě. Dva roky strávil na IMG Soccer Academy v Bradentonu na Floridě. V červnu 2010 podepsal smlouvu s Miami FC, za něž si odbyl debut 19. června 2010 v zápase proti Austin Aztex. V roce 2011 odešel na testy do SK Sigma Olomouc, kde hostoval do konce podzimní části sezóny 2011/2012. V jarní části hostoval ve švédském klubu Nyköpings BIS.\n\nStefan Jerome je hráčem mládežnických reprezentací USA. Hrál na MS U17 2009 v Nigérii a v současné době je hráčem reprezentace U20.\n"}
{"id": "712201", "url": "https://cs.wikipedia.org/wiki?curid=712201", "title": "Podorlický skanzen Krňovice", "text": "Podorlický skanzen Krňovice\n\nPodorlický skanzen Krňovice je skanzenem s ukázkami lidové architektury Královéhradecka. Nachází se na území části obce Krňovice nedaleko Třebechovic pod Orebem. Jedná se o projekt neziskové organizace a soukromé – rodinné firmy.\n\nPodorlický skanzen Krňovice je jediné muzeum tohoto typu v Královéhradeckém kraji. Soustřeďuje architektonické a technické památky regionu Královéhradecka, podhůří Orlických hor a Podkrkonoší. Oblast, kterou zachycuje, se nepřekrývá se žádným z dnes existujících skanzenů v České republice, ale naopak jejich síť rozšiřuje. \n\nRealizace je dílem nadšenců a fandů, kteří do projektu investují svůj volný čas a elán. Finančně je areál dílem soukromé firmy Dřevozpracující družstvo (dřevostavby a opravy památek) a  neziskové organizace Český svaz ochránců přírody, základní organizace Orlice. Naše poděkování si zaslouží i další mecenáši, kteří finančně pomáhají s realizací.\n\nVýstavbu zajišťují:\n\nPrvní záměry vzniku skanzenu, který by mapoval architekturu regionu Královéhradecka a podhůří Orlických hor, pocházejí z roku 1998. Areál měl původně vzniknout v nedaleké obci Bělečko. Díky stále více negativnímu postoji tehdejšího obecního úřadu (zejména starosty) v Býšti a nakonec i Krajského úřadu v Pardubicích však bylo nutné záměry přehodnotit (i když již byly vykoupeny pozemky pro výstavbu a hotová architektonická studie). Vše začalo znovu hledáním vhodného místa. To bylo nalezeno v obci Krňovice. Záměr zde byl přijat jak původními majiteli pozemků, tak Městským úřadem v Třebechovicích pod Orebem. Následovala rychlá dílčí změna územního plánu a další kolotoč nekonečných úředních jednání.\n\nAž v roce 2002 bylo vydáno stavební povolení pro první etapu (vstupní část skanzenu) a započaly práce na vlastní realizaci staveb. Slavnostní veřejné zahájení prací se uskutečnilo 4. 5. 2002 při postavením dřevěné zvoničky.\n\nVýstavba skanzenu neprobíhala od počátku za zavřenými dveřmi a zájemci si mohli prohlédnout již rozestavěné stavby i vznikající expozice. V následujících letech pak postupně vznikaly jednotlivé stavby, které lze dnes vidět, ale i cesty, oplocení a další doprovodná infrastruktura.\n\n\nV muzeu lidových staveb jsou pravidelně pořádány programy zaměřené na historickou techniku a řemesla – tematické dny a víkendy. Aktuální kalendář akcí je stále na oficiálních stránkách skanzenu.\n\n"}
{"id": "712207", "url": "https://cs.wikipedia.org/wiki?curid=712207", "title": "Muzeum v přírodě Vysočina", "text": "Muzeum v přírodě Vysočina\n\nMuzeum v přírodě Vysočina (dříve Soubor lidových staveb Vysočina) je součástí Národního muzea v přírodě v České republice. Organizuje sbírku nemovitých i movitých dokladů k dějinám lidové kultury, spravuje sbírkové předměty národopisného charakteru a v přirozené krajině umístěné objekty lidové architektury a technického stavitelství, dokumentuje lidovou kulturu národopisné oblasti Horácko a navazujících geografických regionů východních Čech (Chrudimsko a Litomyšlsko).\n\nSídlem správy muzea je Hlinsko v okrese Chrudim náležejícím do Pardubického kraje, muzeum v přírodě představuje specializovanou expozici vesnického prostředí Veselý Kopec a objekt vesnické památkové zóny Svobodné Hamry v obci Vysočina a památkovou rezervaci lidové architektury Betlém v centru města Hlinsko.\n\nVznik muzea v krajinné oblasti Železných hor souvisí se záchranou významných lidových a technických staveb 18. až 20. století v severní části Českomoravské vrchoviny (Hlinecko a Svratecko, národopisná oblast Horácko), také na Chrudimsku, Litomyšlsku a v okolí Poličky.\n\nPamátky lidového stavitelství ohrožené zánikem v původním místě postupně přeneseny do přírodního areálu na Veselém Kopci, později náležející do péče Národního památkového ústavu. Specializovaná muzejní expozice lidové kultury ve volné přírodě, též nazývaná skanzen podle švédského vzoru, budována od 70. let 20. století, v roce 1972 zpřístupněna veřejnosti pod původním názvem Soubor lidových staveb a řemesel Vysočina.\n\nZakladatelem muzea v přírodě Luděk Štěpán (19. 8. 1932 – 12. 5. 2017), původně stavební technik a dobrovolný památkář, později regionální historik a pracovník v oblasti ochrany kulturních památek lidového stavitelství v Pardubickém kraji, v letech 1982–1992 vedoucí správy muzea, od roku 1982 s názvem Soubor lidových staveb Vysočina se sídlem ve Svobodných Hamrech.\n\nSoučástí muzea se staly v roce 1989 architektonicky unikátní venkovské domy v části urbanistického celku Betlém (od roku 1995 památková rezervace) v centru města Hlinsko, od roku 1997 sídlo muzea, s expozicemi Veselý Kopec a Betlém Hlinsko.\n\nSoubor lidových staveb Vysočina dne 9. prosince 2003 prohlášen Ministerstvem kultury České republiky za kulturní památku ve správě Národního památkového ústavu, od roku 2013 až do 10. prosince 2018 muzeum začleněno pod Územní památkovou správu na Sychrově, pečující o kulturní památky také v Pardubickém kraji.\n\nS účinností od 11. prosince 2018 organizační složkou Národního muzea v přírodě, příspěvkové organizace Ministerstva kultury České republiky.\n\nVznik muzea v přírodě je spojen s osobou Luďka Štěpána (1932–2017), dobrovolného konzervátora kulturních památek v okrese Chrudim v 50. až 60. letech 20. století. Zabýval se lidovým stavitelstvím a historií technických staveb, včetně dopravních cest. Na koncepci muzea v přírodě spolupracoval také s Valašským muzeem v přírodě v Rožnově pod Radhoštěm, konzultanty například Jaroslav Štika (1931 – 2010), etnograf a v letech 1972 až 1999 ředitel muzea a Jiří Langer, muzejní pracovník, etnolog a čestný člen České národopisné společnosti.\n\nZáchranu lidových a technických staveb podporoval odbor kultury bývalého Okresního národního výboru v Chrudimi a Okresní muzeum v Chrudimi. Obnovu památek a později expozici lidového stavitelství a technických staveb na Veselém Kopci v letech 1972–1981 budoval aktiv dobrovolníků, měla prezentovat soubor staveb v oblasti vymezené spojnicí měst Chrudim – Vysoké Mýto – Litomyšl – Polička – Svratka – Chotěboř – Chrudim.\n\nMezi první zachráněné technické stavby patřila Králova pila a vodní mlýn na řece Chrudimce ve Všeradově, v části Milesimov. Vodní mlýn a pila s unikátní technologií a strojním zařízením byl památkově chráněn od roku 1958, koncem 60. let 20. století, přičiněním Luďka Štěpána s aktivem dalších památkářů, znovu sestaveno umělecké složení mlýna, postavena dvě vodní kola na spodní vodu a po úspěšné dokumentaci a konzervátorské práci zpřístupněn v letech 1969–1983 veřejnosti (v současnosti soukromý objekt v lokalitě s místním jménem Králova Pila, veřejnosti nepřístupný).\n\nV roce 1969 navrhl a v letech 1971–1972 realizoval Luděk Štěpán s dobrovolníky opravu zemědělské roubené usedlosti z počátku 17. století v sídelní lokalitě Veselý Kopec, tehdy tzv. Pilnovo stavení čp. 4 v soukromém vlastnictví. Po dohodě s původními majiteli bylo částečně zpřístupněno veřejnosti v roce 1972, světnice tkalce a stodola se stala první expozicí lidového stavitelství a také jedinou původní kulturní památkou postavenou na Veselém Kopci. Záměrem bylo postupně přemístit do lokality další lidové a technické stavby a vybudovat muzeum v přírodě, původně nazvané Soubor lidových staveb a řemesel Vysočina.\n\nMezi první přenesené stavby do expozice na Veselý Kopec patří suška lnu (pazderna) z konce 18. století s historickým otopným zařízením a původním vybavením z Pasek u Všeradova, suška ovoce z počátku 19. století, drobná stavba k dosoušení sesbíraného ovoce ze Stříteže u Skutče a polygonální – čtrnáctiboká stodola z konce 17. století, významná technická památka a jediná svého druhu v Evropě, ze Sádku u Poličky, v roce 1985 v expozici 25 objektů.\n\nNěkolik obnovených staveb v obci Vysočina (mimo expozici Veselý Kopec) také v částech Dřevíkov (roubené stavby, židovský hřbitov) a Možděnice (bývalá kovárna, škola a kopie dřevěné zvoničky, v lokalitě původně předpokládaný projekt expozice tradičních řemeslných dílen nebyl realizován).\n\nVe Svobodných Hamrech (od 22. září 1995 vesnická památková zóna) v letech 1976 až 1980 rekonstruována stavba se zařízením na vodní pohon, vodní kovací hamr a mlýnice s dochovanou technologií, pozůstatek železářské hutě a vodního mlýna  (památkově chráněn od roku 1993). V 70. letech 20. století postupně opravován také od roku 1958 památkově chráněný venkovský zámek s renesanční dispozicí (původně tvrz), v letech 1982 až 1996 sídlem správy muzea (v rámci restitucí v 90. letech 20. století vrácen do soukromého vlastnictví).\n\nV roce 1981 muzeum v přírodě převzato do správy bývalým Krajským střediskem státní památkové péče a ochrany přírody, později Státní památkový ústav v Pardubicích.\n\nDnem 1. ledna 1982 muzeum profesionalizované pod názvem Soubor lidových staveb Vysočina se sídlem ve Svobodných Hamrech, vedoucím v letech 1982–1993 Luděk Štěpán a v letech 1994–1996 Ing. Petr Kolek.\n\nV roce 1997 sídlo správy muzea přemístěno do Hlinska, do zrekonstruované budovy u vstupu do památkové rezervace lidové architektury s názvem Betlém, ve funkci vedoucí a kastelánky PhDr. Ilona Vojancová, patřila mezi dobrovolný aktiv památkářů již jako studentka gymnázia, po profesionalizaci muzea zastávala v letech 1982–1996 funkci etnografky Souboru lidových staveb Vysočina.\n\nSbírková činnost muzea od 70. let 20. století, nejdříve sestávající především z darovaných předmětů, od roku 1981 cíleně prováděná, sbírkové předměty též restauruje, konzervuje a představuje v průběhu obměn ve stálých expozicích nebo pořádaných výstav (až 1500 sbírkových předmětů ročně). Muzeum také publikuje získané poznatky z oblasti lidové kultury, představuje kulturní památky z území jeho působnosti, pořádá tematické výstavy, odborné semináře i konference.\n\nV roce 1989 se muzeum podílelo na záchraně architektonicky významných venkovských domů v části urbanistického celku Betlém v centru města Hlinsko, v roce 1990 prohlášeno 16 tradičních staveb za nemovité kulturní památky a v roce 1995 na území města vyhlášena památková rezervace Betlém (v ní celkem 23 domů roubených, poloroubených i částečně zděných s klasicistními prvky, některé do současné doby obydlené, celkem 13 objektů ve vlastnictví muzea, mimo památkovou rezervaci objekt sídla správy).\n\nPo vzniku Národního památkového ústavu v roce 2003 muzeum formálně jeho součástí, v rámci „Koncepce účinnější péče o tradiční lidovou kulturu” se od roku 2004 stalo „Regionálním pracovištěm pro tradiční lidovou kulturu Pardubického kraje”, s výzkumnou a metodickou činností a odborným pracovištěm hmotné i nehmotné lidové kultury na Českomoravské vrchovině, zejména pro oblast Železných hor.\n\nV rámci Národního památkového ústavu náleželo od roku 2013 do 10. prosince 2018 pod Územní správu památkové péče na Sychrově, pečující také o kulturní památky v Pardubickém kraji. Muzeum je členem Asociace muzeí a galerií České republiky a Českého svazu muzeí v přírodě.\n\nRozhodnutím ministra kultury ze dne 11. prosince 2018 začleněno ve formě organizační složky s názvem Muzeum v přírodě Vysočina do Národního muzea v přírodě, příspěvkové organizace Ministerstva kultury České republiky, zřizovací listinou orientováno na národopisnou oblast Horácko a navazující geografické regiony, Chrudimsko a Litomyšlsko.\n\nDo přírodního areálu na Veselém Kopci byly přemístěny významné stavby lidové architektury z období od poloviny 18. století do poloviny 19. století především z okolí Hlinska, Poličky a Litomyšle. Kolem jediného dochovaného tzv. Pilnova stavení (čp. 4) s haltýřem, dokládající lidové stavitelství v oblasti Železných hor, byla postupně vystavěna vesnice z přenesených objektů různého původního využití.\n\nV expozici například:\nNěkteré drobné lidové stavby jako jsou stoupy poháněné vodou (strojní zařízení k drcení nebo roztloukání materiálu), například na kroupy nebo v podobě stupníku na tříslo z počátku 19. století z Klešic u Heřmanova Městce, drtil smrkovou kůru k získání třísla pro zpracování kůží, olejna z konce 18. století, původně v lokalitě s místním jménem Damašek v Pusté Rybné, v provozu až do roku 1936, nebo varna povidel jsou středoevropské unikáty.\n\nSoubor lidových staveb Vysočina dokumentuje každodenní život na venkově ve druhé polovině 18. a v první polovině 19. století a dokládá řemeslnou zručnost a um obyvatel přizpůsobujících svůj život přírodním podmínkám a možnostem daným příslušnou dobou. Většina exponátů soustředěna na Veselém Kopci, muzeum v přírodě je přístupné veřejnosti sezónně a v průběhu tematických akcí pořádaných v areálu skanzenu.\n\nPamátková rezervace Betlém tvoří samostatný ucelený soubor lidové architektury vesnického typu, sestávající z původních roubených staveb řemeslníků, později i továrních dělníků, vybudovaných na pravém břehu řeky Chrudimky v centru města Hlinsko. V areálu památkové rezervace jsou pravidelně pořádány programy zaměřené na lidové obyčeje, tradiční svátky, folklórní veselice, také s prezentací původních řemesel i ukázkami lidové stravy.\n\nExpozice je veřejnosti otevřená celoročně, v původním stavení čp. 180 z počátku 19. století, ve kterém byla provozována pekařská živnost, je v současnosti prodejna lidových výrobků, pokladna muzea a k dispozici odborný průvodce. V areálu se nachází turistické informační centrum města Hlinsko.\n\nHistorie lidových staveb v urbanistickém celku s místním jménem (oikonymum) Betlém je spojená s rozvojem řemesel v průběhu 18. století. Na původně obecních pastvinách byly vybudovány venkovské chalupy drobnými řemeslníky. Úzké uličky oddělovaly jednotlivá stavení, nejprve rodin hrnčířů a domácích tkalců, později malé domky obývali další řemeslníci, například cukrář, krejčí, pekař, sedlář, švec, truhlář a další. Obydlí mělo zpravidla jednu obytnou světnici, síň a komoru, některé také přístavek, například chlívek pro drobné zvířectvo apod.\n\nV průběhu 19. století, s rozvojem továren v Hlinsku, se do lokality stěhovali také tovární dělníci. Na přelomu 19. a 20. století docházelo ke stavebním úpravám obydlí a přezdívání původně dřevěných částí staveb, ve 20. století se pro další úpravy staveb používaly dobové materiály, např. tér neboli dehet na střechy aj. S rozvojem výstavby sídlištního charakteru v Hlinsku ve 2. polovině 20. století začala postupná devastace staveb. Zbývajícím stavbám dokumentujících lidovou architekturu od poloviny 18. do poloviny 20. století hrozil reálně zánik. V roce 1987 bylo pracovníky památkové péče rozhodnuto o záchraně centrální části původní lokality.\n\nPracoviště Souboru lidových staveb Vysočina, tehdy součást Státního památkového ústavu v Pardubicích, v roce 1989 zajistilo potřebné práce a v roce 1990 bylo celkem 16 objektů prohlášeno za nemovitou kulturní památku. V následujících letech činnost pracovníků muzea směřovala k vyhlášení významné části urbanistického celku za památkovou rezervaci lidové architektury.\n\nPamátková rezervace byla vyhlášena Nařízením vlády ČR č. 127/1995 Sb. ze dne 24. května 1995, o prohlášení území ucelených částí vybraných měst a obcí s dochovanými soubory lidové architektury za památkové rezervace. Přibližně lze území vymezit, od sídla správy Souboru lidových staveb Vysočina (Příčná čp. 350), spojnicí mezi domy Příčná čp. 361 – Veleslavínova čp. 345 – Čelakovského čp. 182 (kulturní památka, konzervátorské dílny muzea) – Budovcovo nábřeží čp. 59 a podél pravého břehu řeky Chrudimky k ústí potoka Drachtinka a jeho levým břehem až na úroveň opět domu Příčná čp. 361. \n\nV sídelní lokalitě objekt technického stavitelství s dochovanou technologií na vodní pohon u řeky Chrudimky, u vodního náhonu původně železářský hamr, doklad ručního zpracování nářadí pro zemědělce a řemeslníky, v objektu kovárna využívaná až do roku 1952. Pozůstatek většího celku tradiční železářské výroby v krajině Železných hor, později v místě dříve železářské pece stavba vodního mlýna (kolem roku 1750).\n\nRekonstrukce objektu s hamerskou dílnou a mlýnicí v letech 1976–1980, včetně technologického zařízení, hamerské kladivo, měch, brus, kovadlina, váha a drobné nářadí přenesené z bývalého vodního hamru (snad z roku 1827) v obci Věžovatá Pláně (okres Český Krumlov), krupník-holendr z bývalého mlýna Mezný v Kovářově u Seče (obec Bojanov) a složení jahelky z mlýnu Bětník z Popovce (obec Řepníky).\n\nNěkolik dalších lidových staveb památkově chráněných ve vesnické památkové zóně nejsou ve správě muzea, také původně tvrz (v roce 1457 s názvem Odranec), přebudovaná na venkovský zámek v pseudobarokní úpravě (viz část Historie, původní sídlo Souboru lidových staveb Vysočina).\n\nMuzeum v přírodě Vysočina se nachází v severozápadní části Chráněné krajinné oblasti Žďárské vrchy, která ve svém výběžku od Hlinska k Trhové Kamenici překrývá část Sečské vrchoviny v pohoří Železných hor. Expozice leží ve dvou samostatných lokalitách, památková rezervace Betlém v centru města Hlinsko v Kameničské vrchovině na pravém břehu Chrudimky, muzeum v přírodě Veselý Kopec a vesnická památková zóna Svobodné Hamry v obci Vysočina ve Stružinecké pahorkatině na levém břehu řeky Chrudimky.\n\nExpozice vesnice Veselý Kopec výhodně využívá východní až jihovýchodní svahy vyvýšeniny se zeměpisným jménem (oronymum) Na Veselém Kopci (578,5 m n. m.), se zachovalými částmi krajiny nad soutokem Dlouhého potoka s řekou Chrudimkou. Koryto řeky tvoří rozhraní mezi Stružineckou pahorkatinou na levém břehu a Kameničskou vrchovinou na pravém břehu.\n\nTechnické památky na vodní pohon jsou soustředěny v hlubokém údolí u Dlouhého potoka a další exponáty lidového stavitelství v poměrně prudkém svahu nad ním a také v táhlém východním svahu nad řekou Chrudimkou.\n\nDo expozice Veselý Kopec jsou směrovány dvě turistické trasy Klubu českých turistů. Zeleně značená v úseku Hlinsko – Veselý Kopec – Trhová Kamenice a žlutá z Chlumu k rybníku Januš (též Jánuš) a na Veselý Kopec (rozcestník Pod Veselým Kopcem, zaústění do zeleně značené trasy).\n\nMísta s expozicemi „muzea pod širým nebem” (v angličtině open-air museum) propojuje turistická trasa zeleně značená. Lokality (expozice) v obci Vysočina a v centru města Hlinsko uvedeny na turistické mapě Železné hory (mapový list č. 45 v měřítku 1:50 000) z edice Klubu českých turistů.\n Zeleně značená turistická trasa v úseku Hlinsko – Králova Pila (Milesimov) – Veselý Kopec – Dřevíkov – Svobodné hamry. Turistická trasa součástí naučné stezky Krajem Chrudimky a turistické cesty Františka Kavána, propojuje památkovou rezervaci Betlém v Hlinsku a expozici Veselý Kopec.\n\nV Hlinsku vedena okrajem památkové rezervace Betlém (rozcestník Hlinsko–Betlém), v blízkosti venkovský domek čp. 180 (pokladna, průvodce, prodej dárků), pokračuje k městskému muzeu a galerii a dál podél řeky Chrudimky, směr Kouty, Vítanov, Stan (Stanský mlýn s Francisovou turbínou, provoz obnoven v roce 2016, soukromý objekt) a Králova Pila (technická památka – mlýn a pila na vodní pohon, patří mezi první zachráněné kulturní památky koncem 60. let 20. století, nepřístupný soukromý objekt, viz část Historie).\n\nÚvalem podél meandrující řeky Chrudimky (krajina na rozhraní Stružinecké pahorkatiny a Kameničské vrchoviny) směřuje trasa do lokality Veselý Kopec (rozcestník Pod Veselým Kopcem). Od rozcestníku trasa průchozí po hlavní cestě centrem expozice (kulturní památky přístupné jen se vstupenkou v návštěvní době).\n\nTrasa z Veselého Kopce na Dřevíkov (památkově chráněné objekty) a Svobodné Hamry, s kulturními památkami vesnické památkové zóny, venkovský zámek (původní sídlo muzea v přírodě, s bohatou historií související v 19. století také s osobami Františka Palackého a Františka Ladislava Riegra), na trase také železný hamr s nálezem unikátního kusu surového železa z 18. století (tzv. housky, vzniklé po odpichu u dřevouhelné tavící pece).\n\nNa začátku v krátkém úseku vedena mírným svahem nad údolní nivou Dlouhého potoka, po pravém břehu, z trasy částečně viditelné exponáty technických staveb na vodní pohon umístěné na levém břehu potoka. Vodní obilní mlýn na místě původního mlýna shodného typu, vodní olejna, pila a stupník na tříslo (drcenou smrkovou nebo dubovou kůru pro potřebu koželuhů k tzv. vydělávání kůží). Na levém břehu Dlouhého potoka ve svahu pod vyvýšeninou „Na Veselém kopci” obnoven v délce 500 m náhon (společný pro více technických památek), přivádějící vodu na vodní kolo v expozici (vodní pila a mlýn).\n\n\n"}
{"id": "712208", "url": "https://cs.wikipedia.org/wiki?curid=712208", "title": "Emanuel Jaroš", "text": "Emanuel Jaroš\n\nEmanuel Jaroš (5. února 1882 Praha – 12. dubna 1959 Kladno) byl český hudební skladatel a pedagog.\n\nStudoval na Pražské konzervatoři v letech 1898–1901 varhany a skladbu. Byl žákem Antonína Dvořáka. Působil jako varhaník a ředitel kůru v několika pražských chrámech (sv. Haštal, Panny Marie Sněžné a u sv. Rocha na Olšanech). Kromě toho se intenzivně věnoval pedagogické činnosti. Učil na soukromé hudební akademii \"Dvořákeum\". Okolo roku 1924 omezil skladatelskou činnost a plně se věnoval hudební výchově dětí. Na toto téma byl činný i publikačně.\n\n\n\n\nKromě toho zkomponoval řadu skladeb pro klavír, písní a sborů.\n\n\n"}
{"id": "712209", "url": "https://cs.wikipedia.org/wiki?curid=712209", "title": "Římskokatolická farnost Hlavnice", "text": "Římskokatolická farnost Hlavnice\n\nŘímskokatolická farnost Hlavnice je územní společenství římských katolíků s farním kostelem Nejsvětější Trojice v Hlavnici.\n\n\n\n"}
{"id": "712212", "url": "https://cs.wikipedia.org/wiki?curid=712212", "title": "Martin Gregor", "text": "Martin Gregor\n\nMartin Gregor, vlastním jménem Martin Guttmann (14. listopadu 1906, Trnava, Uhersko –\n29. června 1982, Bratislava, Československo) byl slovenský herec.\n\nJeho otec, původem řemeslník-klempíř, odejel s cirkusem a živil se jako hudební klaun. On sám pak v roce 1923 absolvoval průmyslovku a do roku 1931 pracoval jako soustružník v trnavském \"Coburgu\". V letech 1932–1940 byl členem činohry Slovenského národního divadla. V roce 1940 ho pro jeho židovský původ\npropustili, v roce 1944 jej internovali. Prošel čtyřmi koncentračními tábory (Osvětim, Rydultow, Mauthausen a Gusen).\nPo skončení druhé světové války se stal opět členem Slovenského národního divadla (v letech 1949–1952 byl i jeho ředitelem, v letech 1967–1970 pak šéfem jeho činohry).\n\nV 50. letech byl obviněn z oportunismu, kosmopolitismu a kariérismu. V letech 1952–1954 byl také režisérem bratislavského rozhlasu a podílel se na založení slovenského Rozhlasového hereckého souboru. V letech 1961–1969 vykonával funkci předsedy Slovenského svazu dramatických umělců.\n\nZa 50 let vytvořil celkem 190 postav na jevišti a mnoho dalších v rozhlase, filmu a televizi (např. \"Zaprášené histórie\" – 1971, \"Americká tragédia\" – 1976).\nDo povědomí mladších diváků vstoupil osobitým dabingem postavičky létajícího strýčka Fedora v populárním belgickém večerníčku \"Tip a Tap\".\n\nV roce 1960 obdržel titul zasloužilý umělec.\n\n\n"}
{"id": "712217", "url": "https://cs.wikipedia.org/wiki?curid=712217", "title": "Dragan Cankov", "text": "Dragan Cankov\n\nDragan Kirjakov Cankov () (9. listopad 1828 – 24. březen 1911) byl bulharský politik a první tamější předseda vlády za Liberální stranu.\n\nNarodil se ve Svištově. Původně pracoval ve veřejné správě Osmanské říše. V 50. letech 19. století proslul jako zastánce bulharské řeckokatolické církve. Jeho listy \"Bălgaria\" se v roce 1859 začaly objevovat v Cařihradu a bránily tyto jeho náboženské postoje. Byly financován z Francie. Listy \"Bălgaria\" reagovaly na neutěšenou situaci v rámci postoje kruhů vyššího pravoslavného duchovenstva k bulharskému národnímu obrození. Proto noviny prosazovaly názor, že unie s Římem je pro Bulharsko jediným řešením. Cankov, vychovávaný jezuitským školstvím, skutečně pomáhal formovat uniatskou církev v Bulharsku v roce 1861\n\nPozději se více přidružil k protiosmanské opozice a hnutí usilujícímu o nezávislost. Cankov byl původně proti organizaci Dubnového povstání, ale brzy změnil názor a začal se aktivně zapojovat do snah o získání nezávislosti. Sloužil jako zástupce Najdena Gerova ve svištovské gubernii během krátkého období ruské správy Bulharska.Jako vedoucí postava úsilí o získání nezávislosti se stal respektovanou osobností, šířící hlas umírněného liberalismu – po roce 1879 byl připraven spolupracovat s konzervativci.\n\nPo několika neúspěšných pokusech utvořit menšinovými konzervativci vedenou vládu, byl Cankov jmenován předsedou vlády 7. dubna 1880 s plány na široké spektrum reforem. Jeho nové reformy, které zahrnovaly založení milicí, omezení práv muslimů a pokusy omezit moc bulharské pravoslavné církve, vyděsily Alexandra Battenberga, který se obávala možnosti liberalistické revoluce. Následovala řada omylů a chyb v zahraniční politice, včetně vztahů s Rakouskem-Uherskem, (z velké části zapříčiněná nedostatkem komunikace mezi Cankovem a knížetem), a tak byl donucen rezignovat na funkci, ještě než skončil rok.\n\nAč byl původně tolerantní a bez předsudků k vojenskému převratu v roce 1881, nakonec svolal své straníky, aby čelili novému systému všemi legálními prostředky, důsledkem čehož byl držen v domácím vězení. Nicméně, selhání vojenského režimu donutilo Alexandra obnovit občanskou vládu a vrátit Cankova do funkce předsedy vlády dne 19. září 1883 v čele koaliční vlády. Cankovova druhá vláda byla považována spíše za přechodnou a během ní se také rozdělila liberální strana, přičemž Petko Karavelov zaznamenal velký nárůst popularity. Nakonec byl Cankov z funkce propuštěn a nahrazen Karavelovem v roce 1884.\n\nPo svém odstranění z úřadu se Cankov odtrhl a utvořil svou vlastní stranu, progresivní liberály. Ač se tato skupina nedostala do vlády až do roku 1902, kdy se dostal k moci Stojan Danev, Cankov zůstal důležitou postavou bulharské politické scény a stálým hlasem podpory pro bližší vztahy s Ruskem až do své smrti.\n"}
{"id": "712219", "url": "https://cs.wikipedia.org/wiki?curid=712219", "title": "Heinrich Isaac", "text": "Heinrich Isaac\n\nHeinrich Isaac, také zvaný Ysaac, Ysaak, Henricus, Arrigo d'Ugo a Arrigo il Tedesco (kolem 1450–55 pravděpodobně Flandry – 26. března 1517 Florencie) byl renesanční hudební skladatel franko-vlámské školy jihonizozemského původu. Působil v Německu, Rakousku a Itálii a měl velký vliv zejména na další vývoj německé hudby. \n\nO mládí Heinricha Isaaca je jen málo známo. Narodil se patrně ve Flandrech a hudbu začal komponovat v sedmdesátých letech 15. století. První písemné zmínky o jeho osobě pocházejí z roku 1484, kdy se stal dvorním skladatelem v Innsbrucku.\n\nNásledujícího roku vstoupil do služeb Lorenze I. Medicejského ve Florencii, kde plnil povinnosti varhaníka, sbormistra, dvorního skladatele a hudebního pedagoga. Jako zpěvák a skladatel působil v kostelech Santa Maria del Fiore, Chiesa Santissima Annunziata a v křestní kapli Baptisterium San Giovanni. Dochovaly se zápisy o výplatě za služby v katedrále Santa Maria del Fiore z července roku 1495. Po 1. říjnu 1486 působil v kostele Chiesa Santissima Annunziata.\n\nLorenzo Medicejský si Isaacových služeb velice vážil. Dokonce zaranžoval jeho sňatek s dcerou místního řezníka Bartolomeou Bello, aby Issaca ve Florencii udržel. V souvislosti se sporem mezi Isaacem a Lorenzem Giambertim kvůli peněžitému dluhu v únoru 1489 je známo, že Isaac žil ve čtvrti San Lorenzo, kde byl i palác Medici. Isaac v roce napsal hudbu na text duchovního dramatu \"Sv. Jan a sv. Pavel\" Lorenze Medicejského.\n\n8. dubna 1492 Lorenzo I. Medicejský zemřel a jeho následník Petr Medicejský si ponechal Isaaca ve svých službách. Společně cestovali do Říma na korunovaci papeže Alexandra VI.. V roce 1494 získal ve městě velkou moc fanatický dominikánský mnich Girolamo Savonarola a Petr Medicejský byl vyhnán z Florencie a Isaac přišel o svého ochránce.\n\nJako mnoho florentských hudebníků i Isaac opustil Florencii a v roce 1496, poté co nějaký čas strávil s manželkou v Pise, odešel do Vídně a vstoupil do služeb císaře Maxmiliána I.. 3. dubna byl jmenován jeho dvorním skladatelem. Doprovázel Maxmiliána na cestách po Evropě a oficielně zastával funkci dvorního skladatele až do své smrti v roce 1517 i když nebyl na vídeňský dvůr vázán.\n\nNa svých cestách po Německu získal velký vliv na německou hudbu té doby. Stal se zakladatelem první německé polyfonní skladatelské školy. Jeho žákem byl i nejslavnější německý renesanční skladatel Ludwig Senfl.\n\nV roce 1502 se Isaac vrátil do Itálie. Zpočátku žil ve Florencii a později ve Ferraře. Ve Ferraře soutěžil s Josquinem Desprezem o místo u dvora rodu d'Este. V posudku k volbě mezi těmito dvěma skladateli píše Gian d'Artiganova, \"dodavatel\" zpěváků a hudebníků pro italské a francouzské dvory: „Isaac má lepší charakter než Josquin. I když je ve skutečnosti Josquin lepší skladatel, pracuje jen tehdy, když sám chce, a ne tehdy je-li o to žádán. Isaac bude pracovat kdykoliv ho o něco požádáte.“ \n\nV roce 1514 se Isaac vrátil do Florencie a 26. března 1517 tam zemřel.\n\nHeinrich Isaac byl jedním z nejplodnějších skladatelů své doby, ale jeho dílo zůstávalo dlouho ve stínu tvorby Josquina Despreze. Komponoval širokou škálu hudebních žánrů včetně mší, motet, německých a italských písní i instrumentálních skladeb. V posledních letech svého života pracoval na cyklu mší pro celý rok nazvaným \"Choralis Constantinus\". Cyklus zahrnuje okolo sta skladeb. Nestihl ho však dokončit. Celou serii završil jeho žák Ludwig Senfl. V úplnosti byl vydán až v roce 1555.\n\nKompletní vydání Isaacova díla: \"Henrici Isaac Opera omnia\", ed. E. L. Lerner, Neuhausen-Stuttgart 1974–1998 (= Corpus mensurabilis musicae LXV/1–8)\n\n\n\n\n\n\n\n\n\n\n\nŘada dalších děl byla ztracena a u mnoha dalších skladeb je autorství nejisté.\n\n"}
{"id": "712224", "url": "https://cs.wikipedia.org/wiki?curid=712224", "title": "AppArmor", "text": "AppArmor\n\nAppArmor je v informatice rozšíření jádra Linuxu o mandatorní řízení přístupu sloužící ke zvýšení počítačové bezpečnosti. AppArmor umožňuje definovat oprávnění k provedení určité operace na úrovni jednotlivých procesů v závislosti na umístění spustitelného souboru tím, že na kritická místa jádra umisťuje volání svých kontrolních rutin. Tím dochází ke zvýšení režie systému, avšak je možné zabránit programu, aby provedl potenciálně nebezpečnou akci, která může vést k narušení bezpečnosti (včetně elevace oprávnění).\n\nAppArmor je technologie založena na práci firmy Immunix, která byla koupena společností Novell v květnu roku 2005. Projekt AppArmor je open-source pod licencí GPL. Hlavním cílem tohoto projektu je zvýšení bezpečnosti aplikací v Linuxu. AppArmor umožňuje ochranu před viry a jiným malware. Nechybí ani ochrana proti vnějším útokům (například v rámci interní sítě). Systém AppArmor byl implementován do komerčních verzí Linuxu od Novellu. Jeho jádro je nyní i k dispozici pod licenci GPL.\n\nAppArmor je při startu spouštěn automaticky. Ihned po něm načte profily a kontroluje veškerou činnost jak aplikací, tak i uživatelů samotných. Je monitorována komunikace mezi procesy a uživatelem, detekují se chyby a případná ohrožení systému. Vedle SELinuxu je to další ze způsobů, jak zvýšit bezpečnost aplikací v Linuxových systémech. Funkce je založena na vytvoření profilů s oprávněním pro jednotlivé aplikace (nebo jejich skupiny) a pokud se útočníkovi podaří do takovéhoto profilu dostat, bude i tak mít problém systém poškodit. Lze také administrátorsky vymezit, s jakými soubory smí aplikace pracovat a s jakými ne. Tímto lze předejít kompromitaci aplikací běžících s právy administrátora.\n\nVýhodou projektu je, že je open-source (software s otevřeným zdrojovým kódem), což znamená, že je možné využít jeho zdrojový kód (upravovat, prohlížet…). Je možné ho snadno rozšiřovat a každý může přispět svým zdrojovým kódem k vylepšení.\n\nExistují i jiné, podobné nástroje jako je AppArmor. Velmi často je s ním srovnáván SELinux. AppArmor však nezatěžuje systém svým během tak jako SELinux (SELinux zbrzdí výkon systému až o asi 7 %, kdežto AppArmor jen o 1-2 %.\n\n\n\n\n\n"}
{"id": "712228", "url": "https://cs.wikipedia.org/wiki?curid=712228", "title": "Billy Waters", "text": "Billy Waters\n\nBilly Waters byl černoch, žijící na přelomu 18. a 19. století v Londýně. Vydělával si zpěvem, hrou na housle a bavením divadelních hostů svým „osobitým šaškováním“. Stal se slavným roku 1821, kdy se objevil jako postava ve hře Williama Thomase Moncrieffa \"Tom and Jerry, or Life in London\" (\"Tom a Jerry neboli život v Londýně\").\n\nBilly Waters vešel ve známost jako žebrák v ulicích Londýna, kde hrál na housle a bavil návštěvníky směřující do divadla výměnou za půlpenny. Jeho vzhled charakterizovaly africký původ, námořnická uniforma, dřevěná noha, housle a také opeřený klobouk. Podle některých zdrojů přišel o svou pravou nohu, když jako námořník spadl z lanoví a plachtoví lodi, podle jiných o ni však přišel v boji během americké války za nezávislost. Musel živit svou ženu a dvě děti a v osmdesátých letech 18. století si vydělával jako pouliční muzikant před divadlem Adelphi. Svým „osobitým šaškováním“ se stal Waters tak proslulý, že mu dokonce bylo nabídnuto, aby v divadelním představení hrál sám sebe.\n\nBilly Waters byl jednou z londýnských postav, jež se roku 1821 objevily ve hře \"Tom and Jerry, or Life in London\", Moncrieffově adaptaci knihy Pierce Egana \"Life in London, or Days and Nights of Jerry Hawthorne and his elegant friend Corinthian Tom\" (\"Život v Londýně neboli dny a noci Jerryho Hawthorna a jeho elegantního přítele Corinthiana Toma\"). V této době byl Waters jedním z pouhých deseti tisíců lidí afrického původu, žijících v Anglii. Byl velmi chudý a říká se také, že ho od trestu dvakrát zachránila jeho protéza.\n\nNa konci svého života byl Waters díky své proslulosti a úctě svých druhů lidově zvoleným „králem žebráků“ v londýnské farnosti St Giles. Jeho malá námořnická penze ho nechala tak chudým, že musel prodat své housle a podle některých i dřevěnou nohu, ovšem ta byla opotřebením bezcenná. Waters onemocněl a musel vstoupit do chudobince v St Giles, kde po deseti dnech roku 1823 zemřel. Je pohřbený na Hřbitově svatého Pankráce v Londýně.\n\nČást Watersovy veršované závěti v originále a českém překladu:\n\nPo Watersově smrti byly pro lidi, kteří na něj rádi vzpomínali, vyráběny jeho figuríny, a to zejména Staffordshirskou, ale i derbskou továrnou. Některé z těchto figurín se nyní nacházejí v muzeích, např. jedna z derbského porcelánu (na obrázku vpravo) se nyní nachází v expozici Muzea a umělecké galerie města Derby. Derbská porcelánka Stevenson & Hancock vyráběla Watersovy figuríny téměř celých čtyřicet let po jeho smrti. Modelováním od Edwarda Keyse se pokoušela porazit konkurenci v podobě levnějších Staffordshirských keramických figurín.\n\nExistuje také skica Billyho Waterse od Thomase Lorda Busbyho, pocházející z jeho knihy \"Oblečení nižších londýnských vrstev\" (v originále \"Costume of the Lower Orders of London\"). Jedna Watersova realističtější malba je však připisována Siru Davidovi Wilkiemu.\n"}
{"id": "712232", "url": "https://cs.wikipedia.org/wiki?curid=712232", "title": "MV Hyak", "text": "MV Hyak\n\nMV Hyak je trajekt třídy \"Super\", který provozují Washington State Ferries. Byl vyroben v roce 1967 v loděnici National Steel and Shipbuilding Company v San Diegu. Od té doby zůstává jedinou lodí ze své třídy, jejíž kajuta nebyla renovována, přesto zůstává jednou z nejméně problémových lodí. Slovo \"Hyak\" znamená v pidžinovém jazyce chinook jargon \"rychlý\".\n\n20. dubna 1986 se lodi povedlo najet na souš ve městě Anacortes. Žádný z 250 cestujících na palubě nebyl zraněn, ale škoda na plavidle se vyšplhala na 250 tisíc dolarů.\n\nHyak pravidelně obsluhuje trasu mezi Seattlem a Bremertonem, jen v říjnu 2008 nahradila poškozenou MV Walla Walla, která potřebovala opravit tlaková ložiska, na trase Edmonds-Kingston. Na podzim 2011 loď obsluhovala trasu mezi Anacortes a souostrovím svatého Jana a jako náhrada za \"MV Puyallup\" také na trase Edmonds-Kingston. Tam ji později nahradila loď \"MV Walla Walla\", takže se \"Hyak\" přesunul na trasu Seattle-Bremerton.\n"}
{"id": "712233", "url": "https://cs.wikipedia.org/wiki?curid=712233", "title": "Let L-23 Super Blaník", "text": "Let L-23 Super Blaník\n\nLet L-23 Super Blaník je dvoumístný celokovový kluzák hornoplošné konstrukce. Je určen zejména pro pilotní výcvik včetně nácviku vyšší pilotáže.\n\nLetoun vznikl jako vývojové pokračování úspěšného cvičného kluzáku Let L-13 Blaník. První let absolvoval prototyp L-23 v roce 1988. Sériová výroba byla zahájena v továrně Let Kunovice v roce 1989 a dosud bylo vyrobeno asi 3 000 letadel. Výroba byla oficiálně ukončena v roce 2006. V roce 2013 výrobce oznámil, že vážně uvažuje o obnovení výroby.\n\nL-23 je podobně jako L-13 Blaník dvoumístným kluzákem celokovové konstrukce. Většina částí je vyrobena z duralového plechu, potah je připevněn pomocí nýtů. Mezi nejvýraznější odlišnosti patří zejména vodorovné ocasní plochy typu „T“, které omezují možnost poškození při přistání do neznámého terénu. Stroj je dále vybaven novou kabinou s větším průhledným překrytem, zjednodušeným křídlem bez vztlakových klapek s novými koncovými oblouky bez duralových vřeten a otočným zadním kolem. Nabízeny jsou i nástavce, které zvyšují rozpětí křídel z 16,2 na 18 m a klouzavost z 28:1 na 31:1.\n\n\n\n"}
{"id": "712240", "url": "https://cs.wikipedia.org/wiki?curid=712240", "title": "Nemocnice Bikur cholim", "text": "Nemocnice Bikur cholim\n\nNemocnice Bikur cholim (: בית החולים ביקור חולים, \"Bejt ha-cholim Bikur cholim\") je nemocnice v Jeruzalému v Izraeli.\n\nLeží v nadmořské výšce cca 800 metrů, cca 1 kilometr severozápadně od historického jádra Jeruzaléma nedaleko křižovatky třídy \"Derech Jafo\" a ulice \"King George\" v centrální částí Západního Jeruzaléma Lev ha-Ir. Na severovýchodě odtud začíná čtvrť Me'a Še'arim.\n\nByla založena roku 1826. Původně sídlila ve Starém Městě. Nynější areál byl uveden do provozu roku 1925, později průběžně doplňován a modernizován. Po válce v roce 1948 úloha nemocnice vzrostla, protože z provozu byla tehdy vyřazena nemocnice Hadasa na hoře Skopus. Nemocnice má náboženský charakter a slouží zejména populaci ultraortodoxních Židů. Pracuje zde cca 650 zaměstnanců, z toho téměř 120 lékařů a 225 zdravotních sester. Ředitelem ústavu je Rafa'el Polak.\n\n\n"}
{"id": "712242", "url": "https://cs.wikipedia.org/wiki?curid=712242", "title": "Randy Steven Kraft", "text": "Randy Steven Kraft\n\nRandy Steven Kraft, (*19. března 1945 v Long Beach, Kalifornie) je americký sériový vrah, známý jako dálniční zabiják. Byl obviněn ze spáchání 16 vražd, celkem však spáchal mezi léty 1972 a 1983 v jižní Kalifornii minimálně 67 vražd. Všechny Kraftovy vraždy nebyly z časových a finančních důvodů do soudního procesu zahrnuty, ačkoliv je policie přesvědčena, že je jejich pachatelem. Kvůli způsobu provedení vražd, při kterých jeho oběti umíraly pomalou a bolestivou smrtí, je označován jako nejbestiálnější vrah v novodobých dějinách a je také pravděpodobně vrah s nejvyšším počtem obětí. Zabíjel především mladé stopaře, které poté, co je opil a podal jim válium, mučil, řezal jim zaživa genitálie, končetiny i prsty, vypichoval oči, spaloval kůži a znásilňoval. V mnoha případech jim před smrtí roztrhl konečník kovovou tyčí. V některých případech je například dusil hlínou, kterou jim narval do chřtánu, jindy například své oběti zaživa do penisu vrazil 20 centimetrů dlouhý kovový hřebík, který pronikl přes močový měchýř až do konečníku. Oběti poté rozřezal a jednotlivé části pohazoval u kalifornských dálnic. Před svým zatčením v roce 1983 pracoval jako úspěšný programátor, kterého by nikdo ze známých ani kamarádů z něčeho takového nepodezříval. O tom, že spáchal 67 vražd je policie přesvědčena z důvodu nalezení \"seznamu smrti\" objeveného v jeho autě. 21 z 67 Kraftových obětí nebylo nikdy nalezeno nebo oběti nebyly nikdy identifikovány. Minimálně u 3 vražd se vážně spekuluje, že měl nějakého komplice, o čemž svědčily například dva páry stop vlekoucí jedno ze zavražděných těl. Byl zatčen 14. května 1983 v 01:25 ráno při náhodné dálniční kontrole, když na sedadle spolujezdce vezl mrtvolu, kterou pár hodin před tím mučil a poté uškrtil strunou. V roce 1989 byl odsouzen k trestu smrti v plynové komoře. Dosud však kvůli soudním odvoláním na vykonání popravy pouze čeká, a to ve věznici v San Quentinu.\n\n\n"}
{"id": "712250", "url": "https://cs.wikipedia.org/wiki?curid=712250", "title": "Barzilajova nemocnice", "text": "Barzilajova nemocnice\n\nBarzilajova nemocnice ( מרכז רפואי ברזילי, \"Merkaz refu'i Barzilaj\", doslova\" Barzilajovo zdravotní centrum\", Barzilai Medical Center) je nemocnice v Aškelonu v Izraeli.\n\nLeží v nadmořské výšce cca 60 metrů, cca 1,5 kilometru od břehu Středozemního moře v jižní části Aškelonu.\n\nByla otevřena 20. července 1961 a nahradila dosavadní provizorní lékařské prostory situované do opuštěných základen britské armády. Původně byla známá pod jménem Aškelonská nemocnice. Nynější jméno odkazuje od roku 1971 na bývalého ministra zdravotnictví Izraele a významného politika Jisra'ele Barzilaje. Na výstavbě nemocnice se podílel stát a sionistická organizace z Jihoafrické republiky. Areál postupně procházel dalšími přístavbami. Ústav má 520 lůžek, dále 60 lůžek denní péče a 40 míst pro péči o novorozence. Ředitelem je Šim'on Scharf.\n\n\n"}
{"id": "712253", "url": "https://cs.wikipedia.org/wiki?curid=712253", "title": "Audiovizuální dílo", "text": "Audiovizuální dílo\n\nAudiovizální dílo (anglicky audiovisual work, francouzsky l´œuvre audiovisuelle, zkráceně AV dílo, česky také zvukově obrazové dílo) je mezinárodní normou ISO 15706-1:2002 definováno jako „dílo sestávající ze sledu spojených obrazů, s nebo bez doprovázejícího zvuku, jež je určeno k zobrazení jako pohyblivý obraz prostřednictvím příslušných zařízení, bez ohledu na nosič počáteční nebo následné fixace“.\n\nAudiovizuální dílo je jedním ze základních typů tvůrčích děl, která jsou ve známém modelu FRBR (Funkční požadavky na bibliografické záznamy) chápána jako abstraktní (nehmatatelné) entity ve smyslu intelektuálního nebo uměleckého výtvoru\n\nCitovaná mezinárodní norma definuje také složené audiovizuální dílo, a to jako „audiovizuální dílo, které obsahuje jedno nebo více jiných audiovizuálních děl nebo částí audiovizuálních děl, z nichž každé je nepodstatné ve vztahu k celému složenému audiovizuálnímu dílu.\n\nZa seriálové audiovizuální dílo je pokládáno audiovizuální dílo vyrobené v podobě jednotlivých epizod nebo částí, které mají vzájemný vztah a zpravidla také společný název celého seriálu.\n\nAudiovizuální díla jsou v současnosti jednoznačně identifikována pomocí trvalého mezinárodního identifikátoru ISAN v rámci stejnojmenného registračního systému.\n\nK hlavním dílčím typům audiovizuálních děl patří (v kulaté závorce je uveden kód užívaný v systému ISAN):\n\n\n"}
{"id": "712257", "url": "https://cs.wikipedia.org/wiki?curid=712257", "title": "Joseftalova nemocnice", "text": "Joseftalova nemocnice\n\nJoseftalova nemocnice (: מרכז רפואי יוספטל, \"Merkaz refu'i Joseftal\", doslova \"Joseftalovo zdravotní centrum\", : Yoseftal Medical Center) je nemocnice v Ejlatu v Izraeli.\n\nLeží v nadmořské výšce cca 90 metrů, cca 1,5 kilometru od břehu Rudého moře.\n\nByla otevřena roku 1968 a její jméno odkazuje na bývalého ministra a významného politika Gioru Joseftala. Slouží obyvatelům Ejlatu a nejjižnější části Izraele. Provozuje ji zdravotní pojišťovna Klalit.\n\n\n"}
{"id": "712262", "url": "https://cs.wikipedia.org/wiki?curid=712262", "title": "Římskokatolická farnost Opava-Jaktař", "text": "Římskokatolická farnost Opava-Jaktař\n\nŘímskokatolická farnost Opava-Jaktař je územní společenství římských katolíků s farním kostelem svatých Petra a Pavla v Opavě-Jaktaři.\n\n\n"}
{"id": "712263", "url": "https://cs.wikipedia.org/wiki?curid=712263", "title": "Mistrovství Evropy ve fotbale hráčů do 17 let 2011", "text": "Mistrovství Evropy ve fotbale hráčů do 17 let 2011\n\nMistrovství Evropy ve fotbale hráčů do 17 let 2011 se konalo od 3. do 15. května v Srbsku. Jednalo se o 10. ročník turnaje v této věkové kategorii, kterého se účastnilo osm týmů. Obhájcem titulu byla reprezentace Anglie. Turnaje se mohli účastnit hráči narození nejdříve 1. ledna 1994.\n\nNejlepších 6 týmů z tohoto turnaje (3 nejlepší z každé základní skupiny) postoupilo na Mistrovství světa ve fotbale hráčů do 17 let 2011.\n\nByla sehrána kvalifikace, které se zúčastnilo 52 reprezentací (Srbsko mělo účast na závěrečném turnaji jistou jako pořadatel). V první fázi bylo 52 týmů rozlosováno do 13 skupin po 4 týmech. Ve skupinách se utkal každý s každým jednokolově na stadionech jednoho z účastníků skupiny jako víkendový turnaj. Vítězové skupin, týmy na druhých místech a dva nejlepší týmy ze žebříčku celků umístěných na třetích místech postoupili do druhé fáze. V té bylo 28 týmů rozlosováno do 7 skupin po čtyřech. Opět se utkal každý s každým jednokolově na stadionech jednoho z účastníků skupiny jako víkendový turnaj. Všech 7 vítězů skupin postoupilo na závěrečný turnaj.\n\nVysvětlivky:\n\n"}
{"id": "712264", "url": "https://cs.wikipedia.org/wiki?curid=712264", "title": "Biota", "text": "Biota\n\nBiota je soubor všech prvků flóry i fauny v daném prostředí (oblasti). Lze tedy rozeznávat biotu v České republice, ve Španělsku či v Praze, Lázních Libverdě nebo v Jizerských horách, avšak je možné rozdělovat biotu na polích, v tropických lesích apod.\n\nV biologické systematice jsou jako Biota (\"množné číslo\") označovány všechny živé organismy ve smyslu nejvyššího (nadřazeného doménám či nadříším), všezahrnujícího taxonu, někdy označovaného jako tzv. soustava. Synonymem pro tento taxon je Vitae. \n"}
{"id": "712266", "url": "https://cs.wikipedia.org/wiki?curid=712266", "title": "Boubín (rozhledna)", "text": "Boubín (rozhledna)\n\nRozhledna Boubín se nachází na stejnojmenné hoře na Šumavě, leží na katastrálním území Včelná pod Boubínem (Obecní úřad Buk).\n\nV současnosti se na vrcholové plošině Boubína v nadmořské výšce 1360 m nachází dřevěná rozhledna postavená v letech 2004 − 2005. V 19. a 20. století jí předcházelo několik dřevěných věží různého účelu. Stavbu rozhledny v roce 2004 provázely námitky ekologických organizací. Po jejím dokončení se stala nejvýše položenou dřevěnou rozhlednou v Česku a celkově druhou nejvýše položenou rozhlednou v Česku (po Rozhledně a televizním vysílači Praděd). V roce 2011 obsadila 2. místo v anketě iDNES.cz o nejhezčí rozhlednu Jihočeského kraje. Boubínská rozhledna patří k šumavským místům, z nichž jsou viditelné téměř 200 km vzdálené Alpy.\n\nOd 19. století vzrůstající turistický zájem o vrchol Boubína dokládá kamenný obelisk s nápisem \"„Kardinal Fürst von Schwarzenberg, 3. 8. 1867“\", který vznikl jako vzpomínka na tehdejší výstup kardinála a pražského arcibiskupa Bedřicha Schwarzenberga. Na plošině vedle obelisku postupně stálo několik dřevěných staveb různého účelu.\n\nPrvní jednoduchá dřevěná rozhledna vyrostla na Boubíně již na konci 19. století. V první polovině 20. století byly na vrcholu Boubína postupně vybudovány nejméně dvě dřevěné triangulační věže. V roce 1938 existenci triangulační věže zmiňoval učitel a spisovatel Josef Pavel. Mladší z věží byla třípatrová a zanikla po roce 1960. V roce 1963 již na jejím místě stála rovněž dřevěná vojenská pozorovatelna s malým přístřeškem v nejvyšším patře, která byla využívána i turisty. Po několika letech existence zanikla i tato vojenská pozorovatelna.\n\nSoučasná rozhledna byla postavena v letech 2004 – 2005. Investorem a zadavatelem stavby byla pod hlavičkou Mikroregionu Horní Vltava - Boubínsko Obec Kubova Huť. Stavba rozhledny byla provedena firmou SMP Construction a započala v červenci 2004, když skončilo v lokalitě stavby hnízdění ptáků, přesně tak, jak stanovilo stavební povolení. Podle podmínek stavebního povolení nesměla být použita při stavbě žádná těžká technika, takže 60 tun stavebního materiálu bylo postupně dopraveno na vrchol Boubína ručně, lanovkou nebo koňmi. Při hloubení sto metrů dlouhého výkopu pro hromosvod, však použila firma bagr na gumových pásech, za což jí byla udělena pokuta sto tisíc korun. V září 2004 Správa Národního parku Šumava kvůli námitkám ekologických organizací Klub Dětí Země Bohumilice, Hnutí Duha Sušice, Spolek pro ochranu šumavské přírody a Okrašlovací spolek Zdíkovska stavbu pozastavila, ovšem jihočeský krajský úřad i Ministerstvo životního prostředí následně tyto námitky zamítly. Hrubá stavba byla hotova v listopadu 2004. Rozhledna byla slavnostně otevřena v květnu 2005.\n\nJedná se o stavbu dřevěné rozhledny vysoké 21 metrů s nezastřešenou vyhlídkovou plošinou. Nad koruny stromů vystupuje maximálně o dva metry. Nástupní místo na věž je na úrovni cca 1360 metrů nad mořem, čímž je nejvýše položenou dřevěnou rozhlednou v Česku. Ochoz je umístěný v sedmém nadzemním podlaží a vede na něj dřevěné schodiště (109 schodů) v ose věže. Věž je v základně široká 7 × 7 m a ve vrcholové části se zužuje na šířku 4 × 4 m. Nosné konstrukce ze smrkové tlakově impregnované kulatiny o průměru 20 cm jsou ukotveny na čtyřech železobetonových patkách obložených sbíraným kamenem. Impregnační látka použitá k hloubkovému napouštění dřevěných prvků má ekologický atest a je i pro dané prostředí nezávadná. Skelet je vzájemně provázán ocelovými styčníky spojenými šrouby. Věž má na vstupu opláštění se dveřmi zajišťujícími bezpečný přístup na věž.\n\nKonečná cena stavby i kvůli průtahům s realizací a navýšení DPH pro stavební práce činila tři miliony Kč a byla zaplacena z dotace (450 tis. Kč), sponzorských darů (1,6 mil.Kč) a z obecního rozpočtu Kubovy Hutě (900 tis. Kč).\n\nDle studie z roku 2004 vede existence rozhledny a přístupu davů turistů do lokality ke škodám na chráněném území. Po otevření rozhledny v roce 2005 Správa národního parku Šumava ze čtyř přístupových cest na vrchol uzavřela trojici cest, neboť byly údajně ve špatném stavu a nezvládly by zvýšený nápor turistů, který existence rozhledny přinesla. V roce 2006 byl závěr výstupové cesty na Boubín přeměněn na dřevěný chodník se zábradlím. Pro návštěvníky je rozhledna otevřena nepřetržitě a zdarma.\n\nZ rozhledny se otevírá výhled na celé panorama Šumavy (Libín, Kleť, Chlum, Bobík, Hochficht, Plechý, Stožec, Třístoličník, Luzný, Černá hora, Poledník) na jedné straně a do nitra Čech (Vimperk, Brdy, JE Temelín, Hluboká nad Vltavou) na straně druhé. Za dobré viditelnosti lze spatřit Alpy.\n\n"}
{"id": "712268", "url": "https://cs.wikipedia.org/wiki?curid=712268", "title": "Římskokatolická farnost Dolní Životice", "text": "Římskokatolická farnost Dolní Životice\n\nŘímskokatolická farnost Dolní Životice je územní společenství římských katolíků s farním kostelem Nejsvětějšího Spasitele v Dolních Životicích.\n\n\n"}
{"id": "712269", "url": "https://cs.wikipedia.org/wiki?curid=712269", "title": "Cinobaňa", "text": "Cinobaňa\n\nCinobaňa (německy: \"Frauenberg\", maďarsky: \"Szinóbányaú\" do roku 1927 \"Činobáňa\" anebo \"Synobáňa\") je obec\nna Slovensku v okrese Poltár. V části Turíčky se dochoval coby součást evangelického\nkostela z roku 1929 kvadratický presbytář původní gotické stavby zo 14. století. Na jeho stěnách byly\nodkryty hodnotné středověké fresky z období okolo roku 1370.\n\nV obci Cinobaňa-Turíčky se narodil Samuel Mikovíny (alebo Mikovíni) – slovenský inženýr-zeměměřič, kartograf a polyhistor.\n\n\n"}
{"id": "712271", "url": "https://cs.wikipedia.org/wiki?curid=712271", "title": "Slobozia (Moldavsko)", "text": "Slobozia (Moldavsko)\n\nSlobozia (moldavskou cyrilicí Слобозия, \"Slobodzeja\", \"Slobodzeja\") je město na levém břehu Dněstru na jihovýchodě Moldavska náležející k mezinárodně neuznané Podněsterské moldavské republice. Je administrativním centrem Slobodzejského rajonu. Žije zde přibližně 20 000 obyvatel, především Moldavané \"(45%)\" a Rusové \"(35%)\".\n\nSlobozia byla založena na přelomu 17. a 18. století. Během rusko-tureckých válek roku 1768 byla vypleněna, později zde vznikla pevnost, při které se utvořily osady Ruská a Moldavská Slobozia, které byly administrativně odděleny. Sovětská vláda se zde ustavila v únoru roku 1920, následně zde proběhla kolektivizace zemědělství. V letech 1924 – 1940 byly obě slobozijské obce začleněny do Moldavské ASSR v rámci sovětské Ukrajiny, poté se staly součástí Moldavské SSR. Během druhé světové války levý břeh Dněstru v letech 1941 – 1944 okupovala rumunská a německá vojska, Slobozia byla začleněna do rumunské provincie Zadněstří. Rozhodnutím Prezidia Nejvyššího sovětu Moldavské SSR z 2. ledna 1972 se obce Moldavská Slobozia a Ruská Slobozia sloučily v jeden administrativní celek Slobozia, který obdržel status sídlo městského typu. V roce 1990 se obyvatelé Slobodzejského rajonu v referendu vyslovili pro vstup do nově utvořené Podněsterské moldavské SSR, jejíž vznik moldavské vedení v Kišiněvě neuznalo. Roku 2002 podněsterské vedení udělilo Slobozii status města. Sídlo si dodnes zachovává zemědělský charakter, z průmyslových závodů zde působí pouze pekárna a konzervárna.\n\n"}
{"id": "712272", "url": "https://cs.wikipedia.org/wiki?curid=712272", "title": "Suzuki LS 650 Savage", "text": "Suzuki LS 650 Savage\n\nSuzuki LS 650 Savage je motocykl typu chopper vyráběný japonskou firmou Suzuki Motor Corporation v letech 1986–2003. \n\n"}
{"id": "712275", "url": "https://cs.wikipedia.org/wiki?curid=712275", "title": "Petrohradská hráz", "text": "Petrohradská hráz\n\nPetrohradská hráz (plným názvem – \"Kompleks zaščitnych sooruženij Sankt-Petěrburga ot navodněnij\") je pětadvacet kilometrů dlouhá soustava hrází, jejímž smyslem je protipovodňová ochrana okolí Petrohradu v Ruské federaci. Hráz vede z Lomonosova na sever na ostrov Kotlin do města Kronštadtu a na jeho druhé straně pokračuje na východ k Sestrorecku.\n\nPodstatou protipovodňové ochrany je oddělení Něvské zátoky od zbytku Finského zálivu, což zabrání záplavám města od Baltského moře, ke kterým v historii došlo mnohokrát. Protipovodňová hráz dokáže ochránit město proti hladině moře zvýšené až o pět metrů.\n\nStavba hráze započala již v roce 1978, ale různé průtahy a zastavení prací způsobily, že byla dokončena až 12. srpna 2011. Kromě protipovodňové ochrany slouží i silniční dopravě – po jejím vršku vede petrohradský obchvat.\n"}
{"id": "712276", "url": "https://cs.wikipedia.org/wiki?curid=712276", "title": "Banka Le'umi", "text": "Banka Le'umi\n\nBanka Le'umi (: בנק לאומי, \"Bank Le'umi\", doslova \"Národní banka\", : Bank Leumi) je izraelská banka.\n\nByla založena v Londýně 27. února 1902 jako Anglo-Palestine Company. Za jejím vznikem stála Světová sionistická organizace, která považovala vlastní bankovní instituce za jeden ze základů začínajícího sionistického osidlování Palestiny. Za jejím vznikem stál Zalman David Levontin, jeden z členů prvotní sionistické organizace Chovevej Cijon. Počáteční kapitál banky byl 50 000 liber. Prvním ředitelem banky byl Zalman David Levontin, předsedou správní rady David Wolffsohn. 2. srpna 1903 byla otevřena první pobočka banky v Jaffě. Turecké úřady se zpočátku snažily aktivity banky zastavit. V následující dekádě byla banka klíčovým poskytovatelem úvěrů pro stavební družstvo \"Achuzat bajit\", které založilo poblíž Jaffy nové židovské předměstí, pozdější velkoměsto Tel Aviv. Otevřela další pobočky a podílela se na financování zemědělských osad. Během první světové války byla činnost ústavu ochromena tureckými represemi. Po válce a po vzniku britského mandátu byla přejmenována na Anglo-Palestine Bank a pokračovala v úvěrování židovského osidlování. Ve 30. letech 20. století financovala výstavbu Telavivského přístavu.\n\nV roce 1948 byla banka pověřena úkolem zřídit měnový systém nově vzniklého státu Izrael. 16. srpna 1948 byla podepsána dohoda mezi vládou a bankou, na jejímž základě byla zavedena izraelská měna. Tisk bankovek probíhal v New Yorku. Banka měla ovšem stále své sídlo v Londýně. V roce 1950 proto byla založena banka Le'umi se sídlem v Tel Avivu, která 1. května 1951 převzala aktiva londýnské banky. V roce 1952 vydala novou sérii bankovek, nyní již nesoucích jméno státu Izrael. V roce 1954 vznikla banka Izraele (\"Bank of Israel\") jako centrální banka. Banka Le'umi se pak soustředila na komerční finanční podnikání. Od roku 1971 jí patří Arab Israel Bank, jejíž služby využívají izraelští Arabové.\n\nJde o nejstarší a největší izraelský finanční ústav. Má pět základních divizí: korporátní bankovnictví, komerční bankovnictví, mezinárodní a privátní bankovnictví, retailové bankovnictví a divizi kapitálových trhů. Je obchodována na Telavivské burze cenných papírů. Skupina The Leumi Group operuje v 18 zemích světa a má 338 poboček. Prezidentem banky je Galia Ma'or.\n\nPodle dat z roku 2010 byla Banka Le'umi největším bankovním ústavem v Izraeli podle výše celkových aktiv.\n\n\n"}
{"id": "712279", "url": "https://cs.wikipedia.org/wiki?curid=712279", "title": "Tenkohlavec prasečí", "text": "Tenkohlavec prasečí\n\nTenkohlavec prasečí (Trichuris suis) je kosmopolitně rozšířená hlístice parazitující v tlustém a slepém střevě prasatovitých. Druh je odděleného pohlaví s přímým vývojem bez mezihostitele. Přední (anteriorní) část dospělého jedince \"T. suis\" je tenká, nitkovitá, zatímco zadní (posteriorní) je silnější. Klinicky se projevuje od asymptomatického průběhu až po hemoragickou kolitidu prasat při masivní infekci. Tenkohlavec je jedním z hlavních adeptů na helmintickou terapii u lidí.\n\nDospělí jedinci měří 3–5 cm a jsou bílé barvy. Přední konec je tenký, nitkovitý s kapilárním jícnem, zadní část těla je silnější. Tvarem těla připomínají bič (odtud anglické označení whipworm). Samci mají na kaudálním konci jednu spikulu chráněnou vysunovatelnou pochvou s trny. Vulva u samic ústí na přechodu tenké a silné části těla. Vajíčka \"T. suis\" jsou tenkostěnná, hnědé nebo žluto-hnědé barvy, typického citrónovitého tvaru s dvěma prominujícími pólovými zátkami. Velikost vajíček je 60 × 25 µm.\n\n\"T. suis\" se vyskytuje primárně u prasat domácích (případně i divokých), sekundárně se může nakazit i člověk. Vývojový cyklus je přímý, bez mezihostitele. Dospělí jedinci jsou uchyceni nejčastěji v tlustém, případně ve slepém střevě, kde produkují vajíčka. Vajíčka, jež odcházejí z hostitele trusem, obsahují pouze jednu zárodečnou buňku a nejsou ihned infekční. Ve vnějším prostředí (louka, travnatá plocha, podestýlka v chovu) se během 3 týdnů až 2 měsíců uvnitř vajíčka vyvine larva L1. V tuto dobu se vajíčka stávají infekční. Hostitel se nakazí pozřením vyvinutých vajíček. V žaludku a tenkém střevě hostitele dojde pomocí trávicích enzymů k narušení pólových zátek vajíček a následně k líhnutí larev. Uvolněné larvy se ihned zavrtají do sliznice, kde rostou, několikrát se svlékají (L2, L3, L4) a migrují distálním směrem do tlustého střeva. Poslední larvální stádium (L5) poté putuje zpět do lumen tlusté střeva, kde dospívá. Samice po kopulaci se samci produkují vajíčka. Dospělí červi se živí krví.\n\n Výzkumy posledních let dokázaly, že helminté jsou schopni modulovat imunitní odpověď v hostitelském organismu. Rovněž byla zjištěna negativní korelace mezi výskytem autoimunitních nemocí a přítomností helmintů u lidí ve světě. Zjednodušeně řečeno, v zemích s nízkým hygienickým standardem je vyšší prevalence helmintů (\"Ascaris lumbricoides\", \"Ancylostoma duodenale\", \"Trichuris trichiura\", \"Schistosoma\" spp., atd.) ale na druhou stranu nižší výskyt autoimunitních nemocí. To vše vedlo k objevu tzv. helmintické terapie - tedy využití řízené infekce lidí pomocí některých helmintů, či jejich proteinů, k modulaci imunitní odpovědi u pacientů. A právě \"T. suis\" je považován za jednoho z ideálních adeptů pro tuto formu terapie. Člověk je k infekci tenkohlavcem prasečím vnímavý, ale parazit nedospívá, nemigruje tkáněmi, infekce se neprojevuje žádnými klinickými příznaky. Vajíčka parazita se dají snadno a dlouhodobě skladovat a nedochází k přenosu z člověka na člověka. Tyto vlastnosti vedly vědce k výběru \"T. suis\" pro první klinické studie. Významných klinických úspěchů s \"T. suis\" bylo dosaženo v léčbě Crohnovy nemoci a ulcerózní kolitidy, tedy střevních autoimuntiních chorob. V prvotní studii byli sledováni 4 pacienti s Crohnovou chorobou a 3 pacienti s ulcerózní kolitidou, kterým byla aplikována jednorázová dávka 2500 vajíček \"T. suis\". U všech došlo k výraznému zlepšení stavu nemoci bez žádných vedlejších příznaků. V další studii byla 29 pacientům s Crohnovou chorobou podávána vajíčka \"T. suis\" opakovaně a po 12 týdnech došlo k remisi u 66% pacientů. Obdobně ve studii zaměřené na ulcerativní kolitidu byla skupině pacientů podávána co dva týdny vajíčka \"T. suis\" (v dávce 2500) nebo placebo s opět pozitivním výsledkem. V současné době probíhají jak v Evropě tak v USA již další fáze klinických testování na bázi randomizované, placebem kontrolované, dvojitě slepé studie s \"T. suis\" a oběma zmíněnými nemocemi. Autoimunitních nemocí, kde by se dal využít terapeutický potenciál \"T. suis\", je však více. Například experimentální léčba laboratorních myší s diabetes mellitus (typu 1) slibuje možnost použití \"T. suis\" i v boji s vrozenou cukrovkou. Další testy s helmintickou terapií se zaměřují na roztroušenou sklerózu.\n\n"}
{"id": "712283", "url": "https://cs.wikipedia.org/wiki?curid=712283", "title": "First International Bank of Israel", "text": "First International Bank of Israel\n\nFirst International Bank of Israel (: הבנק הבינלאומי הראשון לישראל , \"ha-Bank ha-bejnle'umi ha-rišon le-Jisra'el\", doslova \"První mezinárodní izraelská banka\", zkratka FIBI) je izraelská banka.\n\nByla založena roku 1972. Její vznik inicioval tehdejší ministr financí Izraele Pinchas Sapir. Mělo tak dojít ke sloučení několika menších finančních ústavů a vytvoření silné bankovní skupiny s mezinárodním potenciálem. Do nové banky se sloučily stávající The Foreign Trade Bank, The Export Bank, The Israeli Industrial Bank, Atzmaut Mortgage, Development Bank a několik dalších finančních ústavů. Prvním investorem byl izraelský stát a American First Pennsylvania Bank z USA, která ovšem svůj podíl v roce 1978 prodala skupině Eisenberg Group, od které přešel později na skupinu Danot Group. V roce 1977 ovládla i Banku PAGI napojenou na náboženské hnutí Po'alej Agudat Jisra'el. Od roku 2003 banku kontroluje Cadik Bino. Od roku 2006 jí patří Banka Ocar ha-chajal, původně zaměřená na finanční služby pro vojáky a zaměstnance armády. Ovládá rovněž banku U-Bank a Banku Masad.\n\nPředsedou správní rady je Jack Ela'ad, ředitelem Smadar Barber-Cadik. Banka je obchodována na Telavivské burze cenných papírů. Podle dat z roku 2010 byla First International Bank of Israel pátým největším bankovním ústavem v Izraeli podle výše celkových aktiv.\n\n\n"}
{"id": "712284", "url": "https://cs.wikipedia.org/wiki?curid=712284", "title": "Yellowstonský národní park (seriál)", "text": "Yellowstonský národní park (seriál)\n\nYellowstonský národní park (v anglickém originále Yellowstone) je dokumentární cyklus televize BBC, natočený v roce 2009. Odhaluje život zvířat za tří ročních období. Seriál má tři epizody: Zima, Léto a Podzim. V britské verzi vyprávěl dokument Peter Firth. V roce 2009 dostal také seriál cenu za nejlepší dokument a v roce 2010 byl nominován na cenu Bafta. Fanouškovskou oblibu přinesla i hudba Edmunda Butta. Česky byl vysílán seriál v roce 2011 na ČT2. \n\n"}
{"id": "712285", "url": "https://cs.wikipedia.org/wiki?curid=712285", "title": "Hvězdy jako prach", "text": "Hvězdy jako prach\n\nHvězdy jako prach (anglicky \"The Stars, Like Dust\") je kniha z pera amerického spisovatele Isaaca Asimova ze Série o Galaktické říši. Vyšla v roce 1951.\n\nKniha vyšla česky v nakladatelství AF 167 v roce 1995 .\n\nKniha chronologicky celou sérii začíná, ačkoli byla napsána o rok později než \"Oblázek na obloze\". Děj se odehrává ještě před zformováním Galaktické říše v době, kdy Trantor ještě není příliš významný, není ani zmíněn. Většina povrchu Země je radioaktivní - výsledek děje v knize \"Roboti a impérium\".\n\nPříběh líčí pátrání mladého syna významného rančera ze světů Nebuly (Mlhovina Koňská hlava) Birona Farrilla, jenž je po smrti svého otce vržen do víru událostí plných intrik a konspirace.\n\nRegionální vesmírné impérium čítající planetu Tyrant a 50 světů Nebuly ovládané Tyranty symbolizuje Mongolskou říši, jíž se autor inspiroval (stejně jako v případě Série o Nadaci Římskou říší).\nVládce Tyrantské říše se jmenuje \"Velký Khan\".\n\nBohatá království Nebuly si podrobili Tyrantové a dusí jejich ekonomický rozvoj. Zakázali technické vědy a vesmírnou navigaci a pilotáž, aby si mohli uchovat dlouhodobou nadvládu. Biron Farrill, syn rančera Widemose studuje na Zemi kosmickou navigaci a řízení, když jedné noci najde ve svém pokoji radiační bombu. Pokoj je zamčený. Stojí za tím Tyrantové?\n\n\n\nJiž padesát let vládnou světům království Nebuly (Mlhovina Koňská hlava) Tyrantové. Sice nevládnou krutě, ale brání ekonomickému rozmachu království Nebuly a sbírají nejsladší plody pocházející z porobených planet. Technické vědy a výuka kosmické pilotáže a navigace jsou zakázány.\nRančer Widemos z planety Nefelos - čestný a přímý muž - je členem odboje proti novým vládcům. Odešle svého syna Birona Farrilla na Zemi, jejíž povrch je z velké části radioaktivní, aby zde studoval v království zakázané technické obory a pokusil se nalézt dokument nesmírného významu. Jednoho dne je Biron probuzen Sanderem Jontim a zjistí, že nemůže odejít z pokoje ubytovny. V pokoji nalezne radiační bombu. Jonti jej vysvobodí a sdělí mu, že jeho otec byl zabit a on sám se nachází ve velkém nebezpečí, jdou po něm Tyranti. Odešle jej za direktorem Rhodie Hinrikem V. Syn rančera je zmaten, ničemu nerozumí, ale nakonec Jontimu uvěří a poslechne jej.\n\nNa Rhodii mladý nástupce rančera zažádá o azyl a seznámí se s dcerou direktora Artemisií a s jeho bratrancem Gillbretem. Krásná Artemisie se mu zalíbí a Gillbret je mu nakloněn, sdělí mu několik závažných informací. Není si jist svým bratrancem Hinrikem V. a radí Bironovi uprchnout, přičemž je on i Artemisie ochoten mu pomoci.\n\nSkutečně, direktor Hinrik V. z dynastie Hinriadů na Farrilla povolá tyrantské stráže a Biron Farrill prchá s Artemisií a Gillbretem na ukradené tyrantské lodi \"Nelítostný\" do kosmu. Gillbret podle své dávné zkušenosti navrhne cíl cesty: nezávislou planetu Lingan, kde sídlí autarch, jenž by mohl být nakloněn myšlence povstání proti Tyrantům.\n\nPo příletu na Lingan se mladý Farill dočká překvapení, vládce planety autarcha již zná, je jím Jonti. Farrill mu příliš nedůvěřuje, autarch navíc obviní v nepřítomnosti otce Artemisie, rhodijského direktora Hinrika V. z vraždy rančera Widemose. Farrill mu nevěří, ale jeho vztah k Artemisii ochladne. Odmítne letět na linganské lodi a ponechá si tyrantskou. Nicméně se všichni shodnou na společném postupu, je třeba najít povstaleckou planetu, kde Gillbret v minulosti ztroskotal. Výprava odlétá pátrat do mlhoviny Koňská hlava.\n\nTeprve pátá objevená planeta se jeví jako možná planeta povstalců, předchozí čtyři byly neobyvatelné. Nikdo z výpravy netuší, že tyrantské lodě vedené komisařem Simokem Aratapem jsou jim v patách. Biron Farrill vystoupí s lodi a s autarchem jdou instalovat vysílačku. Farrill ví, že to je past. Skutečně, autarch z Linganu - Jonti, jej chce zabít a potvrdí mu i jeho domněnku, že zabil starého rančera. Byl příliš populární - a tedy konkurent. Artemisie zahlédne teleskopem autarchova pobočníka Rizzetta jdoucího za dvojicí mužů a přestože se k ní mladý Biron chová chladně, cítí potřebu jej varovat. Rizzett však též pochopil, že autarch je zrádce a již na lodi mu vyndal energetický zásobník z jeho zbraně. Dojde k souboji a autarch je přemožen.\n\nNa linganské lodi promlouvá Biron Farrill k posádce, které byl předložen záznam rozhovoru a předchozích událostí. Většina mužů je na jeho straně, avšak někteří stále pochybují, byli vychováváni ke slepé důvěře v autarcha - diktátora. V tomto momentě se na svéně objeví tyrantský komisař Aratap se svými vojáky a také s direktorem Hinrikem V. - otcem Artemisie. Schopný komisař věděl o celém spiknutí a nyní požaduje souřadnice planety spiklenců výměnou za beztrestnost. Autarch mu je předá, což rozzuří jeho bývalého pobočníka Rizzetta, jenž se zmocní zbraně jednoho ze strážných a se slovem \"Zrádče!\" jej usmrtí. Gillbret se vytratí a než je nalezen, stačí provést sabotáž na hyperatomovém motoru. Při prvním hyperprostorovém skoku bude celá kosmická loď zničena a planeta povstalců nebude nalezena. Tuto informaci poví Bironovi, s nímž sdílí celu. Biron je zděšen, k tomu nesmí dojít. Ví, že pokud se tak stane, bude vše ztraceno. Proto informuje komisaře, aby nechal zkontrolovat motory. Aratap tak učiní. Farrill tvrdí, že planeta povstalců neexistuje a souřadnice jsou Tyrantům k ničemu. Aratap nechá po opravě motorů pokračovat v misi ... a nenalezne nic. Farrill měl pravdu, zčásti. Komisař Aratap je nejen velmi inteligentní, ale též velkorysý a propouští zajatce bez trestu. Farrill již na linganské lodi vysvětluje Artemisii a Rizzettovi, proč musel zabránit explozi lodi. Na palubě byl Hinrik V., direktor Rhodie - planety povstalců a jeho smrtí by se hnutí destabilizovalo. Do místnosti vkročí Hinrik V. a jeho slova potvrdí. Navenek působí jako ponížený služebník Tyrantů, aniž by tušili, že stmeluje rostoucí organizaci vyvíjející nové zbraně proti okupantům.\n\n\n"}
{"id": "712309", "url": "https://cs.wikipedia.org/wiki?curid=712309", "title": "Železobetonový strop", "text": "Železobetonový strop\n\nŽelezobetonový strop (nebo železobetonová stropní konstrukce) je vodorovná konstrukce, která dělí po výšce objekt na jednotlivá podlaží. Tato konstrukce by měla zajišťovat funkci jak statickou, tak akustickou, protipožární a tepelnětechnickou. Strop se skládá z nosné konstrukce stropu, podlahové konstrukce a někdy též z konstrukce podhledu. Jeho funkce je vytvářet únosnou konstrukci a zajišťovat přenos všech zatížení, které na něj působí, do svislých nosných konstrukcí.\n\nNosná část je tvořena ze železobetonu, který určuje její vlastnosti, především stabilitu, únosnost, nehořlavost a u železobetonu téměř neomezenou trvanlivost.\n\n\n"}
{"id": "712312", "url": "https://cs.wikipedia.org/wiki?curid=712312", "title": "Lux (firma)", "text": "Lux (firma)\n\nLux International AG je původem švédská společnost \"AB Lux\" založená v roce 1901. Vyráběla tlakové petrolejové lampy.\n\nV roce 1919 dochází ke sloučení společností Lux a Elektromekaniska a vzniká Elektro-Lux, později Electrolux.\n\nZabývá se výrobou a prodejem luxů – vysavačů. Díky tomuto názvu se začalo používat slovo \"luxovat\". Společnost v letech 1999–2013 vlastnila rodina von der Becke. Od roku 2013 je společnost součástí Eureky Forbes a hlavní sídlo má ve Švýcarsku.\nV roce 1921 se otevírají první pobočky v Československu, až do roku 1948, kdy byly pobočky v Československu znárodněny. Věhlasným obchodníkem Luxu byl v těchto letech pan Leo Popper, otec spisovatele Oty Pavla, který jeho prodejní kousky zachytil v knize \"Smrt krásných srnců\". Na motivy této knihy byl později natočen stejnojmenný film, kde Leo Poppera ztvárnil Karel Heřmánek.\n\nV průběhu let převzala firma Electrolux mnoho jiných výrobců a je dnes dodavatelem plného sortimentu elektrických zařízení pro domácnosti, kuchyně a velkokuchyně, často ještě pod původním názvem převzatých firem.\nV roce 1991 se opět otevírají pobočky v České republice. V roce 1998 se divize Lux odpojuje od společnosti Electrolux. V současnosti společnost vyrábí a exklusivně, výhradně přímým prodejem, prodává prémiové výrobky pro zdravý život, jako např. čističky vzduchu a vody, vysavače, parní čističe, žehlicí systémy, kuchyňské nádobí a profesionální čisticí techniku. \n\nV České republice značku Lux výhradně distribuuje společnost Lux Czech s.r.o. se sídlem v Praze a provozuje celkem 5 servisní středisek pro svých téměř 100 000 zákazníků, mezi nimiž je, mimo jiné, celá řada známých osobností, umělců, lékařů, vědců, ale také hotelů, zámků, hradů, divadel, nemocnic, školek a škol, socialních zařízení apod. Společnost nabízí své výrobky velice vstřícným způsobem, tj. předvedením v místě používání a bezplatným zapůjčením. Dle hesla \"nekupovat zajíce v pytli\" tak poskytuje zákazníkovi úplný obrázek o produktu. \n\nSpolečnost poskytuje konzultační a poradenské služby v oblasti čistého vzduchu, čisté vody a zdravého vnitřního prostředí.\n\n"}
{"id": "712320", "url": "https://cs.wikipedia.org/wiki?curid=712320", "title": "Římskokatolická farnost Litultovice", "text": "Římskokatolická farnost Litultovice\n\nŘímskokatolická farnost Litultovice je územní společenství římských katolíků s farním kostelem svatého Bartoloměje v Litultovicích.\n\n\n"}
{"id": "712321", "url": "https://cs.wikipedia.org/wiki?curid=712321", "title": "Římskokatolická farnost Slavkov u Opavy", "text": "Římskokatolická farnost Slavkov u Opavy\n\nŘímskokatolická farnost Slavkov u Opavy je územní společenství římských katolíků s farním kostelem svaté Anny ve Slavkově.\n\n\n"}
{"id": "712323", "url": "https://cs.wikipedia.org/wiki?curid=712323", "title": "Vyhlídka (rozhledna)", "text": "Vyhlídka (rozhledna)\n\nVyhlídka byla dřevěná rozhledna u Borových Lad, nacházela se na severovýchodním svahu kopce Vyhlídka (1068 m).\n\nRozhledna byla postavena v roce 1996. Investorem a zadavatelem byla Správa Národního parku Šumava, stavbu provedla firma Projektcentrum Vimperk. Celkové náklady činily 275 tisíc Kč. Rozhledna byla v prosinci 2016 demontována pro havarijní stav.\n\nRozhledna měla dřevěnou dvoupatrovou konstrukci. Zastřešená vyhlídková plošina byla ve výšce 7 metrů, celková výška byla 10 metrů. Na vyhlídkovou plošinu vedlo 14 schodů. \n\nVzhledem k umístění rozhledny ve svahu byl výhled možný pouze na sever a na východ. Rozhledna byla zbudována kvůli pohledu na údolí tří slatí (Chalupské, Novosvětské a Pasecké) a na obec Borová Lada. Do několika let po vybudování rozhledny však okolní smrky výhled zakryly a ten musel být v roce 2005 obnoven vykácením blízkých stromů. Od severu na východ byly viditelné kopce Kamenná, Světlá hora, Boubín, obec Borová Lada. Výhled byl však opět postupně omezován rostoucí vegetací.\n\nVyhlídka se nacházela na naučné stezce „Borová Lada-Les“ tvořící 4 km dlouhý okruh z Borových Lad. Věž byla volně přístupná.\n"}
{"id": "712324", "url": "https://cs.wikipedia.org/wiki?curid=712324", "title": "Římskokatolická farnost Brumovice", "text": "Římskokatolická farnost Brumovice\n\nŘímskokatolická farnost Brumovice je územní společenství římských katolíků s farním kostelem Narození Panny Marie v Brumovicích.\n\n\n"}
{"id": "712327", "url": "https://cs.wikipedia.org/wiki?curid=712327", "title": "Římskokatolická farnost Neplachovice", "text": "Římskokatolická farnost Neplachovice\n\nŘímskokatolická farnost Neplachovice je územní společenství římských katolíků s farním kostelem svatého Jana Křtitele v Neplachovicích.\n\n\n"}
{"id": "712328", "url": "https://cs.wikipedia.org/wiki?curid=712328", "title": "Schenk", "text": "Schenk\n\nPříjmení Schenk (Schenková) nosí více různých osobností:\n\n\n"}
{"id": "712329", "url": "https://cs.wikipedia.org/wiki?curid=712329", "title": "Seznam postav série Galaktická říše", "text": "Seznam postav série Galaktická říše\n\nSeznam nejdůležitějších literárních postav vyskytujících se v sci-fi sérii Galaktická říše amerického spisovatele Isaaca Asimova.\nDr. Affret Shekt je významný pozemský vědec, jenž vyvinul synapsifikátor - zařízení umožňující lepší učení. Vyzkouší jej na Josephu Schwartzovi. Shekt je pod dohledem Bratrstva tradicionalistů, které mu nedůvěřuje. Po konzultaci s dcerou Polou se obrátí s žádostí o pomoc k Belu Arvardanovi, archeologovi z Galaktické říše. Jde o vážnou krizi, Bratrstvo tradicionalistů vyvinulo mutace smrtících virů, které hodlá vypustit do galaxie.\n\nAffret Shekt vystupuje v těchto knihách:\n\nObčan Sarku z florinského Horního Města, jehož Myrlyn Terens usmrtí, použije jeho oděv a v kapse nalezne klíče od soukromé kosmické jachty.\n\nAlstare Deamone vystupuje v těchto knihách:\n\nMajor Andros je vojenským pobočníkem tyrantského komisaře Simoka Aratapa. Pro sledování Farrillem unesené tyrantské lodi \"Nelítostný\" doporučuje flotilu 10 lodí.\n\nAndros vystupuje v těchto knihách:\n\nČernovlasá tmavooká dcera direktora Hinrika V. z Rhodie. Je aristokratického původu a má být provdána za Pohanga, tyrantského hodnostáře, ale vehementně proti tomu protestuje. Nakonec raději zvolí útěk z Rhodie společně s Bironem Farrillem a svým strýcem Gillbretem. Zamiluje se do mladého Farrilla a hodlá jej varovat před nebezpečím na jedné z planet mlhoviny Koňská hlava. Biron Farrill její city opětuje, i když je jistou dobu musí tajit.\n\nArtemisie Hinriad vystupuje v těchto knihách:\n\nBalkis je tajemník premiéra Země, šedá eminence. Je to on, kdo tahá za nitky v pozadí, má v rukou faktickou moc, zatímco premiér vládne pouze formálně. Balkis podezřívá Bela Arvardana a Josepha Schwartze, že jsou agenty Galaktické říše. Nechal sledovat i váženého pozemského vědce dr. Affreta Shekta. Jeho plánem je zaútočit proti Galaktické říši biologickou zbraní - zmutovaným virem tzv. radiační horečky, proti níž mají Pozemšťané obranné látky, zatímco obyvatelé galaxie nikoli.\n\nBalkis vystupuje v těchto knihách:\n\nJeden z 5 velkozemanů na Sarku. Velkozemané dohromady kontrolují celý obchod s kyrtem, každý z nich má určitý podíl a každý z nich vládne jednomu kontinentu na planetě.\n\nBalle vystupuje v těchto knihách:\n\nBel Arvardan je archeolog, vedoucí výzkumný pracovník Imperiálního galaktického ústavu, pochází z planety Baronn. Věří, že lidstvo má svůj původ na Zemi, kam také přilétá s expedicí, aby svůj vědecký názor potvrdil důkaznými objevy. Stane se obětí špionážních intrik Bratrstva tradicionalistů, pozemského společenství nenávidějícího vše mimo Zemi. Zamiluje se do Poly Shektové, dcery dr. Affreta Shekta.\n\nBel Arvardan vystupuje v těchto knihách:\n\nMladý 23letý syn rančera Widemose z planety Nefelos, ústřední postava příběhu knihy \"Hvězdy jako prach\". Po smrti svého otce je vržen do víru událostí, intrik a konspirací. Zpočátku má pocit, že je manipulován, posléze mu události začínají zapadat do sebe a nakonec z nich vytvoří skládanku s pevným logickým základem.\n\nNa Zemi studuje některé technické obory a také vesmírnou pilotáž a navigaci, jež jsou v královstvích Nebuly zakázané Tyranty. Také zde má pátrat po významném dokumentu, jež by mohl pomoci v boji proti Tyrantům - okupantům bohatého regionu Nebuly. Je však nucen Zemi opustit (nalezne ve svém pokoji radiační bombu) a je nasměrován na Rhodii, kde se má setkat s direktorem planety Hinrikem V. I odsud prchá ve společnosti dvou Hinriadů - Artemisie a Gillbreta a společně míří na Lingan na setkání s místním autarchem.\n\nBěhem útěku ze Země používá krycí jméno Malaine.\n\nBiron Farrill vystupuje v těchto knihách:\n\nJeden z 5 velkozemanů na Sarku. Velkozemané dohromady kontrolují celý obchod s kyrtem, každý z nich má určitý podíl a každý z nich vládne jednomu kontinentu na planetě.\n\nBort vystupuje v těchto knihách:\n\nPoručík ostrahy trantorského velvyslanectví na Sarku, podřízený Elyuta.\n\nCamrum vystupuje v těchto knihách:\n\nSarkanský občan žijící ve florinském Horním Městě. Člen kosmického jachtařského klubu .\n\nDoty vystupuje v těchto knihách:\n\nKapitán ostrahy trantorského velvyslanectví na Sarku, nadřízený Camruma.\n\nElyut vystupuje v těchto knihách:\n\nLord Ennius je prokurátorem (správcem) Galaktické říše (Impéria) na planetě Zemi.\n\nLord Ennius vystupuje v těchto knihách:\n\nSprávce koleje na Zemi, kde je ubytován Biron Farrill .\n\nEsbak vystupuje v těchto knihách:\n\nJeden z 5 velkozemanů na Sarku. Velkozemané dohromady kontrolují celý obchod s kyrtem, každý z nich má určitý podíl a každý z nich vládne jednomu kontinentu na planetě. Fife je z nich nejmocnější, má největší podíl. Během krize zruší kontinentální autonomii ostatních velkozemanů a získá na svou stranu armádu, čímž vyprovokuje Steena k úprku na trantorské velvyslanectví.\n\nFife má dceru Samii, která je titulována Lady Samia z Fife.\n\nFife vystupuje v těchto knihách:\n\nGillbret Hinriad je bratranec direktora Rhodie Hinrika V. a strýcem jeho dcery Artemisie. Svým chováním předstírá neškodnost, ale je zručným člověkem s technickým nadáním, zkonstruoval řadu vynálezů a zařízení, mj. vizisonor. Taktéž tajně odposlouchával oficiální audience Hinrika V., díky čemuž má přehled o jeho politice.\n\nSpolečně s Artemisií a Bironem Farrillem odlétá z Rhodie, aby se zapojil do případného povstání proti Tyrantům.\n\nGillbret Hinriad vystupuje v těchto knihách:\n\nGrew je otec Loy Marenové, který v 55 letech utrpěl mrtvici. Kvůli tomu nemůže dál pracovat a měl by podstoupit eutanazii (což je na Zemi uzákoněno). Marenovi ho však ukrývají doma a pracují i za něj. Občas hraje šachy s Josephem Schwartzem, který u Marenových jistou dobu pobývá (a de facto pracuje za Grewa).\n\nGrew vystupuje v těchto knihách:\n\nDirektor Rhodie z rodu Hinriadů, má dceru Artemisii. Spravuje planety regionu Nebula a má na starost výběr daní pro Tyranty a udržování pořádku. Navenek působí jako figurka, servilní bázlivý muž loajální okupantské vládě Tyrantů. Svou pravou totožnost je schopen skrývat i před svou dcerou a bratrancem Gillbretem.\n\nVe skutečnosti je hlavou podzemní (doslova) organizace připravující povstání proti Tyrantům. V podzemí se nacházejí tajné laboratoře a výrobní haly pro moderní zbraně.\n\nHinrik V. vystupuje v těchto knihách:\n\nPodsaditý muž s hranatou tváří a ocelově šedými vlasy a černým knírkem . Kapitán kosmické lodi, jíž odlétá Biron Farrill ze Země na Rhodii.\n\nHirm Gordell vystupuje v těchto knihách:\n\nFlorinský občan z Dolního Města, jehož Jacof označí Terensi jako problémového. Bydlí na opačné straně od Jacofa.\n\nHusting vystupuje v těchto knihách:\n\nFlorinský občan z Dolního Města, u nějž se na chvíli skryje Myrlyn Terens převlečený za hlídku. Jacof má rodinu - manželku, dceru, syna a dvouleté dítě.\n\nJacof vystupuje v těchto knihách:\n\nSchwartz je Pozemšťan, který se díky nehodě ocitl tisíce let v budoucnosti, kdy je Země z větší části radioaktivní a kde platí nelidské zákony (např. nucená eutanazie po 60 letech života). Pobývá jistou dobu u Marenových a pomáhá jim s prací na farmě, přičemž je sledován Bratrstvem tradicionalistů, které jej pokládá za agenta Galaktické říše.\n\nJoseph Schwartz vystupuje v těchto knihách:\n\nKhan je vládce tyrantského impéria, jež vzniklo podmaněním království Nebuly. Kromě samotné pouštní planety Tyrant čítá 50 podrobených světů, např. Nefelos a Rhodii.\n\nKhan vystupuje v těchto knihách:\n\nPoručík na palubě tyrantské lodi, jenž se snaží zastavit Birona Farrilla.\n\nLancy vystupuje v těchto knihách:\n\nLoa a Arbin Marenovi pracují na svém hospodářství a ukrývají doma otce Loy Grewa. Grew dříve pracoval s nimi, ale prodělal mrtvici a už jim nemůže pomoci. Ukrývaní práce neschopných lidí je protizákonné, přesto se Marenovi snaží pracovat i za něj. K Marenům přijde Joseph Schwartz, kterého oni vezmou k dr. Shektovi na synapsifikátor. Poté u nich ještě několik měsíců přebývá, než se rozhodne utéci.\n\nLoa a Arbin Marenovi vystupují v těchto knihách:\n\nTrantorský velvyslanec na Sarku, zastupuje zde zájmy Trantoru , jehož cílem jej dostat Florinu do své sféry vlivu. Abel řídí na Florině i Sarku špionážní síť agentů.\n\nLudigan Abel vystupuje v těchto knihách:\n\nClaudy je velitelem vojenské posádky Galaktické říše na Zemi. Během zásahu v obchodním centru (při pátrání po osobě nakažené radiační horečkou - což byla pouze záminka) se nevyhne incidentu s Belem Arvardanem a Polou Shektovou. Jeho hrubé chování k Pole donutí Arvardana se jí zastat. Když se vyjasní, že Arvardan je občanem Baronnu, Claudy se musí jemu i Pole za své chování ospravedlnit. Později má příležitost své ponížení Arvardanovi vrátit a taky to udělá. Joseph Schwartz poté využije jeho nenávisti k Pozemšťanům a svou mentální schopností jej popostrčí k vybombardování chrámu Bratrstva tradicionalistů v Senloo (zde bylo centrum vývoje bakteriologických zbraní).\n\nMarc Claudy vystupuje v těchto knihách:\n\nSarkanský občan žijící ve florinském Horním Městě. Člen kosmického jachtařského klubu a zároveň agent ve službách Trantoru. Má za úkol dopravit Myrlyna Terense z Floriny na Sark - na trantorské velvyslanectví.\n\nMarkis Genro vystupuje v těchto knihách:\n\nMuž známý pod přezdívkou Pekař, agent ve službách Trantoru na Florině. Při útěku Myrlyna Terense, Rika a Valony Marchové jim poskytne úkryt ve své pekárně . Dostane za úkol dopravit Rika do bezpečí mimo Florinu, což se mu nepodaříé splnit, neboť je zastřelen měšťanem Terensem.\n\nMatt Chorov vystupuje v těchto knihách:\n\nFlorinský měšťan, jenž dohlíží na chod městečka a udržuje zde pořádek. Nenávidí Sarkany, protože vykořisťují jeho planetu. Když mu bylo 10 let, napsal školní esej o tom, jak si představuje život na Sarku. Díky ní nastoupil do speciální třídy, kde se vyučovala aritmetika, galaktografie a historie Sarku. V 16 letech byl poslán na studia a praxi na Sark. Zde byl během deseti let připravován pro funkci měšťana.\n\nKdyž se setká s Rikem, pochopí, že představuje pro jeho boj proti Sarku jedinečnou příležitost. Zpočátku si jej hlídá a když události naberou obrátky, dělá vše pro to, aby jej neztratil. Je ochoten se kvůli tomu uchýlit i k vraždě.\n\nMyrlyn Terens vystupuje v těchto knihách:\n\nNatter je agent Bratrstva tradicionalistů, který sleduje dr. Affreta Shekta, jemuž Bratrstvo nedůvěřuje. Později sleduje Josepha Schwartze, jenž je pokládán za agenta Galaktické říše. Je Schwartzem zabit, nikoli fyzickou zbraní, nýbrž mentální silou.\n\nNatter vystupuje v těchto knihách:\n\nVzrůstem nevelký, vysoce postavený tyrantský hodnostář, pro nějž byla vybrána Artemisie Hinriad za manželku. Artemisie s tím nesouhlasí a tak raději volí útěk s Bironem Farrillem a strýcem Gillbretem.\n\nPohang vystupuje v těchto knihách:\n\nPola Shektová je Pozemšťanka, dcera dr. Affreta Shekta, význačného vědce a vynálezce přístroje zvaného synapsifikátor. Stojí při svém otci a obrátí se o pomoc na Bela Arvardana, který se jí zastal před velitelem imperiální vojenské posádky Marcem Claudem. Pola se do Bela Arvardana zamiluje.\n\nPola Shektová vystupuje v těchto knihách:\n\nKapitán kosmické lodi, kterou cestuje lady Samia z Fife z Floriny na Sark. Má své rozkazy a musí často brzdit elán mladé ženy, která za vším vidí romantiku.\n\nRacety vystupuje v těchto knihách:\n\nJeden z mladíků, kteří našli psychosondovaného Rika v kyrtovém poli Floriny.\n\nRasie vystupuje v těchto knihách:\n\nKosmoanalytik ze Země, jenž studuje pro Mezihvězdný úřad pro kosmoanalýzu kosmické proudy. Odhalí nebezpečí hrozící planetě Florina a tento fakt se stává zápletkou příběhu. Rikovi je vymazána paměť za pomoci psychické sondy a ve stavu mentální retardace je nalezen v kyrtových polích. Ujme se jej Valona Marchová a Rik se postupně začíná rozvzpomínat.\n\nRik vystupuje v těchto knihách:\n\nJeden z 5 velkozemanů na Sarku. Velkozemané dohromady kontrolují celý obchod s kyrtem, každý z nich má určitý podíl a každý z nich vládne jednomu kontinentu na planetě.\n\nRune vystupuje v těchto knihách:\n\nDcera velkozemana z Fife, která se zajímá ve svém mladickém nadšení o kyrt. Když je vzhledem k násilným akcím na Florině nucena vrátit se na svou domovskou planetu Sark, začne se zajímat o příběh Rika, jenž se dostal na palubu jako černý pasažér. V mladé dámě se podnítí zvědavost a ona touží sehrát roli detektiva. Dopustí se však několika chybných kroků.\n\nSamia z Fife vystupuje v těchto knihách:\n\nMuž, jenž varuje na Zemi Birona Farrilla a donutí jej planetu opustit předtím, než nalezne důležitý dokument. Byl to on, kdo nastražil do Farrillova pokoje atrapu radiační bomby, jenž měla podpořit jeho tvrzení, že Farrill je v nebezpečí, má být v hledáčku Tyrantů. Nasměruje jej na Rhodii za místním direktorem.\n\nPozději vyjde najevo že Sander Jonti a autarch z Linganu jsou jedna a tatáž osoba. Autarch jednal ve svém zájmu, hodlal se zbavit syna rančera Widemose stejně jako se zbavil jeho otce, neboť byl příliš populární a to ohrožovalo jeho postavení.\n\nSander Jonti vystupuje v těchto knihách:\n\nDr. Selim Junz pochází z planety Libair a pracuje pro Mezihvězdný úřad pro kosmoanalýzu. Téměř rok pátrá po zmizelém kosmoanalytikovi ze Země, jenž se ztratil v blízkosti Floriny. Obrátí se o pomoc na trantorského velvyslance na Sarku Ludigana Abela, jenž mu částečně vyjde vstříc hájíce v prvé řadě zájmy své planety. Když Junz zjistí, jakým způsobem spravují Sarkané planetu Florinu, začne sympatizovat s protisarkanskými akcemi.\n\nSelim Junz vystupuje v těchto knihách:\n\nTyrantský podsaditý komisař, jenž oplývá velkou inteligencí a schopností logické dedukce. Má též cit pro estetiku. Je v čele špionážní tyrantské sítě rozhozené po celém regionu Nebuly. Větří možnost povstání a tak sleduje zpovzdálí kroky Birona Farrilla. Po rozhodujícím střetnutí projeví velkorysost a i když disponuje pravomocí nechat podezřelé odsoudit, propustí je. Jeho vojenským poradcem je major Andros.\n\nAratapův otec vedl eskadru malých lodí, která úspěšně útočila proti bránícím se silám království Nebuly a dobývala tento region.\n\nSimok Aratap vystupuje v těchto knihách:\n\nJeden z 5 velkozemanů na Sarku. Velkozemané dohromady kontrolují celý obchod s kyrtem, každý z nich má určitý podíl a každý z nich vládne jednomu kontinentu na planetě.\n\nBěhem krize Steen uprchne na trantorské velvyslanectví a obviní Fifeho z mocenských ambicí převzít kontrolu nad celým Sarkem a stát se diktátorem. Fife tomu zavdal příčinu, když zrušil kontinentální autonomii ostatních velkozemanů a získal na svou stranu armádu.\n\nSteen vystupuje v těchto knihách:\n\nPlukovník pravidelné linganské armády, vojenský pobočník autarcha z Linganu, jemuž věrně slouží. Znal také rančera Widemose, který u něj požíval velké úcty. Časem se stane k autarchovi nedůvěřivý a když se dozví o autarchově zradě vůči čestnému rančerovi podpořené dalším prohnaným jednáním, zabije jej.\n\nTedor Rizzett vystupuje v těchto knihách:\n\nPracovník florinského městečka, které spravuje měšťan Myrlyn Terens. Muž, jenž má na starosti lékařské záležitosti. Navrhuje odeslat nalezeného psychosondovaného Rika do Dolního Města.\n\nUlf Jencus vystupuje v těchto knihách:\n\nProstá Floriňanka, Myrlyn Terens ji určí opatrovnicí Rika během jeho amnézie. Je to silná, svobodná a bezdětná žena, která se úkolu zhostí s mateřským zaujetím. Říkají jí Velká Lona. Rodiče patřili k florinskému venkovskému spiknutí Duše kyrtu, jenž bylo Sarkem odhaleno a rozdrceno.\n\nValona Marchová vystupuje v těchto knihách:\n\nRančer Widemos byl otcem Birona Farrilla zapojený do přípravy povstání proti Tyrantům. Pocházel z planety Nefelos, kde zastával důležitou funkci. Byl to čestný a přímý muž. Poslal svého syna studovat na Zemi, kde se měl pokusit nalézt důležitý tajný dokument.\n\nByl odhalen a popraven, v jeho smrti měl prsty autarch z Linganu.\n\nWidemos vystupuje v těchto knihách:\n\n"}
{"id": "712339", "url": "https://cs.wikipedia.org/wiki?curid=712339", "title": "Vodní nádrž Břevnice", "text": "Vodní nádrž Břevnice\n\nVodní nádrž Břevnice byla vybudována mezi lety 1956–1959 na Břevnickém potoce nedaleko Chotěboře.\n\nPrvní úvahy o výstavbě započaly v roce 1951. Projekt na výstavbu vodní nádrže byl zpracován roku 1953 firmou Hydroprojekt Praha. Definitivní podobu projektu vypracoval v roce 1954 Státní projektový ústav Hradec Králové. O rok později vydal krajský národní výbor v Pardubicích stavební povolení a roku 1956 tak mohla stavba začít. Účelem stavby bylo zásobování užitkovou vodou Chotěbořské kovodělné závody. Hlavní dodavatelem byla firma Průmstav Pardubice, technologii dodaly Chotěbořské kovodělné závody. V listopadu 1959 proběhla kolaudace a v únoru 1962, po ukončení zkušebního provozu, došlo k předání k trvalému užívání. Náklady na výstavbu tehdy činily 7,8 mil. Kčs.\n\nVodní nádrž je dnes provozována a spravována Českým rybářským svazem, z. s., místní organizace Chotěboř, Lazební 206, 58301 Chotěboř.\n\nHlavním využitím je zásobování užitkovou vodou okolí Chotěboře. Dále je přehrada využívána k rekreaci, je zde možnost sportovního rybolovu a slouží také jako přírodní koupaliště. Zároveň slouží i k ochraně před povodněmi.\n\nVodní nádrž se nachází v prostoru vymezeným silnicí II/351 a železniční tratí Pardubice – Havlíčkův Brod. Směrem od silnice i od trati ji obklopují chatové osady. Z vodní nádrže pokračuje Břevnický potok do Břevnického rybníka. Mezi rybníkem a nádrží se rozprostírá osada Břevnice. Podél trati vede žlutě značená turistická trasa od Chotěboře na Rozsochatec.\n\n"}
{"id": "712345", "url": "https://cs.wikipedia.org/wiki?curid=712345", "title": "Alfred Maria Jelínek", "text": "Alfred Maria Jelínek\n\nAlfred Maria Jelínek, známý též jako Alfa Jelínek (15. března 1884 Jihlava – 24. září 1932 Kolín) byl český právník, hudební skladatel a sbormistr.\n\nAlfred Maria Jelínek se narodil v Jihlavě, ale od roku 1892 žil v Kolíně. Po maturitě na kolínském gymnáziu vystudoval filozofii a práva na Karlově univerzitě v Praze. Základní hudební vzdělání získal ještě v Kolíně. Pokračoval pak na Pražské konzervatoři v mistrovské třídě Josefa Bohuslava Foerstra.\n\nPracoval v Kolíně jako advokátní koncipient a učil na kolínské obchodní akademii. Brzy se stal nepostradatelným pro kolínský hudební život. Byl sbormistrem pěveckých sborů \"Dobromila\" a \"Dobroslav\". Patřil mezi zakladatele \"Kolínské filharmonie\" (vznikla roku 1905) a od roku 1911 až do své náhlé smrti ji řídil. Patřil rovněž mezi zakladatele \"Městské hudební školy\" a byl hudebním referentem \"Kolínských listů\".\n\nZemřel náhle v roce 1932 na pražském předměstí Kolína u vodárny. Na místě jeho skonu byl postaven kamenný památník a jeho jménem je pojmenována i ulice.\n\n\n\n\n\nKomponoval rovněž písně a sbory.\n\n\n"}
{"id": "712347", "url": "https://cs.wikipedia.org/wiki?curid=712347", "title": "Hill Valley", "text": "Hill Valley\n\nHill Valley je fiktivní město v USA ve státu Kalifornie. Nachází se ve filmové sérii Návrat do budoucnosti.\nMěsto Hill Valley (překlad: kopcovité údolí), je absolutně normální město, které se ovšem v každém díle mění a zvětšuje se.\nV roce 1885 je město ještě malé, centrem města je náves, na které stojí bar, rozestavěná radnice a hodiny, které mají být do radnice uloženy. Veledůležitou budovou je také nádraží, kam jezdí jednou týdně vlaky.\n\nMěsto je již mnohem větší, v centru je park, za kterým stojí radnice. Ve městě je už i střední škola a nově postavená benzínová pumpa společnosti Texaco. Bar se proměnil v menší hospůdku, kam chodí mladí lidé. Za městem se právě staví čtvrť Lyon Estates, ve které později bydlí Martyho rodiče.\n\nMěsto je již obrovské, příkladem toho je, že čtvrť Lyon Estates leží na kraji města (při výstavbě byla 3 km od něj). Centrum tvoří pořád radnice s rozbitými hodinami (po zásahu bleskem v roce 1955). Ve městě pořád stojí bar a střední škola, rovněž vylepšená benzínová pumpa společnosti Texaco.\n\nObjevuje se pouze ve filmu Návrat do budoucnosti 2. Město ovládl Biff, je rájem zlodějů a zkorumpovaných lidí. Ulice jsou zašpiněné, domy polorozpadlé. Ve městě stojí ropné věže, neexistuje benzínová pumpa, bar ani radnice, místo níž stojí kasíno Biff's, kolem nějž se všude válí bezdomovci a opilci.\n\nUprostřed města stojí pořád rozbitá radnice, před níž je jezírko. Na náměstí je kino, benzínka a opravna létajících aut Texacoa Café 80. Čtvrť Lyon Estates je už dávno zbourána, čtvrť Hill Dale, svého času moderní, je nyní považována za zastaralou.\n"}
{"id": "712348", "url": "https://cs.wikipedia.org/wiki?curid=712348", "title": "Daniel Šmejkal", "text": "Daniel Šmejkal\n\nDaniel Šmejkal (* 28. srpna 1970, Plzeň, Československo) je bývalý český fotbalový záložník a střední obránce. Po ukončení hráčské kariéry se stal trenérem, od sezóny 2016/17 trénoval severočeský klub FK Teplice, po neuspokojivých výsledcích byl 25. 9. 2018 odvolán z lavičky a nahrazen Stanislav Hejkal.\n\nZa českou reprezentaci odehrál v letech 1994-1995 celkem 10 utkání a vstřelil 3 branky Francii, Maltě a Slovensku. V československé a české lize odehrál 196 zápasů, ve kterých dal 17 gólů. Dvě sezóny strávil v druhé německé Bundeslize.\n\nV roce 2014 se stal hlavním trenérem klubu FK Baník Sokolov, který vedl dva roky ve fotbalové druhé lize. V sezóně 2015/16 ho dovedl na 4. místo. Od června 2016 vede klub FK Teplice, v nichž na pozici trenéra nahradil odvolaného Davida Vavrušku. V utkání 1. kola sezóny 2016/17 české nejvyšší ligy se mohl radovat z výhry svého týmu 1:0 na hřišti Dukly Praha. Po prohře v 9. kole v sezóně 2018/2019 proti SFC Opava byl odvolán z funkce hlavního trenéra FK Teplice, nahradil ho Stanislav Hejkal. Momentálně je bez angažmá.\n\n"}
{"id": "712349", "url": "https://cs.wikipedia.org/wiki?curid=712349", "title": "Jíst, meditovat, milovat", "text": "Jíst, meditovat, milovat\n\nJíst, meditovat, milovat (v anglickém originále Eat Pray Love) je americké filmové drama a komedie z roku 2010. Hlavní roli ztvárníla Julia Robertsová jako spisovatelka. Film byl natočen podle stejnojmenné knihy americké spisovatelky Elizabeth Gilbertové. Spoluautorem scénáře a režisérem filmu je Ryan Murphy. V amerických kinech měl film premiéru 13. srpna 2010, v českých kinech 14. října 2010. \n\nČerstvě rozvedená americká spisovatelka Elizabeth Gilbertová (Julia Robertsová) z New Yorku se vydává na cestu kolem světa. Na svých cestách navštíví Itálii, Indii a nakonec Bali. \n\nNatáčení filmu začalo v srpnu 2009. Film se natáčel v New Yorku (USA), Římě a Neapoli (Itálie), Dillí a Pataudi (Indie), v Ubudu a na pláži Padang-Padang na Bali (Indonésie). \n\nPředstavitelé hinduismu vyjádřili obavy ohledně natáčení filmu, a tak speciální poradci dohlédli, aby zajistili, že film sděluje přesný odraz života v ašrámu. Dvě ženy na Bali hrají indonéské herečky Hadi Subiyanto a Christine Hakim.\n\nPíseň „Dog Days Are Over“ od Florence and the Machine se objevuje v propagačních reklamách k filmu, stejně jako „Sweet Dipsposition“ od The Temper Trap a „Good Life“ od OneRepublic. Hlavní zpěvák skupiny Pearl Jam nahrál pro film novou píseň „Better Days“, která se objevila na soundtracku. Původní hudbu složil Dario Marianelli. Ve filmu také zazněla píseň od The Aplex Twin s názvem „Parallel Stripes“.\n\n"}
{"id": "712352", "url": "https://cs.wikipedia.org/wiki?curid=712352", "title": "Jacob Obrecht", "text": "Jacob Obrecht\n\nJacob Obrecht (1457/58 Gent – konec července 1505 Ferrara) byl renesanční hudební skladatel franko-vlámské školy; působil také jako zpěvák a byl vysvěcený kněz. Působil na různých místech na území dnešní Belgie, Nizozemí a severní Francie, ke konci života odešel do Itálie, kde možná po nějaký čas působil v papežských službách. Jako skladatel se věnoval především duchovní hudbě a byl ve své době nejznámějším skladatelem mší.\n"}
{"id": "712353", "url": "https://cs.wikipedia.org/wiki?curid=712353", "title": "13. dynastie", "text": "13. dynastie\n\n13. dynastie se již povětšinou řadí do druhého přechodového období, která po předchozích dvou úspěšných dynastiích upadla do kolapsu v důsledku vzájemně synergických příčin. Projevem úpadku byl rozpad centrálních autorit, redukce dálkového obchodu, nestability na hranicích vedoucí k masové migraci populací, zejména ze Syropalestinské oblasti, prolínání kultur, omezení umění a redukce budování monumentálních architektur. Často to bylo doprovázeno lokálními konflikty a regionalizací správních struktur a konfliktem zájmů jejich lokálních vládců. Přehled králů a vládců v Druhé přechodné době, je nepřehledný a historicky problematický. Některé zdroje se odkazují na seznam Menehta, kde se pro 13. dynastii uvádí ~50 králů, jiné na Turínský královský papyrus pocházející z období vlády Ramesse II. v 19.dynastii (1279–1213 př. Kr. ). Stejně problematický je seznam králů ve 14. dynastii. 15. dynastie je již označovaná jak Hykxsoská.\n"}
{"id": "712361", "url": "https://cs.wikipedia.org/wiki?curid=712361", "title": "Huťský rybník", "text": "Huťský rybník\n\nHuťský rybník (též \"Jitronická nádrž, Zelný rybník, Krauter Teich, Gereuther Teich\") je splavovací nádrž v Novohradských horách. Nachází se na Huťském potoce, v kotlině, obklopené kopci Smrčina (919 m, na severu), Vyhlídka (941 m, na jihozápadě) a Stříbrný vrch (939 m, na východě), v nadmořské výšce 820 m. Má rozlohu 5,9 ha (původně 7,45 ha) a maximální hloubku (u výpusti) 1,8 m.\n\nNádrž byla vybudována v roce 1784 a v blízkosti byla v témže roce založena sklárna Terčí Huť (Theresienhütte). Jako splavovací nádrž (klauza) sloužila k posílení toku a pro lepší plavbu dlouhého polenového dřeva z novohradských lesů krátkodobým intenzivnějším vypouštěním nahromaděné vody po dobu plavení.\n\nHuťský rybník má rozsáhlý mělký litorál a postupně zarůstá mokřadní vegetací. Velkou část vodní plochy porůstají rdest vzplývavý, rdest alpský, přeslička poříční, douška kanadská, douška americká, řasa skleněnka. Z fauny je významný rak říční, z ryb zde žijí střevle potoční, střenka mramorovaná, vranka obecná a slunka obecná. Dále zde žijí ropuchy obecné, které se v období jejich rozmnožování stávají příležitostnou složkou potravy vyder. Pravidelně zde hnízdí např. potápka malá.\n"}
{"id": "712362", "url": "https://cs.wikipedia.org/wiki?curid=712362", "title": "D'Ewes Coke", "text": "D'Ewes Coke\n\nReverend D'Ewes Coke (1747 - 12. dubna 1811) byl rektorem v Pinxtonu a Jižním Normantonu v anglickém hrabství Derbyshire. Kromě této činnosti byl majitelem uhelného dolu a filantropem. Jeho ženou byla Hannah, dědička George Heywooda z Brimingtonu.\n\nCoke se narodil roku 1747 v obci Mansfield Woodhouse jako jediný syn George Cokea (1725–1759) z Kirkby Hall (v hrabství Nottinghamshire) a jeho ženy Elizabeth, dcery reverenda Setha Ellise. Jeho dědeček se jmenoval také D'Ewes Coke. Pocházel ze Suckley, jeho první ženou byla Frances Coke, dcera a jedna z dědiců Williama Cokea z Trusley. D'Ewesův otec byl jediným z jejich tří dětí, který přežil své dětství, ovšem zemřel už v roce 1759, když bylo D'Ewesovi teprve cca 12 let.\n\nJméno D'Ewes má původ u Cokeovy prababičky Elizabeth d'Ewes, jež byla matkou prvního D'Ewese Cokea. Byla dcerou Sira Willoughbyho d'Ewese, druhého baroneta ze Stowlangtoft Hall, Suffolku, a vnučkou Sira Simondse d'Ewese, prvního baroneta. Jejím manželem a pradědečem D'Ewese Cokea byl Heigham Coke ze Suckley.\n\nSamotný rod Cokeů je zmapovaný až do 15. století. Patřili do něj významné osobnosti, jako třeba George Coke, který byl před anglickou občanskou válkou biskupem v Herefordu, nebo Sir John Coke, který za vlády krále Karla I. zastával funkci ministra.\n\nCokeova rodina vlastnila uhelné doly v Pinxtonu, kde Coke později nechal postavit školu a sídlo pro ředitele školy.\n\nD'Ewes byl bratrancem Daniela Cokea (1745–1825), jenž byl advokátem a poslancem.\n\nD'Ewes Coke vystudoval školu v Reptonu a St John's College v Cambridgi, kde musel platit za ubytování a vyučování. V roce 1770 vstoupil do anglikánské církve a 23. září toho roku byl vysvěcen na diakona. 15. prosince 1771 se pak stal knězem v Coventryské a Lichfieldské diecézi a byly mu přiděleny fary v Pinxtonu a Jižním Normantonu, kde sloužil až do roku 1811.\n\nCoke se oženil s Hannah (zemřela roku 1818), dcerou George Heywooda z Brimington Hall, kde strávil svá pozdější léta. Spolu měli tři děti, a to syny. Prvním z nich byl D'Ewes (1774–1856), advokát a Cokeův dědic, druhým byl William (1776–1818), který také studoval právo a stal se soudcem na Cejlonu, třetím pak byl John (?–1841), jenž roku 1830 sloužil ve funkci vysokého šerifa Nottinghamshiru. John Coke se zasloužil také o založení Pinxtonské porcelánky, založené na pozemku, který pronajal od svého otce. Všichni tři Cokeovi synové hráli roli při založení železniční tratě Mansfield - Pinxton, otevřené v roce 1819.\n\nV Muzeu a umělecké galerii města Derby se nachází portrét Cokea, jeho ženy a jeho bratrance Daniela, který asi roku 1782, brzy po tom, co manželé zdědili Brookhill Hall u Pinxtonu, namaloval známý Joseph Wright of Derby. Malba zobrazuje trojici u stolu pod stromem. Hlavním bodem kompozice, a také předmětem diskusí, je list papíru, který drží Daniel Coke a který se asi vztahuje k nezobrazené krajině. Wright umístil D'Ewese Cokea na vrchol trojúhelníku, jak upírá zrak na svou ženu. Význam obrazu není známý, jelikož se nedochoval. Když se Erasmus Darwin přistěšhoval do Derby a založil zde Derbskou filosofickou společnost, Coke se stal jejím členem.\n\nD'Ewes Coke zemřel 12. dubna 1811 ve městě Bath. Pohřben je v Pinxtonu.\n\nVe své závěti Coke založil vzdělávací charitu v Pinxtonu a určil, že ze zisků jeho uhelných dolů má být 5 liber ročně použito na nákup knih pro chudé děti. V roce 1846 byly tyto knihy dávány zejména dětem, které navštěvovaly nedotované školy.\n"}
{"id": "712363", "url": "https://cs.wikipedia.org/wiki?curid=712363", "title": "Talisa Soto", "text": "Talisa Soto\n\nTalisa Soto (* 27. března 1967, Brooklyn, New York) je americká herečka a modelka. Filmový debut zaznamenala v roce 1988 v komedii \"Spike of Bensonhurst\". Známou se stala rolí bond girl Lupe Lamorové v bondovce z roku 1989 \"Povolení zabíjet\", kde si agenta 007 zahrál Timothy Dalton a také jako princezna Kitana ve filmech \"Mortal Kombat\" a \"\".\nJejí rodné jméno zní Miriam Soto. Narodila se v newyorském Brooklynu jako nejmladší ze čtyř dětí do rodiny italské matky a kanadského otce s portorickým původem. Rodina se v jejím dětství přestěhovala do massachusettského Northamptonu, kde vyrostla a získala vzdělání.\n\nV patnácti letech podepsala o letních prázdninách první modelingovou smlouvu s agenturou Click Model Management. Týden poté odletěla do Paříže, kde s fotografem Brucem Weberem pracovala pro časopis \"Vogue\". Následně pokračovala ve středoškolském studiu a současně přijímala zakázky jako modelka. V několika amerických a brtitských mutacích magazínů se objevila na titulních stranách, konkrétně ve \"Vogue\", \"Elle\", \"Mademoiselle\", \"Glamour\" a \"Self\".\n\nSpolu s bývalým přítelem Nickem Kamenem se objevila Madonnině videoklipu \"Each Time You Break My Heart\", režírovaném Tonym Viramontesem.\n\nV roce 1990 ji časopis \"People\" vybral mezi 50 nejkrásnějších lidí světa. Roku 1995 nafotila sérii fotek pro plavkovou edici magazínu \"Sports Illustrated\" – Swimsuit Issue a roku 2002 obsadila 58. místo mezi stovkou nejpřitažlivějších žen \"Maxima\".\n\nV osmdesátých letech udržovala vztah se zpěvákem Nickem Kamenem. Roku 1997 se vdala za Costase Mandylora. Rozvod následoval po třech letech.\n\nBěhem natáčení filmu \"Piñero\" potkala herce Benjamina Bratta, za kterého se 13. dubna 2002 provdala. Manželé mají dceru Sophii Rosalindu Brattovou (nar. 2002) a syna Matea Braveryho Bratta (nar. 2005).\n\n"}
{"id": "712364", "url": "https://cs.wikipedia.org/wiki?curid=712364", "title": "Teofil Kotykiewicz", "text": "Teofil Kotykiewicz\n\nTeofil Kotykiewicz (1849, ? – 17. února 1920, Vídeň) byl vídeňský stavitel varhan a harmonií v druhé polovině 19. a začátku 20. století. Jím vedená továrna produkovala jedny z nejlepších nástrojů nejen v Rakousko-Uhersku a posléze v Republice Rakousko, ale v i celé Evropě. Tyto byly oceněny mnoha medailemi z řemeslných výstav a vysoce ceněny samotnými umělci.\n\nKotykiewicz je původem Polák a o jeho mládí není nic známo. Sňatkem s dcerou vídeňského stavitele varhan a harmonií Petera Titze (1823, Rokytnice v Čechách – 6. února 1873, Vídeň) se stal společníkem v jeho firmě na výrobu varhan a harmonií, kterou Titz založil v roce 1852. V roce 1873 Titz zemřel a firmu místo něho vedla jeho vdova Anastasja. Ale v roce 1878 ji plně převzal Kotykiewicz. Jak dílna tak sklad se nacházely na Straußengasse 18 ve Vídni. Výrobky byly natolik kvalitní, že firma se mohla pyšnit označením \"K. u. K. Hof-Harmonium Fabrik\".\n\n"}
{"id": "712367", "url": "https://cs.wikipedia.org/wiki?curid=712367", "title": "Vojenské zařízení", "text": "Vojenské zařízení\n\nVojenské zařízení je dle zákona 219/1999 Sb. par. 3 o ozbrojených silách České republiky samostatná součást ozbrojených sil, která je určena k zajišťování potřeb ozbrojených sil s vlastním názvem, číselným označením a místem stálé dislokace; v čele vojenského zařízení je náčelník, vedoucí nebo ředitel.\n\nDle armádního časopisu A-report jsou v ČR následující aktivní muniční sklady:\n"}
{"id": "712369", "url": "https://cs.wikipedia.org/wiki?curid=712369", "title": "Ángel Sanz-Briz", "text": "Ángel Sanz-Briz\n\nÁngel Sanz-Briz, nebo Anděl z Budapešti, (28. srpna 1910, Zaragoza – 11. června 1980, Řím) byl španělský diplomat, který zachránil v Budapešti 5 200 Židů před smrtí v koncentračním nebo vyhlazovacím táboře.\n\n"}
{"id": "712371", "url": "https://cs.wikipedia.org/wiki?curid=712371", "title": "KV34", "text": "KV34\n\nKV34 je označení hrobky v Údolí králů v níž byl uložen faraon Thutmose III.\n\nHrobka KV34 je nejstarší z hrobek 18. dynastie přístupné v Údolí králů. Ke starším se také řadí KV38 (pravděpodobně Thutmose I.) a KV20 (Hatšepsutina), které ale nejsou veřejnosti přístupné. Tyto první hrobky mají buď několik zatočených chodeb, nebo půdorys, jehož osa se před pohřební komorou stáčí do pravého úhlu. Tato podoba má odrážet představu cesty, již musel zesnulý podniknout na onen svět. U starších hrobek byly vyzdobeny jen některé místnosti. Obvykle se jednalo o komoru se šachtou a o pohřební komoru, ovšem i zde byla výzdoba pouze částečná. Výzdobu tvořily převážně texty a vyobrazení z knihy Amduat.\n\nHrobka se nachází v proláklině ve skalních útesech, vysoko nade dnem údolí. Tomuto netradičnímu umístění se přibližuje pouze hrobka Hatšepsut. V minulosti se do ní dalo dostat buď stezkou z vrcholu útesu, nebo schodištěm ze sušených cihel. Po pohřbu faraona však toto schodiště bylo zničeno. Dnes je přístupná po ocelovém schodišti. Vstup do hrobky se nachází asi 20 metrů od vrcholu schodiště.\n\nK objevení hrobky došlo v roce 1898 a vyčištění provedl tehdejší ředitel Památkové služby Victor Loret. Již ve starověku došlo k jejímu vykradení a velké množství předmětů bylo odneseno do hrobky KV4, kde se při čištění v roce 1978 nalezly předměty se jménem Thutmose III. Mumie faraona byla z hrobky vyňata už ve starověku a přemístěna do hrobky TT320 v blízkosti Dér el-Bahrí.\n\nOd vstupu vede dvojice nezdobených chodeb spojených schodištěm do komory se šachtou, za níž následuje pilířová síň. Z pilířové síně se krátkým schodiště sestupuje do pohřební komory se čtveřicí vedlejších místností.\n\nKomora je obdélného tvaru s hloubkou 7 metrů. Strop komory má modrou barvu a je vyzdoben žlutými hvězdami, na horním okraji se vlysem se znaky cheker.\n\nJaká byla funkce šachty není dodnes přesně známo. Podle různých teorií se mělo jednat buď o ochranu před lupiči (spolu se zazděným vchodem do pilířové síně měla představovat nedokončenou hrobku), nebo o ochranu pohřební komory před vodou. Dnes se většina egyptologů přiklání k názoru, že šachta symbolizovala místo pohřbu boha Usira. Tuto teorii podporují i nálezy z mladších hrobek (např. KV35), kde jsou na dně šachty´vytvořené další komory.\n\nJedná se o místnost se dvěma pilíři, umístěnými mimo střed místnosti. Stěny jsou vyzdobeny jmény 741 božstev, která můžeme najít v knize Amduat.\n\nJedná se o místnost oválného půdorysu o rozměrech 14,6 x 8,5 metru a původně byl její tvar zamýšlen jako podoba kartuše. Stěny pokrývají scény a texty z knihy Amduat. Tím, že jsou vytvořeny černou a červenou barvou na světležlutém pozadí, mají napodobovat texty na svitku z papyru. Hieroglyfy a postavy jsou vyvedeny zběžným stylem, podobný jaký býval použit při záznamu na papyrus.\n\nKniha Amduat zde popisuje dvanáct hodin, přičemž první až čtvrtá jsou nakresleny na přední stěně komory, pátá a šestá na pravé , sedmá a osmá na levé a devátá až dvanáctá na zadní stěně. První hodina znázorňuje vstup do Podsvětí u Brány, která vše pohltí. Následně jsou popisovány osoby obývající onen svět a seznam 741 božstev, jenž začíná v pilířové síni. Druhá a třetí hodina popisuje pole onoho světa a bytosti, které jsou ozbrojeny noži, porážející tvory. Čtvrtá hodina zobrazuje pouštní krajinu Rosecau, Zemi Sokora. Jedná se o místo plné hadů a temnoty. Čtvrtou a přes pátou hodinu je po pustině temnoty a žízně mužskými a ženskými postavami tažena sluneční bárka. V šesté hodině dosáhlo Slunce v podobě skarabea půlnoci. Dochází ke spojení Rea a Usira a král oživuje své předky. V sedmé hodině se had Apop pokouší o zadržení Slunce, ale následně jej porážejí Eseta, Sutech a Selketa. V osmé a deváté hodině dochází Reem k otevření bran pěti jeskyní a také jsou jím oblékáni spravedlivý zemřelí. Desátá hodina znázorňuje obdélnou nádrž s těly utonulých a ačkoliv u nich nebyl možný obvyklý pohřeb, jsou Horem dopraveni na onen svět. V jedenácté knize začíná úsvit a celý cyklus uzavírá dvanáctá kniha, ve které 12 mužů a 13 žen táhne bárku blažených mrtvých na denní světlo. Zároveň se Slunce v podobě skarabea spojuje se Šuem, bohem vzduchu.\n\nSarkofág, jenž má tvar kartuše, je uložený v pohřební komoře a vyrobili jej z křemence. Ačkoliv má červenou barvu, vytesán byl ze žlutého křemence. Po natření měl napodobovat červenou žulu. Stěny sarkofágu zdobí postavy faraona a různých božstev.\n\nČtyři vedlejší místnosti byly vytvořeny vedle pohřební komory a sloužily k uložení pohřební výbavy. Některé strany pilířů jsou vyzdobeny scénami a texty Hymnu na Rea. Tento text opěvuje boha Rea a spojuje jej s faraonem. Na levé straně prvního pilíře je znázorněna scéna, v níž je Thutmose III. kojen Esetou, která je vyobrazena jako bohyně stromoví. Esetino prso se zde vynořuje z větví sykomory a bohyně jej podává králi. Nalevo od vyobrazení je větší postava faraona, jenž tak sleduje sám sebe, jak je kojen.\n\n\n"}
{"id": "712375", "url": "https://cs.wikipedia.org/wiki?curid=712375", "title": "Bludný balvan (cena)", "text": "Bludný balvan (cena)\n\nBludný balvan (zkráceně Bl. b. nebo BlB) je cena, resp. anticena, Českého klubu skeptiků Sisyfos, který ji uděluje za pseudovědeckou činnost. Cena je pravidelně udělována každý rok, a to vždy za rok předchozí. První ročník proběhl v roce 1999. Bludné balvany jsou udělovány v kategoriích jednotlivců a družstev. V každém ročníku se v každé kategorii udělují nejvýše tři Bludné kameny s odlišeným pořadím, vzestupně od bronzového, přes stříbrný až po vítězný zlatý. K 10. výročí udílení cen (v roce 2007) udělil klub navíc výjimečnou cenu Jubilejní Diamantový Bludný Arcibalvan.\n\nCenu navrhla a vyrobila výtvarnice Jitka Splítková. Jde o kameny nabarvené příslušnou barvou: bronzovou, stříbřenkou a zlatěnkou. Výjimku tvořily jubilejní diamantové balvany, která byly předány ve formě pytlíku sazí. Při aplikaci vysokého tlaku a teploty se totiž promění v diamanty.\n\nSdružení Sisyfos uděluje Bludné balvany „pro zvýraznění přínosu jednotlivců i různých spolků k matení české veřejnosti a rozvoji blátivého způsobu myšlení“. Nominovat lze kohokoliv, kdo v daném roce působil na území České republiky, přičemž navrhnout kandidáta může jakýkoliv člen Sisyfa. Z kandidátů pak nejméně pětičlenný Komitét pro udělování BlB navrhne tajném hlasování udělení cen. Konečné rozhodnutí o udělení cen přísluší výkonnému výboru, který udělení cen potvrdí taktéž v tajném hlasování. Proti udělení ceny není „odvolání ani slitování“, pouze pokud oceněný získá v budoucnosti Nobelovu cenu, je povinen Bludný balvan vrátit a výbor Sysifa ho vymaže z rejstříku laureátů.\n\nV současnosti v Komitétu pro udělování Bludných balvanů působí Martin Bloch, Petr Brodský, Jiří Grygar, Olga Kracíková, Miroslav Kutílek, Leoš Kyša, Věra Nosková, Luděk Pekárek, Vladimír Přibyl, Lenka Přibylová a Čeněk Zlatník.\n\nPředávání Bludných balvanů probíhá obvykle v posluchárně Matematicko-fyzikální fakulty Univerzity Karlovy, dříve ceremoniály předávání ceny probíhaly jak na Přírodovědecké fakultě UK, tak v budově Akademie věd ČR v Praze 1. Samotné slavnostní předávání je pojato v recesistickém duchu. Členové komitétu bývají ověnčeni a jsou oblečeni v antických řízách, doprovází je tři Grácie. Každý z laureátů je předem informován o udělení ceny a je vyzván, aby se ceremoniálu zúčastnil, většinou se ale nedostaví. Po předání cen následuje recesistická scénka.\n\nAleš Uhlíř kritizuje ve svém článku na serveru Britské listy zejména teatrálnost ceremonie předávání s tím, že není důstojné vědců z výzkumných ústavů, Akademie věd a vědeckých rad vysokých škol inscenovat již na pohled poněkud slabomyslné divadlo.\n\nNovinář a bývalý prezidentův mluvčí Petr Hájek, který dostal zlatý Bludný balvan za popírání evoluční teorie, označil celou soutěž za něco „vysoce hloupého“.\n\nBiolog Jan Kolář tvrdí, že pro popularizaci vědy nemůže negativní kampaň fungovat ze tří důvodů. Nejdříve zmiňuje, že udílením cen Sisyfos poskytuje oceněným propagaci ve smyslu „i negativní reklama je reklama“. Dále poukazuje na asymetrickou situaci v konfrontaci „Sisyfos versus pseudověda“, kdy veřejnost podle Koláře nemívá ráda, když někdo kritizuje oponenty z pozice oficiální autority. Za třetí nedostatek považuje Kolář to, že Sisyfos nenabízí lákavější alternativu, než představují nevědecké myšlenkové směry.\n\nMezi nositele Bludných balvanů patří například bývalý český ministr Antonín Baudyš, zpěvák Karel Gott, švýcarský spisovatel Erich von Däniken, zakladatel psychotroniky Zdeněk Rejdák, český herec Jaroslav Dušek nebo i český premiér Andrej Babiš. Z organizací pak například tři nejvýznamnější české televizní stanice (Česká televize, TV Nova a Prima TV), redakce časopisu Vesmír nebo Ministerstvo průmyslu a obchodu ČR.\n"}
{"id": "712377", "url": "https://cs.wikipedia.org/wiki?curid=712377", "title": "Povstání tchaj-pchingů", "text": "Povstání tchaj-pchingů\n\nPovstání tchaj-pchingů (1850—1871) byla rolnická vzpoura v Číně proti mandžuské říši Čching, jíž byla Čína součástí. Povstání vypuklo roku 1850 v provincii Kuang-si, vůdcem byl Chung Siou-čchüan, křesťanský konvertita, který na ovládaném území založil nezávislý stát – Nebeskou říši velkého míru (: český přepis \"Tchaj-pching tchien kuo\", pchin-jin Tàipíng Tiān Guó, znaky 太平天囯), kontrolující částečně nebo úplně provincie Chu-pej, An-chuej, Ťiang-si a Če-ťiang, od roku 1853 s hlavním městem v Nankingu. Na území ovládaném tchaj-pchingy žilo kolem 30 milionů lidí. \n\nPovstání zasáhlo většinu Číny, rebelové ohrožovali i Peking. Po mnohaletých válkách byli rebelové poraženi čchingskou armádou za pomoci Spojeného království a Francie. Války způsobily masivní ztráty na lidských životech, jež se odhadují na 20–30 milionů, a ohromné škody na majetku, což by z konfliktu dělalo třetí nejkrvavější, po první a druhé světové válce. \n\nPovstalci zde provedli radikální reformy, prosazujíce rovnost lidí. Tradiční čínská náboženství, konfuciánství, buddhismus a taoismus nahradili specifickou formou křesťanství, v jejíž čele stál Chung Siou-čchüan považující se za mladšího bratra Ježíše Krista.\n\nTchaj-pchingové odmítali nošení copu nařízené mandžuskou vládou, byli proto nazýváni „dlouhovlasí“ (: pchin-jin chángmáo, znaky zjednodušené 长毛, tradiční 長毛) či „vlasatí bandité“ (: pchin-jin fà zéi, znaky 髮賊).\n\nPovstání tchaj-pchingů byl jeden z mnoha konfliktů, který se odehrával na území Číny v polovině 19 století. Čínu oslabila např. francouzsko-britská invaze (1856 -1860) během druhé opiové války. Situace využilo Rusko a shromáždilo na východě Číny armádu. Pod tlakem Číňané přenechali Rusku obrovské území známé jako Vnější Mandžusko. Na tomto území dnes leží např. města Vladivostok nebo Chabarovsk. Do poloviny 19. století byl čínský také ostrov Sachalin. Po opiových válkách donutilo Rusko Čínu k podepsání Ajgunské smlouvy a Pekingské smlouvy, po nichž Čína ztratila všechna území na sever od řek Chej-lung-ťiangu (Amur) a východ Ussuri (Vnější Mandžusko), včetně Sachalinu ve prospěch Ruska.\n\n\n"}
{"id": "712379", "url": "https://cs.wikipedia.org/wiki?curid=712379", "title": "Oblázek na obloze", "text": "Oblázek na obloze\n\nOblázek na obloze (anglicky \"Pebble in the Sky\") je kniha žánru sci-fi amerického spisovatele Isaaca Asimova ze Série o Galaktické říši. Vyšla v roce 1950.\n\nKniha vyšla česky v nakladatelství AF 167 v roce 1993 , poté následovalo vydání nakladatelstvím Triton v roce 2006.\n\nPříběh byl napsán již v roce 1947 jako novela s názvem \"Grow Old With Me\" o 40 000 slovech. Nebyla publikována časopisecky, až v roce 1986 se v této podobě objevila v knize \"The Alternate Asimovs\". V roce 1949 bylo dílo přijato jako regulérní román, když spisovatel příběh rozšířil na přibližně 70 000 slov a zároveň jej přejmenoval na \"Oblázek na obloze\". Mimo to autor v doslovu uvádí, že pouhé čtyři roky po atomovém bombardování Hirošimy podcenil vliv radiace na živou tkáň. V době napsání románu se domníval, že je možné spekulovat o přežití člověka na zamořené Zemi. Později změnil názor, ale knihu s tématem radioaktivní Země už změnit nemohl.\n\nDěj se odehrává ve stejném prostředí jako série o Nadaci. Země je součástí Trantorské (později Galaktické) říše. Isaac Asimov se vrátil k tématu radioaktivní Země i v dílech \"Hvězdy jako prach\", \"Kosmické proudy\" a \"Nadace a Země\". Příčina radioaktivity je vysvětlena v knize \"Roboti a impérium\" a částečně i v \"Nadace a Země\". Protagonista Joseph Schwartz se ve zlomku sekundy ocitne v daleké budoucnosti, jeho město Chicago už neexistuje, místo něj je sídlo zvané Chico. Země je z velké části radioaktivní a její obyvatelé jsou ostatní populací Galaktické říše vnímáni negativně.\n\n\"Oblázek na obloze\" je volně spojen do série Galaktická říše společně s romány \"Kosmické proudy\", \"Hvězdy jako prach\" a povídkou „Slepá ulička“. Tyto příběhy se odehrávají v éře mezi rozmachem Intermitentních planet a pozdějším rozvojem Galaktické říše, avšak nepřekrývají se časově, dějově ani nemají shodné konkrétní prostředí (nepočítaje samotnou Galaktickou říši).\n\nJoseph Schwartz se ocitá na Zemi tisíce let v budoucnosti. Je to přelidněný svět z velké části zamořený radioaktivitou vlivem dávných událostí a sporů. Lidé se zde pro nedostatek místa a potravin mohou dožít pouze 60 let - to je úředně povolená hranice.\nPíše se rok 827 galaktické éry a Trantor bude vládnout Galaktické říši ještě dalších 12 000 let. Země plánuje návrat ke své zašlé slávě...\n\n\n\nJoseph Schwartz kráčí ulicemi Chicaga, když jej v osudovém momentě zasáhne paprsek, jenž vyzářil z nedalekého Ústavu jaderného výzkumu. Díky tomu se octl v daleké budoucnosti, kde se už zformovala Galaktická říše s centrální planetou Trantorem. Téměř vše je odlišné od toho, co dříve znal, Schwartz nerozumí ani řeči soudobých Pozemšťanů. Nejvíce se změnila samotná planeta, je totiž z velké části zamořená radioaktivitou. Obyvatelé Země nejsou mezi ostatními národy v říši oblíbení, jsou považování za potížisty a podřadné členy. V minulosti rozpoutali třikrát konflikt. Zemi spravuje říšský prokurátor, na planetární úrovni zde má největší vliv pozemský premiér a silné Bratrstvo tradicionalistů, které de facto kontroluje obyvatelstvo. Tomu je povoleno dožít se maximálně 60 let.\n\nJosepha Schwartze se ujme rodina Marenových, kteří ukrývají Grewa, otce Loy Marenové. Schwartz by se jim hodil, považují jej sice za slabomyslného, ale mohl by zastat nějakou práci a ulehčit jim. Arbin Maren se rozhodne zavézt jej do města Chico, kde vědec Affret Shekt shání dobrovolníky pro svůj „synapsifikátor“. Tento přístroj má umožnit velmi rychlé učení. O přístroj se zajímá i říšský prokurátor lord Ennius, jenž má obavy, aby se z něj nestala nová zbraň Pozemšťanů. Ke všemu na Zemi přilétá uznávaný archeolog Bel Arvardan z planety Baronn, který zastává teorii, že civilizace se rozšířila právě ze Země (to je v galaxii odmítaný názor). Hodlá zde najít důkazy pro svá tvrzení. Když cestuje stratojetem do Chica, dozví se hrůznou skutečnost. Pozemšťané podstupují před dosažením 60 let rozlučkovou cestu, po níž je čeká eutanazie. Když se pokusí o debatu na toto téma (přitom vyjde najevo, že je cizinec), lidé ve stratojetu se od něj odtáhnou. O hovor s ním se snaží pouze jistý Creen, nasazený provokatér Bratrstva tradicionalistů v pravidelné letecké lince.\n\nV Ústavu jaderného výzkumu v Chicu mezitím Joseph Schwartz podstoupil pod dohledem dr. Shekta pokusný zákrok na „synapsifikátoru“, z něhož se zotavuje. Dr. Shekt hlásí výsledek lordu Enniovi, tvrdí mu, že pokus nebyl úspěšný. Nemluví však pravdu, Schwartz nejenže přežil, ale jeho rozumové schopnosti se rychle rozvíjejí. Navíc má posílenou intuici. Po týdnu se Schwartz rozhodne z ústavu utéci. V nestřežený okamžik se mu to podaří, ale v cizím světě se nedokáže zorientovat. V jedné jídelně vyžebrá několik kreditů (platidlo) na jídlo od dvou řidičů aerotaxi. Poté jej v obchodním centru zadrží Bel Arvardan, který se snaží pomoci s pátráním Pole Shektové. Nejsou sami, kdo o Schwartzově útěku ví. Zpovzdálí vše sleduje agent Bratrstva tradicionalistů Natter, jenž vše hlásí výš. V obchodním domě vyvolá paniku tím, že imperiální posádce ohlásí výskyt radiační horečky. Sám se nabídne, že Schwartze za úplatek převede přes bezpečnostní koridor. Na místo dorazí imperiální vojáci. Schwartze nenajdou, zadrží pouze Polu a Bela Arvardana, který se vzepře arogantnímu jednání vojenského důstojníka. Je paralyzován pomocí nervových důtek a společně s Polou odvezen na základnu. Když se zjistí jeho totožnost, je propuštěn a zařídí i proupuštění pro Polu (která je mu mimochodem sympatická). Začíná chápat, jak působí předsudky vůči Pozemšťanům, kteří nejsou bráni jako plnoprávní občané Galaktické říše.\n\nNatter skutečně dopraví Schwartze do Ústavu a předá jej do rukou dr. Shekta. Vše ohlásí svým nadřízeným. Tajemník premiéra se domnívá, že jde o komplot Říše, považuje Schwartze za agenta a Arvardana za osobu, která má od něj odlákat pozornost. Rovněž podezřívají dr. Shekta ze zrady tradicionalistických ideálů. Je rozhodnuto, že se zatím nebude zasahovat do dění a bude se čekat na další kroky členů údajného spiknutí. Joseph Schwartz se vrací na farmu Marenových, kde jím pomáhá s prací. Naučil se již obstojně řeč a po práci občas hrává s Grewem šachy. Během jedné partie se odváží zeptat na otázky, které jej tíží. Dozví se, že je rok 827 galaktické éry a Země je z velké části radioaktivní. Vesmírem se rozprostírá Galaktická říše složená z milionů obydlených světů. Rozhodne se opět pro útěk.\n\nBěhem úprku je pronásledován Natterem, což díky svým vylepšeným smyslům dokáže odhalit. Jeho schopnosti jsou téměř telepatické, navíc dokáže myslí zabíjet, což učiní v případě Nattera. Je ohromen, že když zjistí, že Natter je mrtev. Vydává se do Chica, kde však jsou však na něj členové Bratrstva připraveni. Tentokrát je to Schwartz, kdo je paralyzován nervovými důtkami.\n\nBel Arvardan se sejde s premiérem a požádá o doporučující dopis pro setkání s dr. Shektem. Když se s ním sejde, fyzik vypadá velmi vyčerpaně, žije totiž v atmosféře strachu. Cítí, že je sledován, proto avizovanou schůzku s Belem Arvardanem oficiálně odmítne. Ještě předtím se svěřil své dceři Pole s vážnými věcmi. Pola naléhá, aby se obrátili na pomoc právě na Arvardana. K setkání dojde tajně. Pola Shektová naviguje Arvardanův vůz do garáží jejich domu, kde jí Bel vyjádří své city. Pole také není lhostejný, ale je trochu zdrženlivější. V domě mu dr. Shekt prozradí tajemství Bratrstva tradicionalistů. Chtějí do galaxie vypustit zmutovaný smrtelný virus (vlivem zvýšené radioaktivity je na Zemi více mutací), tzv. radiační horečku, která má zdecimovat obyvatelstvo Galaktické říše. Bel Arvardan mu uvěří a hodlá informovat říšského prokurátora Ennia, ale všichni jsou ještě v domě zadrženi tajnou službou. Při zásahu je osobně přítomen premiérův tajemník Balkis, který se již vidí galaktickým vládcem. Všichni jsou internováni ve Dvoraně nápravy v Chicu ve stejné cele. Zde se Schwartz rozhodne spolupracovat s ostatními a zabránit pohromě. Využije svých neobyčejných psychických schopností ke zmocnění mysli Balkise. Skupině vězňů se pak se svým rukojmím podaří uprchnout na základnu imperiální posádky Fort Dibburn, kde si žádají slyšení u říšského prokurátora lorda Ennia. Mezitím se před kasárnami srotí dav lidí a požaduje propuštění Balkise. Dr. Shektovi, Pole, Belu Arvardanovi a ani Josephu Schwartzovi se však prokurátora nepodaří přesvědčit o závažnosti situace. Když už se zdá, že Balkis triumfuje, podaří se Schwartzovi ovládnout mysl poručíka Claudyho a odletět s ním do Senloo (bývalé město St. Louis), kde stojí chrám - centrum bakteriologických zbraní. Poručíku Claudymu není příliš proti mysli chrám vybombardovat, Pozemšťany hluboce nenávidí a Schwartz mu teď jen oslabil pocit disciplíny a zodpovědnosti. Útok jediné planety proti mnohamiliardové Galaxii se neuskutečnil, Bratrstvo tradicionalistů zodpovědné za tento pokus bylo rozprášeno. Na Zemi byla z ostatních planet přivezena nekontaminovaná půda.\nKniha \"Oblázek na obloze\" končí optimistickým závěrem, kdy Galaktická říše (či Galaktické impérium) začne přivážet na Zemi nekontaminovanou půdu, aby se zlepšily životní podmínky obyvatel. Autor v pozdějších dílech tuto myšlenku rozvinul. V knize \"Nadace a Země\" je odhaleno, že tento plán nebyl dotáhnut až do konce. Místo obnovy Země měla být nakonec terraformována nedaleká planeta Alfa, ale ani zde nebyl záměr dokončen. Nebyly vytvořeny pevniny, pouze jeden ostrov, kam byla přestěhována část obyvatelstva ze Země. V přesídlení obyvatelstva byl angažován robot R. Daneel Olivaw, který stihl realizovat méně, než zamýšlel.\n\n17. června 1951 odvysílala rozhlasová stanice NBC značně zestručněnou dramatizaci románu \"Oblázek na obloze\" ve své sci-fi sérii \"Dimension X\". Byla to 37. epizoda z celkových padesáti. Cestování v čase bylo vynecháno a příběh se soustřeďuje na dvojici hlavních postav Bela a Polu. Závěr je značně odlišný od originálu, virus se rozšířil do galaxie a zanechal jedinou Zemi osamocenou jako „oblázek na obloze“.\n\n\n\n"}
{"id": "712387", "url": "https://cs.wikipedia.org/wiki?curid=712387", "title": "Běleň", "text": "Běleň\n\nBěleň (německy \"Wieles\") je částečně zaniklá osada (po roce 1850 již obec) v okrese Český Krumlov, která byla vysídlena odsunem Němců po druhé světové válce. V dnešní době spadá tato osada pod obec Malšín a je využívána především jako rekreační oblast.\nPředpokládá se, že vznikla na přelomu 11. a 12. století. První zmínky o Bělenově dvoře, pravděpodobně nejstarším statku, uvádí rožmberský urbář již v roce 1374. Roku 1921 zde žilo 387 obyvatel v 67 domech.\n\n¹) Běleň, Branná, Chvalín, Šafléřov, Vojtín a Zábraní\nBěleňská lípa, které bývá odhadováno až 850 let.\n\n"}
{"id": "712398", "url": "https://cs.wikipedia.org/wiki?curid=712398", "title": "Ivana Maříková", "text": "Ivana Maříková\n\nIvana Maříková (* 1962) je bývalá česká dětská herečka.\n\nJejím filmovým debutem se stal film \"Přijela k nám pouť\" z roku 1973, v němž se poprvé objevil i Roman Čada, se kterým o dva roky později sehrála svoji životní roli ve filmu \"Můj brácha má prima bráchu\" (1975). Potom se objevila ve filmu \"Malá mořská víla\" (1976) a ještě téhož roku ve filmu Léto s kovbojem, kde si zahrála Honzovu sestru Andulu. O rok později hrála dceru Lenku ve snímku \"Což takhle dát si špenát\", což byla její poslední filmová role.\n\nPoté měla účinkovat v pokračování Můj brácha má prima bráchu s názvem \"Brácha za všechny peníze\", k tomu už ale nedošlo, protože nesplňovala představy filmařů (byla prý příliš vyvinutá a vysoká), a ve filmu ji nahradila Magdalena Reifová.\n\n"}
{"id": "712400", "url": "https://cs.wikipedia.org/wiki?curid=712400", "title": "Synagoga v Tučapech", "text": "Synagoga v Tučapech\n\nSynagoga stojí v obci Tučapy č.p. 61 v okrese Tábor v Jihočeském kraji. Nalézá se mezi domy č. p. 64 a 63 jihozápadně od obecního úřadu a centra obce.\n\nDo zbudování synagogy v obci fungovala pouze modlitebna v patře židovské školy, což je nyní obytný dům č. p. 64. První synagoga byla v Tučapech postavena roku 1779, v roce však 1867 vyhořela a musela být postavena budova nová, k čemuž došlo již o rok později. Dochovaná jména rabínů jsou Schiller, Freund, Epoch a Schick, mezi jména učitelů židovské školy patřili do jejího zrušení roku 1881 Erben, Freund, Ganz a Kohn. Je známo, že bohoslužby se zde konaly do první světové války. Místní obyvatelé vzpomínají, že \"na prostoru dnešní zahrady, tehdy v nižší úrovni bez navršené zeminy, se konaly košer porážky, během kterých se v okolí shromažďovalo nežidovské obyvatelstvo čekající, zda se porážka nepovede podle pravidel a maso nebudou moci získat sami\".\n\nJiž od roku 1921 se o budovu synagogy zajímala místní Sokolská jednota, získat si ji ale podařilo až roku 1933 a o rok později byla budova slavnostně otevřena jako sokolovna. V říjnu 1940 však došlo ke zrušení sokolských organizací, jejichž majetek pak propadl ve prospěch Říše a sokolovna byla zapečetěna spolu s veškerým zbožím zabaveným v obchodech místních židovských obyvatel. K budově obdélníkového půdorysu bývalé synagogy pak byla připojena přístavba - nízká podél jihozápadní stěny a dvoupatrová jako jižní křídlo. V 50. letech 20. století pak byla přestavěna na moderní tělocvičnu a byla využívána až do doby, kdy v Tučapech vznikl komplex základní školy s vlastní tělocvičnou, která je na rozdíl od sokolské vytápěná.\n\nŽidovská škola byla se synagogou spojena dodnes zvenku dobře viditelným průchodem, jenž byl zastavěn při sokolské přestavbě budovy synagogy. Při pohledu zevnitř již synagogu nic nepřipomíná, průchod do školy je zazděn pod jedním z basketbalových košů. Do tělocvičny bylo v 50. letech možné chodit také vchodem v severní stěně, který se dnes nachází na pozemku domu č. 64.\n\nV současném domě č. p. 65 v sousedství obou výše zmiňovaných budov sídlil rabinát.\n\n\n"}
{"id": "712404", "url": "https://cs.wikipedia.org/wiki?curid=712404", "title": "Hudba ve filmech o Jamesi Bondovi", "text": "Hudba ve filmech o Jamesi Bondovi\n\nHudba ve filmech o Jamesi Bondovi představuje skladby a instrumentální doprovod k bondovkám – snímkům o Jamesi Bondovi. Od prvního filmu prochází oficiálními bondovkami, vytvořenými EON Production, těkavý ústřední motiv tzv. \"James Bond Theme\", složený Monty Normanem pro \"Dr. No\" (1962).John Barry vytvořil v roce 1963 pro druhý film \"Srdečné pozdravy z Ruska\" další motiv tzv. \"007 Theme\", který byl použit v šesti dalších snímcích.\n\nNěkteré z písní jsou s celou sérií obecně spojovány. Řadí se k nim \"Goldfinger\" nazpívaná Shirley Basseyovou, \"Diamonds Are Forever\" a \"Moonraker\", \"A View To A Kill\" od Duran Duran,\" You Only Live Twice\" v provedení Nancy Sinatrovou, McCartneyho \"Live and Let Die\" byla první \"rock\"ovou skladbou série, \"GoldenEye\" od Tiny Turner, \"Nobody Does it Better\" v interpretaci Carly Simonové, \"The Living Daylights\" složená norskou formací a-ha, \"For Your Eyes Only\" provedená Sheenou Eastonovou a také Madonnina \"Die Another Day\", jenž premiérově vmísila elektronickou taneční hudbu.\n\n\nNěkolik alb s Bondovou hudbou nahráli Filharmonici města Prahy a uvedli je při premiérách a zvláštních příležtostech. Britský Royal Philharmonic Orchestra vydal nahrávku s několika písněmi z bondovek s názvem \"Best Of James Bond\". Billy Strange natočil v roce 1965 album \"Secret Agent File\".\n\n"}
{"id": "712406", "url": "https://cs.wikipedia.org/wiki?curid=712406", "title": "Kenny Wayne Shepherd", "text": "Kenny Wayne Shepherd\n\nKenny Wayne Shepherd (* jako Kenny Wayne Brobst; 12. června 1977, Shreveport, Louisiana, USA) je americký blues-rockový kytarista a zpěvák. Proslavil se také jako kytarista při turné G3.\n\n\n\n"}
{"id": "712415", "url": "https://cs.wikipedia.org/wiki?curid=712415", "title": "Centrální banka Mandžuska", "text": "Centrální banka Mandžuska\n\nCentrální banka Mandžuska (滿洲中央銀行, Manshū Chūō Ginkō?) byla národní banka Japonci ustanoveného loutkového státu Mandžukuo. Vznikla roku 1932 a byla zodpovědná za tisk a oběh tzv. \"Mandžuského\" chuanu. Sídlila v Hsinkinu.\nBanka byla založena 11. července 1932 jako akciová společnost s kapitálem 30 milionů chuanů a vláda v ní vlastnila 25, později 50%. Obchodovat se zde dalo již od 1. července. Vznikla sloučením čtyř nezávislých bank fungujících do té doby v Mandžusku, a to tzv. Bank of Three Eastern Provincies, Bank of Kirin, Bank of Heilongjiang a Frontier Bank. Poslední z nich kontroloval bývalý čínský generál Čchang Ču-lin. Zanikla roku 1945.\n\nPrvořadými funkcemi této instituce bylo uschovat národní poklad Mandžukua, unifikovat měnový systém, stabilizovat měnu a kontrolovat měnový trh ale angažovala se také v obvyklé činnosti bank, dotovala průmysl a ekonomiku. V Mančukuu, Číně a Japonsku měla celkem 140 poboček.Velký počet jejich akcií vlastnili japonci a úzce spolupracovala s Bank of Chosen.\n"}
{"id": "712418", "url": "https://cs.wikipedia.org/wiki?curid=712418", "title": "Bitva u Dary", "text": "Bitva u Dary\n\nBitva u Dary, svedená roku 530 u pevnosti Dara na severu Mezopotámie (v dnešní provincii Mardin na jv. Turecka), byla součástí starých konfliktů mezi říší Byzantskou a tzv. Novoperskou říší perských Sasánovců. Byzantinci u Dary dosáhli vítězství, přičemž významnou roli hrál nejtalentovanější byzantský generál Belisar. \n\nPo vypršení staré mírové smlouvy císaře Theodosia s šáhem Bahrámem, uzavřené v 5.století dávná rivalita obou říší opět propukla. Šlo zde jednak o sporná území na Kavkaze (v Kolchidě) a dále na východ u Kaspického moře, jednak o tzv. Perskou Ibérii (jižní Arménii) osídlenou křesťanskými Armény. V Ibérii nešlo vyloženě o náboženské spory, podle perského náboženství bylo však zejména křesťanské pohřbívání mrtvých do země (stejně jako spalování mrtvých jinými neperskými národy) tupením její posvátné podstaty a nekompromisně je potírali. Dávno již byla ztracena Perská Ibérie, Asýrie, Babylonie a vojenská převaha cílevědomých Peršanů pod silnými a odhodlanými panovníky stále silněji a přesvědčivěji tlačila ustupující byzantská vojska dále na sever a na západ. \n\nNedostatečná nebo vůbec žádná pomoc spojencům u Kaspického moře a vazalům v Kolchidě, chybná taktická rozhodnutí, stejně jako nevelké vojsko poslané na pomoc Arménům v Ibérii předchůdcem současného císaře, Anastasiem, umožnilo snadné vítězství Peršanů v perské Ibérii, obsazení strategických průsmyků do Kolchidy (Kolchiďané je nebyli schopni vlastními silami dále účinně bránit), i příklon Anastaziem odmítnutých vyslanců od Kaspického moře k Persii. Zklamal bohužel i pokus o nový základ mírových rozhovorů mezi Persií a Byzancí, kdy šáh Kavád nabízel císaři Justinovi formální adopci svého syna Husrava (podle jiného fonetického přepisu Hosrúa). Císařovi poradci v nabídce spatřovali perský úskok, podle kterého by si mohli později činit nároky na byzantský trůn a návrh Peršanů byl tedy odmítnut. Po nových perských útocích z Perské Ibérie byl Belisarius vyslán na perské pomezí na pomoc generálu Sittasovi, který neúspěšně, dílem kvůli nekvalitním námezdním vojenským oddílům, špatně vyzbrojeným, vycvičeným a ještě hůře motivovaným, dílem vinou vlastní nekompetence, zde nevalně čelil útočícím Peršanům. Po jmenováni vrchním velitelem se Belisarius ihned chopil iniciativy.\n\nŽalostný stav většiny zdejších byzantských pluků byl nově jmenovanému vrchnímu veliteli dobře znám a správně usoudil, že nelze rychle jejich bojeschopnost dostat na požadovanou úroveň. Za velitelské stanoviště zvolil pomezní pevnost Darras (Daru) namísto nedávno ztracené Nisibis, která teď tvořila opěrný bod perských útoků a většinu demoralizovaných zdejších pohraničních oddílů začal usilovně cvičit na lukostřelce. Jeho hlavní, a jedinou údernou silou zůstávalo mužstvo elitního Dvorského pluku, a několik stovek spojeneckých středoasijských Hunů. Když perské vojsko v téměř dvojnásobné přesile, plné sebevědomí, dorazilo před Darras, čekala je zdánlivě nepřekročitelná hradba Belisariovy jízdy a pěchoty opírající se o strategické přístupy k hradbám. Její skutečnou bojeschopnost znal jen Belisarius, ale hodlal využít právě perské sebedůvěry, nabyté v předchozích snadných vítězstvích díky defétizmu a neschopnosti dosavadních byzantských velitelů. \n\nSvojí velkou přesilu perský vojevůdce Firůz nedokázal využít, nezabýval se žádným složitým taktickým plánem a nevyužil žádné ze svých předností či naopak slabin protivníka. Chtěl Byzantince na hlavu porazit čelním útokem právě zde, na hlavní silnici do Darrasu, kde ale členitý terén na stísněném prostoru jeho postup znesnadňoval a dával naopak velkou výhodu obráncům. Spoléhaje se na svou početní převahu Peršané zatroubili do útoku, dali se do pohybu na obou křídlech a jejich jízda i pěchota pálila velké množství šípů. Jejich lehké luky však neměly takový dostřel a navíc vál protivítr. Perský postup tak v první fázi bitvy způsoboval spíše tlak zadních řad než úspěšný postup řad čelních. Palba Belisariových lučištníků do hustých řad nepřátel měla zato drtivý účinek. Peršané se valili přes hájené příkopy a průrvy hlava nehlava a zdolávání těchto přirozených i na Belisariuv rozkaz prohloubených či opevněných terénních překážek a nerovností je rychle vyčerpávalo. Jízda zde vůbec ztratila svůj smysl. Pouze na levém křídle se Peršané usilovným tlakem zmocnili některých hájených průrev a příkopů a počali postupovat k hradbám tlačíce Byzantince před sebou. Do boku jim vpadli dosud čekající Massagetští Hunové, a když perský postup ztroskotával a změnil se v chaotický boj muže proti muži, udeřil na ně zezadu také oddíl Herulských Hunů. Jen trosky perského levého křídla prchly zpět, nepronásledovány na Belisariův rozkaz v tento přelomový moment bitvy. \n\nFirůz rozběsněný těmito neúspěchy se vskutku nechal vyprovokovat a povolal do boje elitní oddíly své perské těžké jízdy, tzv. Nesmrtelné a přikázal jim stůj co stůj prorazit na křídle pravém. Podle Belisariových instrukcí obránci před útokem „Nesmrtelných“ naoko ustoupili a perští jezdci se rozjeli zlikvidovat zdánlivě prchající Byzantince dříve než se skryjí do bezpečí hradeb. V ten moment udeřila Belisariova těžká jízda Dvorského pluku a opět spojenečtí Hunové. Právě ti se vůbec nezaplétali do osobních soubojů a projeli formací „Nesmrtelných“ tak rychle a důrazně, že šik roztrhli vedví. Ihned poté v rozbité formaci nepřátel napadli generála „Nesmrtelných“ Baresmanase a jeho korouhevníka a oba rychle zabili. Takovýto počátek boje svých nejlepších oddílů Peršany pochopitelně neočekávali. Zoufalý odpor jednotlivě bojujících skupin perské elitní jízdy se poté rychle změnil na boj o cestu k úprku. K jejich cti patří dodat, že většina jich na bojišti v beznadějném postavení padla. Dojem z roztržení a rozbití formace „Nesmrtelných“, ze smrti Baresmase a pádu jeho korouhve na zbytek perské armády byl pochopitelně drtivý. Ta, byť stále početně velice silná, začala celá nezadržitelně prchat na jihovýchod k Nisibis, odkud původně přitáhli. Firůz mohl být rád, že byl šáhem pouze zbaven zlaté síťky do vlasů, čímž v perském pojetí cti upadl v doživotní nemilost. Byzantská vojska po dlouhé době defenzivy, ústupů a potupných vyplácení výpalného Peršanům, jim u Dary uštědřila drtivou porážku.\n\n\n"}
{"id": "712421", "url": "https://cs.wikipedia.org/wiki?curid=712421", "title": "The Blind Boys of Alabama", "text": "The Blind Boys of Alabama\n\nThe Blind Boys of Alabama je americká gospelová hudební skupina, založená v roce 1939 v Alabamě. Většina hudebníků v této skupiny byli slepí.\n\n"}
{"id": "712423", "url": "https://cs.wikipedia.org/wiki?curid=712423", "title": "Palmeira", "text": "Palmeira\n\nPalmeira je název, který nese vícero oblastí v různých zemích:\n\n\n\n\n\n\n"}
{"id": "712426", "url": "https://cs.wikipedia.org/wiki?curid=712426", "title": "Élisabeth Jacquet de La Guerre", "text": "Élisabeth Jacquet de La Guerre\n\nÉlisabeth Claude Jacquet de La Guerre (narozena \"Élisabeth Jacquetová\"; 17. března 1665 Paříž – 27. června 1729 Paříž) byla francouzská hudební skladatelka a cembalistka. Koncertovala již od dětství, ve věku 15 let ji zaměstnal král Ludvík XIV., který ji finančně podporoval a nechal uvádět její díla. Roku 1684 se provdala za varhaníka Marina de la Guerre (1658–1704). Je považována za jedinou etablovanou barokní hudební skladatelku a za první Francouzku, která složila operu.\n\n\n"}
{"id": "712436", "url": "https://cs.wikipedia.org/wiki?curid=712436", "title": "Divize D 2011/12", "text": "Divize D 2011/12\n\nV soubojích 47. ročníku Moravskoslezské divize D 2011/12 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 6. srpna 2011 úvodními třemi zápasy 1. kola a skončil v neděli 17. června 2012 zbývajícími dvěma zápasy 29. kola (kompletní 30. kolo bylo předehráno již ve středu 9. května 2012).\n\n\n\nZdroje: \n\nPoznámky:\n\n"}
{"id": "712439", "url": "https://cs.wikipedia.org/wiki?curid=712439", "title": "Zahulíme, uvidíme", "text": "Zahulíme, uvidíme\n\nZahulíme, uvidíme (orig. \"Harold & Kumar Go to White Castle\" nebo také \"Harold & Kumar Get the Munchies\") je americká komedie z roku 2004 režiséra Dannyho Leinera. Scénář k filmu napsali Jon Hurwitz a Hayden Schlossberg. Příběh sleduje Harolda Leeho (John Cho) a Kumara Patela (Kal Penn) při jejich cestě do řetězce rychlého občerstvení White Castle.\n\nVe filmu dále hrají Fred Willard, Paula Garcés, Anthony Anderson, Dan Bochart, Ethan Embry, Jamie Kennedy, Bobby Lee, Christopher Meloni, Ryan Reynolds, Shaun Majumder, David Krumholtz, Eddie Kaye Thomas, Malin Åkerman a Neil Patrick Harris, který hraje sám sebe ve fiktivní verzi.\nInvestiční bankéř Harold Lee je přesvědčen svými kolegy Billym a JD, aby za ně udělal jejich práci. Mezitím jeho kamarád Kumar Patel navštěvuje zdravotní školu kvůli pohovoru, který mu zařídil jeho otec, ale úmyslně se ukáže ve špatném světle, aby ho nemohli přijmout. Když Harold přichází domů, setkává se se svou sousedkou Marií, které není schopen přiznat, že k ní něco cítí. Doma s Kumarem po kouření marihuany uvidí reklamu na hamburgery z White Castlu a rozhodnou se jimi uspokojit svůj hlad. Když však dojedou na místo nejbližšího White Castlu, zjistí, že byl nahrazen \"Burger Shackem\", ale jsou informováni, že další White Castle je v Cherry Hillu.\n\nKdyž začne být Kumar střízlivý, navrhne zastavit se v Princetonské univerzitě a koupit tam marihuanu. Kumar koupí marihuanu od studenta jménem Bradley a Harold mezitím čelí otázkám korejských studentů. Po dokouření marihuany jsou oba objeveni strážcem objektu a nuceni prchnout. Zatímco strážci honí dvojici, objeví u Bradleyho pytel marihuany a zatknou ho. Harold a Kumar poté pokračují ve své cestě. Když si Kumar potřebuje odskočit, nechá otevřené dveře, což způsobí, že se do auta dostane mýval a kousne Harolda do krku, ten přesvědčí Kumara, aby ho odvezl do nemocnice, kde pracuje jeho otec a bratr. Kumar jim ukradne ID odznaky, aby mohl získat lékařskou marihuanu, ale ostatní si ho spletou s jeho bratrem a on je i s Haroldem nucen operovat. Poté se od pacienta dozví, jak se dostat do White Castlu a oba opět pokračují v cestě.\n\nNa silnici Kumar uvidí Marii a rozhodne se získat její pozornost, aby si s ní Harold promluvil, jenže Harold zpanikaří a šlápne na plyn, což způsobí, že auto skončí v příkopě. Dvojici poté zachrání Randy, těžce znetvořený řidič odtahového auta, kterého všichni přezdívají \"hnusák\". Vezme je k sobě domů, aby jim mohl jejich auto opravit a řekne jim, že můžou mít sex s jeho ženou. Hnusákova žena dává Haroldovi a Kumarovi nemravné návrhy a když jim pak hnusák navrhne skupinový sex, dají se oba dva na útěk. Po cestě narazí na stopaře a Kumar se mu rozhodne zastavit. Stopař je Neil Patrick Harris, který je zfetovaný extází. Když Kumar zastaví u benzínové pumpy a jdou s Haroldem něco koupit, Harris jim s autem ujede. Harold poté v návalu vzteku omylem praští rasistického policistu a je zatčen.\n\nVe vězení Harold vidí Bradleyho, kterému je zabaven pytel marihuany a on je poté propuštěn.\nKumar zavolá policii, že je v parku přestřelka a poté se vloupá na stanici, aby mohl osvobodit Harolda. Když se policie vrátí, Harold a Kumar utečou, přičemž seberou Bredleyho pytel marihuany. Dvojice poté potká uniklého geparda, kterého zkouří, aby na něm mohli jezdit. Harold a Kumar najdou restauraci s hot dogy, kde uvidí svoje sousedy Goldsteina s Rosenbergem, kteří šťastně jí párky v rohlíku. Harold se rozhodne, že chce také zažít pocit uspokojení z dosažení svého cíle. Po setkání se skupinou pankerů, která dvojici pravidelně obtěžuje, ukradnou jejich vůz. Poté je začne kvůli překročení rychlosti pronásledovat policista, kterému se sice vyhnou, ale dojedou k okraji útesu. Pod útesem uvidí White Castle a pomocí rogala se k němu snesou. Poté si jde dvojice rychle objednat hamburgery, ale zjišťují, že nemají peníze. V tom se objeví Harris a nabídne jim peníze jako omluvu za svoje činy a taky na opravu Haroldova auta.\n\nKumar si nakonec uvědomí, že chce být lékařem, ale bojí se stereotypu indických doktorů. Harold si najednou všimne svých spolupracovníků se dvěma ženami a začne jim nadávat, protože řekli, že v noci budou s klienty. Když se vrátí domů, setkává se s Marií, které vyzná lásku a začne se s ní líbat. Marie poté Haroldovi řekne, že odjíždí do Amsterodamu a že se uvidí, až se vrátí. Kumar Harolda přesvědčí, aby jeli také do Amsterodamu, protože je tam legální marihuana.\n\nHarold Lee – Jan Maxián\nKumar Patel – Filip Švarc\nNeil Patrick Harris – Tomáš Borůvka\nGoldstein – Radek Hoppe\nRosenberg – Petr Burian\nMarie – Nikola Votočková\nCindy Kimová – Jolana Smyčková\nCole – Jan Kalous\nKenneth Park – Jan Kalous\nRandy alias hnusák – Pavel Šrom\nLiane, hnusákova žena – Jolana Smyčková\nDr. Willoughby – Jiří Prager\na další \n\n\nOficiální soundtrack k filmu byl pod názvem \"Harold & Kumar Go to White Castle: Original Soundtrack\" vydán 27. července 2004. Obsahuje 16 písní, které zazněly ve filmu.\n\n\nPísně, které zazněly ve filmu, ale nebyly vydány na oficiálním soundtracku:\n\n\n\n"}
{"id": "712443", "url": "https://cs.wikipedia.org/wiki?curid=712443", "title": "Radim Nečas (1969)", "text": "Radim Nečas (1969)\n\nRadim Nečas (* 26. srpna 1969 Valtice) je bývalý český fotbalový záložník a reprezentant. V současné době působí jako trenér. Jeho syn Radim je také fotbalistou.\n\nS fotbalem začínal ve Frýdku-Místku. Od dorostu hrál za FC Baník Ostrava.\nV roce 1992 přestoupil do Slavie Praha, mecenáš Boris Korbel tehdy zaplatil rekordních 25 miliónů československých korun. Hrál postupně za Union Cheb, řecký tým Škoda Xanthi, FK Jablonec, vrátil se na čas do Slavie a odešel do Slovanu Bratislava. Pak hrál ještě druhou ligu za AFK Chrudim. Celkem v československé a české lize odehrál 340 zápasů a vstřelil 79 gólů.\n\nV A-mužstvu České republiky debutoval 8. 5. 1995 v přátelském utkání v Bratislavě proti reprezentaci Slovenska (remíza 1:1).\nZa českou reprezentaci nastoupil v letech 1995–2000 celkem ve čtyřech\nzápasech, gól nevstřelil.\n\nTrenérské zkušenosti začal získávat coby asistent ve Slovanu Liberec a v Čáslavi, ve Slavii pak trénoval mládež a krátce pak působil i ve slovenské lize u týmu FK Senica. Od léta 2010 trénoval FK Arsenal Česká Lípa. V sezoně 2014/2015 trénoval Táborsko. Od léta roku 2015 byl hlavním trenérem celku FK Fotbal Třinec.\nV létě 2016 se stal asistentem Daniela Šmejkala v FK Teplice.\n\n"}
{"id": "712446", "url": "https://cs.wikipedia.org/wiki?curid=712446", "title": "Vodní nádrž Kostolnica", "text": "Vodní nádrž Kostolnica\n\nVodní nádrž Kostolnica (též vodní nádrž Mlýnky) se nachází na Sudoměřickém potoce u osady Mlýnky nedaleko Sudoměřic. Rozloha nádrže činí 6 ha.\n\nVodní nádrž nabízí možnosti rekreace, rybaření a cykloturistiky.\n\nZajímavostí jistě je, že středem přehrady prochází státní hranice mezi Českou republikou a Slovenskou republikou. Proto má přehrada také dva názvy – český (Mlýnky) a slovenský (Kostolnica).\n\n"}
{"id": "712450", "url": "https://cs.wikipedia.org/wiki?curid=712450", "title": "Giresun", "text": "Giresun\n\nGiresun je město v Turecku, hlavní město stejnojmenné provincie v Černomořském regionu. Město se nachází zhruba 175 km západně od hlavního města regionu, Trabzonu. Na konci roku 2010 zde žilo 96 948 obyvatel . Název města (dříve \"Kerason\", \"Kerasounta\") pochází z řečtiny, ze slova Kerasus (poloostrov).\n"}
{"id": "712459", "url": "https://cs.wikipedia.org/wiki?curid=712459", "title": "Zlatá Ktiš", "text": "Zlatá Ktiš\n\nZlatá Ktiš (též \"Goldentisch Teich\") je splavovací nádrž (klauzura) v Novohradských horách. Nachází se na Černé, na jižním svahu Jeleního hřbetu v nadmořské výšce 766 m. Má rozlohu 5,24 ha a maximální hloubku (u výpusti) 5 m.\n\nNádrž byla vybudována v roce 1789 a na její jižní straně o dva roky později vznikla stejnojmenná osada o 11 domech. Jako splavovací nádrž (klauza) sloužila k posílení toku a pro lepší plavbu dlouhého polenového dřeva z novohradských lesů krátkodobým intenzivnějším vypouštěním nahromaděné vody po dobu plavení. Při povodni v roce 1794 došlo k poškození hráze, proto byla v roce 1796 zesílena a zvýšena. K protržení hráze došlo i při povodních v srpnu 2002.\n"}
{"id": "712462", "url": "https://cs.wikipedia.org/wiki?curid=712462", "title": "Dějiny Kastilie a Leónu", "text": "Dějiny Kastilie a Leónu\n\nKastilie a León byla dvě samostatná království, která společně s Aragonií položila základ Španělského království.\n\nKastilie a León tvořily v minulosti dvě království, k jejichž spojení došlo v roce 1230 Ferdinandem III. Svatým. Ovšem obě království se předtím spojovala již dvakrát. Poprvé v období let 1037 – 1065 pod vládou Ferdinanda I. Leónského a podruhé mezi léty 1072 – 1157. Ke třetímu a definitivnímu spojení království došlo právě v roce 1230 a nový státní útvar přijímá název Koruna Kastilie.\n\nV letech vzniku společného království navíc vrcholil rozklad moci Almohadů ve Španělsku, čehož využila řada králů, včetně Ferdinanda III. Kastilského a jeho otce Alfonse IX. Leónského. Alfons IX. postupně dobyl město Cáceres. Jeho syn Ferdinand III. při tažení povodím Guadiany znovudobyl území leónské Estremadury a v roce 1236 také centrum muslimské Andalusie – Córdobu. Jeho synovi (v té době infantu) Alfonsu X. Moudrému se podařilo připojit Murcii a roku 1243 dobýt Cartagenu. Jelikož se mezi Murcií a Córdobou nacházela velice důležitá pevnost Jaén, rozhodl se ji Ferdinand III. dobýt. Postupným dobýváním okolních měst byla celá pevnost obklíčena a obléhána. Nakonec byl vládce Jaénu donucen podepsat s kastilským králem dohodu, kdy mu předal pevnost a na oplátku měl být považován za granadského krále. O rok později se Ferdinand rozhodl dobýt také Sevillu. Postupně bylo město obléháno a dne 23. listopadu 1248 vstoupil král do Sevilly, která se mu vzdala. Roku 1264 vypukla v Murcii vzpoura. Král Alfons X. byl v té době zaměstnán vzpourou v Andalusii a tak požádal o pomoc svého tchána, krále Jaima I. Aragonského, který území Murcie dobyl, doosídlil Katalánci a předal Alfonsi X.\n\nRoku 1350 připojil král Alfons XI. ke Koruně Kastilie také Gibraltar. Ještě dříve uzavřel spojenectví s Anglií, díky čemuž zapojil Korunu do stoleté války. Po jeho smrti (zemřel pravděpodobně na mor při obléhání Gibraltaru) se novým vládcem stal Pedro I. Ten se v letech 1356 – 1361 střetl s Aragonií v tzv. „válce dvou Pedrů“. Na straně Aragonie, podporované Francií, bojoval také levoboček Enrique II. z Trastámary. Roku 1365 zavraždil bratra Pedra I., za asistence francouzského krále Jana II. se prohlásil kastilským králem a založil novou Trastámarskou dynastii. Nové spojenectví Kastilie s Francií pokračovalo ve válce s Anglií, která byla roku 1372 poražena v námořní bitvě u La Rochelle. Angličané jako nové spojence získali Portugalsko a Navarru, ovšem oba tyto státy Kastilie porazila. Roku 1375 byla Anglie nucena podepsat bruggský mír. Ovšem už o dva roky později byl mír porušen, když se v Anglii vylodila francouzsko-kastilská vojska a část kastilské armády se dostala až k Londýnu. Spor s Anglií skončil v roce 1388, kdy byla uzavřena dohoda. Podle ní mělo dojít ke sňatku syna kastilského krále Juana I., prince Enriqua III., s Kateřinou z Lancasteru.\n\nV 15. století se politika Kastilie orientovala hlavně na muslimské království v Granadě. V roce 1457 byl definitivně připojen Gibraltar, v následujících letech také města Ronda, Málaga a v roce 1492 také centrum Granada. V letech 1474 – 1479 se Kastilie dostala do války s Portugalskem, protože si král Alfons V. Portugalský nárokoval kastilskou korunu. Válka byla ukončena mírem, kterým Kastilie získala Kanárské ostrovy a naopak se vzdala organizování výprav do jižního Atlantiku.\n\nRoku 1469 došlo ke sňatku sestry Enriqua IV. Kastilského, Isabely, se synem Juana II. Aragonského, tehdy sicilského krále Ferdinanda. Cíle tohoto sňatku bylo získání podpory Kastilie ve sporu Aragonie s Francií, která se snažila získat její državy v Katalánsku. V této době navíc vrcholila občanská válka. Enrique IV. se obrátil s prosbou o pomoc na portugalského krále Alfonse V. Roku 1476 se kastilsko-portugalská vojska v bitvě u Tora střetla s vojsky kastilsko-aragonskými. Kastilsko-portugalská armáda byla drtivě poražena a po smrti Juana II. Aragonského v roce 1479 (Enrique IV. Kastilský zemřel již v roce 1474) došlo ke spojení Koruny Kastilie a Koruny Aragonie pod vládou Katolických králů, Isabely I. Kastilské a Ferdinanda II. Aragonského.\n\nSpojením těchto dvou království se zároveň Ferdinand stal regentem Kastilie (k faktickému naplnění došlo až po smrti Isabely) a Isabela, na základě privilegia vydaného Ferdinandem, spoluregentkou Koruny Aragonie. Katoličtí králové také přistoupili k podřízení stavů (tj. šlechty, měst, církve a kortesů) královské moci. Isabele se podařilo potlačit vzpouru v Andalusii a Galicii a šlechta poté byla podmaněna. Města se musela v případě Koruny Kastilie podřídit dohledu vládních úředníků (corregidorů). Ovšem v případě Koruny Aragonie se o obsazení funkcí radních rozhodovalo na základě hlasování. Také došlo k reformě církve a k reorganizaci Rad. Královská rada pro Kastilii získala pravomoc zasahovat i do zákonodárných funkcí kortesů. Také vznikly nové rady – Rada pro Aragonsko, Inkviziční rada, Rada pro vojenské řády apod. Všechny tyto rady měly výhradně poradní charakter.\n\nIsabela I. Kastilská zemřela dne 25. listopadu 1504 a ve své závěti jmenovala nástupkyní svou dceru Juanu, manželku arcivévody Filipa Habsburského. Pokud by však kvůli své psychické chorobě nebyla sama schopna vládnout, měl se regentem stát Ferdinand a to do doby než její prvorozený syn Karel dosáhne plnoletosti. Ferdinand se skutečně stal regentem, ale na odpor se mu postavil Filip, podporovaný kastilskou vyšší šlechtou. Dne 24. listopadu 1505 uzavřel Ferdinand s Filipem v Salamance smlouvu, na jejímž základě měli Juana a Filip vládnout v Kastilii jako králové a Ferdinand jako doživotní guvernér. Ovšem již krátce po jejich příchodu se vztah Filipa s Ferdinandem vyostřil a ten byl nucen se vrátit do Aragonie. Ovšem Filip brzy poté umírá a regentem v Kastilii se opět stává Ferdinand. Během tohoto druhého regentského období v letech 1507 – 1516 připojil Navarru.\n\nFerdinand v závěti jmenoval svým nástupcem Karla, syna Juany a Filipa Habsburského. Až do jeho příchodu do Španělska měl být regentem Alfons Aragonský, arcibiskup zaragozský. Karel se stal také dědicem Kastilie, kde byl regentem jmenován kardinál Cisneros. Roku 1517 s příchodem Karla I. Habsburského do Španělska dochází k definitivnímu spojení Koruny Kastilie a Koruny Aragonie do jednoho státního útvaru, Španělského království.\n\n"}
{"id": "712465", "url": "https://cs.wikipedia.org/wiki?curid=712465", "title": "Seznam míst v Letopisech Narnie", "text": "Seznam míst v Letopisech Narnie\n\nToto je seznam míst z knižní série Letopisy Narnie C. S. Lewise.\n\nDěj knihy se odehrává v našem světě a čtyřech fiktivních (Les mezy světy, Charn, Narnie a posmrtná říše Nová Narnie); tento seznam zahrnuje všechna tato místa. Narnijské království je jen malou částí narnijského světa.\n\nDo lesa mezi světy se přenese člověk pomocí prstenu vyrobeného z Atlantského prachu. Tyto mocné prsteny vytvořil Andrew Kirk a s jejich pomocí do lesa poslal několik morčat, Polly Plummerovou a nakonec tam přinutil jít i jeho synovce Diggoryho (viz kniha \"Čarodějův synovec\"). Tam se nachází několik jezírek a cesty z nich vedou do různých světů, ty ve kterých byly děti, se jmenují Narnie, Charn a samozřejmě náš svět, jinak jich je o mnoho více. Člověk který se tam dostane na chvíli zapomene kdo je. Aby se člověk dostal do jezírka musel mít jiný prsten (tentokráte zelený). Les mezi světy je jediné místo kde neměla Jadis moc.\n\nNová Narnie je analogií posmrtného ráje. Jsou do ní přeneseni Aslanovi věrní po své smrti. Jsou tam všechna krásná místa z původní Narnie, ale nikdo se tam nemůže bát, unavit, utopit atd. Je to \"pravá, skutečnější Narnie\", protože Narnie, kterou děti znaly původně, byla jen jejím odleskem.\n\nV knize Poslední bitva je psáno, že Nová Narnie a Nová Anglie (kam byly po smrti přeneseni rodiče Pevensiehových) jsou jen výběžky téhož světa. Když se tam děti dostaly, Aslan jim \"čím dál méně připadal jako lev - a věci, které se udály pak, byly tak veliké a krásné, že je ani nemohu vypsat.\" Vstup do Nové Narnie byl pro děti teprve začátkem velkého příběhu, \"který trvá věčně a v němž každá kapitola je lepší, než ta předchozí.\"\n\nMísto, kde Eustác a Jill mluvili s Aslanem na začátku a na konci knihy Stříbrná židle. Zde hovořil s Kaspianem X. poté, co zemřel.\n\nAslan jim řekl: \"Až se tu potkáme znovu, bude to navěky.\"\n\nJeden z mnoha světů, do kterých se lze dostat skrze Les mezi světy. Když tam Digory a Polly přišli, byl již zničený válkou, jež byla ukončena kouzlem, které uspí vše živé. Zde Digory probudil čarodějnici Jadis, která později sto let vládla v Narnii.\n\nArchenland je malé království mezi Narnijským královstvím a Kalormenem. (KAJCh)\n\nHrad a sídlo krále Archenlandu. (KAJCh)\n\nKalormen je největší a vojensky nejsilnější říše v narnijském světě. Je to \"země otroků a tyranů\", kde je se slabými zacházeno zle. Jejich Bůh Taš je ztělesněným zlem a protikladem Aslana. Země provádí válečné výboje vůči okolním slabším královstvím. Je tam velmi ceněno básnické a vypravěčské umění\n\nNejvíce informací o Kalormenu je v knize Kůň a jeho chlapec.\n\nHlavní město Kalormenu. Nachází se na kopci vyčnívajícím uprostřed řeky a je považován za nejkrásnější město na světě, jeden z divů narnijského světa. Kolem se táhnou zahrady. Na vrcholu kopce je Velký Tašbánský chrám který je zasvěcený Tašovi a od kterého je odvozeno jméno města.\n\nPod chrámem je tisrokův palác a čím se jde níže, tím méně důležití lidé tam bydlí. Ulice jsou kamenné se mnoha sochami a platí tam jediný dopravní zákon: kdo je důležitější, má přednost. Proto často dochází k zácpám. Tašbán spolu s řekou je dělítkem mezi zeleným jihem a písečným severem země. Na severu se také nachází hrobky, kde se podle pověstí schovávají duchové. Lidé v Tašbánu jsou velice pověrčiví a proto se tam bojí.\n\nKdyž v PJP Lucinka, Edmund, Eustác a Rípčíp (ve filmové verzi i Kaspian) dopluli na nejvýchodnější místo světa, ocitli se na pobřeží s vysokou stěnou z vody, za níž byly mimořádně vysoké hory. Domnívali se, že došli do Aslanovy země, ale Aslan jim řekl, že jeho země jsou hory ležící za vodní stěnou a že z cesty tam není návratu. Rípčíp se přesto rozhodl se tam vydat (v knižní verzi tím probudil spící lordy).\n\nPojem \"Aslanova země\" tedy pravděpodobně představuje stejné místo, jako Aslanova hora a Nová Narnie.\n\nZde se loď Jitřní poutník zastavila kvůli opravám. Byl zde nalezen náramek lorda Oktesiána a Eustác Pobuda zde byl dočasně změněn ve draka, což velmi přispělo k nápravě jeho charakteru.\n\nTakto je ve filmu nazýván ostrov, pojmenovaný v knize Ostrov hlasů.\n\nOsamělé ostrovy patřily tradičně k Narnii, ovšem v PJP Kaspian zjistil, že jejich místodržitel jeho autoritu neuznává, neplatí daně a podporuje trh s otroky. Proto jej lstí sesadil a dosadil na jeho místo lorda Berna, kterého učinil vévodou.\n\nOstrov, kde sídlil Koriakin, potrestaná hvězda, a Ťulpodi (jinde: Ňomopodi), jednonozí trpaslíci. V PJP zde přistála loď Jitřní poutník a Ťulpodi, toho času zneviditelnění, s výhrůžkami donutili Lucinku, aby vešla do Koriakinova sídla a přečetla kouzlo, které je zase zviditelní. Název \"Ostrov hlasů\" odkazuje na Ťulpody, kteří s posádkou mluvili, zatímco byli neviditelní.\n\nVe filmové verzi zde Koriakin dává hrdinům radu jak porazit zelenou mlhu: položit sedm mečů na stůl na Rámandúově ostrově ostrově.\n\nOstrov s kouzelným jezírkem, jehož voda svým dotekem vše měnila ve zlato. Tak zde zemřel i Lord Restimar. Ve filmové verzi se toto jezírko nacházelo na Dračím ostrově, tj. události ze dvou ostrovů byly spojeny do jednoho.\n\nOstrov, na kterém pobýval Rámandú se svou dcerou. V PJP zde Kaspian našel poslední tři lordy, kteří byli uspáni, protože se vzájemně napadali.\n\nNa ostrově byl Aslanův stůl, kam byl přenesen nůž, kterým Bílá čarodějnice v LČaS zabila Aslana na Kamenném stole. Zde se na Aslanův pokyn každý večer prostřela hostina.\n\nVe byla přidána zápletka, že k poražení zla je nutno na tento stůl položit meče všech sedmi lordů. Ten poslední patřící lordu Rhoopovi sem dopravil Eustác poté, co jej Aslan zbavil dračí podoby.\n\nOstrov, v jehož blízkosti se zhmotňovaly nejděsivější sny každého člověka. Zde byl nalezen Lord Rhoop, napůl šílený vyčerpáním z prožitých děsů.\n\nNávštěva Temného ostrova i bitva s mořským hadem se v knižní verzi odehrála předtím, než hrdinové dopluli na Rámandúův ostrov; ve filmu naopak až poté jakožto klimaktická bitva filmu.\n\nAslanův vrch je mohyla navršená kolem kamenného stolu poté, co děti odešly z Narnie na konci knihy Lev, čarodějnice a skříň. V knize Princ Kaspian tam měla ležení armáda Kaspianových věrných.\n\nSídlo pana Bobra a jeho manželky, kteří v knize Lev, čarodějnice a skříň pomohli dětem najít Aslanův tábor.\n\nCair Paravel je hrad a sídlo králů a královen Narnie. Byl postaven dávnými králi. Aslan předpověděl : \"Až v Cair Paravel na trůn znova, usedne zas krev Adamova, nastane dobra vláda nová.\"\n\nJe to velký hrad na pobřeží východního oceánu a kousek od delty narniské řeky.\nHrad se tyčí na kopci s terasami v různých výškách.\nVelkého rozkvětu došlo při vládě čtyř králů- Petra, Zuzany, Edmunda a Lucie.\nZ Cair Parevel se stalo hlavní město narniského národa.\n\nPoté co se děti Pevensiovy vrátily do našeho světa Cair Paravel začal chátrat neboť vlády se ujaly Telmarinové a přesunuly vládnoucí sídlo jinam.\nBěhem té doby se z hradu stala zřícenina, celý zarostl břečťanem a stromy.\nAž o 1000 let později Kaspián Desáty Mořeplavce, co vyhrál válku nad svým strýcem Mirazem se ujal vlády a obnovil sídlo a hrad Cair Paravel.\n\n\"No, já si nepamatuji na žádné zříceniny v Narnii.\" -Edmund\n\nMísto v lesích, kde byli tradičně popravováni zrádci. Zde se Aslan nechal zabít místo Edmunda. V Narnii však smrt nemá moc nad nevinným, který se obětoval dobrovolně, a proto stůl praskl a Aslan byl vzkříšen z mrtvých.\n\nKromě toho se v PJP posádka Jitřního poutníka doplavila na Rámandúův ostrov, kde byl stůl s kamenným nožem, který sem byl přenesen z prvně uvedeného kamenného stolu, aby zde byl v úctě uchován do konce světa.\n\nTelmar je země, která byla dlouho opuštěná poté, co Aslan její obyvatele proměnil v tupá zvířata za zkažené chování. O mnoho staletí později do Telmaru prošli kouzelnou branou piráti z našeho světa. Jejich potomci (tzv. Telmařané) později vpadli do království Narnie, dobyli ji a původní obyvatele (kouzelné bytosti a mluvící zvířata) zahnali hluboko do lesů. Ti se přidali na stranu prince Kaspiana X., když jej pronásledoval jeho strýc Miráz.\n\nV této situaci byli do Narnie posláni sourozenci Pevensieovi, kteří Kaspianovi pomohli na trůn a útisk narnijských bytostí tím skončil (kniha Princ Kaspian).\n\nTelmařané se báli moře, proto místo v Cair Paravel vládli v jiném hradu ve vnitrozemí. Sedm Telmarských lordů bylo Mirázem vyhnáno; pátrání po nich je hlavním námětem knihy Plavba Jitřního poutníka.\n\nTelmařané vládli Narnii mnoho let (cca 20 generací). Poslední narnijský král Tirian byl potomkem Kaspiana X. a tedy také Telmařan.\n"}
{"id": "712480", "url": "https://cs.wikipedia.org/wiki?curid=712480", "title": "Pastýř", "text": "Pastýř\n\nPastýř může být:\n\n\n"}
{"id": "712484", "url": "https://cs.wikipedia.org/wiki?curid=712484", "title": "Železniční trať Varšava–Katovice", "text": "Železniční trať Varšava–Katovice\n\nŽelezniční trať Warszawa – Katowice, zvané též Varšavsko-vídeňská dráha, je důležitá polská železniční trať, která je v celé délce elektrizovaná a dvoukolejná.\n"}
{"id": "712485", "url": "https://cs.wikipedia.org/wiki?curid=712485", "title": "Anders Holmberg", "text": "Anders Holmberg\n\nAnders Holmberg (* 4. září 1984, Bankeryd) je švédský reprezentant v orientačním běhu. Mezi jeho největší úspěchy patří stříbrná medaile ze sprintu na mistrovství světa 2011 ve francouzském Savojsku. V současnosti žije ve švýcarském Sissachu a běhá za švédský klub Järla Orientering.\n\n"}
{"id": "712487", "url": "https://cs.wikipedia.org/wiki?curid=712487", "title": "Liga mistrů UEFA 2011/12", "text": "Liga mistrů UEFA 2011/12\n\nLiga mistrů UEFA 2011/12 byl 57. ročník klubové fotbalové soutěže zvané Liga mistrů UEFA. Pod názvem Liga mistrů UEFA se hraje od sezony 1992–93 (20. ročník), kdy byl název změněn z Poháru mistrů evropských zemí. V tomto formátu (4 předkola) se soutěž hraje 3. sezónu. Účastnilo se jí 76 celků ze 52 zemí asociace UEFA a do hlavní fáze se jich probojovalo 32.\n\nZapočata byla 1. předkolem dne 28. června 2011 a finále se odehrálo ve středu 19. května 2012.\n\nZákladních skupin se zúčastnilo 32 klubů z 18 zemí a největší zastoupení měli shodně Španělsko a Anglie, a to maximální možný počet 4 klubů. Do základních skupin se poprvé od sezony 2007/08 probojoval i český tým, kterým byl mistr Gambriunus ligy 2010/11 FC Viktoria Plzeň. Ta nakonec obsadila 3. místo v nabité skupině H a přesunula se do Evropské ligy.\n\nFinále se odehrálo 19. května 2012 na stadiónu Allianz Arena, v Mnichově (Německo). Do něj se nekvalifikoval obhájce titulu španělský klub FC Barcelona, ale poprvé od roku 1983/84 se to povedlo domácímu týmu, respektive uživateli stadionu. FC Bayern Mnichov byl v utkání lepší a v 83. minutě se dostal do vedení. Chelsea FC se ale krátce před koncem podařilo vyrovnat a v penaltovém rozstřelu rozhodla o svém premiérovém triumfu.\n\nVítěz soutěže Chelsea FC se kvalifikoval na Mistrovství světa ve fotbale klubů 2012 a zároveň do Superpoháru UEFA 2012. Nejlepším střelcem se s rekordními 14 brankami stal počtvrté v řadě útočník Barcelony Lionel Messi, ale nejlepším hráčem byl později jmenován jeho spoluhráč Andrés Iniesta.\n\nTohoto ročníku účastnilo celkem 76 týmů z 52 členských zemí UEFA (Lichtenštejnsko neorganizuje žádnou vlastní ligovou soutěž). Každá země měla přidělen počet míst podle koeficientů UEFA. Žebříček UEFA určuje počet týmů v nadcházející sezóně, a to v první sezóně po zveřejnění žebříčku. Proto bylo rozdělení týmů v letech 2011–12 podle pořadí v žebříčku UEFA v roce 2010, ne 2011. Obhájce titulu, FC Barcelona, získala místo ve skupinové fázi prostřednictvím svého domácího ligového umístění, místo vyhrazené pro obhájce titulu tedy nebylo využito.\n\nNíže je kvalifikační systém pro Ligu mistrů UEFA 2011/12:\n\n\n\nV novém systému Ligy mistrů, se hrají dva samostatné kvalifikační turnaje. Kvalifikace mistrů (která začíná od prvního předkola) je pro kluby, které vyhrály domácí ligu a neměly nárok se kvalifikovat do skupinové fáze, zatímco kvalifikace pro týmy, které nejsou mistry (která začíná ve třetím předkole), je pro kluby, které nevyhrály domácí ligu a neměly nárok se kvalifikovat do skupinové fáze.\n\nLos prvního a druhého předkola se uskutečnil 20. června 2011 ve švýcarském Nyonu. Úvodní zápasy se odehrály 28. a 29. června, odvety 5. a 6. července 2011.\n\nÚvodní zápasy se odehrály 12. a 13. července, odvety 19. a 20. července 2011.\n\nTřetí předkolo bylo rozděleno do dvou samostatných částí: jedna pro mistry a druhá pro týmy z nižších pozic. Poražené týmy se kvalifikovaly do 4. předkola Evropské ligy UEFA 2011/12. Úvodní zápasy se odehrály 26. a 27. července, odvety 2. a 3. srpna 2011.\n!colspan=\"6\"|Mistrovská část\n\n!colspan=\"6\"|Nemistrovská část\n\nPoražené týmy ve 4. předkole vstoupily do základních skupin Evropské ligy. Úvodní zápasy se odehrály 16. a 17. srpna, odvety 23. a 24. srpna 2011.\n!colspan=\"6\"|Mistrovská část\n\n!colspan=\"6\"|Nemistrovská část\n\nDo skupinové fáze postoupilo 32 týmů, které byly rozděleny do 4 košů podle klubového koeficientu UEFA (kromě obhájce titulu z Ligy mistrů 2010/11, FC Barcelona, který byl automaticky v 1. koši) a následně byly rozlosovány do 8 skupin po čtyřech týmech, přičemž žádné dva týmy z jedné země nemohly být nalosovány do stejné skupiny.Los základních skupin proběhl ve čtvrtek 25. srpna 2011 od 18:00 v Monaku.\n\nV každé skupině odehrály týmy 6 zápasů systémem každý s každým (jeden zápas doma, jeden venku). Termíny zápasů byly stanoveny na 13.–14. září, 27.–28. září, 18.–19. října, 1.–2. listopadu, 22.–23. listopadu a 6.–7. prosince 2011. Vítězové a druhé týmy skupin postoupily do vyřazovací fáze, přesněji osmifinále složeného z 16 týmů.\n\nPokud mají dva či více týmů ve skupině stejný počet bodů, existují oficiální kritéria pro určení postupového klíče:\n\nDo skupinové fáze se tedy dostalo 32 týmů včetně jedenácti vítězů PMEZ/ Ligy mistrů, kteří dohomady získali 40 titulů. Dále pak pět týmů (Manchester City FC, SSC Neapol, Trabzonspor, FC Viktoria Plzeň a FC Oțelul Galați), které se základních skupin účastnily poprvé v klubové historii. Celkem 18 členů UEFA tak mělo ve skupinové části své zastoupení: Anglie a Španělsko bylo zastoupeno 4 kluby, Itálie, Německo a Francie 3 kluby, Rusko a Portugalsko dvěma kluby. Celkem jedenáct členů bylo zastoupeno jedním týmem, přičemž tento byl vždy mistrem své země. Kromě Trabzonsporu, který nahradil svého mistra Fenerbahçe SK kvůli ovlivňování zápasů.\n\nV průběhu vyřazovací fáze soutěže hrál tým v každém kole proti jednomu soupeři dvojzápasovým systémem \"doma-venku\". Z tohoto souboje byl jeden vyřazen a druhý postoupil, díky čemuž již po 3. takto hraném kole zbyly pouze dva týmy. Ty pak utvořily finálovou dvojici a utkaly se na předem určeném (až 2 roky) neutrálním hřišti.Los osmifinálových dvojic proběhl 16. prosince 2011. Poté již následoval pouze jeden los, při kterém byl rozlosován zbytek soutěže. K tomu došlo po odehrání osmifinále, 16. března 2012.\n\nPři losu osmifinálových dvojic bylo 16 týmů rozděleno do dvou košů po osmi. Vítězové skupin byli v koši nasazených, kvalifikanti z druhých míst jako nenasazení. Do jedné dvojice nemohly být nalosovány dva kluby, které se již utkaly v základní skupině ani dva kluby z jedné země. Zároveň bylo nalosováno, na čím hřišti souboj začne (kromě osmifinále, kde se začínalo na hřišti nenasazeného).\n\nPři losu čtvrtfinálových dvojic a zbytku pavouku soutěže pak již kluby nebyly nijak nasazeny a mohl se utkat každý s každým včetně souboje klubů z jedné země.\n\n\nPrvní zápasy byly na programu 14. a 15. nebo 21. a 22. února, odvety pak sehrály týmy z prvního termínu 6. a 7. března, týmy z druhého termínu 13. a 14. března 2012.\n\nPrvní zápasy byly na programu 27. a 28. března, odvety pak byly sehrány 3. a 4. dubna 2012.\n\nPrvní zápasy byly na programu 17. a 18. dubna, odvety pak byly sehrány 24. a 25. dubna 2012.\n\nFinálový zápas se uskutečnil 19. května 2012. Jeho hostitelem byla Allianz Arena v Mnichově (Německo).\n\n"}
{"id": "712489", "url": "https://cs.wikipedia.org/wiki?curid=712489", "title": "Kateřina Sasko-Lauenburská", "text": "Kateřina Sasko-Lauenburská\n\nKateřina Sasko-Lauenburská (švédsky \"Katarina av Sachsen-Lauenburg\" (24. září 1513, Ratzeburg – 23. září 1535, Stockholm) byla jako první manželka švédského krále Gustava I. Vasy švédská královna v letech 1531–1535.\n\nNarodila se jako dcera Magnuse I. (1480–1543), vévody sasko-lauenburského, a jeho manželky \"Kateřiny\" (zm. 1563), dcery \"Jindřicha IV., vévody brunšvicko-lüneburského\". Její starší sestrou byla Dorotea Sasko-Lauenburská, dánská a norská královna.\n\n24. září roku 1531 se ve stockholmské katedrále – kostele sv. Mikuláše provdala za švédského krále Gustava I. Vasu. Než se Gustav I. Vasa s princeznou Kateřinou oženil, ucházel se neúspěšně o ruku \"Kristiny Gylerster\", vdovy po Stenu Sturovi mladším, regentu Švédska v letech 1512-1520. Stejně tak námluvy, o které se pokoušel v Dánsku, Polsku, Meklenbursku či Pomořansku, se nesetkaly s úspěchem. Nakonec se pětatřicetiletý Gustav oženil s Kateřinou, dcerou vévody Magnuse I., vládce relativně malého vévodství Sasko-Lauenbursko, ležícího mezi Hamburkem a Lübeckem. Svatba se konala v den nevěstiných 18. narozenin.\n\nLiteratura popisuje Kateřinu jako manželku vrtošivou, náladovou a neustále kritizující vše švédské; její manželství s Gustavem pak jako nezdařilé a nešťastné, plné konfliktů. Král však považoval sňatek za velmi výhodný po stránce politické: Kateřina byla spřízněna s dynastií Folkungů, panující ve Švédsku v 13. a 14. století; navíc díky tomuto spojení mohl navázat důležité kontakty s vládci severního Německa, stejně jako upevnit dobré vztahy s Dánskem přes Kateřininu sestru Doroteu, manželku dánského následníka trůnu prince Kristiána, pozdějšího dánského krále Kristiána III.\n\nZ manželství Kateřiny a Gustava se narodilo jediné dítě, syn:\nErik (1533–1577), pozdější švédský král v letech 1560–1568 .\n\nV září roku 1535 se Kateřina, těhotná s druhým dítětem, účastnila plesu, pořádaného na stockholmském hradě na počest přijetí dánského prince Kristiána. Slavnost měla být demonstrací podpory v jeho úsilí o dánskou korunu. Při tanci královna upadla a utrpěla blíže nespecifikovaný úraz. V důsledku vzniklých komplikací (kromě jiného i předčasně porodila) 23. září, v předvečer svých 22. narozenin zemřela.\n\nGustavovi političtí odpůrci rozšiřovali pomluvy o tom, že král způsobil Kateřininu smrt poraněním hlavy nějakým ostrým předmětem. Současné výzkumy jejích ostatků tyto domněnky vyvrátily.\n\nKateřina byla pohřbena 1. října roku 1535 ve stockholmské katedrále. Po smrti jejího manžela bylo její tělo 21. prosince roku 1560 uloženo v Gustavově kapli v uppsalské katedrále po jeho pravém boku; z druhé strany byla uložena jeho druhá manželka, Kateřinina nástupkyně Markéta Eriksdotter Leijonhufvud.\n"}
{"id": "712491", "url": "https://cs.wikipedia.org/wiki?curid=712491", "title": "Hófu", "text": "Hófu\n\nHófu (japonsky: 防府市; \"Hófu-ši\") je japonské město ležící v prefektuře Jamaguči. Nachází se jichovýchodně od města Jamaguči při pobřeží Vnitřního moře. Město bylo založeno 25. srpna 1936 spojením čtyř vesnic, z nichž jednou byla vesnice Hófu (防府町 \"Hófu-mači\"). Automobilka Mazda zde provozuje svou továrnu.\n\nHófu (防府) znamená \"hlavní město\" (国府) \"provincie Suó\" (周防国); východní část dnešní prefektury Jamaguči byla dříve zvána provincie Suó.\n\n"}
{"id": "712492", "url": "https://cs.wikipedia.org/wiki?curid=712492", "title": "Bažant Swinhoeův", "text": "Bažant Swinhoeův\n\nBažant Swinhoeův (\"Lophura swinhoii\") bývá nazýván také jako bažant sedlatý. Jde o endemit, který je ve volné přírodě rozšířen jen na ostrově Tchaj-wan. Je to lesní druh hnízdící na zemi, nebo vzácněji na nižších větvích stromů. Živí se bobulemi, semeny, výhonky rostlin a hmyzem. V přírodě je velice vzácný, ale častěji je chován v zoologických zahradách - (v ČR je k vidění v ZOO Plzeň a v ZOO PARK Vyškov).\n\n"}
{"id": "712499", "url": "https://cs.wikipedia.org/wiki?curid=712499", "title": "Vlastimil Moravec", "text": "Vlastimil Moravec\n\nVlastimil Moravec (7. května 1949 Nové Město nad Metují – 15. dubna 1986 Brno) byl český cyklista.\n\nV roce 1972 zvítězil v Závodě míru. Startoval i na Letních olympijských hrách 1972 v Mnichově v silničním závodě družstev na 100 km s Milošem Hrazdírou, Jiřím Mainušem a Petrem Matouškem i na Letních olympijských hrách 1976 v Montrealu v silničním závodě jednotlivců – v obou skončil na 13. místě.\n\nŽil v obci Spy u Nového Města nad Metují. Po základní škole absolvoval dobrušskou průmyslovku (1968). Již od dětství se věnoval silniční cyklistice. Závodit začal v cyklistickém klubu v Dobrušce. Po maturitě odešel do brněnské Dukly. Vyhrál celkem 110 cyklistických závodů.\n\nZ Dukly Brno odešel v roce 1981 a závodní činnost ukončil roku 1985, kdy se stal trenérem Armádního střediska vrcholového sportu Dukla Brno. \nTragicky zemřel ve věku 37 let.\n\n\n"}
{"id": "712501", "url": "https://cs.wikipedia.org/wiki?curid=712501", "title": "Masakry v Jelgavě", "text": "Masakry v Jelgavě\n\nMasakry v Jelgavě byly vraždy Židů v židovském městě Jelgava v Lotyšsku, ke kterým došlo v polovině července a počátkem srpna 1941. Vraždy byly prováděny německými policejními jednotkami pod vedením Alfreda Becu s výrazným příspěvkem lotyšské pomocné policie, kterou vedl Mārtiņš Vagulāns.\n\nJelgava je město v Lotyšsku asi 50 km jižně od Rigy. Jelgava byla kdysi hlavním městem Kuronského vévodství do té doby, než byl v roce 1795 částečně nezávislý stát anektován Ruským impériem. Je hlavním městem historické lotyšské oblasti Zemgale, která je jednou ze čtyř hlavních oblastí země. Německý název pro Jelgavu je Mitau. Židé se v Jelgavě začali usazovat na začátku 16. století, tedy od samého počátku židovské přítomnosti v Lotyšsku. Řada představitelů sionistického hnutí byla z Jelgavy.\n\nV neděli 22. června 1941 zaútočily německé ozbrojené síly na Sovětský svaz včetně baltských států, které byly nedlouho před tím násilně přičleněny k SSSR. Němci rychle postoupili přes Litvu, vstoupili do Lotyšska a 29. června 1941 dobyli Jelgavu.\n\nNacistický okupační režim plánoval zabít tolik nežádoucích lidí, kolik je možné v bezprostřední návaznosti na invazi. „Nežádoucí osoby“ v baltských státech byli komunisti, Romové, duševně nemocní a především Židé. Vraždy měly být prováděny čtyřmi jednotkami zvanými „speciálně zaúkolované skupiny“, které se staly známé pod německým jménem \"Einsatzgruppen\". Odpovědná jednotka Einsatzgruppen pro baltské státy byla zpočátku pod vedením Franze Waltera Stahleckera. Nacistická organizace, která poskytla většinu pracovníků pro Einsatzgruppen, byla bezpečnostní služba (německy: \"Sicherheitsdienst\"), obecně odkazovaná na zkratku SD.\nJelgava se nachází na silnici mezi městem Šiauliai (Litva) a hlavním městem Lotyšska, Riga. Když Einsatzgruppe A vstoupila do Lotyšska, její velitel Stahlecker se zastavil v Jelgavě, aby zorganizoval jednotky Lotyšů, které by vykonávaly funkce německé SD a Einsatzgruppen.\n\nČástí nacistického plánu pro Židy v Lotyšsku bylo použití propagandy, která zahrnovala noviny, spojování Židů s komunisty a NKVD, kteří byli v Lotyšsku nenáviděni kvůli sovětské okupaci. Prvními novinami vydávanými v Lotyšsku pod nacistickou správou se staly \"Nacionālā Zemgale\", které byly vydány v Jelgavě 30. června 1941. Stahlecker si zvolil lotyšského agronoma a novináře Vagulānse, který se stal editorem \"Nacionālā Zemgale\", a také velitelem lotyšské jednotky SD v Jelgavě, která se později stala známá jako Vagulānsovo komando.\nNa německé přání byl hlavní článek v prvním vydání \"Nacionālā Zemgale\" o chvále Adolfa Hitlera a německých ozbrojených sil. Dále sváděl zločiny během okupace Lotyšska na židovskou spolupráci s komunisty. Podobné antisemitské články se objevovaly v každém čísle \"Nacionālā Zemgale\". Způsob a styl odsouzení byly odlišné od předválečného lotyšského antikomunismu a poukázaly na přímou kontrolu Němců redakčního procesu.\n\nProtože se přední linie přestěhovala na východ, jednotky Einsatzgruppen, které se držely těsně za boji, prošly Lotyšskem během několika týdnů. Německé orgány pak založily pobočky SD ve velkých městech Lotyšska, včetně Jelgavy. Další pobočky byly ve městech Daugavpils, Liepāja a Valmiera s hlavní kanceláří v Rize. V rámci úřadu v Jelgavě byly v menších městech založeny podúřady, a to ve městech Ilūkste, Jēkabpils, Bauska a Tukums. Nacistický úředník jménem Egon Haensell měl na starosti pobočku SD v Jelgavě.\n\nVagulāns byl členem Pērkonkrusts (\"hákový kříž\"), lotyšská fašistická organizace v 30. letech 20. století. Prohlašoval, že se setkal se Stahleckerem na dálnici do Rigy. Profesor Ezergailis však uvedl, že nelze vyloučit možnost, že byl Vagulāns před válkou agentem SD v Lotyšsku. V Jelgavě zůstali Němci v pozadí, Vagulāns byl ten, kdo zorganizoval vraždy.\n\nDva nebo tři dny poté, co Němci dobyli město, byla synagoga spálena. Zřejmě použili ruční granáty a benzín. Zatímco oheň hořel, byla budova obklopena stráží nosící německé helmy. Druhý den se ve městě rozneslo, že rabín odmítl ze synagogy odejít a nejspíše tam s ním byli upáleni i jiní Židé. S některými bylo brutálně zacházeno venku. Někteří lotyšští přihlížející vyjádřili sympatie k Židům.\n\nMax Kaufmann, přeživší ghetta v Rize, uvádí, že bylo v Jelgavě několik individuálních vražd. Podle Kaufmanna se jedná o Dr. Lewitase, který byl zastřelen na hřbitově, o pedagoga Bowshowera, který byl se svým dítětem popraven na trhu a o rodiny Disencika a Hirschmanna, které si musely vykopat své vlastní hroby. Kaufmann tvrdí, že podle jeho zdrojů byli účastníci těchto vražd, stejně tak vypálení synagogy, Hollstein a Colonel Schulz. Oba byli baltští Němci, kteří se vrátili z Lotyšska do Německa. Místní lotyšští pachatelé byli podle Kaufmanna Weiland (Veilands), Petersilins (Pētersiliņš), Kaulins (Kauliņš), Leimand (Leimanis) a Dr. Sprogis (Sproģis).\n\nZe své kanceláře na ulici Lielā 42 v Jelgavě používal Vagulāns nové noviny \"Nationālā Zamgale\" k propagování vyhlášek. 30. června nařídil všem veteránům policie a Aizsargi (hlavní stráž), aby podávali zprávy úřadu bezpečnostní policie až do doby sovětské okupace. Také zakázal Židům vlastnit, řídit nebo pracovat v jakýchkoliv potravinách. 1. července 1941 nařídil všem stavby vedoucím, aby spolu s bezpečnostní policií zaregistrovali uživatelé budov. To byl začátek identifikace Židů, ačkoli je nepravděpodobné, že to v té době bylo realizováno stavby vedoucími. Toho času v Jelgavě byli starší Židé snadno rozeznáni podle jejich konzervativních šatů. Mladší Židé však byli od Lotyšů k nerozeznání, mluvili lotyšským jazykem bez přízvuku.\n\nVagulāns rozhodl, že od 3. července 1941 bude nezákonné prodávat cokoli Židům. Pracovní poměr všech Židů byl ukončen. Ti, kteří žili ve vyhrazených částech města, měli uvolnit svá bydliště 5. července 1941 do 18. hodiny. Není jasné kam šli, některé zdroje uvádí, že byli ubytovaní ve skladech a starých továrnách nedaleko rybího trhu. Jiné tvrdí, že byli ubytovaní blízko železniční stanice. Vypadá to, že 14. července byli ubytováni v jedné velké budově.\nJejich domy byly vyrabovány pomocnou policií nebo alespoň lidmi, kteří nosili pásky v barvách Lotyšska a předstírali, že jsou součástí pomocné policie. Židé nesměli vstoupit do divadel, kin, parků, muzeí a všech ostatních zařízení. Nesměli se účastnit žádných akcí. Také nesměli poslouchat rádio a všechna jejich rádia musela být odevzdána na ústředí SD. Tyto vyhlášky byly zveřejněny v novinách \"Nationālā Zamgale\", které využíval Vagulāns k publikování antisemitského materiálu. Podle názoru profesora Ezergailise byly noviny stejně tak špatné nebo ještě horší než nechvalně známé nenáviděné německé noviny \"Der Stürmer\".\n\nPřesné datum vraždy Židů v Jelgavě nelze jasně určit. Podle důkazů se tak stalo buď 25. - 26. července nebo 2. - 3. srpna. Vagulānsova směrnice vydaná 1. srpna 1941 potvrzuje datum vražd 2. - 3. srpna:\n\nMasakry v Jelgavě zůstávají nejasnými. Jestli se jednalo o jednu nepřetržitou střelbu v průběhu víkendu nebo jestli šlo o několik menších střílení, zůstává neznámé. Přesný počet obětí není znám, byly navrženy odhady 1 500, 1 550 a 2 000. Němec SD, který řídil střelby, byl Alfred Becu. Při soudním přelíčení v západním Německu v roce 1968 řekl, že následoval příkazy lotyšského člena SD Vagulānse. Becu také přiznal, že bylo Rudolfem Batzem nařízeno, aby si vzali do Jelgavy Einsatzkommando k zabíjení Židů. Becu vypověděl, že byl v Jelgavě jen několik dní, poté odjel a od té doby byl v šoku. Místo pro zabíjení bylo nejspíše u bývalé střelnice lotyšské armády, která se nacházela asi 2 km jižně od Jelgavy nedaleko dálnice, která vedla do Šiauliai v Litvě.\n\nPodle svědka Wilhelma Adelta, který velel hraniční stráži při třídenním střílení mužů, žen a dětí. Byli vedeni na střelnici, kde každý den museli vykopat jámu 20 – 50 m dlouhou a 2 m hlubokou. Museli se svléknout a vzdát se všech cenností, které nesli. Oběti byly vedeny do jam lotyšskou pomocnou policií s puškami a hodnostmi na rukávu. V tomto čase bylo zabito asi 8 – 10 Židů. Střelci byli muži z SD, někteří stáli a ostatní klečeli. Přesný počet vrahů není znám. Po střelbě některé oběti spadly do jámy, některé se zhroutily na okraji. Becu, který dal také rozkaz ke střelbě, kráčel mezi oběťmi a znovu střílel po těch, co stále žily. Když byla jáma plná, Lotyši ji zakryli pískem. Každý den byly oběti nejprve nuceni vykopat novou jámu, aby proces mohl pokračovat. Podle Adelta řekl Becu: „Židé museli být zabiti, protože se nehodí do nacistického režimu. Muselo se s nimi skoncovat.“ Metoda popsaná Adeltem byla podobná mnoha vraždám spáchaných Einsatzkommandem 2 v lese Biķernieki. Adelt dosvědčil, že bylo v třídenním masakru zabitu okolo 500 – 600 lidí. Profesor Ezergailis uvádí, že pokud to byl jeden hlavní masakr, celkové číslo by muselo být třikrát vyšší.\n\nZdá se, že tu nejsou žádné zprávy pozůstalých z masového střílení v Jelgavě. Jedna událost, která by mohla být popsána jako zpráva pozůstalého je poskytnuta Fridou Michelson, návrhářka dámského oblečení v Rize, která dělala nucené práce na poli nedaleko Jelgavy:\nPrakticky celá židovská komunita Jelgavy byla zavražděna během masakrů a dalších pronásledování. Poté nacisti označili vjezd do města: „Jelgava je očištěna od Židů“. Policejní prapor 105 byla nacistická organizace přiřazená k Pobaltí, jejíž úkolem bylo zabíjení Židů, Romů a dalších. 20. července 1941 prodavač z Brém, který se zapsal do policejního praporu 105, napsal své ženě z Jelgavy a stěžoval si, že ve městě nezůstali žádní Židé, kteří by působili jako služební v domácnosti a dodal, možná sarkasticky, „předpokládám, že musí pracovat někde na venkově.“\n\nNa podzim roku 1941 bylo Lotyšsko a další Baltské státy součástí Běloruska během německé okupace provincie Ostland, kde nacisté uvedli Hinricha Lohse s titulem říšského komisaře (\"Reichskommissar\"). Lotyšsko bylo řízeno Ottem-Heinrichem Drechslerem s titulem generálního komisaře (\"Generalkommissar\"). Lotyšsko bylo rozděleno do 6 oblastí, z nichž jedna byla Jelgava. Každá oblast byla pod kontrolou územního komisaře (\"Gebietskommissar\"). Pro Jelgavu byl jmenován Gebietskommissarem Freiherr Walter von Medem. Browning a Matthaüs ve své knize oznamují, že:\n\nPamátníky byly postaveny na židovském hřbitově a v lese nedaleko města, kde byli Židé zabiti.\n\n\n\n\n"}
{"id": "712502", "url": "https://cs.wikipedia.org/wiki?curid=712502", "title": "Colin James", "text": "Colin James\n\nColin James (* jako Colin James Munn; 17. srpna 1964, Regina, Saskatchewan, Kanada) je kanadský zpěvák, kytarista, skladatel a producent. Je držitelem ceny Juno.\n\n\n\n"}
{"id": "712507", "url": "https://cs.wikipedia.org/wiki?curid=712507", "title": "Joni Rechter", "text": "Joni Rechter\n\nJoni Rechter (: יוני רכטר, plným jménem Jonatan Rechter, יונתן רכטר, narozen 18. listopadu 1951) je izraelský zpěvák, hudební skladatel a pianista.\n\nNarodil se v Tel Avivu. Je synem izraelského architekta Ja'akova Rechtera a vnukem izraelské herečky Chany Maron. Navštěvoval střední školu Tichon Chadaš. Ve věku šestnácti let složil hudbu pro hitovou píseň \"Dma'ot šel mal'achim\" (דמעות של מלאכים, Slzy andělů) na text svého spolužáka Dana Minstera.\n\nSloužil v izraelské armádě u dělostřelectva. V roce 1972 po propuštění z armády se přidal k hudební skupině Kaveret a spolupracoval v ní s tvůrci jako Gidi Gov, Danny Sanderson, Alon Ole'arčik a dalšími. Ve skupině setrval až do jejího rozpadu roku 1976.\n\nJe ženatý s Dafnou, bývalou učitelkou umění. Má dva syny.\n\nKromě hry na klávesy ve skupině Kaveret utvořil spolu s Avnerem Kennerem progresivní rockové duo \"14 Oktavot\" (14 אוקטבות, \"Čtrnáct oktáv\"), psal písně pro přední izraelské zpěváky jako Arik Einstein, pro kterého mimo jiné složil píseň \"Atur micchech\" (עטור מצחך, \"Tvoje čelo je korunované\"). První verzi této skladby aranžoval sám Rechter a zpíval ji Arik Einstein spolu s Korin Allal a Jehudit Ravic. Později se podílel na hudebních albech zpěváků jako Gidi Gov, Ester Ofarim, Josi Banaj a Jehudit Ravic. Jedno s jeho vystoupení s Jehudit Ravic nazvané \"be-Ofen kavua ve-chad pe'ami\" (באופן קבוע וחד פעמי, \"Jednou provždy\") později vyšlo jako samostatné album.\n\nV roce 1978 spolupracoval na albu \"ha-Keves ha-šiša asar\" (הכבש השישה-עשר, \"Šestnáctá ovce\"), které bylo založeno na zhudebněných básních od Jonatana Gefena. Debutovým albem Joniho Rechtera bylo album \"Hitkavnut\" (התכוונות, \"Záměr\") s některými písněmi založenými na textech Eli Mohara. Roku 1981 se s dalšími hudebníky jako Mati Kaspi a Jicchak Klepter podílel na instrumentálním albu \"Kavim\" (קווים, \"Čáry\"). Roku 1982 pracoval na albu Gidi Gova nazvaném \"40:06\", kde složil hudbu pro všechny skladby. Roku 1984 pak produkoval album \"Negi'a achat raka\" (נגיעה אחת רכה, \"Jeden měkký dotyk\") zpěvačky Nurit Galron. V roce 1986 vystupoval na turné spolu s komiky a hudebníky Gidi Govem, Moni Mošonovem a Šlomo Barabou v komediální show nazvané Erev chad pe'ami (ערב חד-פעמי, \"Jedinečný večer\") a během války v Zálivu na ni navázala show Erev chad pe'ami konvencionali (ערב חד פעמי קונבנציונאלי, \"Jedinečný konvenční večer\").\n\nBěhem 80. a 90. let 20. století pokračoval ve spolupráci s Arikem Einsteinem. V roce 1988 se podílel na albu \"me-Širej Avraham Chalfi\" (משירי אברהם חלפי, \"Z písní Avrahama Chalfiho\"), na němž složil hudbu na texty izraelského básníka Avrahama Chalfiho. Na albu \"Hajiti pa'am jeled\" (הייתי פעם ילד, \"Býval jsem dítětem\") složil všechny písně, z nichž některé se staly velmi populárními v Izraeli. Album \"ha-Arje, ha-jona ve-tarnegolet kchula\" (האריה, היונה ותרנגולת כחולה, \"Lev, holubice a modrá slepice\") přineslo skladby pro děti.\n\nV roce 1991 Izraelský festival a Israel Broadcasting Authority produkovaly večerní pořad Rechterových písní nazvaný \"ha-Ikar ze ha-romantika\" (העיקר זה הרומנטיקה, \"Jde o romantiku\"), který byl vysílán v televizi a vyšel i jako album. Jako interpreti se na něm představili Gidi Gov, Mazi Kohen, Chajim Cinovič a Jehudit Ravic.\n\nV roce 1995 Rechter a Eli Mohar vydali album s názvem \"Machšavot ve-efšarujot\" (מחשבות ואפשרויות, \"Myšlenky a možnosti\"), které nemělo tak velký úspěch jako předchozí nahrávky. V roce 2002 Rechter vydal sólové album \"Od sipur\" (עוד סיפור, \"Další příběh\") rozdělené do tří sekcí a sestávající zejména z intimních skladeb. Album získalo příznivý ohlas u hudebních kritiků, ale komerčně nebylo úspěšné. Rechter rovněž pracoval na komponování hudby pro mnoho divadelních her. V roce 2005 vydal výběrové album svých nejlepších skladeb nazvané \"be-Kol pa'am še-ani menagen\" (בכל פעם שאני מנגן, \"Pokaždé, když hraju\"), kde se nacházejí jeho vlastní nahrávky i písně jiných interpretů.\n\nVedle svých uměleckých aktivit zůstal po dvě a půl desetiletí rezervistou izraelské armády. Zde spolu s dalšími hudebníky pořádal vystoupení pro vojáky. Na nich se objevily některé další talenty z řad mladší generace Izraelců. Mezi účastníky těchto vystoupení byli pozdější významní hudebníci jako Idan Reichel, Li'or Navok (absolvent New England Conservatory), Aron Razel a jeho bratr Jonatan Razel.\n\nV roce 2008 byla Rechterovi udělena Cena EMET za přínos k umění, vědě a kultuře.\n\n\n\n"}
{"id": "712511", "url": "https://cs.wikipedia.org/wiki?curid=712511", "title": "Ralph Fiennes", "text": "Ralph Fiennes\n\nRalph Nathaniel Twisleton Wykeham-Fiennes (* 22. prosince 1962) je anglický herec, který hrál např. ve filmech \"Anglický pacient\", \"V Bruggách\", \"Souboj Titánů\", \"Smrt čeká všude\", \"Předčítač\" a \"Vévodkyně\". Je znám ztvárněním pěti známých zločinců: nacistického válečného zločince Amona Götha v \"Schindlerově seznamu\", sériového vraha Francise Dolarhydea v \"Červeném drakovi\", Ramesse II. v \"Princi egyptském\", lorda Victora Quartermainea ve filmu \"\" a Lorda Voldemorta ve filmové sérii \"Harry Potter\".\n\nZískal prestižní divadelní cenu Tony a dvakrát byl nominován na Oscara. Je vyslancem při UNICEF UK.\n\nNarodil se v Ipswichi (Suffolk) jako nejstarší ze šesti dětí spisovatelky Jennifer Lash a farmáře a fotografa Marka Fiennese. Jedním z jeho sourozenců je herec Joseph Fiennes. Je vzdáleným potomkem Jakuba II. Stuarta a bratrancem z osmého kolena prince z Walesu. Rodina Fiennesů se v roce 1973 na několik let odstěhovala do Irska.\n\nNavštěvoval Královskou akademii dramatického umění a poté začal vystupovat v Královském národním divadle a později v Královské shakespearovské společnosti. Svůj filmový debut měl v roce 1990 v televizním filmu \"A Dangerous Man: Lawrence After Arabia\". V roce 1992 si poprvé zahrál v normálním filmu \"Bouřlivé výšiny\". Přelom přišel v roce 1993, kdy se nejdříve po boku Julie Ormond objevil ve snímku Petera Greenawaye \"Dítě z Maconu\" a poté se proslul ztvárněním role nacistického velitele koncentračního tábora Amona Götha ve Spielbergově filmu \"Schindlerův seznam\". Za tuto roli byl nominován na Oscara za nejlepší mužský herecký výkon ve vedlejší roli. Oscara nakonec nezískal, ale za roli si odnesl cenu BAFTA. Aby mohl Götha věrohodně ztvárnit, nabral asi 10 kilogramů váhy.\n\nV roce 1996 byl nominován na Oscara za nejlepší mužský herecký výkon v hlavní roli za ztvárnění role hraběte László Almásyho v romantickém filmu z doby druhé světové války \"Anglický pacient\".\n\nV roce 2005 ztvárnil roli Lorda Voldemorta ve filmu \"Harry Potter a Ohnivý pohár\". Tutéž roli hrál i později v dalších třech ze čtyř filmových pokračování. Ve filmu \"Harry Potter a princ dvojí krve\" byla pouze retrospektivní scéna na 11letého Voldemorta, kterého ztvárnil Fiennesův synovec Hero Fiennes-Tiffin.\n\nV roce 2008 si zahrál ve filmech \"Vévodkyně\" a \"Předčítač\", v roce 2009 ve filmu \"Smrt čeká všude\" a v roce 2010 v \"Souboji Titánů\", remaku stejnojmenného filmu z roku 1981.\n\n"}
{"id": "712512", "url": "https://cs.wikipedia.org/wiki?curid=712512", "title": "Blackburn &amp; Snow", "text": "Blackburn &amp; Snow\n\nBlackburn & Snow byla americká folk rocková hudební skupina, založená v roce 1965 v Berkeley. Členové skupiny byli kytarista a zpěvák Jeff Blackburn a zpěvačka Sherry Snow. 10. června 1967 skupina zahrála na festivalu Fantasy Fair and Magic Mountain Music Festival. Skupina nahrála jedno album \"Something Good for Your Head\", které vyšlo až v roce 1999 u Big Beat Records.\n\n"}
{"id": "712513", "url": "https://cs.wikipedia.org/wiki?curid=712513", "title": "Eduard von Engerth", "text": "Eduard von Engerth\n\nEduard rytíř von Engerth (13. května 1818, Pština – 28. července 1897, Semmering) byl rakouský historický malíř, představitel akademismu, profesor na pražské Akademii.\n\nEduard Engerth byl synem malíře a bratr konstruktéra Wilhelma Engertha. Jeho prvním učitelem byl otec, později byl žákem Leopolda Kupelwiesera na Akademie der bildenden Künste Wien, která mu v roce 1845 udělila cenu za historickou malbu. Stipendium (tehdy nazývané penze) mu umožnila v roce 1847 uskutečnit studijní cesty do Itálie, Francie, Anglie a Orientu. V Římě namaloval svůj první důležitý obraz: \"Die Verhaftung der Familie des Königs Manfred nach der Schlacht von Benevent\".\n\nRoku 1854 se stal ředitelem Akademie výtvarných umění v Praze, kde se zaměřoval na tvorbu portrétů. Kromě toho dokončil fresky Altlerchenfelder Pfarrkirche, které začal v mezidobí, a namaloval četné podobizny a hotové portréty císaře Františka Josefa I. a císařovny Alžběty Bavorské.\n\nJeho pražskými žáky byli např. Petr Maixner, Viktor Barvitius, Antonín König, Gabriel von Cornelius Max, František Ženíšek, Karel Václav Klíč.\n\nV roce 1865 byl jmenován profesorem na Akademii výtvarného umění ve Vídni, kde vytvořil své druhé zásadní dílo – \"Sieg des Prinzen Eugen bei Zenta\". Roku 1868 namaloval v nově postavené Vídeňské státní opeře fresku \"Hochzeit des Figaro und Krönung von Kaiser Franz Josef zum König von Ungarn\". Roku 1871 se stal ředitelem obrazárny v Belvederu, po roce 1890 v Uměleckohistorickém muzeu a v roce 1882 publikoval podrobný katalog zde vystavených děl.\n\nEduard Engerth byl ženat s Augustou von Luschin (1823-??). Podle úředních záznamů bylo manželství bezdětné.\n\n\n"}
{"id": "712518", "url": "https://cs.wikipedia.org/wiki?curid=712518", "title": "The Everly Brothers", "text": "The Everly Brothers\n\nThe Everly Brothers—Isaac Donald \"Don\" Everly (*1. února 1937) a Phillip \"Phil\" Everly (19. ledna 1939 – 3. ledna 2014), byli americké rock and rollové duo. Skupinu tvořili bratři Don a Phil Everly.__OBSAH__ Skupina byla uvedena do Rockabilly Hall of Fame, v roce 1986 do Rock and Roll Hall of Fame a v roce 2001 do Country Music Hall of Fame and Museum.\n\nDon se narodil v Brownie, v okrese Muhlenberg v Kentucky, 1. února 1937, a Phil v Chicagu v Illinois 19. ledna 1939. Jejich rodiči byli Isaac Milford \"Ike\" Everly, Jr. (1908-1975), kytarista , a Margaret Embry Everly. Herec James Best (narozený Jules Guy), také z kraje Muhlenberg, byl synem Ikeovy sestry. Margaret měla 15 let, když se provdala za Ikea, který měl 26. Ike pracoval v uhelných dolech od věku 14 let, ale jeho otec ho povzbuzoval k tomu, aby se snažil milovat hudbu. Ike a Margaret začali zpívat spolu. Bratři Everly trávili většinu svého dětství v Shenandoah v Iowě. Oni navštěvovali Longfellowu základní školu ve Waterloo, Iowa, na rok, ale pak se odstěhovali do Shenandoah v roce 1944, kde zůstali až po střední školu.\n\nIke Everly se v Shenandoahu v polovině čtyřicátých let prezentovali na KMA a KFNF, nejprve se svou ženou a potom se svými syny. Bratři zpívali v rádiu jako \"Little Donnie a Baby Boy Phil\". Rodina zpívala jako Everly Family. Ike, s kytaristy Merle Travisem, Mose Ragerem a Kennedym Jonesem, byl v roce 1992 oceněn výstavbou Fontány čtyř legend v Drakesboru v Kentucky.\n\nRodina se přestěhovala do Knoxville, Tennessee, v roce 1953, kde se bratři navštěvovali západní střední školu. V roce 1955 se rodina přestěhovala do Madisonu v Tennessee, zatímco bratři se přestěhovali do Nashvillu v Tennessee. Don absolvoval vysokou školu v roce 1955 a Phil se zúčastnil Demonstrační školy Peabody v Nashvillu, kde absolvoval v roce 1957. Oba se nyní mohli soustředit na nahrávání.\n\n\n\n"}
{"id": "712520", "url": "https://cs.wikipedia.org/wiki?curid=712520", "title": "Matice (spojovací součástka)", "text": "Matice (spojovací součástka)\n\nMatice (také matka, šroubová matice nebo matička) je doplněk šroubu, který obsahuje vnitřní závit, do něhož se šroub šroubuje. Obvykle bývá vyrobena z kovu, nejčastěji z oceli, zpravidla mívá také tvar pravidelného šestihranu. Často bývá doplňována o podložku.\n\nMatice mají různé tvary podle způsobu užití, jejích rozměry (velikosti) jsou z praktických důvodů unifikovány a normalizovány.\n\n"}
{"id": "712523", "url": "https://cs.wikipedia.org/wiki?curid=712523", "title": "Gilles Müller", "text": "Gilles Müller\n\nGilles Müller (* 9. května 1983, Schifflange) je lucemburský profesionální tenista, nejlepší hráč v historii státu. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a událostech Futures získal k srpnu 2011 deset titulů ve dvouhře a tři ve čtyřhře. V roce 2001 vyhrál juniorku US Open a probojoval se do finále juniorky ve Wimbledonu.\n\nNa žebříčku ATP byl nejvýše ve dvouhře klasifikován v srpnu 2005 na 59. místě a ve čtyřhře pak v říjnu téhož roku na 149. místě. K roku 2011 jej trénoval Benoît Carelli.\n\nV sezónách 2004 a 2005 zaznamenal výhry nad hráči, kteří byli klasifikováni jako mužské světové jedničky. V úvodním kole na US Open porazil Andyho Roddicka, ve Wimbledonu zdolal Rafaela Nadala a v semifinále Legg Mason Tennis Classic 2004 ve Washingtonu, D.C. také Andre Agassiho.\n\n"}
{"id": "712525", "url": "https://cs.wikipedia.org/wiki?curid=712525", "title": "Homeopatická lékařská asociace", "text": "Homeopatická lékařská asociace\n\nHomeopatická lékařská asociace (HLA) je sdružení lékařů praktikujících klinickou homeopatii. Asociace byla založena 2. července 2007. Sdružuje výhradně lékaře a veterinární lékaře. Její hlavní snahou je začlenit homeopatii do systému medicíny. Za své aktivity získala anticenu bronzový Bludný balvan za rok 2016.\n\nVýkonným orgánem HLA je Rada HLA. Zasedá dle potřeby, nejméně však dvakrát ročně. Rada je pětičlenná; ze svého středu volí předsedu event. i místopředsedu Rady. Členové Rady jsou voleni vždy na dva roky. K platnému rozhodnutí Rady je zapotřebí nadpoloviční většiny hlasů všech jejích členů, přičemž každý člen má jeden hlas.\n\nČlenství ve Sdružení je dobrovolné. Členem sdružení se může stát fyzická osoba starší 18 let s ukončeným vysokoškolským vzděláním na Lékařské fakultě nebo Veterinární univerzitě.\n\nO přijetí dalších zájemců za člena Sdružení rozhoduje Rada na základě písemné žádosti kandidáta.\n\nOd svého založení vydává Homeopatická lékařská asociace 3x ročně odborný časopis pro lékařské a nelékařské zdravotnické profese „Homeopatická revue“. Časopis obsahuje informace ze světa homeopatie, postřehy z konferencí, seminářů a zejména kazuistiky z každodenní lékařské praxe. Součástí časopisu je i „Abeceda klinické homeopatie“, tj. abecední přehled homeopatik včetně možností jejich využití v homeopatické praxi.\n\nHomeopatická lékařská asociace má výhradní zastoupení Mezinárodní školy klinické homeopatie CEDH se sídlem v Paříži. Česká republika je zastoupena v Radě této mezinárodní školy, která vytváří a řídí společný vzdělávací program pro mnoho zemí světa.\n\nKromě rozsáhlé publikační činnosti spustila Homeopatická lékařská asociace nový webový portál Svět homeopatie.cz. Jedná se o první český webový portál o homeopatii, na kterém lze nalézt „rady lékařů i zkušenosti pacientů“.\n\nV roce 2017 získala Homeopatická lékařská asociace od Českého klubu skeptiků Sisyfos anticenu bronzový Bludný balvan v kategorii družstev za \"usilovnou a všestrannou homeopatickou potenciaci medicínských znalostí\".\n\n"}
{"id": "712528", "url": "https://cs.wikipedia.org/wiki?curid=712528", "title": "Samořezný šroub", "text": "Samořezný šroub\n\nJako samořezné šrouby označujeme šrouby, k jejich montáži není zapotřebí matice ani otvor v tělese s předem vyrobeným závitem. Jejich závitová část je zhotovena tak, aby si dokázala při zašroubování vyříznout nebo vytlačit v tělese potřebný závit. Používají se k zašroubování do tělesa, které je podstatně měkčí než šroub. Přestože jsou výrobně pracnější a tím i dražší než klasické šrouby, odpadají při jejich použití náklady na řezání závitů nebo na zajištění matic na špatně přístupných místech. Jsou vhodné pro málo namáhané spoje, jako je například upevnění krytů, nosičů instalace apod. Výhodou dále je, že vytvořený závit je velmi těsný, takže není třeba spoj zajišťovat proti samovolnému povolení. Nevýhodou je, že při opakované montáži může snadno dojít k poškození původního závitu, čímž se sníží nosnost spoje.\n\nZa samořezné šrouby považujeme:\n\nTyto šrouby mají vyšší ostrý profil závitu. Řezný kužel je krátký, ale stačí na proříznutí plechu. Šrouby pro silnější plechy mají špičku tupou a je třeba pro ně předvrtat otvor, menší než malý průměr závitu. Pro tenké plechy jsou určeny šrouby s ostrou špičkou. Ty jsou schopné při použití elektrického šroubováku nebo vrtačky provrtat a rozhrnout tenký plech. To platí například pro šrouby na montáž sádrokartonu na plechové profily tloušťky 0,6 mm.<br>Vyrábějí se z nízkouhlíkaté oceli (12 010), cementují se do hloubky 0,1 mm a kalí se 60 ÷ 65 HRC.\n\nNormalizované jsou tyto tvary:\n\nTyto šrouby mají metrický závit přerušovaný ostrými drážkami, díky nimž si řežou v předvrtaném otvoru závit jako závitník. Kuželové sražení konce šroubu je v délce zhruba d/2. Tyto šrouby jsou určeny výhradně pro ruční zašroubování, proto se vyrábějí pouze s průchozí drážkou pro šroubovák. Protože jejich používání je na ústupu, nejsou standardizovány evropskou normou.<br>Vyrábějí se z nízkouhlíkaté oceli (12 010), cementují se do hloubky 0,1 mm a kalí se 60 ÷ 65 HRC.<br>Vyrábějí se se závity M 2,5 ÷ M 8.\n\nNormalizovaná provedení:\nS výjimkou normy ČSN 02 1227 pro ně platí DIN 7513 \n\nTyto šrouby mají špičku upravenou jako vrták na jedno použití (někdy se označují jako šrouby TEX nebo šrouby se špičkou TEX). Lze je použít pro silnější materiály než šrouby do plechu, například pro tenkostěnné válcované a tažené profily. Závit mají shodný se šrouby do plechu.<br>Vyrábějí se v průměrech 3,3; 3,5; 3,9; 4,2; 4,8 a 6,3 mm.\n\nNormalizovaná provedení:<br>(Souhrnně je stanoví norma DIN 7504)\n\nSem můžeme řadit samořezné šrouby určené pro zavrtání do konkrétního materiálu. Jejich použití je specifikováno a zaručeno výrobcem. Také jejich značení je stanoveno výrobcem, často jako chráněné označení patentovaného produktu.<br>Patří sem zejména šrouby určené pro různé stavební hmoty, jako je beton, cihly, plynosilikát, lamináty, lisované hmoty atd.\n"}
{"id": "712530", "url": "https://cs.wikipedia.org/wiki?curid=712530", "title": "Josef Jeřábek (1853)", "text": "Josef Jeřábek (1853)\n\nJosef Jeřábek (13. března 1853 Praha – 30. června 1914 tamtéž) byl český hudební skladatel a publicista.\n\nVystudoval v Praze gymnázium a České vysoké učení technické. Pod vlivem svého strýce, typického českého kantora, se však věnoval hudbě. Hudbu studoval soukromě a byl silně ovlivněn Zdeňkem Fibichem a Antonínem Dvořákem. Stal se učitelem hudby a hudebním referentem \"Národních listů\", \"Varyta\" a \"Času\". Byl také sbormistrem smíchovského pěveckého sboru \"Lukes\". Patřil k horlivým zastáncům české národní hudby a bojoval proti vlivu Richarda Wagnera.\n\nNapsal 60 skladeb nesoucích opusové číslo. Vedle toho celou řadu drobnějších skladeb bez označení. Jeho díla byla sice hrána, ale většího úspěchu se nedočkal. Když mu Karel Kovařovic vrátil operu \"Svatba na Klecanech\", napsal do časopisu \"Nájemník\" polemickou stať na obranu opomíjených skladatelů.\n\nByl i politicky činný. Sympatizoval se studentským a dělnickým hnutím Omladina.\n\n\n\n\n\nDále zkomponoval řadu komorních skladeb, písní a sborů.\n\n\n"}
{"id": "712542", "url": "https://cs.wikipedia.org/wiki?curid=712542", "title": "Ivan Dodig", "text": "Ivan Dodig\n\nIvan Dodig (* 2. ledna 1985 Međugorje, Jugoslávie) je chorvatský profesionální tenista, který v letech 2004–2008 reprezentoval rodnou Bosnu a Hercegovinu. \n\nVe své dosavadní kariéře na okruhu ATP Tour vyhrál jeden singlový a patnáct deblových turnajů ve čtyřhře, včetně French Open 2015, na němž triumfoval s Brazilcem Marcelem Melem. Tři grandslamy přidal s Tchajwankou Latishou Chanovou v mixu French Open 2018 a 2019, rovněž tak z Wimbledonu 2019. Na challengerech ATP a okruhu Futures získal osm titulů ve dvouhře a patnáct ve dvouhře.\n\nNa žebříčku ATP byl nejvýše ve dvouhře klasifikován v říjnu 2013 na 29. místě a ve čtyřhře pak v červnu 2015 na 4. místě. Trénuje ho Mladen Dodig. Dříve tuto roli plnil Čech Martin Štěpánek, který jej vedl od září 2010.\n\nV daviscupovém týmu Bosny a Hercegoviny debutoval v roce 2002 jako 17letý utkáním základní skupiny zóny Evropy a Afriky proti Andoře, v němž vyhrál s Igorem Racicem čtyřhru proti dvojici Joan Jimenez-Guerra a Jean-Baptiste Poux-Gautier. Bosna a Hercegovina prohrála v sérii 1:2 na zápasy. \n\nV chorvatském daviscupovém týmu debutoval poprvé v roce 2010 utkáním 1. kola světová skupiny proti Ekvádoru, když už za rozhodnutého stavu vyhrál dvouhru proti Ivánu Endarovi. Chorvati postoupili po vítězství 5:0 na zápasy. V roce 2016 byl součástí výběru, který prohrál finále s Argentinou 2:3 na zápasy. V Davis Cup 2018 získal trofej po rozhodující výhře Chorvatů nad Francií. Do listopadu 2019 v soutěži nastoupil k třiceti dvěma mezistátním utkáním s bilancí 5–13 ve dvouhře a 13–15 ve čtyřhře.\n\nChorvatsko reprezentoval na Letních olympijských hrách 2012 v Londýně, kde v mužské dvouhře nestačil v 1. kole ve dvou setech na pozdějšího bronzového medailistu Juana Martína del Potra z Argentiny. Lépe se mu dařilo ve čtyřhře, kde společně s Marinem Čilićem postoupil až do čtvrtfinále, v němž nestačili na španělský pár David Ferrer a Feliciano López.\n\nNa nejvyšší grandslamové úrovni ve dvouhře došel do osmifinále Wimbledonu 2013, kde však podlehl ve čtyřech setech Davidu Ferrerovi ze Španělska.\n\nV mužském deblu Wimbledonu 2013 pak postoupil s Brazilcem Marcelem Melem do finále, kde je po čtyřsetovém průběhu zastavili Bob a Mike Bryanovi, kteří tak zkompletovali nekalendářní Grand Slam. Grandslamovou trofej vybojoval s Melem na French Open 2015, do něhož nastoupili jako třetí nasazení. Ve vyrovnaném duelu oplatili porážku světovým jedničkám, bratrům Bryanovým, když zápas dovedli do vítězného konce.\n\nV létě 2019 se jeho stabilním spoluhráčem stal Slovák Filip Polášek. Na červnovém Antalya Open 2019 skončili jako poražení finalisté. Navazující Wimbledon 2019 znamenal postup do semifinále, v němž podlehli Francouzům Mahutovi s Rogerem-Vasselinem. Pátý deblový masters si pak po boku slovenského partnera odvezl ze cincinnatského Western & Southern Open 2019 po výhře nad kolumbijskými světovými jedničkami Cabalem a Farahem. V říjnu triumfovali na pekingském China Open 2019, když v boji o titul zdolali polsko-brazilské turnajové dvojky obhajující trofej Łukasze Kubota s Marcelem Melem po dvousetovém průběhu. Jako pár odehráli sedmý turnaj a po skončení jejich celková zápasová bilance činila 18–5. Semifinále na Rolex Paris Masters 2019 v Paříží jej pak na počátku listopadu vrátilo do první světové desítky ve čtyřhře.\n\nNarodil se v Međugorje, v městě ležícím v západní Hercegovině, otci Tomislavovi a matce Davorce. Má dva bratry Zeljka a Mladena, kteří jsou oba tenisovými trenéry. Tenis začal hrát v osmi letech. Nejraději hraje na kurtech tvrdého podkladu a servis má za svůj oblíbený úder. Mezi jeho koníčky patří například hudba, filmy, stolní tenis nebo videohry. Když vyrůstal, byl jeho idolem krajan Goran Ivanišević. Dne 16. listopadu 2013 se oženil s Majou Ćubelovou. Jeho velkým kamarádem je chorvatský tenista Marin Čilić. Dne 16. června 2014 se mu narodil syn Peter. Mluví chorvatsky a anglicky.\n\n"}
{"id": "712543", "url": "https://cs.wikipedia.org/wiki?curid=712543", "title": "Six Nations Tournament (lední hokej)", "text": "Six Nations Tournament (lední hokej)\n\nSix Nations Tournament byla mezinárodní profesionální hokejová liga. Byla založena v roce 1994 a zanikla v roce 1996. Ligy se účastnili kluby z Rakouska, Itálie, Francie, Nizozemska, Dánska a Slovinska.\n"}
{"id": "712546", "url": "https://cs.wikipedia.org/wiki?curid=712546", "title": "Steppenwolf (album)", "text": "Steppenwolf (album)\n\nSteppenwolf je debutové eponymní studiové album americké hard rockové skupiny Steppenwolf, vydané v roce 1968 u ABC Dunhill Records. Album obsahuje i hit Born to Be Wild.\n\n"}
{"id": "712549", "url": "https://cs.wikipedia.org/wiki?curid=712549", "title": "Seznam historických městských podzemí v Česku", "text": "Seznam historických městských podzemí v Česku\n\nSeznam historických městských podzemí v Česku představuje výčet historických podzemí ve městech České republiky.\n\nJe pravděpodobné, že seznam není úplný.\n"}
{"id": "712550", "url": "https://cs.wikipedia.org/wiki?curid=712550", "title": "Já, tužka", "text": "Já, tužka\n\nJá, tužka (v anglickém originále I, Pencil nebo celým názvem \"I, Pencil: My Family Tree as Told to Leonard E. Read\") je krátký, esejovitý článek amerického ekonoma Leonarda Reada, ve které autor ukazuje na ekonomický fenomén tzv. rozptýlených informací. \n\nText článku byl poprvé uveřejněn v prosinci 1958 v prestižním americkém časopise The Freeman, který je hlavním otiskovatelem článků amerických liberálně smýšlejících ekonomů. Tento text byl znovu přetištěn pro svoji nadčasovost v roce 1996 s komentáři Miltona Friedmana a Donalda J. Boudreauxe. \n\nText popisuje tzv. rozptýlené informace, kdy obyčejná grafitová tužka promlouvá v ich formě ke čtenáři a popisuje svůj rodokmen. Říká, že je tak prostou věcí, kterou každý bere jako samozřejmou, ale nikdo ze čtenářů by ji sám vyrobit nedokázal. Následuje výčet všech kroků, které je třeba udělat od vytěžení cedrového dřeva v Kalifornii až po finální spojení všech dílů dohromady. Ale hlavním poselstvím je to, že i přes to, že tyto kroky jsou tak náročné a je jich veliké množství, tak neexistuje jediný, centrální plánovač těchto kroků. Že lidé, kteří se na její výrobě podílejí, se nikdy ani nemusejí setkat, ale tržní mechanismus všechny kroky sladí tak, jak je třeba a vede k finálnímu, vytouženému produktu. Tudíž k tomu, že jednotlivé díly složité skládačky nezná nikdo všechny, ale každý díl tohoto procesu je udělán tak, jak je třeba, neboť každý člen tohoto procesu ovládá ten svůj malý díl informace, kterou potřebuje a v celku vytváří společný výsledek.\n\n"}
{"id": "712551", "url": "https://cs.wikipedia.org/wiki?curid=712551", "title": "Na parket! (2. řada)", "text": "Na parket! (2. řada)\n\nDruhá řada amerického televizního seriálu Na parket! je pokračování první řady téhož seriálu. Premiérově ji vysílala televize Disney Channel v období od 18. září 2011 do 17. srpna 2012, v Česku ji pak uvedla česká mutace téže televize od 25. února 2012 do 19. ledna 2013.\n\n\n<onlyinclude></onlyinclude>\n\n"}
{"id": "712552", "url": "https://cs.wikipedia.org/wiki?curid=712552", "title": "Donald Young (tenista)", "text": "Donald Young (tenista)\n\nDonald Young (* 23. července 1989 Chicago) je americký profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP získal k srpnu 2011 pět titulů ve dvouhře a dva ve čtyřhře.\n\nNa konci sezóny 2005 získal titul juniorského mistra světa. V šestnácti letech a pěti měsících se stal nejmladší juniorskou světovou jedničkou žebříčku ITF v historii tenisu, o měsíc mladší než Richard Gasquet roku 2002. V této sezóně vyhrál juniorku Australian Open, v patnácti letech zaznamenal také jako nejmladší hráč historie vítězství na juniorce grandslamu. Tento rekord překonal v roce 2008 Bernard Tomic, jenž vyhrál Australian Open o dva měsíce mladší. V roce 2007 triumfoval také na juniorce ve Wimbledonu, když ve finále zdolal nasazenou jedničku Vladimira Ignatice 7–5, 6–1. Následující sezónu přidal titul ze čtyřhry na juniorce US Open společně sa Alexem Claytonem.\n\nNa žebříčku ATP byl nejvýše ve dvouhře klasifikován v únoru 2012 na 38. místě a ve čtyřhře pak v listopadu 2007 na 203. místě. K roku 2011 jej trénovali rodiče, profesionální trenéři Donald a Illona Youngovi.\n\n"}
{"id": "712554", "url": "https://cs.wikipedia.org/wiki?curid=712554", "title": "Haniel", "text": "Haniel\n\nHaniel (též Aniel, Hanael a Anael) je jeden ze sedmi archandělů, společně s Gabrielem, Rafaelem, Michaelem, Samaelem, Zacharielem a Orifielem. \n\nKřesťanství označuje Haniela za anděla světla, ale i noci. V jiných náboženstvích je znám také jako anděl lásky a věrnosti, někdy nazýván také „anděl mnoha životů“. Existuje totiž legenda, že Haniel, ze všech sedmi nejvíce nakloněný lidským požitkům se často vtěluje do smrtelných bytostí, nejčastěji lidí. V takovém případě žije jako člověk a umírá, aby se následně znovu zrodil. Většinou tak učiní kvůli lásce, které je věrný celý život. To proto anděl lásky a věrnosti.\n\nKdyž Bůh stvořil sedm Archandělů, učinil je bezpohlavními bytostmi spirituální podstaty, které plnily jeho vůli. Během času se na vzhledu andělů projevovala jejich pravá povaha. Gabriel, Rafael, Michael, Samael a Zachariel byli silní, hrdí andělé, a jejich rysy byly hrubší a mohutnější. Bůh je posílal udržovat pořádek a zákony. Naproti tomu Haniel a Orifiel byli o poznání něžnější a mírnější, jejich těla byla slabší a menší. Byli Božími rádci. Bylo to první rozdělení pohlavního dimorfismu, podle nějž potom Bůh stvořil člověka. Dalo by se tak říct, že Haniel je anděl žena.\n\nPříběh dál vypráví, že Haniel se necítil (nebo necítila) naplněný nesmrtelností a pozoroval lidi. Jejich pomíjivé životy ho přitahovaly. Gabriel se Samaelem často zrazovali Haniela od jeho snění, avšak marně. Haniel sestupoval na zem častěji a častěji, až se na něj Bůh rozhněval. Anděl si údajně nevážil svého daru od Boha a špinil jej svými pozemskými touhami. Gabriel, nejmilovanější ze synů Božích se Haniel, tehdy již ženské zastal a prosil Boha o milost. Haniel dostala šanci, kterou však promarnila. Zamilovala se do člověka a i přes dobré rady svého bratra Gabriela sestoupila. Bůh se rozhněval a odebral Haniel křídla. Tak zůstala na zemi.\n\nBloudila po zemi několik století, než ji vyhledal Gabriel a přemluvil, aby se vrátila do nebe. Bůh ji omilostnil a zařadil ji zpět mezi sedm andělů. Haniel však nebyla dlouho šťastná a Otec se nemohl dívat na zármutek jednoho ze svých andělů. Dovolil Haniel, aby se jednou za tři lidské životy snesla na zem a žila smrtelný život s lidmi. Byla to však poslední výjimka, která byla Haniel udělena. Tráví tak 160 let v nebi a 80 mezi lidmi.\n\nHaniel je též andělem čistoty duše. Byla stvořena jako třetí. První byl Lucifer, který padl, potom Gabriel, Haniel, Orifiel, Rafael, Samael, Michael a nakonec Zachariel. Haniel byla často ztotožňována se svým bratrem Gabrielem, ke kterému měla nejblíž. Až Ježíš je ve svých viděních oddělil a sdělil lidem, že jde o anděly dva. \n\nKromě vlastní legendy však není Haniel příliš zajímavým andělem. Je zastírána Gabrielem a Samaelem, její jméno se v seznamu objevuje pouze do počtu. Svými pozemskými požitky není příliš posvěcená, ovšem je již jedinou ženou mezi Archanděly. Orifiel byla nucena změnit své tělo a přijmout mužskou podobu.\n\nHaniel se během svých pozemských životů jednou oženila (když ještě byla mužem) a šestkrát vdala. Její druhové jsou známí v sedmi hvězdách na obloze, kam Haniel umístila zlomky jejich duší. Jsou to Jan, Losek, Leonardo, Ivan, Vladislaus a údajně i generál Alexandra Velikého, William Savageský. Jejím prvním druhem byla žena Simju z národa Mayů. Souhvězdí je známo jako Plejády (též Kuřátka, Sedm sester či Subaru (M45)), mladá, otevřená hvězdokupa v souhvězdí Býka.\n\n"}
{"id": "712555", "url": "https://cs.wikipedia.org/wiki?curid=712555", "title": "Donald Young", "text": "Donald Young\n\nJméno a příjmení Donald Young, zkráceně Don Young, nosí více osobností:\n\n\n"}
{"id": "712561", "url": "https://cs.wikipedia.org/wiki?curid=712561", "title": "Kristýna Bábková", "text": "Kristýna Bábková\n\nKristýna Bábková rozená Hlaváčková (* 24. září 1986 Praha) je česká herečka a dabérka. Vystudovala hudebně dramatické oddělení Pražské konzervatoře. Školu ukončila absolutoriem v roce 2008 a ve stejném roce se stala členkou souboru Divadla J. K. Tyla v Plzni. Od té doby hostovala v řadě dalších divadel.\n\nVybrané role v českém znění:\nDalší epizodní role např. v seriálech How I met your mother, Vraždy v Midsomeru, Walker Texas Ranger atd.\n\n\n\n\n\n\n\n\nPředstavení se hrála v Žižkovském divadle Járy Cimrmana, pouze \"Hodina mezi psem a vlkem\" se hrála v Divadle Na Prádle.\n\n\n"}
{"id": "712563", "url": "https://cs.wikipedia.org/wiki?curid=712563", "title": "Ragtime (román)", "text": "Ragtime (román)\n\nRagtime je román amerického spisovatele Edgara Lawrence Doctorowa, kniha byla vydána roku 1975, česky (překlad Jiří Josek) 1982. Mnohavrstnatý román byl roku 1981 zfilmován Milošem Formanem.\n\nMnohovrstevný děj historické fikce se odehrává v letech 1902-1914 v USA, v období ekonomického rozmachu a velké migrace obyvatelstva. V tomto období se, mimo jiné, zrodil i hudební styl ragtime.\nV románu vystupují smyšlené, ale i skutečné postavy (mezi nejznámější patří například Harry Houdini; Henry Ford, Emma Goldman Sigmund Freud, Carl Jung, Theodore Dreiser, Jacob Riis, Emiliano Zapata a jiní). Kniha je rozdělena na čtyři části.\n\nRomán ve své centrální zápletce využívá historicky doložený příběh vedoucí ke vzniku tzv. Selských válek v Německu 16. století. Tuto historii zpracoval před Doctorowem ve své slavné novele Michael Koohlhaas německý preromantik Heinrich von Kleist.\n\nRoku 1902 se do New Rochelle, poblíž New Yorku, nastěhuje výše postavená rodina. Otec vlastní továrnu na vlajky a zábavnou pyrotechniku, Matka je v domácnosti, stará o Chlapce a Dědečka, žije s nimi i Matčin Mladší bratr. Stanford White, známý architekt, jež je zavražděn Harrym K. Thawem manželem Evelyn Nesbitové. Harry vraždí kvůli soše vzhledově inspirované jeho manželkou, která připomíná její minulost tanečnice. Harry skončí u soudu, Evelyna křivě svědčí, protože ji za to Harryho matka, nabídla jeden milion dolarů. Harry skončí v psychiatrické léčebně. Harryho matka Evelyn nakonec vyplatí jen zlomkovou částku (s odůvodněním na její nemanželský milostný vztah) a je s Harrym rozvedena.\n\nPřistěhovalecká rodina Tatka se snaží přežít v bídných přistěhovaleckých podmínkách. Mamka a Holčička celý dny šily oděvy, Tatek pracoval na ulici jako pouliční malíř. Matčin vedoucí po ní vyžaduje sex, za pár centů, což se Tatek dozví, vyžene Matku a stará se o dceru sám.\n\nEvelyn je ve středu pozornosti novinářů, kvůli soudnímu proces s jejím manželem. Jednou potkala Tatka s Holčičkou. Evelyn si Holčičku zamiluje a pravidelně dojíždí do chudinské čtvrti a nechává se Tatekem portrétovat, jenom aby Holčičce spatřila. Jednoho dne ji Tatek vezme na sezení socialistů, kde má promluvit Emma Goldmanová. Ta Evelin pozná a Tatek pak, vezme Holčičku a odjede s ní, nastává zmatek a proti socialistům zasáhne policie. Emma vyvede Evelyn ven. Sdělí ji myšlenky anarchistů, seznámí se s mladším bratrem, který Evelyn sleduje. Evelyn poté nějaký čas žije s mladším bratrem, ale pak ho opustí. Mladší bratr je nešťastný a chybějící lásku nahrazuje prací s pyrotechnikou.\n\nOtec odjel na jeden rok na expedici polárníka Pearyho a přenechává starost o továrnu na Matce.\nMatka sama vede firmu Otce a ani jí nechybí. Jednou objeví na zahradě zahrabaného kojence. Policie záhy najde černošku, které dítě patří, má být popravena, ale Matka ji nechá bydlet i s dítětem v podkroví. Otec se navátí z expedice, tak se proti Matčinu rozhodnutí nepostavil, zjistil, že jeho žena je samostatná, a podařilo se jí sjednat několik zakázek.\nJednoho dne přijel k domu černošský klavírista Coalhause Walker a sháněl Sarah, černošku s dítětem, která žila v podkroví. Ta se s ním odmítla setkat, ale Walker je navštěvoval každou neděli, až se s ním Sarah setkala. Walker byl hrdý, a na černocha relativně bohatý, koupil si auto. Často narážel na předsudky bílých. Jednou jel autem a cestu mu zatarasili dobrovolní hasiči a chtěli zaplatit „mýtné“. Walker odmítl platit nezákonné mýtné, šel tedy pro strážníka. Když se s ním vrátil, v autě na sedadle byl výkal. Walker požadoval nápravu, ale strážník ho nepodpořil. Walkerova hrdost byla uražena, a tak se dožadoval nápravy na úřadech, ale neúspěšně. Prohlásil, že Sarah si vezme teprve, až se tento problém vyřeší, Sarah z toho byla nešťastná. Proto se Sarah rozhodla přimluvit se za Wakera u viceprezidenta Jamese Shermana. Přes dav lidí, se ji to ale nepodaří a je udeřena ochrankou viceprezidenta a následně zatčena. Rodina se ji snaží pomoct, Sarah ale po týdnu zemře. Walker jí, za peníze na svatbu, pochová. Poté se Walker uchýlí k nelegálním akcím, zapálí se svými kumpány požární zbrojnici a zastřelí přítomné hasiče, náčelník hasičů William Conklin ale přežije. Walker chce, aby byl Conklin vydán jeho spravedlnosti.\n\nMladší bratr byl Walkerem uchvácen. Připojí se k jeho skupině a vyrábí pro ně výbušniny. Walker spáchá poté několik útoků a začne se jím zabývat tisk. Strach, který Walker šíří, změní názor lidí na tuto kauzu, Conklinův čin je odsuzován. Nakonec se Walker rozhodne vynutit si svá práva ještě razantnější cestou, obsadí knihovnu milionáře Morgana, podminuje ji a požaduje splnění svých požadavků. Conklin je donucen opravit Walkerovo auto. Walkerovy povstalci se rozprchnou a Walker se vzdá. Když ale opouští budovu, s rukama nad hlavou, tak se spustí střelba. (Walkerů příběh je pravděpodobně nejdůležitější. Je to patrné z toho, že Walker jako jediná fiktivní postava je pojmenován).\n\nFinální osudy dalších postav:\n\n\n"}
{"id": "712564", "url": "https://cs.wikipedia.org/wiki?curid=712564", "title": "Interliga (1999-2007)", "text": "Interliga (1999-2007)\n\nInterliga byla mezinárodní profesionální hokejová liga. Byla založena v roce 1999 a zanikla v roce 2007. Ligy se účastnily kluby z Rakouska, Chorvatska, Maďarska, Polska, Srbska, Slovenska a Slovinska.\n"}
{"id": "712565", "url": "https://cs.wikipedia.org/wiki?curid=712565", "title": "Anderson County (Tennessee)", "text": "Anderson County (Tennessee)\n\nAnderson County je okres amerického státu Tennessee založený v roce 1801. Správním střediskem je město Clinton.\n\nPojmenován je podle Josepha Andersona (1757–1847), senátora za Tennessee.\n\n"}
{"id": "712567", "url": "https://cs.wikipedia.org/wiki?curid=712567", "title": "Panonská liga", "text": "Panonská liga\n\nPanonská liga byla mezinárodní profesionální hokejová liga. Byla založena v roce 2002 a zanikla v roce 2004. Znovu se obnovila v roce 2007 a po druhé Panonská liga zanikla v roce 2009. Ligy se účastnily kluby z Chorvatska, Maďarska, Srbska a Rumunska.\n"}
{"id": "712570", "url": "https://cs.wikipedia.org/wiki?curid=712570", "title": "Batman navždy", "text": "Batman navždy\n\nBatman navždy (v anglickém originále Batman Forever) je americký akční film z roku 1995, který natočil Joel Schumacher podle komiksových příběhů o Batmanovi. Titulní postavu ztvárnil Val Kilmer, jenž oproti dvěma předcházejícím snímkům (\"Batman\" a \"Batman se vrací\") nahradil Michaela Keatona. Do amerických kin byl film, jehož rozpočet činil 100 milionů dolarů, uveden 16. června 1995, přičemž celosvětově utržil 336 529 144 dolarů. Díky úspěchu snímku byl v roce 1997 natočen navazující film \"Batman a Robin\".\n\nBatman se musí utkat hned se dvěma nepřáteli. Jedním z nich je Dvě Tváře, původně právník, kterému kyselina rozleptala obličej a ze kterého se stala dvojí osobnost. Dalším protivníkem je Hádankář, jenž pracoval pro společnost Bruce Wayna. Vytvořil 3D televizi, pomocí níž se dostane do myšlenek ostatních lidí a díky ní zjistí, kdo se skrývá pod identitou Batmana. Na stranu Netopýřího muže se přidá Dick Grayson, kterému Dvě Tváře zabije rodiče a který si říká Robin. Mezitím se Bruce Wayne seznámí s půvabnou psycholožkou Chase a naváže s ní vztah.\n\n\nFilm \"Batman navždy\" měl v Americe premiéru 16. června 1995 ve 2842 kinech a na svůj úvodní víkend utržil 52,78 miliónů dolarů. Do té doby to byl nejvýdělečnější víkend v historii. Snímek v Americe utržil 184,03 miliónů dolarů, v ostatních zemích dalších 152,5 miliónů, celosvětově tedy utržil 336 529 144 miliónů dolarů. S více než 184 miliony dolarů se jednalo o druhý nejvýdělečnější film (po snímku \"\") roku 1995 v USA. Rovněž celosvětové tržby byly vyšší než u předcházejícího dílu série (\"Batman se vrací\").\n\n\n"}
{"id": "712576", "url": "https://cs.wikipedia.org/wiki?curid=712576", "title": "Jan Vít", "text": "Jan Vít\n\nPhDr. Jan Vít (29. leden 1948, Praha ) je současný český autor televizních a rozhlasových děl, dramaturg, producent, mediální konzultant.\n\nUkončené vysokoškolské vzdělání na Fakultě sociálních věd a publicistiky UK, obor televize (1972);\nparalelní studium na Filosofické fakultě UK (obor srovnávací literatura, filosofie) přerušeno (1969) nuceným odchodem pedagogů (prof. V. Černý, prof. J. Patočka, prof. K. Krejčí) Více než čtyřicetiletá praxe v tištěných a elektronických médiích: od r. 1967-86 v deníku Mladá fronta, v redakci uměleckého programu Čs. rozhlasu, v redakci zpravodajství a publicistiky Čs. televize – jako autor, redaktor, režisér;\n\nv letech 1977-89, kdy po podpisu Charty 77 perzekvován, působil pod pseudonymem (souvisle zejm. v redakci vzdělávacích programů Slovenské televize),\neditor literárního a odborného samizdatu, vč. zavádění jeho přechodu ze strojopisné na počítačovou technologii, spolueditor samizdatových Sebraných spisů Jana Patočky (Cena ČSAV, 1992 – spolu s R. Paloušem, I. Chvatíkem, P. Koubou, M. Petříčkem)\n\n\n<br>\n<br>\nAutor publicistických a odborných statí, filmových scénářů, rozhlasových her a dokumentů,\npopularizačních knih – některé získaly domácí i zahraniční ceny (Prix Italia aj.).\n\n\n\n"}
{"id": "712581", "url": "https://cs.wikipedia.org/wiki?curid=712581", "title": "Vánoční oratorium", "text": "Vánoční oratorium\n\nVánoční oratorium (německy \"Weihnachtsoratorium\"), BWV 248, je soubor šesti kantát napsaných v  Lipsku roku 1734 skladatelem Johannem Sebastianem Bachem k provedení během vánočního období 1734/35. Monumentální, téměř tříhodinové vokálně-instrumentální dílo se dělí na šest kantát; každá z nich je určena k provedení během jednotlivých vánočních svátků:\n\n\nPůvodní název díla zní:\n\nobsazení orchestru: Tromba I-III, Tamburi, Flauto traverso I/II, Oboe I/II, Violino I/II, Viola, Continuo\n\nobsazení orchestru: Flauto traverso I/II, Oboe d'amore I/II, Oboe da caccia I/II, Violino I/II, Viola, Continuo\n\nobsazení orchestru: Tromba I-III, Tamburi, Flauto traverso I/II, Oboe I/II, Violino I/II, Viola, Continuo\n\nobsazení orchestru: Corno da caccia I/II, Oboe I/II, Violino I/II, Viola, Continuo\n\nobsazení orchestru: Oboe d'amore I/II, Violino I/II, Viola, Continuo\n\nobsazení orchestru: Tromba I-III, Tamburi, Oboe I/II, Violino I/II, Viola, Continuo\n\nV letech 1723 – 1928 napsal Bach jako kantor kostela svatého Tomáše v Lipsku více než 200 kantát. Po roce 1728 již psal kantáty jen výjimečně. Soubor šesti kantát \"Vánoční oratorium\", uvedený na přelomu roku 1733 a 1734 využívá hudebního potenciálu těchto děl. Jak bylo v té době obvyklé, Bach využil ve Vánočním oratoriu řady svých předchozích děl, například oratoria \"Laßt uns sorgen, laßt uns wachen\", BWV 213 k jedenáctým narozeninám Friedricha Christiana, oratoria \"Tönet, ihr Pauken! Erschallet, Trompeten!\" BWV 214 k narozeninám a jmeninám královny Marie Josefy Habsburské, kantáty \"Preise dein Glücke, gesegnetes Sachsen\", BWV 215 k výročí zvolení Augusta III. polským králem, či nedochované oratorium k poctě svatého Michala.\n\nGerhart Poppe uvádí, že s výjimkou evangelijních úseků, chorálů a symfonie v úvodu druhé kantáty jsou všechny části \"recyklovány\" ze starších Bachových děl. Přesto je toto dílo nedílnou součástí vánočních slavností v německy hovořících zemích, podobně jako je v Čechách symbolem vánoc Rybova Česká mše vánoční.\n\n\nDílo bylo nahráno mnoha předními ochestry a dirigenty.\n\n"}
{"id": "712585", "url": "https://cs.wikipedia.org/wiki?curid=712585", "title": "George Harpur Crewe", "text": "George Harpur Crewe\n\nSir George Harpur Crewe (1. února 1795 – 1. ledna 1844), osmý baronet, byl anglický torijský politik, který reprezentoval volební obvod Jižní Derbyshire.\n\nHarpur Crewe byl nejstarší přeživší syn sira Henryho Harpura, sedmého baroneta, a jeho manželky Ann Hawkinsové, dcery Isaaca Hawkinse. Jeho otec získal jméno a erb Creweů královským pokynem v roce 1808. Harpur Crewe vystudoval Rugby School a následoval svého otce, který zemřel po pádu z kozlíku 7. února 1818. Ve 24 letech tak George zdědil baronetství Calke Abbey, rodinné sídlo, a rozsáhlé majetky v Derbyshiru, Staffordshiru a Leicestershiru.\n\nRoku 1821 byl Harpur Crewe vyzván, aby sloužil jako vysoký šerif Derbyshiru. Po několika letech, co se staral o svůj majetek, byl roku 1835 přesvědčen, aby se stal poslancem za Jižní Derbyshire a byl znovu zvolen v roce 1837. Jeho zdraví bylo vždy chatrné a do důchodu odešel v roce 1841.\n\nHarpur Crewe byl významný filantrop se silnými křesťanskými principy a byl považován za „příliš svědomitého na člena parlamentu“. Členové rodiny Harpura Crewa byli velcí sběratelé, sám Sir George sbíral obrazy a vycpaná zvířata. Roku 1836 se stal prezidentem Muzea a přírodopisné společnosti města a hrabství Derby. Z této organizace vzniklo dnešní Muzeum a umělecká galerie města Derby.\n\nGeorge Harpur Crewe zemřel 1. ledna 1844 ve svém domě v Calk Abbey.\n\nS Jane Whitakerovou, dcerou reverenda Thomase Whitakera, vikáře z Mendhamu (Norfolk), měli šest dětí. Jeho následníkem byl John Harpur Crewe, devátý baronet.\n\n"}
{"id": "712586", "url": "https://cs.wikipedia.org/wiki?curid=712586", "title": "Janovy pašije", "text": "Janovy pašije\n\nJanovy pašije (německy \"Johannes-Passion\", latinsky \"Passio Secundum Johannem\", BWV 245) je oratorium Johanna Sebastiana Bacha na téma umučení Ježíše Krista podle Janova evangelia. Vedle \"Matoušových pašijí\" je to jediné v úplnosti dochované Bachovo zhudebnění pašijí. Premiéra \"Janových pašijí\" se konala na Velký pátek 7. dubna 1724 v kostele sv. Mikuláše v Lipsku.\n\nČást první\nČást druhá\n"}
{"id": "712587", "url": "https://cs.wikipedia.org/wiki?curid=712587", "title": "Luchat", "text": "Luchat\n\nLuchat je francouzská obec v departementu Charente-Maritime, v regionu Poitou-Charentes. V roce 2007 měla 356 obyvatel.\n\n"}
{"id": "712590", "url": "https://cs.wikipedia.org/wiki?curid=712590", "title": "Polská národní banka", "text": "Polská národní banka\n\nPolská národní banka ( , zkracováno NBP) je centrální banka Polské republiky. Její ředitelství sídlí ve Varšavě a banka má pobočky ve všech velkých polských městech. Banka vydává polskou měnu zlotý a reprezentuje Polsko v Evropském systému centrálních bank.\n\nDne 10. června 2016 byl zvolen prezidentem NBP Adam Glapiński, který se ujal úřadu po složení slibu v polském Sejmu až dne 21. června 2016. V úřadu tak vystřídal Marka Belku, kterému již vypršel šestiletý mandát pro výkon dané funkce. Ten byl zvolen dne 10. června 2010 dolní komorou polského parlamentu, a to poměrem 253 hlasů pro ku 184 proti. Předtím byla funkce neobsazena od 10. dubna, kdy u Smolenska zahynul předchozí ředitel Sławomir Skrzypek.\n"}
{"id": "712591", "url": "https://cs.wikipedia.org/wiki?curid=712591", "title": "Zaniklé objekty Lednicko-valtického areálu", "text": "Zaniklé objekty Lednicko-valtického areálu\n\nLednicko-valtický areál je krajinný celek v okrese Břeclav, od prosince 1996 zapsaný na Seznamu světového kulturního dědictví UNESCO. Kromě známých a hojně navštěvovaných památek, jako jsou zámky Lednice, Valtice, Minaret či Janův hrad, se v areálu nacházela řada dnes již neexistujících objektů.\n\n\n"}
{"id": "712592", "url": "https://cs.wikipedia.org/wiki?curid=712592", "title": "Projekt 204", "text": "Projekt 204\n\nProjekt 204 (v kódu NATO třída Poti) byla třída protiponorkových korvet sovětského námořnictva z doby studené války. V sovětské klasifikaci to byly malé protiponorkové lodě.\n\nStavěny byly v letech 1961–1968. Pro sovětské námořnictvo bylo postaveno celkem 69 jednotek, přičemž po třech dalších jednotkách odebrala námořnictva Rumunska a Bulharska.\n\nVýzbroj tvořila dělová věž se dvěma 57mm kanóny, dva vrhače raketových hlubinných pum RBU-6000 a čtyři jednohlavňové 406mm torpédomety (pouze rumunské korvety měly ráži 533 mm). Pohonný systém tvořily dvě plynové turbíny a dva dieselové motory. Nejvyšší rychlost dosahovala 38 uzlů.\n\n"}
{"id": "712596", "url": "https://cs.wikipedia.org/wiki?curid=712596", "title": "Max's Kansas City", "text": "Max's Kansas City\n\nMax's Kansas City byl noční klub a restaurace na 213 Park Avenue South v New York City. Klub fungoval v letech 1965–1981. Klub založil Mickey Ruskin (1933–1983). Mimo jiné v tomto klubu v roce 1970 hrála i skupina The Velvet Underground a nahrála zde koncertní album \"Live at Max's Kansas City\", které vyšlo v roce 1972 nebo Johnny Thunders, který zde nahrál album se stejným názvem jako Velvet Underground \"Live at Max's Kansas City\".\n\n\n"}
{"id": "712597", "url": "https://cs.wikipedia.org/wiki?curid=712597", "title": "Antoine Busnois", "text": "Antoine Busnois\n\nAntoine Busnois (také Busnoys kolem 1430 – 6. listopadu 1492 Bruggy) byl francouzský hudební skladatel franko-vlámské školy a básník. \n\nDetaily jeho života v mládí jsou pouze spekulativní. Pocházel pravděpodobně z blízkosti městečka Béthune v departementu Pas-de-Calais, případně přímo z vesnice Busnes, na kterou by jeho jméno ukazovalo. Mohl být zpřízněn s některou aristokratickou rodinou z Busnes. Příbuzným mohl být Philippe de Busnes, kanovník chrámu Notre-Dame v Lens. Záhy obdržel kvalitní hudební vzdělání, patrně jako chrámový sborista někde ve střední Francii. Na šlechtický původ může ukazovat i to, že již ve dvaceti letech se objevuje u francouzského královského dvora.\n\nV roce 1461 byl kaplanem v Tours. Že nebyl úplně mírumilovný muž je zřejmé z žádosti o milost, kterou podal v Tours a v níž přiznává, že byl členem skupiny, která zbila do krve kněze a to ne jednou, ale pětkrát. Za to, že sloužil mši aniž by byl vysvěcen na kněze, byl dokonce exkomunikován z církve. Teprve papež Pius II. mu udělil milost. \n\nZ katedrály se přesunul do kolegiátního kostela sv. Martina, kde se stal v roce 1465 podjáhnem. V té době byl v této instituci pokladníkem Johannes Ockeghem, takže oba skladatelé se zřejmě dobře znali. Ještě v tomto roce se Busnois přestěhoval do Poitiers. Tam působil jako sbormistr chlapeckého sboru a získal si pověst znamenitého učitele zpěvu i skladatele. Bez známého důvodu však v následujícím roce odešel do Burgundska.\n\nV roce 1467 se stal hudebníkem a skladatelem na burgundském dvoře První skladby byly komponovány ještě za života vévody Filipa III.. Ten 15. června zemřel a vévodou se stal Karel Smělý, kterému je již dedikováno jedno z Busnoisových motet. Karel si Busnoise oblíbil jak jako zpěváka, tak i jako skladatele. Busnois jej doprovázel na dobrodružných válečných taženích a byl přítomen vítěznému obléhání Neussu v roce 1475 i zdrcující porážce v bitvě u Nancy, ve které byl Karel Smělý zabit. Busnoisovi se podařilo uniknout.\n\nU burgundského dvora zůstal ještě i za vlády Marie Burgundské. Osudy skladatele po smrti vévodkyně v roce 1482 nejsou přesně známy. Zřejmě však zůstal v Bruggách, neboť v den své smrti v roce 1482 byl zaměstnán v katedrále sv. Spasitele (\"Katedraal St-Salvator\"). V této katedrále je také pohřben.\n\nVěnoval se duchovní i světské hudbě, známý se stal především jako skladatel světských písní. \n\n\n\n\n\n\n\n"}
{"id": "712598", "url": "https://cs.wikipedia.org/wiki?curid=712598", "title": "Dršťky", "text": "Dršťky\n\nDršťky jsou masná potravina vyráběná z hovězích předžaludků. V České republice jsou známé hlavně jako surovina pro výrobu dršťkové polévky, v jiných kuchyních se používají další způsoby úpravy, například ve francouzské kuchyni (andouillette, dršťky po caensku) nebo známé florentinské lampredotto v housce. Protože je nezbytné dršťky náročně a dlouho vařit, často se prodávají předvařené.\n\nPro výrobu drštěk jsou používané části čepec, bachoru a knihy. Výroba spočívá ve vyprázdnění obsahu a vyprání zbytků potravy skotu po porážce. Následuje praní v několika cyklech, kde se docílí zbavení nečistot z čisté svaloviny. Svalovina předžaludků je bílá, z vnější strany hladká a z vnitřní s texturou dle druhu předžaludku. Svalovina se nakrájí na malé nudličky, které jsou nazývány dršťkami.\n\n\nSlovo dršťka pochází ze starého výrazu \"dršť\", kterým se označovaly vyvržené vnitřnosti, a to zejména ty méněcenné, které obvykle zpracovával pohodný (ras). Ceněné vnitřnosti se nazývaly (a nazývají) droby. Homofonní slovo \"držka\" má původ ve slově drzý – \"drzá huba\".\n"}
{"id": "712602", "url": "https://cs.wikipedia.org/wiki?curid=712602", "title": "Ascq", "text": "Ascq\n\nAscq je vesnice v Severní Francii na řece Marque. Nachází se v departementu Nord a regionu Nord-Pas-de-Calais. Ascq je historická čtvrť v Villeneuve d'Ascq. Leží poblíž hranic s Belgií.\n\nV noci z 1. na 2. dubna 1944 bylo Ascq dějištěm masakru vojsky Waffen-SS.\n\n"}
{"id": "712603", "url": "https://cs.wikipedia.org/wiki?curid=712603", "title": "Projekt 1241.2", "text": "Projekt 1241.2\n\nProjekt 1241.2 (v kódu NATO třída Pauk) byla třída korvet sovětského námořnictva z doby studené války. Korvety byly určeny k pobřežnímu hlídkování a ničení ponorek. V sovětské klasifikaci to byly malé protiponorkové lodě. Jejich konstrukce je odvozena od malých raketových lodí projektu 1241.1 (v kódu NATO třída \"Tarantul\").\n\nPro sovětské námořnictvo byly stavěny v letech 1977–1979 v celkovém počtu 45 jednotek. Další kusy odebraly pohraniční útvary KGB a v mírně odlišné podobě byly korvety rovněž exportovány. Například Indie provozuje čtyři jednotky označené jako třída \"Abhay\".\n\nHlavňovou výzbroj tvořila dělová věž s jedním 76mm kanónem AK-176 a jeden obranný systém AK-630. K obraně proti letadlův sloužilo dvojité vypouštěcí zařízení protiletadlových střel Strela-2M. Korvety díle nesly dva vrhače raketových hlubinných pum RBU-1200 a čtyři jednohlavňové 406mm torpédomety. Pohonný systém tvořily dva dieselové motory. Nejvyšší rychlost dosahovala 32 uzlů.\n\n"}
{"id": "712608", "url": "https://cs.wikipedia.org/wiki?curid=712608", "title": "Final V.U. 1971–1973", "text": "Final V.U. 1971–1973\n\nFinal V.U. 1971–1973 je box set složený z koncertních nahrávek skupiny The Velvet Underground. Album bylo nahrané až po odchodu frontmana Lou Reeda. Album vzniklo v letech 1971–1973 vyšlo v roce 2001 u Captain Trip Records.\n\nVšechny skladby napsal Lou Reed, pokud není uvedeno jinak.\n\n"}
{"id": "712611", "url": "https://cs.wikipedia.org/wiki?curid=712611", "title": "Letiště Vitebsk", "text": "Letiště Vitebsk\n\nLetiště Vitebsk ( – \"Aeraport Vicebsk\", někdy s dodatkem Усходні – \"Uschodni\" – \"Východní\" pro odlišení od letecké základny Vitebsk) je letiště v Bělorusku. Leží dvanáct kilometrů na jihovýchod od Vitebska, podle kterého se jmenuje. Má jednu betonovou vzletovou a přistávací dráhu o délce 2606 metrů, na které mohou přistávat letouny až do velikosti Tu-154 nebo Il-76.\n\nPro civilní provoz slouží od roku 1934.\n"}
{"id": "712626", "url": "https://cs.wikipedia.org/wiki?curid=712626", "title": "Michael Russell", "text": "Michael Russell\n\nJméno a příjmení Michael Russell, zkráceně Mike Russell, nosí více osobností:\n\n\n"}
{"id": "712628", "url": "https://cs.wikipedia.org/wiki?curid=712628", "title": "Isabela Skotská", "text": "Isabela Skotská\n\nIsabela Skotská ( \"Isabella Stewart\", \"Isabelle Stuart\" 1425/1427 – 1494/1499, Vannes) byla bretaňská vévodkyně ze skotské královské dynastie Stuartovců.\n\nNarodila se jako dcera skotského krále Jakuba a Johany, dcery Jana Beauforta, hraběte ze Somersetu.\nV roce 1442 se provdala za bretaňského vévodu Františka I. (1414–1450). Po smrti svého muže žila dál v Bretani, i když ji její bratr Jakub II. Skotský přesvědčoval, aby se vrátila do Skotska, kde pro ni chtěl najít nového ženicha. Zemřela patrně roku 1494 a byla pohřbena v katedrále sv. Petra ve Vannes.\n\nZ manželství trvajícího osm let se narodily dvě dcery:\n\n"}
{"id": "712629", "url": "https://cs.wikipedia.org/wiki?curid=712629", "title": "Hartmann Schedel", "text": "Hartmann Schedel\n\nHartmann Schedel (14. února 1440 Norimberk − 28. listopadu 1514 tamtéž) byl německý lékař, humanista a sběratel, autor Norimberské či Schedelovy kroniky z roku 1493. Z této kroniky pochází také nejstarší známý pohled na Prahu.\nNarodil se v rodině bohatého kupce, v 11 letech osiřel a vychovával ho mnohem starší bratranec Hermann Schedel, úspěšný lékař a humanista. V 16 letech, roku 1456, se Hartmann zapsal na univerzitu v Lipsku, kde studoval svobodná umění a práva a získal titul magistra. Spřátelil se zde s humanisty kolem Petra Ludera a s ním odjel roku 1463 do Padovy, kde o tři roky později promoval z mediciny. Studoval také řečtinu a fyziku a po návratu do Norimberka se věnoval cestování a sbíraní knih. Od roku 1470 působil jako městský lékař v Nordlingen a v Ambergu a od roku 1482 v Norimberku. 1475 se poprvé oženil a když jeho žena roku 1485 zemřela, oženil se 1487 podruhé. S oběma manželkami měl 12 dětí, šest jich ale zemřelo v dětském věku.\n\nV Norimberku měl velký majetek a po svém bratranci zdědil také dům, kde bydlel mladý Albrecht Dürer. Schedel do smrti patřil k nejváženějším měšťanům, byl radním a se svými lékařskými kolegy vytvořil náročný lékařský i humanistický kroužek. Proslavil se však zejména svou kronikou.\n\nBohatě ilustrovaná Schedelova nebo také Norimberská kronika (\"Schedelsche Weltchronik\") vyšla roku 1493 v latinském i německém vydání a patří mezi nejkrásnější a nejcennější prvotisky. Na foliových stránkách latinského i německého vydání o rozměrech asi 420x305 mm je celkem 1809 dřevořezů, včetně mapy světa a Evropy a 29 dvoustránkových pohledů na města. Pocházejí z dílny Michaela Wolgemuta, u něhož se do roku 1490 učil také A. Dürer. Pohledy na všechna významnější německá a rakouská města (ale také např. na Prahu, Jeruzalém, Budín nebo Krakov) jsou často jejich nejstarší známá zobrazení. V některých exemplářích jsou obrázky ručně kolorovány.Text kroniky pojednává o dějinách světa, které dělí do sedmi období od stvoření světa. Šestý a nejobsáhlejší věk sahá od narození Kristova až po Schedelovu současnost, poslední sedmý se týká budoucnosti a konce světa. Významné osoby i události jsou zde také vyobrazeny, i když obrázky jsou často schematické a několikrát se opakují.\n\nNáklad kroniky se odhaduje na 1500 latinských a 700–1000 německých exemplářů, z nichž se asi 400 a 300 zachovalo. V knihovnách v ČR je jich asi 15, například v Národní knihovně a Strahovské knihovně v Praze, bohužel často s vyřezanými listy.). Kniha je sběratelsky velmi ceněna a na dražbách dosahuje vysokých cen. Kronika pak vyšla v několika dalších vydáních, včetně „pirátského“ vydání v Augsburgu 1497 a od roku 1900 byla několikrát přetištěna jako faksimile.\n\n\n"}
{"id": "712630", "url": "https://cs.wikipedia.org/wiki?curid=712630", "title": "Ronald D. Moore", "text": "Ronald D. Moore\n\nRonald Dowl Moore (* 5. července 1964 Chowchilla, Kalifornie) je americký scenárista a televizní producent.\n\nVystudoval politologii na Cornell University, poté začal rozvíjet svoji kariéru spisovatele. Díky své tehdejší přítelkyni, která pracovala na kulisách k seriálu \"\", se dostal v roce 1988 do studia na jejich prohlídku během natáčení epizody „Čtverec času“. Jakožto fanoušek původního seriálu \"Star Trek\" předal jednomu z Roddenberryho asistentů svůj scénář. O sedm měsíců později si jej přečetl výkonný producent Michael Piller a zakoupil jej; byl natočen jako jedna z epizod třetí sezóny s názvem „Svazek“ (1989). Mooreovi byla nabídnuta možnost napsat druhý scénář, což vedlo k jeho pozdějšímu zařazení do štábu jako editora scénářů. O dva roky později se stal koproducentem seriálu, v poslední sedmé sezóně byl již producentem. Během této doby sám napsal nebo se podílel na tvorbě celkem 27 scénářů pro \"Novou generaci\", během nichž si vybudoval pověst experta na Klingony, o kterých často psal. Často spolupracoval s Brannonem Bragou, včetně závěrečného dvojdílu „Všechno dobré...“ (1994), který získal cenu Hugo. S Bragou také napsali scénáře pro dva celovečerní filmy navazující na \"Novou generaci\": \"\" (1994) a \"\" (1996).\n\nPo ukončení produkce \"Nové generace\" přešel v roce 1994 do štábu seriálu \"\". Od třetí sezóny zde působil jako dohlížející producent, v posledních dvou řadách, šesté a sedmé, byl výkonným koproducentem. Během této doby napsal s Bragou také draft pro film \"Mission: Impossible II\", který byl přepsán Robertem Townem. V rámci \"Deep Space Nine\", kde mimo jiné i pokračoval v psaní epizod o Klingonech, se podílel na 30 scénářích.\n\nV roce 1999, kdy skončila \"Deep Space Nine\", se stal členem štábu seriálu \"\", kde Brannon Braga působil jako výkonný producent. Moore se podílel na dvou epizodách šesté sezóny, ale po několik týdnech od svého příchodu \"Voyager\" kvůli neshodám s Bragou opustil.\n\nV letech 2000–2002 působil jako výkonný koproducent a scenárista v seriálu \"Roswell\", v letech 2004–2009 spolupracoval na seriálu \"Battlestar Galactica\". Jeho epizoda „33“ (2005) získala cenu Hugo. Podílel se na tvorbě pilotního dvojdílu k připravovanému seriálu \"Virtuality\" (2009). Samotný pilot byl odvysílán jako film, k produkci navazujícího seriálu již nedošlo. Společně se svými dalšími spolupracovníky z \"Battlestar Galactica\" se v cameo roli objevil v epizodě „Návštěvníci“ (2009) seriálu \"Kriminálka Las Vegas\".\n\n"}
{"id": "712631", "url": "https://cs.wikipedia.org/wiki?curid=712631", "title": "Šanghajský žebříček", "text": "Šanghajský žebříček\n\nŠanghajský žebříček (také Academic Ranking of World Universities - ARWU) je celosvětový žebříček každoročně hodnotící přes 1000 vysokých škol univerzitního typu. Prvních 100 univerzit je řazeno jednotlivě, dalších 400 pak na sdílených pozicích (po 50 či 100). Žebříček je sestavován Šanghajskou dopravní univerzitou od roku 2003. Hodnotící vzorec bere do úvahy absolventy s Nobelovou cenou a Fieldsovou medailí (10 %), akademické pracovníky s Nobelovou cenou či Fieldsovou medailí (20 %), vysoce citované akademické pracovníky v 21 kategoriích (20 %), počet článků uveřejněných pracovníky univerzit v časopisech Nature a Science (20 %), citační indexy SCI a SSCI (20 %) a poměr výše uvedených na jednoho akademického pracovníka. Původním cílem žebříčku bylo podle jeho tvůrců kvantifikovat rozdíl mezi čínskými univerzitami a nejlepšími světovými univerzitami. \n\nZ českých univerzit se na tomto žebříčku umísťuje pouze Univerzita Karlova v Praze, od roku 2005 na sdílené dvousté pozici (předtím na sdílené třísté).\n"}
{"id": "712634", "url": "https://cs.wikipedia.org/wiki?curid=712634", "title": "Santiago González", "text": "Santiago González\n\nJméno a příjmení Santiago González nosí více osobností:\n\n\n"}
{"id": "712637", "url": "https://cs.wikipedia.org/wiki?curid=712637", "title": "Santiago González (tenista)", "text": "Santiago González (tenista)\n\nSantiago González (* 24. února 1983, Córdoba) je mexický profesionální tenista. Ve své dosavadní kariéře na okruhu ATP World Tour vyhrál tři turnaje ve čtyřhře. V roce 2007 získal na Panamerických hrách v Rio de Janeiru bronzovou medaili v mužské čtyřhře. V mexickém daviscupovém týmu debutoval v roce 2001.\n\nNa žebříčku ATP byl nejvýše ve dvouhře klasifikován v květnu 2006 na 155. místě a ve čtyřhře pak v dubnu 2011 na 36. místě. K roku 2011 jej trénovali Hernan Suarez a Oscar Rodriguez.\n\nSpolu s Američanem Scottem lipskym vyhráli v dubnu 2011 turnaj kategorie ATP World Tour 500 series v Barceloně, když přešli přes nejlepší páry světa – ve finále zdolali světové jedničky dvojčata Boba a Mika Bryanovi po setech 5–7, 6–2, 12–10, čímž přerušili jejich sérii deseti vítězství v řadě. V předchozích kolech porazili dvojice Jürgen Melzer a Nenad Zimonjić 6–3, 6–2 a Max Mirnyj a Daniel Nestor 7–6 (4), 6–4.\n\n"}
{"id": "712638", "url": "https://cs.wikipedia.org/wiki?curid=712638", "title": "Anton Thumann", "text": "Anton Thumann\n\nAnton Thumann (31. října 1912 – 8. října 1946) byl nacistický válečný zločinec, Obersturmführer SS a dozorce v koncentračních táborech Dachau, Gross-Rosen, Majdanek a Neuengamme. Po 2. světové válce byl za své zločiny odsouzen k trestu smrti a popraven.\n\nNarodil se 31. října 1912 v bavorském zemském okrese Pfaffenhofen. Stal se tesařem.\nV roce 1932 vstoupil do SS (s členským číslem 24 444) a 5. dubna 1933 do NSDAP (s členským číslem 1 726 633).\n\nOd roku 1933 byl dozorcem v koncentračním táboře Dachau u SS-Totenkopfstandarte „Oberbayern“. Od roku 1937 pracoval v kanceláři velitele a v roce 1940 se stal Schutzhaftlagerführerem, čímž se stal přímým podřízeným velitele tábora. S touto funkcí dostal dalekosáhlé pravomoci při správě tábora. Jeho úkolem bylo dohlížet na dodržování táborových pravidel, hlásit jejich porušení a také zajistit potrestání provinilce.\n\nNa počátku srpna 1940 byl jmenován Schutzhaftlagerführerem v táboře Gross-Rosen, což byl satelitní tábor koncentračního tábora Sachsenhausen. Poté, co se Gross-Rosen stalo samostatným táborem, setrval ve funkci Schutzhaftlagerführerea.\nOd poloviny února 1943 do března 1944 byl Schutzhaftlagerführerem v koncentračním táboře Majdanek. Kvůli svým sadistickým sklonům, účasti na zplynování osob, selekci a střílení byl vězni nazýván „Kat z Majdanku“. Podle očitého svědka jménem Jerzy Kwiatkowski, který byl internován v Majdanku od března 1943 do července 1944, osobně zabil několik sovětských zajatců. Často jej doprovázel jeho německý ovčák Boris, kterého jeho pán pouštěl na vězně. Velmi aktivně se také podílel na tzv. akci Dožínky (šlo o vyvraždění Židů v Lublinském okrese).\n\nV dubnu 1944 byl převelen do tábora Neuengamme (poblíž Hamburku), kde působil až do dubna 1945 opět jako Schutzhaftlagerführer. I tady v doprovodu svého psa týral vězně. Během evakuace Neuengamme nechal Höhere SS-und Polizeiführer Georg-Henning von Bassewitz-Behr do tábora přivést 71 (58 mužů a 13 žen) členů odboje, aby zde byli popraveni. Za jeho přítomnosti byli během 21. – 23. dubna 1945 oběšeni v podzemním bunkru. Když se vězni postavili na odpor, hodil do bunkru oknem ruční granát. 30. dubna 1945 se pod jeho vedením a vedením Wilhelma Dreimanna vydalo zbývajících 700 vězňů v Neuengamme na pochod smrti do Flensburgu.\n\nPo válce, 18. března 1946 byl zadržen Brity a postaven před soud v Hamburku. Spolu s ním bylo souzeno dalších 13 válečných zločinců, včetně Wilhelma Dreimanna a Maxe Paulyho, velitele Neuengamme. 13. května soud vynesl rozsudky – 11 ze 14 obžalovaných dostalo trest smrti. On sám samozřejmě patřil k odsouzeným k smrti (stejně tak Dreimann a Pauly) a 8. 10. 1946 byl oběšen britským katem Albertem Pierrepointem, který například popravil také Irmu Grese či Josefa Kramera. I když byl popraven, nikdy se nezodpovídal za zločiny spáchané v jiných táborech než v Neuengamme.\n\n\n\n"}
{"id": "712639", "url": "https://cs.wikipedia.org/wiki?curid=712639", "title": "Bank of Jerusalem", "text": "Bank of Jerusalem\n\nBank of Jerusalem (: בנק ירושלים, \"Bank Jerušalajim\", doslova \"Jeruzalémská banka\", zkratka na telavivské burze JBNK) je izraelská banka.\n\nByla založena roku 1963. Od roku 1992 je akciovou společností. V roce 1998 získala licenci pro komerční bankovnictví. Specializuje se na realitní trh, kapitálové trhy a mezinárodní bankovnictví. Je obchodována na Telavivské burze cenných papírů. Ovládá ji Export Investment Corp., Ltd. napojená na rodinu Šovalových (Zalman Šoval). Sídlo banky je v Jeruzalému, má 17 poboček v Izraeli. Ředitelem je Paz Uri. V roce 2010 měla čistý zisk 34 400 000 šekelů a k 31. prosinci 2010 vykázala vlastní kapitál 633 000 000 šekelů.\n\nPodle dat z roku 2009 byla Bank of Jerusalem sedmým největším bankovním ústavem v Izraeli podle výše celkových aktiv.\n\n\n"}
{"id": "712648", "url": "https://cs.wikipedia.org/wiki?curid=712648", "title": "Beruwala", "text": "Beruwala\n\nBeruwala je malé město na jihozápadním pobřeží Srí Lanky, žijící z turistického ruchu.\n\nJméno města je odvozeno od sinhálského slova pro místo, kde je snadná plavba. To naznačuje, že může být jedno z prvních míst ostrova, na kterých se od 8. století usazovali muslimští kupci z Arábie. Dodnes žije v Beruvale množství muslimů. Zdejší mešita je pravděpodobně nejstarší na ostrově.\n"}
{"id": "712659", "url": "https://cs.wikipedia.org/wiki?curid=712659", "title": "Israel Discount Bank", "text": "Israel Discount Bank\n\nIsrael Discount Bank (: בנק דיסקונט לישראל בע\"מ, \"Bank Diskont le-Jisra'el\", doslova \"Izraelská diskontní banka\", zkratka na telavivské burze DSCT) je izraelská banka.\n\nZaložil ji v roce 1935 v Tel Avivu pod názvem Erec Jisra'el Discount Bank Leon Recanati, sionistický předák z Řecka, který imigroval do mandátní Palestiny. V roce 1943 otevřel první pobočku v Jeruzalémě. Díky rozmachu banka ovládla finanční ústav Palestine Mercantile Bank a později pobočky Ottoman Bank na území dnešního Izraele. V roce 1949 byla otevřena pobočka v Haifě a první zahraniční zastoupení (New York). Od roku 1958 působila v Jižní Americe (Montevideo). V Izraeli byla dominantním finančním ústavem pro drobné a střední podniky. Od roku 1963 byla veřejně obchodovanou společností v Izraeli a od roku 1964 i v USA. V roce 1967 po převzetí jedné americké banky se její americká část přejmenovala na Israel Discount Bank of New York a postupně se stala jednou z největších bank v New Yorku. Pokračovala v expanzi (pobočka Los Angeles, tři pobočky na Floridě atd).\n\nV srpnu 1984 byla banka a její ředitel, spolu s řediteli dalších předních bankovních ústavů v zemi, obviněni z porušení zákona a manipulace s cenami akcií. 14. července 1986 pak ředitel banky Rafa'el Recanati rezignoval, paralelně s vlnou rezignací v dalších dotčených bankách.\n\nPodle dat z roku 2010 byla Israel Discount Bank třetím největším bankovním ústavem v Izraeli podle výše celkových aktiv. Je obchodována na Telavivské burze cenných papírů. Ředitelem je Re'uven Spiegel. Tvoří součást širší finanční skupiny Discount Group. Ovládá menší banku Mercantile Discount Bank a drží přes 26 % podílu v konkurenční First International Bank of Israel.\n\n\n"}
{"id": "712662", "url": "https://cs.wikipedia.org/wiki?curid=712662", "title": "Příběh prince Gendžiho", "text": "Příběh prince Gendžiho\n\nPříběh prince Gendžiho ( , ) je japonský román z období Heian, který v letech 1000 až 1014 nebo 1020 napsala japonská spisovatelka, básnířka a dvorní dáma na císařském dvoře paní Murasaki Šikibu (, asi 973 – asi 1014 nebo 1025). Je dovršením vývoje klasické japonské prózy, na němž měly ženské spisovatelky velký podíl, zejména v oblasti črt a deníkové literatury, ale svou kompozicí a stylem je vysoce převyšuje. Pro svou psychologickou hloubku, fabulační strukturu a hluboký estetický i filozofický podtext je dílo často označováno za první román vůbec.\n\nV českém jazyce byl román vydán ve čtyřech dílech v nakladatelství Paseka v letech 2002 až 2008 v překladu Karla Fialy.\n\nPředpokládá se, že Murasaki Šikibu začala na svém díle pracovat kolem roku 1000. V opisech kolovaly části románu již od roku 1005 a celý román byl dokončen do roku 1020. Někteří literární historikové však tvrdí, že román je nedokončený, protože končí takřka uprostřed věty slovy opisovače „\"Potud co stojí v knize\"“.\n\nMnozí literární vědci a překladatelé (ať již do moderní japonštiny nebo do jiných jazyků) poukazují na to, že třetí část knihy (a především posledních deset kapitol) se liší od předcházejících jak stylisticky tak i kvalitativně, neboť v ní převládají jednodušší popisné pasáže. To podporuje možnost, že Murasaki Šikubu není jedinou autorkou celého románu. Existuje i názor, že poslední část napsala dcera paní Murasaki, Daini no Sanmi.\n\nPodle převládající verze však celý román vytvořila Murasaki Šikibu. Protože se dílo dochovalo jen v opisech, mohly být konkrétním pisatelem některých pasáží skutečně různé osoby, autor základní koncepce a většiny celého díla je však jen jeden.\n\nRomán má 54 kapitol označených poetickými názvy, vystupuje v něm téměř 400 postav (z toho 30 hlavních) a děj se odvíjí po dobu sedmdesáti let. Součástí prozaického textu je také téměř 800 básní. V japonské literárně-vědní tradici se zpravidla člení na tři části:\n\nDílo se dochovalo jen v opisech, z nichž nejstarší úplné jsou ze 13. století (části textu se však dochovaly na ilustrovaných svitcích z konce 12. století). Opisy, ve kterých se román dochoval, se dělí na tři druhy:\n\n\"Příběh prince Gendžiho\" je rámcovým románem, ve kterém jsou alegoricky laděné epizody a samostatné příběhy volně spojeny hlavní postavou vyprávění. Je v nich vylíčen osud dvorského milovníka a císařského levobočka Zářícího prince Hikarua Gendžiho a následně jeho domnělého syna Kaorua a skutečného vnuka Nióa. Postava prince Gendžiho je silně idealizována. Je to okouzlující, vzdělaný a ušlechtilý muž, který navazuje milostné vztahy s různými typy žen. Ostatní postavy jsou ale velmi podrobně a realisticky propracované, a to i z hlediska psychologického (obzvláště se to týká ženských osobností). V celém díle lze vysledovat dva základní plány: jednak snahu pobavit dvorskou šlechtu, jednak (a to především) zobrazit lidský osud v rámci buddhistické koncepce marnosti a pomíjivosti. Tomu odpovídá i to, že většina Gendžiho milostných vztahů končí zklamáním a výčitkami.\n\nNásledující text, ve kterém je stručně podána hlavní dějová linie románu a který je rozdělen do čtyř částí podle českého vydání, nemůže proto ani zdaleka vystihnout skutečnou pestrost vyprávění, ve kterém se střídají epické pasáže, duchaplné dialogy, psychologické postřehy, popisy přírody, básnické vložky, úvahy o umění a literatuře, popisy dvorských obřadů, slavností, tanečních představení a uměleckých soutěží a ve kterém jsou odhaleny i záporné stránky života u císařského dvora (zhoubný účinek různých pověr, intriky, bezohlednost a krutost přeerotizované společnosti).\n\nCísařský levoboček Hikaru Gendži (Zářící princ) je plodem romantické lásky, kvůli které ostatní dvorní dámy a císařské souložnice uštvaly jeho matku, dámu z Pavloniové komnaty, k smrti. Samotný princ, jehož bylo nutno podle věštby vyřadit z císařské linie, je však neobyčejné krásný a nadaný a brzy se stane vyhlášeným milovníkem. Princova milostná dobrodružství nejsou však pouhé avantýry sebestředného hrdiny. Ve skutečnosti mají hluboký estetický a filosofický podtext. Jde o hledání ideálu ženy, který pro něj představuje jeho matka.\n\nVe dvanácti letech je princ oženěn s dcerou ministra po levici Cesmínou (Aoi no ue), která mu porodí syna Júgiriho. Manželství, které bylo vyvoláno císařovou snahou po upevnění postavení levobočka u dvora, není však příliš šťastné a princ i nadále hledá ideální ženu. Je dokonce přitahován k ženě podstatně starší, k vášnivé paní ze Šesté ulice (Rokudžó no mijasudokoro). Ta se chce stát jeho manželkou a zapříčiní proto nehodu, při které Cesmína zahyne. Gendži se však brzy seznámí se svou celoživotní láskou a druhou manželkou, paní Murasaki no ue (paní Fialkou). Přesto i nadále hledá dostatečně urozenou ženu, která by byla podobná jeho matce. To vede k jeho tajnému a velkému hříchu, ke svedení otcovy milenky Fudžicubo, která je dvojnicí jeho matky, a ke zplození budoucího císaře Reizeie. Do vyhnanství se však později dostane za malý, ale veřejný hřích, totiž za svedení dcery ministra po pravici.\n\nGendži pobývá v nehostinném vyhnanství v poloopuštěné zátoce Suma mezi dnešní Ósakou a Kóbem, kde má vykonat pokání. I zde však navazuje milostné vztahy, jejichž plodem je dcera Akaši. Brzy je však plně rehabilitován, když se císař Reizei dozví od starého mnicha pravdu o svém původu. Císař dokonce svého skutečného otce formálně jmenuje Jeho eminencí excísařem, ačkoliv císařem nikdy nebyl. Rovněž jeho přátelé, podřízení a služebníci se dožívají navrácení hodnosti a úřadů a dosahují větší kariéry než před Gendžiho vyhnanstvím (takováto dokonalá rehabilitace byla však dle zvyklostí heinanské doby prakticky nemožná, šlo pravděpodobně o jemný náznak od paní Murasaki pro císařovnu, aby provedla určitá skutečná omilostnění.)\n\nGendži náhle žije ve zcela jiném světě, než byl doposud zvyklý a ovládne jej ješitnost a pýcha. Náhlá dostupnost a samozřejmost významného společenského postavení a bohatství jej z mladého hloubavého šlechtice promění do předčasného povrchního a nedůtklivého starce.\n\nTéma viny a trestu jako příčiny a následku nabývá v románu postupně na výraznosti a je podtrhováno melancholickým podtónem textu. Na přání excísaře Suzakuoa si Gendži, kterému je nyní čtyřicet let, bere za hlavní manželku jeho dceru Třetí princeznu. Fialka se tak stává vedlejší manželkou a propadá depresím. Protože je bezdětná, adoptuje Gendžiho dceru Akaši, čímž jí umožní stát se císařovnou. Akaši se pak stane matkou korunního prince Nióa, který je Gendžiho vnukem.\n\nNa Gendžiho dopadají kruté rány osudu. Třetí princeznu svede velitel stráže Dub (Kašiwagi) a narozený syn Kaoru tak není Gendžiho synem, což je před veřejností sice utajeno, ale Gendži to těžce nese. Uvědomí si však, že se kdysi dopustil podobného činu jako Kašiwagi, začíná litovat svého přelétavého a povrchního života, kaje se a uvažuje o možnosti stát se mnichem. Ubývá jeho vášnivosti a převládá buddhistický stesk, který se ještě prohloubí po další pro něj zdrcující události, když paní Fialka onemocní a zemře. Ale ani nyní se Gendži nedokáže stát mnichem a zůstává vnitřně rozpolcen. Navíc si uvědomuje, že v povaze jeho skutečného syna Júgiriho se odrážejí jeho vlastní chyby. Kapitola \"Odchod do nadoblačné říše\" pak nemá vůbec žádný text (není proto započítávána do 54 kapitol románu), znamená však, že Gendži, kterému je padesát dva let, necelý rok po smrti paní Fialky umírá.\n\nZávěrečná část románu se stává jakousi ságou Gendžiho potomků, především jeho domnělého syna Vonného prince Kaorua (podle toho, že voní přirozenou vůní) a jeho skutečného vnuka Provoněného přednosty vojenského úřadu Nioua (ten je znám rafinovanými umělými vůněmi), kteří jsou do jisté míry přáteli, ale přesto oba obvykle neúnavně soupeří o přízeň týchž žen. Posledních deset kapitol se pak souhrnně nazývá \"Deset kapitol z Udži (Udži džúdžó)\" podle kraje ležícího nedaleko Kjóta a právě u nich není zcela jisté, zda je opravdu napsala paní Murasaki Šikibu, protože mají poněkud jiný styl.\n\nZákladní linii příběhu tvoří komplikovaný vztah Kaorua a Nioua ke dcerám Gendžiho zchudlého nevlastního bratra Osmého prince, který se po smrti své ženy a po vyhoření paláce usadil na horské samotě v Udži. Chce se stát mnichem, věnuje se nerušenému rozjímání a výchově svých dvou dcer. Kromě nich má ale Osmý princ ještě jednu dceru, jejíž matka byla služebná a kterou proto odmítl vychovat. Do této dívky jménem Ukifune (Bludná loďka) se po jejím objevení Kaoru i Nió zamilují. Jsou tak neodbytní, že introvertní Ukifune nakonec záhadně zmizí a všichni si myslí, že skočila do řeky. Po pohřbu je však na smrt vyčerpaná nalezena v zahradě zpustlé císařské vily. Ukrývá se pak u dvou mnišek, odmítá oba nápadníky, odvrací se od pomíjivého světa a stává se také mniškou. Kaoru na to nedbá a dokonce to považuje za intriku jiného milence. A  tím celé dílo v kapitole nazvané \"Bludný most snů (Jume no ukihaši)\" náhle končí.\n\nRomán vyšel česky poprvé a zatím naposledy ve čtyřech dílech v letech 2002 až 2008 v nakladatelství Paseka v překladu Karla Fialy. Fialův překlad je oceňován především pro jeho významovou přesnost, ale také pro jeho stylovou vynalézavost a čtivé podání. Japanolog Antonín Líman ocenil také Fialův způsob překladu japonských veršovaných tanek, které se do českého jazyka převádí velmi obtížně.\n\n"}
{"id": "712664", "url": "https://cs.wikipedia.org/wiki?curid=712664", "title": "Western &amp; Southern Open 2011 – ženy", "text": "Western &amp; Southern Open 2011 – ženy\n\nTenisový turnaj na okruhu WTA Western & Southern Open 2011 se konal ve dnech 13. až 21. srpna v americkém Cincinnati na otevřenách dvorcích s tvrdým povrchem jako součást kategorie WTA Premier 5. Odměny činily 2 000 000 USD.\n\nV závorce je uvedeno kolo, ve kterém hráčka vypadla. Prvních osm nasazených hráček mělo v 1. kole volný los.\n\nNásledující hráčky získaly do hlavní soutěže divokou kartu od pořadatelů:\n\nNásledující hráčky postoupily z kvalifikace:\n\nV závorce je uvedeno kolo, ve kterém hráčky vypadly. Čtyři nejvýše nasazené páry měly v 1. kole volný los.\n\nNásledující dvojice získaly divokou kartu od pořadatelů:\n\n"}
{"id": "712667", "url": "https://cs.wikipedia.org/wiki?curid=712667", "title": "Nikolaos Kabasilas", "text": "Nikolaos Kabasilas\n\nSvatý Nicolaos Kabasilas (vlastním jménem Nicolaos Chamaëtos, česky též Mikuláš Kabasila, řecky Νικόλαος Καβάσιλας, nar. 1319/1323 v Soluni, zemřel po r. 1391) je byzantský laický teolog a spisovatel, blízký duchovní škole hesychasmu a Řehoři Palamovi. Jako svatý v řecké pravoslavné církvi je uctíván od roku 1984, jeho svátek se slaví 20. června.\n\n\n"}
{"id": "712671", "url": "https://cs.wikipedia.org/wiki?curid=712671", "title": "Video from Hell", "text": "Video from Hell\n\nVideo From Hell je video Franka Zappy, vydané 28. října 1987. Jedná se o kompilaci částí hudby a videí. Film je dlouhý 60 minut.\n\n"}
{"id": "712672", "url": "https://cs.wikipedia.org/wiki?curid=712672", "title": "Witold Makowiecki", "text": "Witold Makowiecki\n\nWitold Makowiecki (3. srpna 1902, Varšava – 15. února 1946, Radomsko) byl polský spisovatel, autor dvou dobrodružných knih pro mládež. \n\nWitold Makowiecki byl synem publicisty Zygmunta Makowieckého (1871-1932). Jeho bratr Tadeusz (1900-1952) byl básník a literární historik. \n\nPovoláním byl Makowiecki zemědělským inženýrem. Nemoc mu znemožnila pokračovat v kariéře a tak se věnoval psaní. V letech 1940-1945 napsal pro své děti dva poutavé a napínavé, které vyšly až po jeho smrti. Děj obou knih, které na sebe volně navazují, je zasazen do starověkého Řecka.\n"}
{"id": "712673", "url": "https://cs.wikipedia.org/wiki?curid=712673", "title": "John Barry", "text": "John Barry\n\nJméno a příjmení John Barry nosí více osobností:\n\n"}
{"id": "712675", "url": "https://cs.wikipedia.org/wiki?curid=712675", "title": "Pasi Ikonen", "text": "Pasi Ikonen\n\nPasi Ikonen (* 30. červen 1980) je finský reprezentant v orientačním běhu. Jeho největším úspěchem je zlatá medaile z Mistrovství světa z roku 2001 ve finském Tampere. V současnosti běhá za finský klub Vaajakosken Terä.\n\n"}
{"id": "712677", "url": "https://cs.wikipedia.org/wiki?curid=712677", "title": "KV43", "text": "KV43\n\nKV43 je označení hrobky v Údolí králů v níž byl uložen faraon Thutmose IV.\n\nHrobka se nachází na východním okraji údolí a spolu se hrobkami KV34 a KV35 jej vlastně ohraničují. Místo, stejně jako u dalších dvou zmíněných, bylo pravděpodobně vybráno díky útesům, které nad nimi tyčí. Novější hrobky byly z důvodu změny pohřebního rituálu tesány na jiných místech.\n\nRoku 1903 do ní vstoupil Howard Carter a objevil zde řadu předmětů a sbírky základových depozitů.\n\nHrobka je podobná hrobce Amenhotepa II. (KV35), pouze před pohřební komorou se chodba ještě jednou stáčí do pravého úhlu. Jinak rozvržená je také výzdoba. Po vstupu do hrobky následuje schodiště a poté dvě chodby spojené schodištěm. Druhá chodba ústí do komory se šachtou ze které vedou cesty do vedlejší místnosti a do pilířové síně. Pilířová síň je prostřednictvím schodiště, chodby a znovu schodiště spojena s předsíní. Odtud vede krátká chodba do pohřební komory se čtveřicí vedlejších místností.\n\nV komoře se šachtou (a poté v předsíni) se nachází jediná výzdoba v hrobce. V komoře je vidět scéna, ve které faraon dostává od Usira, Anupa a Hathory znak anch. Podobný výjev se vyskytuje také ve výzdobě hrobky KV35, ovšem v hrobce KV43 se dochovaly i barevně vymalované. Šaty Hathory, oděvy a pokrývky hlavy ostatních vyobrazených postav jsou vypracované do nejpodrobnějších detailů. V době objevu hrobky se uvnitř nacházel provaz, pozůstatek po starověcích vykradačích hrobek, který vedl na dno šachty. Již za vlády Haremheba došlo ke znovuzapečetění vstupu do hrobky. Maja, úředník zodpovědný za tento úkol, pak zanechal na jižní zdi místnosti záznam z jeho inspekční cesty:\n\n\n"}
{"id": "712678", "url": "https://cs.wikipedia.org/wiki?curid=712678", "title": "George Stephen Morrison", "text": "George Stephen Morrison\n\nKontradmirál George Stephen Morrison (7. ledna 1919, Rome, Georgie, USA – 17. listopadu 2008, Coronado, Kalifornie, USA) byl příslušníkem námořnictva Spojených států amerických. Byl velitelem amerických námořních sil během incidentu v Tonkinském zálivu v srpnu 1964, který vyvolal eskalaci americké angažovanosti ve vietnamské válce. Jeho synem byl Jim Morrison, frontman skupiny The Doors.\n\nNarodil se ve městě Rome v Georgii. Byl synem Paula Raymunda Morrisona (1886 - 1971) a Caroline (rozené Hoover, 1891-1984) a vyrůstal v Leesburgu na Floridě. V roce 1938 začal studovat na Námořní akademii Spojených států, absolvoval v roce 1941 a získal hodnost \"ensign\". Byl vyslán na Havaj, stal se členem posádky minonosky (přestavěné z torpédoborce) USS \"Pruitt\". Dne 7. prosince 1941 byl svědkem japonského útoku na Pearl Harbor.\n\nV roce 1943 zahájil letecký výcvik na námořní letecké základně Pensacola na Floridě. Výcvik absolvoval na jaře 1944 a poté bojově létal na válčišti v Pacifiku až do konce války. \n\nPo válce sloužil jako instruktor v programu jaderných zbraní, během korejské války působil ve spojeném operačním centru v Soulu, za což byl vyznamenán Bronzovou hvězdou.\n\nRoku 1963 se stal velitelem letadlové lodi USS \"Bon Homme Richard\" (třída Essex), vlajkové lodi 3. divize letadlových lodí v Pacifiku, se základnou v Alamedě v Kalifornii. Morrison velel divizi během kontroverzního incidentu v Tonkinském zálivu v srpnu 1964, který vyústil v dramatickou eskalaci války ve Vietnamu. \n\nV roce 1966 byl ve věku 46 let povýšen na kontradmirála (\"Rear Admiral\"). Roku 1968 byl velitelem \"Task Force 77\" v západním Pacifiku. Jeho vlajkovou lodí byla USS \"Hancock\". Kromě operací proti komunistickým silám v Severním Vietnamu byla jednotka v prosinci vyslána ke Koreji na podporu jihokorejských sil, bojujících se severokorejskými infiltrátory během incidentu v demilitarizované zóně. Úspěšně vedl jednotku při zadržování severokorejských sil, přes pokusy sovětských torpédoborců zabránit letovému provozu tím, že se pokoušely zkřížit cestu \"Hancocku\". Roku 1972 byl jmenován velitelem námořních sil na Marianách. Byl zodpovědný za pomoc vietnamským uprchlíkům, umístěným na Guam po pádu Saigonu v roce 1975.\n\nKontradmirál Morrison byl 3. července 1971 ve Washingtonu hlavním řečníkem na ceremoniálu vyřazení USS \"Bon Homme Richard\", jeho první lodi jako admirála. Ve stejný den jeho syn Jim zemřel v Paříži ve věku 27 let.\n\nMorrison odešel do výslužby v srpnu 1975, v hodnosti \"Rear Admiral (upper half)\".\n\nMorrison se oženil s Clarou Virginií Clarke (1919-2005) na Havaji roku 1942. Jejich syn James Douglas se narodil 8. prosince 1943 v Melbourne na Floridě, kde žili v době umístění na místní základně námořního letectva. Dcera Anne Robin se narodila roku 1947 v Albuquerque v Novém Mexiku a stala se učitelkou v Thousand Oaks v Kalifornii, druhý syn Andrew Lee Morrison se narodil roku 1948 v Los Altos v Kalifornii a žije v Pahoa na Havaji.\n\nManželé na odpočinku žili v Coronadu a Chula Vista v Kalifornii. Clara Clarke Morrison zemřela po dlouhé nemoci ve věku 86 let 29. prosince 2005 v Coronadu. Kontradmirál Morrison zemřel v Coronadu 17. listopadu 2008. Vzpomínková bohoslužba proběhla 24. listopadu na hřbitově \"Fort Rosecrans National Cemetery\" v San Diegu. Jeho popel byl rozptýlen do moře nedaleko místa poblíž Point Loma, kde byl o tři roky dříve rozptýlen popel jeho ženy.\n\n"}
{"id": "712681", "url": "https://cs.wikipedia.org/wiki?curid=712681", "title": "Jordi Savall", "text": "Jordi Savall\n\nJordi Savall i Bernadet [] (* 1. srpna 1941 Igualada, Katalánsko) je španělský hudební vědec zaměřený na starou hudbu, gambista a hudební skladatel.\n\nStudoval konzervatoř v Barceloně, poté byl žákem Wielanda Kuijkena v Belgii a Augusta Wenzingera v Basileji, po němž roku 1974 převzal vedení sboru Schola Cantorum Basiliensis. Ve stejném roce založil ansámbl Hespèrion XXI (dříve Hespèrion XX), zabývající se především interpretací staré hudby. Roku 1987 založil ještě soubor Capella Reial de Catalunya, jehož repertoár se orientuje na středověkou duchovní hudbu. Od roku 1968 byl Savall ženatý se sopranistkou Montserrat Figueras, jejich dcera Arianna Savallová i syn Ferran Savall jsou rovněž hudebníci. Monserrat Figueras zesnula 23. listopadu 2011.\n\nRovněž založil soubor Le Concert des Nations. Má vlastní hudební vydavatelství Alia Vox.\n\n"}
{"id": "712682", "url": "https://cs.wikipedia.org/wiki?curid=712682", "title": "Folio", "text": "Folio\n\nFolio nebo in folio (z lat. \"folium\", list), zkráceně také 2° nebo fo, je označení pro největší formát knih, který vzniká jedním přeložením archu papíru. Foliový formát má obvykle výšku 380 mm nebo větší. Kniha tohoto formátu se nazývala foliant.\n\nAž do poloviny 19. století se papír vyráběl ručně v jednotlivých arších. Jeho velikost byla dána papírenským sítem a možnostmi dělníka s ním manipulovat. Pro tisk \"in folio\" se na arch umístily z každé strany dvě tiskové stránky, arch se jednou přeložil, několik archů se vložilo do sebe a svázaly se do knihy. Vynálezem strojní výroby papíru v nekonečných pásech, které lze řezat na téměř libovolné rozměry, ztratilo označení svůj původní smysl, přesto se i dnes někdy užívá jako označení knih velkého formátu čili foliantů.\n\nNejstarší prvotisky – počínaje Gutenbergovou latinskou Biblí z roku 1455 – měly vesměs foliový formát. Teprve ke konci 15. století se zejména v severní Itálii objevují knížky menšího a „kapesního“ formátu – oktáv, později i dvanácterka a šestnácterka – například u Alda Manutia. Zatímco se starší formáty řídily možnostmi ruční výroby papíru, základem dnešních formátů je daleko větší „arch“ A0 o rozměrech 1189 × 841 mm a plochou 1m. Formáty knih se ovšem od formátů papíru liší, protože složené archy je třeba ještě oříznout.\n\n\n\n"}
{"id": "712688", "url": "https://cs.wikipedia.org/wiki?curid=712688", "title": "Brannon Braga", "text": "Brannon Braga\n\nBrannon Braga (* 14. srpna 1965 Bozeman, Montana) je americký scenárista a televizní producent.\n\nV roce 1990 se připojil k autorskému týmu seriálu \"\", jeho prvním úkolem bylo přepsání scénáře pro epizodu „Opět spolu“ společně s Ronaldem D. Moorem. Následně sám přepracoval skript pro díl „Záhadná zmizení“ a v roce 1991 se stal plnoprávným členem týmu. Do roku 1994, kdy seriál sedmou řadou končil, se podílel na vzniku 20 scénářů včetně závěrečného dvojdílu „Všechno dobré...“ (společně s Moorem), který získal cenu Hugo. Spolu s Ronaldem D. Moorem také napsal scénáře pro následující dva celovečerní filmy navazující na \"Novou generaci\": \"\" (1994) a \"\" (1996).\n\nPo skončení \"Nové generace\" se přesunul do štábu připravovaného seriálu \"\", kde od jeho začátku v roce 1995 působil jako autor i jako producent. Po odchodu Jeri Taylorové v roce 1998 (na konci čtvrté sezóny) se stal výkonným producentem seriálu a v této pozici působil po dvě řady. V roce 1999 společně s Moorem napsali draft skriptu pro film \"Mission: Impossible II\", který do finální podoby přepracoval Robert Towne. V rámci \"Voyageru\" se Braga autorsky podílel na celkem 48 epizodách v průběhu všech sedmi řad seriálu.\n\nV průběhu natáčení a vysílání sedmé řady \"Voyageru\" (2000–2001) společně se šéfem Star Treku Rickem Bermanem již připravoval seriál \"\", po jehož celé vysílání (2001–2005) byl jeho výkonným producentem. Rovněž pro něj psal scénáře, podílel se na 37 skriptech. Celkově Brannon Braga sám napsal nebo spoluvytvořil ve Star Treku 107 scénářů, což je víc než kterýkoliv jiný scenárista v rámci tohoto titulu.\n\nJeště před zrušením \"Enterprise\" se podílel na tvorbě nového sci-fi seriálu \"Threshold\", jehož vysílání bylo zahájeno v září 2005. Kvůli nízké sledovanosti jej ale stanice CBS stáhla z programu již po prvních devíti dílech, zbytek jediné natočené řady (celkem 13 epizod) odvysílala britská stanice Sky1, koproducent seriálu. V letech 2009–2010 působil Braga jako výkonný producent sedmé a osmé řady seriálu \"24 hodin\". Spoluvytvořil také sci-fi seriál \"Flash Forward - Vzpomínka na budoucnost\", jehož první a jediná řada byla odvysílána v letech 2009 a 2010; poté byl seriál zrušen.\n\n"}
{"id": "712694", "url": "https://cs.wikipedia.org/wiki?curid=712694", "title": "Josef Vejvoda", "text": "Josef Vejvoda\n\nJosef Vejvoda, (* 13. července 1945, Praha) je český hudební skladatel, bubeník, hudební aranžér, kapelník a dirigent pocházející z hudební rodiny. Nejznámější je jeho otec Jaromír Vejvoda (1902–1988) hudební skladatel, kapelník a autor téměř po celém světě proslavené polky \"Škoda lásky\".\n\nNarodil se jako nejmladší ze tří synů kapelníka a hudebního skladatele Jaromíra Vejvody, osobností české dechové hudby. Pod vlivem svého tatínka hrával od dětství na klavír a housle, pak i vibrafon, do hudební školy začal chodit v roce 1952 ve Zbraslavi nad Vltavou. Později přibral bicí nástroje které začal studovat na Pražské konzervatoři v roce 1961, v té době se začal věnovat plně jazzu. Studium dokončil po dvojím přerušení až v roce 1970. Roku 1967 se stal laureátem pražské Mezinárodní soutěže mladých jazzových sólistů v rámci Mezinárodního pražského jazzového festivalu.\n\nProtože byl vyhledávaným spoluhráčem vystupoval jako hráč na bicí nástroje s mnoha hudebními skupinami. K těm nejznámějším patří Taneční orchestr Československého rozhlasu (TOČR) alias Jazzový orchestr Československého rozhlasu (JOČR), Orchestr Gustava Broma, S+HQ vedený multiinstrumentalistou Karlem Velebným, Jazz Cellula trumpetisty Laca Décziho, různá uskupení klavíristy Karla Růžičky, trio klavíristy Emila Viklického, Super Quartet s multiinstrumentalistou Jiřím Stivínem a Emilem Viklickým, i mnoho dalších. Komponoval také písničky pro Evu Pilarovou, Karla Černocha nebo Michaela Kocába.\n\nSpolupracoval s mnoha jinými českými jazzovými hudebníky, např. s trumpetistou Jaromírem Hniličkou, kytaristou Rudolfem Daškem, kontrabasisty Františkem Uhlířem a Georgem Mrazem (Jiřím Mrázem) i zpěvačkou Evou Olmerovou. Jeho spoluhráči byli mnozí renomovaní zahraniční jazzoví hudebníci, např. trumpetisté Benny Bailey, Ted Curson a Joe Newman, trombonisté Lou Blackburn a Sonny Costanzo, klarinetisté Scott Robinson, Tony Scott a John Surman, kytarista Toots Thielemans, bubeníci David Friedman a David Friedman, kontrabasista Barre Phillips a mnoha další. Hrál na některých významných jazzových festivalech, jako jsou Jazz Ost-West v Norimberku, Jazz Jamboree ve Varšavě, Montreal Jazz Festival, Chicago Jazz Festival, Jazz Festival on Red See v Izraeli a samozřejmě i na Mezinárodním jazzovém festivalu v Praze.\n\nV roce 150. výročí založení kapely a k nedožitým 90. narozeninám svého otce Jaromíra Vejvody obnovil Vejvodovu kapelu, kapelu jeho otce zrušenou v roce 1948 jako následek politických a společenských změn. Roku 1995 založil Salónní orchestr Josefa Vejvody, což je v podstatě Vejvodova kapela doplněná o smyčce a akordeon. Obě hrají klasický vejvodovský repertoár, dechovky, v jeho duchu pro ně skládá nové skladby i on sám a jeho dcera.\n\nNezapomněl však ani na svůj „jazzový původ“ a v roce 1998 sestavil Josef Vejvoda Trio, ve kterém ho doprovázejí hudebníci o generaci mladší kontrabasista Ondřej Štajnochr a klavírista Kryštof Marek. Trio vystupuje převážně s vlastním repertoárem pocházejícím od svých členů, ve kterém se mísí jazzové prvky s klasickou hudbou; mívají také společná vystoupení s komorními orchestry nebo se sólisty vážné hudby, např. s houslistou Pavlem Šporclem.\n\nPro zastupování a organizování vystupování Vejvodovy kapely, Salónního orchestru Josefa Vejvody a svého tria založil v roce 2001 Agenturu Josefa Vejvody (AJV). Stal se také zakladatelem mezinárodního festivalu dechových hudeb Vejvodova Zbraslav pořádaného každoročně od roku 1996, jehož součástí je i soutěž o nejlepší interpretaci skladby Jaromíra Vejvody.\n\nMá čtyři dcery. Z prvního manželství s Jindrou roz. Zívrovou má dcery Johanu (*1966) a Juliánu (*1970). Z druhého manželství je Monika Šterbáková-Vejvodová, která vystudovala na Pražské konzervatoři skladbu a dirigování a v roce 2000 zakončila na Akademii múzických umění v Praze skladbu, a mladší dcera Zuzana Vejvodová (* 1980), která se stala herečkou.\n\nSeznamy nahrávek na hudebních nosičích jazzové, dechové i orchestrální hudby jsou k nahlédnutí zde: , \n\nJosefu Vejvodovi, jazzmanovi s polkou v krvi, se dostalo zvláštní pocty 21. března 2002, kdy ke stému výročí narození jeho otce Jaromíra Vejvody mohl dirigovat světoznámou polku Škoda lásky při koncertu Hudby Hradní stráže a Policie ČR v Carnegie Hall v New Yorku.\n\n\n"}
{"id": "712696", "url": "https://cs.wikipedia.org/wiki?curid=712696", "title": "Neustrie", "text": "Neustrie\n\nNeustrie (latinsky \"Neustria\" či \"Neustrasia\") byla v období 511–737 říše Franků v severozápadní části dnešní Francie mezi Loirou a Scheldou, které vládl rod Merovejců. Jejím centrem bylo město Soissons. Neustrie často vedla války se svým východním sousedem Austrasií, přičemž obě země byly také často spojeny v personální unii. Všichni její vládci z dynastie Merovejců používali titul král. Pojem Neustrie poprvé použil v 7. století benediktinský mnich Jonas de Bobbio, když popisoval západní království při rozdělení říše mezi Merovejci.\n\nNeustrie se rozkládala na severozápadě dnešní Francie. Jižní hranici tvořila řeka Loira s Akvitánií. Na západě sousedila s Bretaní a na východě tvořila řeka Šelda hranici s Austrasií. Na jihu a jihovýchodě hraničila s Burgundskem. Zahrnovala Normandii a občas i Akvitánii.\n\nNeustrie vznikla rozdělením Franské říše, které následovalo po smrti Chlodvíka I. v roce 511. Oblast kolem Soissons získal druhorozený Chlothar I., který otcovu říši postupně opět sjednotil. Ovšem po jeho smrti roku 561 došlo znovu k rozdělení říše mezi syny Chariberta I., Guntrama, Sigiberta I. a Chilpericha I. Posledně jmenovaný získal vládu v Neustrii. Po smrti svého bratra Chariberta I. v roce 567 a rozdělení jeho panství získal ještě území mezi Paříží a pobřežím a ovládl také Akvitánii. Bojoval rovněž proti svému bratrovi Sigibertovi, který vládl v Austrasii. V roce 584 byl Chilperich zavražděn a říše připadla jeho teprve čtyřměsíčnímu synovi Chlotharovi II.\n\nV roce 613 po smrti Theudericha II., který vládl v Burgundsku, Chlotar II. porazil královnu Brunhildu a získal tak Austrasii. Připojil rovněž Akvitánii. Po jeho smrti v roce 629 vládl sjednocené říši jeho syn Dagobert I.\n\nV roce 673 zemřel Chlotar III. a po jeho smrti Neustrie ztratila své postavení. Po sesazení majordoma Ebroina se králem stal Theuderich III. a Austrasie a Akvitánie získaly nezávislost. Theuderichův majordomus Berchaire byl poražen v roce 687 v bitvě u Tertry, malé vesničce v Pikardii Pipinem II., majordomem Austrasie. Tato porážka natrvalo zničila snahy Neustrie o nadvládu, neboť se stala vazalským státem Austrasie.\n\nMerovejci vládli v Neustrii nepřetržitě do roku 737, kdy zemřel Theuderich IV. Ovšem jejich moc slábla. Poté zemi spravoval majordomus Karel Martel, který vládl celé Franské říši a po něm krátce v letech 741–743 jeho syn Pipin III. Krátký. Na místo krále byl pro oficiální formu dosazen loutkový panovník Childerich III., který vládl do roku 751 jako poslední král merovejské dynastie. Poté, co byl Pipin III. v Soissons korunován franským králem, vládli zemi Karlovci.\n\nJméno Neustrie se objevuje ve Verdunské smlouvě v roce 843, označuje však už jen západní část království, ze které vznikla Západofranská říše.\n\nSmlouvou z Angers podepsanou v roce 851 mezi Západofranskou říší a Bretaní ztratila Neustrie území západně od Mayenne a Sélunu, které bylo připojeno ke království Bretaně.\n\nV roce 861 Karel II. Holý reorganizoval obranu Neustrie vytvořením dvou marek, aby ubránil území před dvojí hrozbou z Bretaně a Normandie, ale v roce 867 byl nucen smlouvou v Compiègne uznat suverenitu Bretaně.\n\nNeustrie je naposledy zmiňována v roce 911 ve smlouvě ze Saint-Clair-sur-Epte, když byla část území postoupena Vikingům a vznikla tak Northmannie neboli Normandie. Termín Neustrie zmizel definitivně společně s dynastií Karlovců a vznikem samostatných knížectví Anjou, Maine, Blois a Orléans.\n\n"}
{"id": "712699", "url": "https://cs.wikipedia.org/wiki?curid=712699", "title": "MV Kaleetan", "text": "MV Kaleetan\n\nMV Kaleetan je trajekt třídy \"Super\", který provozují Washington State Ferries. Své jméno nese po vrcholku, který se nachází severozápadně od Snoqualmijského průsmyku v Kaskádovém pohoří. V létě typicky obsluhuje trasy mezi městem Anacortes a souostrovím svatého Jana, zatímco v zimě je pro ni typickou trasa Seattle-Bremerton.\n"}
{"id": "712702", "url": "https://cs.wikipedia.org/wiki?curid=712702", "title": "Everett Transit", "text": "Everett Transit\n\nEverett Transit je dopravní podnik v Everettu, jediném městě s vlastním dopravním podnikem v okrese Snohomish ve státě Washington. Ostatní města okresu obsluhuje Community Transit. V roce 2010 podnik provozoval 49 autobusů na 18 linkách a v roce 2009 jeho služeb využilo 2,5 milionu cestujících. V roce 1969 převzala kontrolu nad podnikem správa města, ale svou historii datuje až do roku 1893, kdy byl založen jako Everett City Lines.\n"}
{"id": "712703", "url": "https://cs.wikipedia.org/wiki?curid=712703", "title": "Knox County (Tennessee)", "text": "Knox County (Tennessee)\n\nKnox County je okres amerického státu Tennessee založený v roce 1792. Hlavním městem je Knoxville.\n\nPojmenovaný je podle Henryho Knoxe, amerického důstojníka v americké válce za nezávislost a prvního amerického ministra války.\n\n"}
{"id": "712705", "url": "https://cs.wikipedia.org/wiki?curid=712705", "title": "Anafora Addaie a Mariho", "text": "Anafora Addaie a Mariho\n\nAnafora Addaie a Mariho (\"Svatá kurbana blažených apoštolů složená sv. Addaiem a Marim\") je stará eucharistická modlitba, používaná Asyrskou církví Východu. Je připisována svatému Addaiovi a jeho učedníku Marimu, kteří byli podle tradice prvními biskupy Edessy a Seleukie v 1. století, podle většiny odborníků však tento text pochází až ze 3. století. Jeho zvláštností je, že v některých rukopisech se v jejím textu nenachází Kristova slova o ustanovení eucharistie (\"„vezměte a jezte, toto je moje tělo ... vezměte a pijte, toto je moje krev...“\") ani epikleze (prosba o posvěcení), což z ní činí jedinečný případ v křesťanské eucharistické liturgii. V roce 2001 římskokatolická církev uznala platnost eucharistie, sloužené podle této liturgie.\n\n\n\n"}
{"id": "712707", "url": "https://cs.wikipedia.org/wiki?curid=712707", "title": "Barbara Strozziová", "text": "Barbara Strozziová\n\nBarbara Strozziová (také zvaná Barbara Valle; pokřtěna 6. srpna 1619, Benátky – 11. listopadu 1677, Padova) byla benátská zpěvačka a hudební skladatelka.\n\nNarodila se v Benátkách v domě rodiny právníka a básníka Giulia Strozziho. Pravděpodobně byla nemanželskou dcerou jeho a dlouholeté služebné Isabelly Garzoniové. Rodina Strozziů ji adoptovala a Giulio Strozzi podporoval její hudební talent. Mohla studovat u hudebního skladatele Cavalliho a Strozzi dokonce založil v roce 1637 hudební spolek \"Accademia degli Unisono\", aby Barbara měla příležitost rozvíjet a prezentovat své hudební schopnosti.\n\nJe možně, že byla kurtizánou, ale také to mohla být pomluva jejích žárlivých současníků. Žádná přímá svědectví neexistují. Z jejích čtyř dětí měly nejméně tři stejného otce. Byl jím Giovanni Paolo Vidman (psán také Widmann), mecenáš umění a podporovatel rané benátské opery. Po Vidmanově smrti se živila finančními investicemi a hudbou. Zemřela v Padově ve věku 58 let a udává se, že je pohřbena v padovském chrámu Eremitami. Nezanechala závěť a o dědictví se přihlásil její syn Giulio Pietro\n\nStrozziová je jedinečná mezi mužskými i ženskými skladateli té doby v tom, že svá díla vydávala samostatně a nikoliv ve sbírkách s jinými autory. Sama o sobě prohlásila, že je nejplodnějším skladatelem tištěné světské vokální hudby v Benátkách. S výjimkou jediného svazku náboženských písní je veškerá její tvorba světského charakteru. Texty jejích písní psal zpočátku otec a později někteří přátelé. Mnoho písní však zkomponovala na texty vlastní. Byla ceněna nejen pro svou hudbu, ale i pro nesporné básnické kvality.\n\nVětšina jejích písní je psána pro soprán. Hudebně jsou její písně pevně zakotveny ve stylu seconda pratica. Její skladby připomínají díla Francesca Cavalliho, dědice Claudia Monteverdiho.\n\n\n"}
{"id": "712709", "url": "https://cs.wikipedia.org/wiki?curid=712709", "title": "Papežská rada pro jednotu křesťanů", "text": "Papežská rada pro jednotu křesťanů\n\nPapežská rada pro jednotu křesťanů je dikasteriem římské kurie, které má za úkol \"„snažit se vhodnými iniciativami a činnostmi o ekumenismus, aby byla znovu vytvořena jednota mezi křesťany“\".\n\nPapež Jan XXIII. založil 5. června 1960 Sekretariát pro jednotu křesťanů (\"Secretariatus ad Christianorum Unitatem fovendam\") a učinil z něj jednu z přípravných komisí druhého Vatikána. Po skončení koncilu zůstal součástí struktury římské kurie a v reformě Jan Pavla II. dostal svůj současný název.\n\nKomise má svého prezidenta z řad kardinálů, jejími členy jsou kardinálové, biskupové a monsignoři.\nS touto radou je úzce spojena Komise Svatého Stolce pro náboženské vztahy s Židy (prezident rady je zároveň i prezidentem komise, sekretář komise je viceprezident rady).\n\n\n"}
{"id": "712710", "url": "https://cs.wikipedia.org/wiki?curid=712710", "title": "Sasebo kaigun kókútai", "text": "Sasebo kaigun kókútai\n\nSasebo kaigun kókútai (), Sasebo kókútai (), či Sasebo kú (), neboli Sasebská (námořní) letecká skupina/pluk, byla \"kókútai\" japonského císařského námořního letectva. Byla zformována 12. září 1920 v Sasebu jako druhá \"kókútai\" císařského námořního letectva (po \"Jokosuka kaigun kókútai\"), ovšem operační způsobilosti dosáhla jako první. Byla vybavena hlavně hydroplány a podléhala \"Sasebo čindžufu\" ( ~ sasebská námořní základna).\n\nJako jedna z prvních \"kókútai\" měla velký význam pro výcvik pilotů mladého námořního letectva (jedním z absolventů byl i Micuo Fučida). Během druhé světové války se podílela hlavně na leteckém hlídkování v domácích vodách, ale koncem války zasáhla i do bojů proti postupujícím Spojencům. Dne 15. prosince 1944 byla přejmenována na Kaigun kókútai 951 () a po japonské kapitulaci rozpuštěna.\n\nV rozpočtovém roce 1916 získalo císařské námořnictvo finanční prostředky na vybudování prvních tří \"kókútai\". Druhou z nich byla 12. září 1920 v Sasebu zformovaná \"Sasebo kókútai\". K 1. listopadu 1920 měla ve svém stavu dvanáct plovákových hydroplánů Jokosuka Ro-gó Kó-gata a šest létajících člunů Felixstowe F.5. Z počátku jednotka používala pouze hydroplány, ale již během dvacátých let bylo na pevnině zbudováno letiště a jednotka začala používat i pozemní letouny.\n\nDne 1. dubna 1924 byla ze \"Sasebo kú\" vyčleněna jednotka hydroplánů, která se později stala základem nové \"Kure kaigun kókútai\".\n\nDne 4. května 1943 napadly americké bombardéry B-24 od \"14th AF\" cíle na Chaj-nanu. \"Sasebo kú\" proto odeslala devět stíhaček A6M2 do San-ja na jihu Chaj-nanu, kam dorazily 12. května. Tato odloučená jednotka pak 1. října posloužila jako základ nově zformované \"Kaigun kókútai 254\".\nDne 22. června 1944 (nebo krátce poté) bylo deset A6M2-N („Rufe“) odesláno na Čičidžimu. Skupině velel \"hikó heisóčó\" ( ~ praporčík) San'iči Hirano. Když se nad ránem 4. července Čičidžima stala cílem pro Mitscherovu TF-58, vyslala Hiranova jednotka devět (podle Hata & Izawa & Shores) či všech deset (podle Cea) A6M2-N proti Američanům. V následujícím souboji s F6F-3N Hellcaty od VF(N)-76 z USS \"Hornet\" (a možná i dalšími jednotkami) si \"džótó hikó heisó\" () Terujuki Naoi nárokoval sestřelení jednoho Hellcatu a poškození dalších dvou. Ve skutečnosti Američané nepřišli o žádný stroj (pouze LTJG Fred L. Dungan byl zraněn) a naopak si Američané nárokovali (nejméně) osm zničených Japonců. Podle Cea se nevrátilo šest A6M2-N, zatímco podle Hata & Izawa & Shores přišla \"Sasebo kú\" v tomto souboji pouze o čtyři A6M2-N. Zbývající letouny Hiranovy jednotky byly ale zničeny při následujících náletech a přeživší piloti se vrátili z Čičidžimy zpět do Japonska.\n\nDne 1. srpna 1944 byla ze \"Sasebo kú\" vyčleněna stíhací \"Kókútai 352\".\n\nDne 15. prosince byla \"Sasebo kú\" přejmenována na \"Kókútai 951\", do které byly k témuž dni sloučeny \"Kókútai 256\" (domovská základna u Šanghaje), \"Kaigun kókútai 453\" (ex \"Sakumo kú\"; domovská základna v Ibusuki), \"Činkai kú\", \"Maizuru kú\" a \"Okinawa kú\".\n\nZ Čou-šanu operující a detektorem magnetických anomálií vybavené E13A1 a Q1W1 objevily 15. dubna 1945 u Čou-šanu ponorku, na kterou zaútočily hlubinnými pumami. Na ponorku poté ještě zaútočily přivolané \"kaibókany\" \"Okinawa\", \"č. 8\" a \"č. 32\". Je možné, že olejová skvrna, která se po dvouhodinovém pronásledování objevila na hladině, znamenala konec ponorky USS \"Snook\" (SS-279), která se nevrátila ze své deváté mise.\n\nLetouny \"Sasebo kókútai\" nesly postupně jako prefix kódového označení následující kódy:\n\nK 8. prosinci 1941 (útok na Pearl Harbor) disponovala \"Sasebo kókútai\" celkem 37 letadly:\n\nBěhem druhé světové války v Tichomoří používala \"Sasebo kókútai\" dále tyto typy:\n\n"}
{"id": "712714", "url": "https://cs.wikipedia.org/wiki?curid=712714", "title": "Seznam prezidentů Papežské rady pro jednotu křesťanů", "text": "Seznam prezidentů Papežské rady pro jednotu křesťanů\n\nToto je seznam prezidentů Papežské rady pro jednotu křesťanů:\n"}
{"id": "712716", "url": "https://cs.wikipedia.org/wiki?curid=712716", "title": "Vélo'v", "text": "Vélo'v\n\nVélo'v je systém sdílení kol, který funguje ve francouzském městě Lyon a jeho okolí ve spolupráci s reklamní firmou JCDecaux. Firma výměnou za exkluzivní prostor pro reklamu financuje systém, takže na něm město neprodělává. Smyslem půjčovny je snížit hustotu provozu ve městě, tím také snížit znečištění, přispět ke zdraví občanů další nabídkou zdravého pohybu a vytvořit v ulicích přátelskou atmosféru. Název byl vytvořen tak, aby v něm bylo francouzské slovo \"vélo\" (\"jízdní kolo\") a anglické slovo \"love\" (\"láska\").\n\nSlužba byla uvedena do provozu 19. května 2005 a nabízí uživatelům přes tři tisíce jízdních kol rozmístěných na více než 350 stanovištích v Lyonu a v sousedním Villeurbanne. Cílem je, aby vzdálenost k nejbližšímu stanovišti z kteréhokoliv místa ve městě byla nejvýše 300 metrů.\n\nUživatel systému si nejdříve musí zakoupit kartu, s kterou získává uživatelský účet a osobní identifikační číslo, pomocí kterých si na stanovištích může vypůjčit kolo. Kromě vlastnictví karty je podmínkou využívání systému věk alespoň 14 let. Samotné zápůjčky mohou trvat až čtyřiadvacet hodin.\n\nV roce 2006 v systému údajně docházelo k 22 000 zápůjček denně a svůj účet mělo přes 52 000 lidí. Během roku najeli 6 400 000 kilometrů.\n\nZapůjčovaná jízdní kola jsou vybavena zámkem, košíkem, a elektronickým záznamovým zařízením. To umožňuje identifikaci kola, zaznamenává způsob využití včetně ujetých kilometrů a také stav jednotlivých součástí (alternátoru, brzd, světel).\n\n"}
{"id": "712717", "url": "https://cs.wikipedia.org/wiki?curid=712717", "title": "Joseph Strutt", "text": "Joseph Strutt\n\nJoseph Strutt (pokřtěn 19. září 1765 – 13. ledna 1844) byl anglický filantrop.\n\nJoseph byl nejmladším ze tří synů Jedediaha Strutta z Derby a Elizabeth Woolattové. Jeho bratři se jmenovali William a George. Struttova rodina zbohatla díky přádelně hedvábí, bavlny a kalika ve městě Derby. 19. září 1765 byl Joseph Strutt pokřtěn v Unitářské kapli na Friar Gate v Derby. Vystudoval Derbskou školu.\n\nRoku 1793 se Strutt v ashbournském Kostele sv. Oswalda oženil s Isabellou Archiboldovou Douglasovou, se kterou měl syna a dvě dcery. Isabella však už v roce 1801 zemřela. První z dcer, Caroline, si vzala Edwarda Hurta, ale roku 1835 zemřela. Druhá dcera, Isabella, se vdala za Johna Howarda Galtona, se kterým měla syna, později známého jako Sira Douglase Strutta Galtona.\n\nOd svých 28 let Strutt pracoval ve službách města Derby. Vystřídal mnoho kancelářských pozic, dokonce se jednou stal vrchním smírčím soudcem a dvakrát byl na pozici starosty Derby. Když byl v tomto úřadu podruhé, tedy od listopadu 1835 do listopadu 1836, stal se i prvním starostou výsadního města Derby, nově vzniklého reformou.\n\nCelý život byl Joseph Strutt radikálním společenským reformátorem, jenž většinu svého času zasvětil službám městu. Byl pevného přesvědčení, že pro získání respektu od pracující třídy a proměnu „jejich tupého chování a nízkých zálib“ musí mít tito lidé stejné příležitosti užívat si civilizovaných radostí, jako jsou výstavy umění či pobyt v parcích, kterými tráví čas vyšší společnost. Také se zasloužil o založení Ústavu mechaniky v roce 1824.\n\nV období napoleonských válek Strutt sloužil jako poručík v místní milici, jelikož hrozilo nebezpečí francouzské invaze.\n\nStrutt si nechal vybudovat vlastní dům a zahrady v ulici St. Peter's Street (dnes se jedná o budovu Thorntree House, sídlo banky HSBC) a využíval jej jako muzeum a uměleckou galerii pro všechny společenské vrstvy derbského obyvatelstva. Chtěl tak zlepšit všeobecné chápání krásných umění. Vystavovaná umělecká díla zahrnovala sochy Williama Johna Coffeeho, reprezentující práce sochařů antiky a renesance, i sbírku obrazů slavných renesančních umělců. Struttova sbírka zahrnovala také krásný příklad egyptské mumie.\n\nJoseph Strutt byl mimo jiné presidentem Ústavu mechaniky, který sám založil a kterému dával každoroční příspěvky na jeho práci. Expozice, konající se roku 1839 v přednáškové síni ústavu, vystavovala také díla ze Struttovy sbírky. Mnohé z těchto předmětů se později staly zřejmě součástí sbírky Muzea a umělecké galerie v Derby.\n\nStrutt také přispěl společnosti Athenaeum 1000 liber na stavbu jejich budovy, ze které mělo být muzeum a galerie nabízející široké veřejnosti výstavy umění. Finančně podporoval i Derbyshirskou obecnou nemocnici (pozdější Derbyshirskou královskou nemocnici), jejíž budova byla navržena Struttovým starším bratrem Williamem.\n\nPravděpodobně nejznámějším činem Josepha Strutta je však jeho dar obyvatelům Derby – arboretum navržené tak, aby poskytovalo ponaučení i místo k cvičení, zábavě a odpočinku. Toto arboretum je zaznamenáno jako první veřejný park v Anglii. Získal služby Johna Claudia Loudona, jenž vytvořil koncept zahrady, dokončené za cenu 10 000 liber.\n\nJoseph Strutt zemřel 13. ledna 1844 ve svém domě na St. Peters Street potom, co se zúčastnil schůze, aby hlasoval pro zlepšení hygienických podmínek ve městě Derby. Byl nemocný už delší dobu a utrpěl opětné zhoršení zdravotního stavu, ze kterého se už nedostal. Byl pohřben, stejně jako jeho žena, v Unitářské kapli na Friar Gate. Tato původní kaple byla zbořena v 70. letech 20. století.\n\n"}
{"id": "712719", "url": "https://cs.wikipedia.org/wiki?curid=712719", "title": "Chrám slunce (Lednice)", "text": "Chrám slunce (Lednice)\n\nChrám slunce byl jeden ze saletů v Lednicko-valtickém areálu. Dnes již neexistuje.\n\nChrám slunce se stál na pravém břehu Zámecké Dyje v původním parku Hvězda, jehož autorem byl Ignác Holle. Ve středu parku stával dřevěný letohrádek, jenž byl v 18. století přestavěn na Chrám slunce. Původní letohrádek je doložen k roku 1692, v letech 1794-1795 jej Josef Hardtmuth přestavěl. V roce 1838 došlo ke zrušení chrámu.\n\nJednalo se o oktogon, jehož kopuli neslo osm sloupů. Budova byla zdobená plastikami a reliéfy. Ty byly přesunuty na nová místa, jako např. k Apollonově chrámu. Od oktogonu vedou paprskovitě do všech stran aleje, v nichž původně byly vysázeny vlašské topoly. Později je nahradili kaštany. Na konci alejí stávaly budovy s egyptským, římským či orientálním námětem. Do dnešních dnů se zachovali jen tři. Kolem chrámu rostla osmiboká alej o průměru přibližně 300 metrů, jejíž jednotlivé části vedly kolmo na části aleje.\n\n"}
{"id": "712720", "url": "https://cs.wikipedia.org/wiki?curid=712720", "title": "Propyn", "text": "Propyn\n\nPropyn (dříve propin, též methylacetylen) je uhlovodík ze třídy alkynů se vzorcem HCC≡CH. Společně se svým izomerem 1,2-propadienem (allenem) je součástí svářecího plynu MAPP. Na rozdíl od ethynu (acetylenu) ho lze bezpečněji stlačovat.\n\nPropyn se vyskytuje v rovnováze s allenem, směs těchto plynů se nazývá MAPD:\nK = 0,22 (270 °C), 0,1 K (5 °C)\nMAPD vzniká jako vedlejší produkt, často nežádoucí, v procesu krakování propanu při výrobě propenu (propylenu), důležité suroviny pro chemický průmysl. MAPD interferuje s katalytickou polymerizací propenu.\n\nEvropské výzkumy se zabývaly použitím lehkých uhlovodíků s kapalným kyslíkem jako relativně výkonného kapalného raketového paliva; tato kombinace je méně toxická než běžně používané systémy MMH/NTO (monomethylhydrazin + dimer oxidu dusičitého). Propyn se ukázal jako velmi výhodný pro operace na nízké oběžné dráze Země. Tento závěr je založen na předpokládaném specifickém impulsu 370 s (při použití kyslíku jako oxidantu), vysoké hustotě, vysoké výkonové hustotě a na nepříliš nízké teplotě varu, která znamená méně problémů než jaké jsou například u paliv vyžadujících skladování při extrémně nízkých teplotách.\n\nPropyn je běžně používaným tříuhlíkovým stavebním blokem pro organickou syntézu. Deprotonací \"n\"-butyllithiem vzniká propynyllithium. Toto nukleofilní reagens poskytuje karbonylové skupiny a vznikají alkoholy a estery. Čistý propyn je drahý, lze však použít k těmto účelům i levný MAPP.\n\n"}
{"id": "712721", "url": "https://cs.wikipedia.org/wiki?curid=712721", "title": "Santander Cycles", "text": "Santander Cycles\n\nBarclays Cycle Hire (zkracováno BCH, \"cycle hire\" znamená anglicky \"půjčovna jízdních kol\") je systém sdílení kol v Londýně. Provozuje jej Transport for London, sponzorován je finanční skupinou Barclays. Do provozu byl uveden 30. června 2010 a někdy je mu přezdíváno \"Boris bikes\" (tzn. \"Borisovy bicykly\") podle Borise Johnsona, starosty Londýna, který vznik systému podporoval.\n\nV červnu 2010 začínal provoz s 5000 jízdními koly umístěnými na 315 stanovištích v londýnském City a v částech osmi londýnských městských obvodů. Stanoviště tak pokrývala oblast o rozloze zhruba 44 čtverečních kilometrů, jež se přibližně kryla s první zónou jízdného v londýnské hromadné dopravě. Později se systém rozrostl na 400 stanovišť s 6000 koly, která byla již použita pro více než čtyři milióny cest.\n\nPůvodně bylo využití systému podmíněno zakoupením elektronické klíčenky, ale od 3. prosince 2010 bylo umožněno využití kol komukoliv, kdo má platnou kreditní nebo debetní kartu.\n\nPředpokládané náklady systému na vybudování a šestiletý provoz jsou 140 miliónů liber a očekává se, že to bude posléze jediný ze systémů provozovaných organizací Transport for London, který pokryje svůj vlastní provoz. Banka Barclays přispívá k vybudování 25 milióny liber během prvních pěti let.\n\nJízdní kola i stanoviště jsou vyráběna v Kanadě a jejich vzorem je systém Bixi fungující v Montréalu.\n\nNa úrovni politiky si zásluhy na zavedení systému připisuje Boris Johnson, přestože nápad se začal veřejně rozvíjet již ve funkčním období jeho předchůdce, Kena Livingstonea.\n\nKaždé jízdní kolo systému BCH obsahuje následující prvky:\n\nSoučástí kol není žádný zámek jako je tomu třeba u pařížského Vélib'u. Součástí výpůjčky také není cyklistická přilba.\n\nVzhledem k tomu, že kolo je těžší než běžné soukromé sportovní kolo, jsou zde převody úmyslně o něco lehčí, než je obvyklé, aby bylo snazší na něm stoupat do kopce.\n\n"}
{"id": "712723", "url": "https://cs.wikipedia.org/wiki?curid=712723", "title": "Anna Nazarovová", "text": "Anna Nazarovová\n\nAnna Nazarovová ( ; * 14. března 1986, Leningrad) je ruská atletka, jejíž specializací je skok daleký.\n\nV roce 2005 vybojovala na juniorském mistrovství Evropy v litevském Kaunasu výkonem 631 cm bronzovou medaili. Zlato tehdy získala Denisa Ščerbová za 657 cm. O dva roky později se stala v Debrecínu mistryní Evropy do 23 let. Na halovém MS 2010 v katarském Dauhá obsadila ve finále 6. místo (661 cm). Sítem kvalifikace naopak neprošla na halovém ME 2011 v Paříži i na halovém ME 2007 v Birminghamu.\n\nV roce 2011 získala zlatou medaili na světové letní univerziádě v čínském Šen-čenu. K titulu by ji stačil každý z jejich čtyř platných finálových pokusů (672 cm, 670 cm, x, 661 cm, 670 cm, x), když stříbro vybojovala její krajanka Julija Pidlužná za 656 cm.\n\n30. listopadu 2017 byly její výsledky z olympijských her 2012 anulovány MOV jako reakce na pozitivní dopingové testy.\n\n\n"}
{"id": "712724", "url": "https://cs.wikipedia.org/wiki?curid=712724", "title": "Mistrovství Asie ve fotbale 2011", "text": "Mistrovství Asie ve fotbale 2011\n\nMistrovství Asie ve fotbale 2011 (nebo také \"Asijský pohár\") bylo patnácté mistrovství pořádané fotbalovou asociací AFC v době od 7. do 29. ledna v Kataru. Vítězem se stala japonská fotbalová reprezentace, která se tak probojovala na Konfederační pohár FIFA 2013.\n"}
{"id": "712727", "url": "https://cs.wikipedia.org/wiki?curid=712727", "title": "John Maynard Smith", "text": "John Maynard Smith\n\nJohn Maynard Smith, FRS (6. ledna 1920 – 19. dubna 2004) byl britský teoretický evoluční biolog a genetik. Původně byl leteckým inženýrem během druhé světové války a udělal si druhý titul v genetice pod dohledem J. B. S. Haldana. Mezi jeho hlavní přínos patří uplatnění teorie her v evoluční biologii a zabýval se např. evolucí sexu.\n\nNarodil se v Londýně, ale po smrti jeho otce v roce 1928 se rodina odstěhovala do Exmooru, kde se začal zajímat o přírodopis. Na Eton College se po přečtení knih J. B. S. Haldana začal zajímat o Darwinovu evoluční teorii a matematiku.\n\nPo vystudování Eton College se stal členem Komunistické strany Velké Británie a začal studovat inženýrství na Trinity College na Cambridgi. Po začátku druhé světové války se dobrovolně přihlásil do služby, byl ovšem odmítnut kvůli špatnému zraku. V roce 1941 dokončil bakalářský titul v inženýrství a během let 1942–1947 se věnoval návrhu vojenských letadel. V roce 1941 se také oženil se Sheilou Matthew, s kterou měl později dva syny a jednu dceru.\n\nPozději začal studovat genetiku octomilky obecné pod dohledem Haldana na University College London (UCL). Poté mezi lety 1952 a 1965 na UCL přednášel zoologii a prováděl výzkum v oboru populační genetiky. Mezitím se stále více rozcházel s názory komunismu a Komunistickou stranu opustil v roce 1956.\n\nV roce 1962 se stal jedním ze zakládajících členů Univerzity v Sussexu, kde působil v letech 1965–85 a poté se tam stal emeritním profesorem. V roce 1973 formalizoval důležitý koncept v teorii her, kterému se říká evolučně stabilní strategie (ESS). V roce 1982 vydal o tomto tématu knihu \"Evolution and the Theory of Games\" (česky doslova \"Evoluce a teorie her\").\n\nV roce 1977 se stal členem Královské společnosti a v roce 1986 získal Darwinovu medaili.\n\nDále se věnoval evoluci sexu a vydal knihu \"The Evolution of Sex\". V roce 1995 vydal spolu s biochemikem Eörsem Szathmárym knihu \"The Major Transitions in Evolution\" (česky doslova \"Hlavní přechody v evoluci\").\n\nV roce 1991 získal Balzanovu cenu, v roce 1995 Zlatou medaili Linného společnosti a v roce 1999 obdržel Copleyho medaili a spolu s Ernstem Mayrem a Georgem C. Williamsem Crafoordovu cenu.\n\nZemřel na karcinom plic ve svém domě v Lewesu.\n"}
{"id": "712729", "url": "https://cs.wikipedia.org/wiki?curid=712729", "title": "Binder", "text": "Binder\n\nPříjmení Binder či Binderová nosí více různých osobností:\n\n\n"}
{"id": "712731", "url": "https://cs.wikipedia.org/wiki?curid=712731", "title": "Vytáčka", "text": "Vytáčka\n\nVytáčka může být:\n\n\n"}
{"id": "712733", "url": "https://cs.wikipedia.org/wiki?curid=712733", "title": "Zmatlík", "text": "Zmatlík\n\nSlovo Zmatlík může označovat:\n\n\n"}
{"id": "712743", "url": "https://cs.wikipedia.org/wiki?curid=712743", "title": "Umírat v nitru", "text": "Umírat v nitru\n\nUmírat v nitru (anglicky \"Dying Inside\") je román žánru sci-fi s psychologickým motivem amerického spisovatele Roberta Silverberga. Vyšel v roce 1972.\n\nKniha vyšla česky v nakladatelství Laser v roce 1994 a 2009. Český překlad obsahuje i životopis Roberta Silverberga s výčtem jeho bohaté tvorby (včetně anotací mnoha děl).\n\nKniha získala ocenění John W. Campbell Memorial Award v kategorii Zvláštní cena za výjimečné dílo (Special Award) za rok 1973 (I. ročník) a byla nominována na cenu Nebula v roce 1972, cenu Hugo a cenu Locus v roce 1973 . Román je všeobecně uznávaný jako zásadní dílo s motivem telepatie. Jednotlivé kapitoly netvoří souvislý děj, kniha je protkána mnoha vzpomínkami a retrospektivami hlavní postavy. Kniha obsahuje nemálo sexuálních scén, Robert Silverberg se živil i psaním erotické literatury. Tyto scény nesnižují hodnotu díla, naopak jsou důležitou součástí děje a často poskytují nezvyklý úhel pohledu.\n\nKniha o 26 kapitolách je hlubokou psychologickou sondou Davida Seliga, člověka obdařeného schopností číst myšlenky druhých. Tato schopnost jej paradoxně limituje, cítí se díky ní izolovaný a není schopen se s ní vyrovnat. Od jistého věku začíná telepatický příjem slábnout a David, ačkoli vždy toužil být normální, najednou pocítí strach z nové situace.\n\n\nDavid Selig je mužem, o němž by někdo mohl říci (nebo si alespoň myslet - Ted Cushing na konci knihy), že nemá žádné ambice. To je omyl. David Selig má podobné ambice, jako mnoho dalších hloubavých a ze společnosti se vyčleňujících lidí. Nemusí to být ani tak touha zapadnout a nevymykat se, jako spíše vyrovnat se se svou odlišností.\n\nFakt, že se David Selig liší od ostatních, si začínal uvědomovat již v dětství. Ve škole byl roztěkaný a nesoustředěný, zkrátka problematický. Učitelka mu zařídila návštěvy u školního psychiatra Hittnera. Osmiletý David již ví, že dokáže číst myšlenky druhých, je to pro něj tak přirozená věc jako dýchat vzduch. Psychiatr se domnívá, že dítě jedináček emocionálně strádá a tak doporučí rodičům pořídit si druhého potomka. Je to přesný opak toho, co si David přál.\n\nPaul a Marta Seligovi - rodiče - si adoptují děvčátko, které pojmenují Judith Hannah Selig. Malý David k němu pojme od začátku nepřátelství, neboť dítě pro rodiče znamená i jistý únik od podivného synka a tak se mu logicky dostává více péče. David svou adoptivní sestru nenávidí, což ona vycítí. Dlouhá léta panuje mezi nimi chladný napjatý vztah. Odstup Judith od Davida umocní skutečnost, že se bratr jednou prořekne o své telepatické schopnosti a sestře je najednou mnoho věcí jasných. Nechce je přijmout.\n\nPoté, co se Selig protluče neradostným dětstvím poznamenaným nenávistí spolužáků, kteří mu zazlívají jeho předvídavost a mazanost, odstěhuje se do laciného podnájmu a živí se psaním semestrálních prací pro studenty. Je sečtělý v literatuře a to málo, co si vydělá, mu stačí na přežití.\n\nSeznámí se s Toni, černovlasou dívkou, kterou zaujme. Začnou spolu bydlet. David si zakáže nahlížet do jejích myšlenek, aby tím nepokazil vztah. Zlom přijde v momentě, kdy Toni navrhne společný trip - aplikaci psychedelické látky LSD. David odmítne, má strach, ale navrhne alternativu. Nejdříve si papírek vezme Toni a David bude hlídat případné špatné stavy a další den si role vymění. Pokud vše proběhne v pořádku, zkusí si vzít LSD společně. Stane se však nepříjemná věc, na Davida se nějakým způsobem přenese vliv drogy a dostane obludné halucinace, část z nich se přenese zpětně k Toni, která to pojme jako útok proti sobě. Po tomto zážitku potvrdí svou ženskou mentalitu a odchází natrvalo poté, když se setkala s něčím, co si nedokáže vysvětlit.\n\nSelig přijme zakázku pro Yahiu Lumumbu, černošského studenta a člena univerzitního basketbalového týmu. Týká se divadelní tvorby starověkého Řecka. Nahlédne do jeho nitra, aby se lépe seznámil s Lumumbovou osobností, což mu pomáhá zvolit styl při literární kompozici. Zahlédne žhnoucí nenávist plus další negativní pocity a je otřesen a znechucen. Přesto práci přijme.\n\nVe vzpomínce si David vybaví zážitek z mládí z farmy v Castkillských horách, kde si přes léto rodina Schielových přivydělává ubytováváním lidí z města. Seligovy jsou na farmě se svými přáteli - Steinovými. Jednou zůstane David sám a tak pátrá myslí po okolních podnětech. Vnímá vědomí včely, slepice snášející vejce, pstruha v průzračném potoce, zachytává soulož mladé Barbary Steinové se synem farmáře Hansem Schielem, proniká do vědomí starého Schieleho, jenž navenek působí sveřepým a nepřístupným dojmem - a je velmi překvapen, neboť starý farmář přijímá věci kolem sebe s extatickým souzněním, cítí se být součástí přirozeného řádu a v jeho duši sídlí radost a harmonie.\n\nSe svou sestrou Juditou se snaží vzájemně odstranit letitou nenávist, ale příliš se jim to nedaří - stále existuje určitá bariéra. Judita je jednou z mála lidí, kteří ví o Davidově schopnosti, bratr jí to neopatrně prozradil v jejím pubertálním období a tím se vytvořila mezi nimi nenávist, jež se později přetvořila v chladný odstup. Judita si prošla mnoha neúspěšnými vztahy a je tím poznamenaná. Uvědomuje si, že David je její bratr a občas jej pozve na oběd.\n\nSelig se seznámí s Tomem Nyquistem, také telepatem, s nímž se spřátelí. Zpočátku jej obdivuje pro jeho schopnost využívat telepatie bez jakýchkoli pocitů viny, později se mu stane jeho neustálé mentorování vůči své osobě protivným. Nicméně dá na jeho radu a stane se poradcem v makléřské firmě, aby si snadno vydělal peníze, neboť je schopen uplatnit příjem myšlenek. Není však ambiciózní jako Nyquist a tak se spokojí pouze s průměrným příjmem. Při této práci potká Kitty Holsteinovou, dívku, které nedokáže číst myšlenky. Sblíží se a David se utvrzuje v přesvědčení, že má také neobvyklé schopnosti. Zkouší spolu různé testy a ačkoli to Kitty přestane bavit, David je neústupný a trvá na dalších pokusech, čímž ji odrazuje. To, že v něm Kitty vidí přísného pedanta se Selig dozví až díky Tomu Nyquistovi, jenž její myšlenky dokáže číst a tím si k ní otevře snadno cestu (podobné téma je zpracováno ve filmu Po čem ženy touží s Melem Gibsonem v hlavní roli). Kitty odchází k Nyquistovi a David Selig ztrácí další lásku.\n\nYahia Lumumba odmítne Seligovo zpracování a nařkne jej z rasismu. Společně se svými kumpány jej zmlátí do bezvědomí. Selig se probere v nemocnici a poté je předveden před děkana Teda Cushinga. Poznává v něm svého bývalého spolužáka. Cushing jej informuje, že univerzita věděla o falšování semestrálních prací a byla mu na stopě. Nechce jej žalovat, nýbrž mu nabízí pomoc - literární kompozice jsou kvalitní a Selig může získat místo asistenta. David nahlédne do myšlenkových pochodů bývalého spolužáka a uvidí v nich jiné motivy: vlastní sebeuspokojení, falešný zájem o Davida, pohrdání někým, kdo v jeho očích spadl tak hluboko. Selig zažije poslední intenzivní telepatický vstup, po němž jeho schopnost zcela zmizí.\n\nNavštíví svou sestru Juditu a stane se dříve nemožná věc - podaří se jí ho vylekat. Staré spory jsou urovnány a pro Davida Seliga odteď začíná nový, možná lepší život.\n\nKniha obsahuje mnoho zmínek o autorech, umělcích a vědcích, např.:\n\n\n\n\n"}
{"id": "712751", "url": "https://cs.wikipedia.org/wiki?curid=712751", "title": "Chrám múz", "text": "Chrám múz\n\nChrám múz byl salet, který se nacházel v Lednicko-valtickém areálu. Dnes již neexistuje.\n\nNacházel se při vstupu do původní zámecké oranžerie (ta byla o 50 metrů delší). V letech 1807-1808 jej vystavěl Josef Hardtmuth. Zrušen byl spolu se zámeckým divadlem roku 1842. Dnes na místě chrámu najdeme sochy lvice a vlka, sochy múz byly přemístěny do zámečku Tři Grácie.\n\n"}
{"id": "712753", "url": "https://cs.wikipedia.org/wiki?curid=712753", "title": "Zelená strana (Spojené království)", "text": "Zelená strana (Spojené království)\n\nZelená strana (ang. Green Party) je bývalá politická strana ze Spojeného království, která prosazovala zelenou politiku. V roce 1990 zanikla rozdělením na Zelenou stranu Anglie a Walesu, Zelenou stranu Severního Irska a Skotskou zelenou stranu.\n\nRozhovor s odborníkem na přelidnění Paulem R. Ehrlichem otištěný v časopise Playboy inspiroval manžele Lesley a i Tonyho Whittakerovi (bývalé aktivisty Konzervativní strany z Coventry) a několik dalších osob k ustavení \"Klubu třinácti\". Přestože se řada lidí v klubu obávala založení nové politické strany, po přijetí Michaela Benfielda a i Fredy Sandersové bylo na přelomu let 1972 a 1973 založeno politické hnutí PEOPLE. Strana na svém prvním sjezdu, který se uskutečnil v roce 1973 v Coventry, přijala programový dokument \"Manifest pro udržitelnou společnost\". Ten vycházel z \"Plánu pro přežití\", který v té době otiskl časopis \"The Ecologist\". Později editor časopisu Edward 'Teddy' Goldsmith propojil své \"Hnutí pro přežití\" s PEOPLE a stal se jednou z vůdčích osobností sloučené strany.\n\nV té době se strana jednak zaměřovala na téma přežití lidstva, jednak na změnu žebříčku hodnot lidského života, jejíž základy položila protestní hnutí z konce 60. let 20. století. V té době strana nebyla přitažlivá pro ochránce přírody z občanských sdružení, čímž se lišila od obdobných stran v západní Evropě. V roce 1973 ZS dopracovala svůj program v oblasti politiky, ekonomiky, zaměstnanosti, obrany, ochrany půdy a ovzduší, přičemž na všechny tyto otázky hledali odpovědi z hlediska ekologie. Významným programovým cílem strany byla teorie nulového růstu ekonomiky.\n\nV 70. letech straně prudce narůstal počet členů, po volbách v lednu 1975 však zesílil příliv silně levicových aktivistů. To se odrazilo v dramatickém snížení podpory veřejnosti v předčasných volbách, které proběhly v říjnu stejného roku. V té době se na sjezdu strana rozhodla přejmenovat na Ekologická strana.\n\nPrvní volené funkce získala Ekologická strana v místních volbách v roce 1976, kdy kandidát John Luck získal pozici zastupitele v Rotheru ve Východním Sussexu a John Davenport získal místo v zastupitelstvu v Kempsey.\n\nV parlamentních volbách strana kandidovala s programem \"Skutečná alternativa\" (The Real Alternative). Na své kandidátky umístila více jak 50 osob a díky tomu získala právo vysílat své informační spoty v radiu a televizi. Stranu ve volbách podpořilo 39 918 voličů a počet členů se zdesateronásobil z 500 na 5000 osob. Nejvýznamnější osobností strany se stal Jonathon Porritt, který společně se spisovatelem Davidem Flemingem koordinovali práci na dopracování programových priorit, vylepšení image i zefektivnění práce vnitřních orgánů strany. Byl vytvořen a schválen dokument \"Politika pro udržitelnou společnost\".\n\nVe stejné době začala do strany vstupovat generace, která aktivně prožívala revoluční období roku 1968. Tito lidé sebou přinášeli kteří prosazovali nenásilné přímé akce jako významnou součást práce Ekologické strany s veřejností ve volebním mezidobí. Tito lidé tvořili neformální \"decentralistickou frakci\". V parlamentních volbách v roce 1983 strana postavila více jak 100 kandidátů a získala 54 299 hlasů.\n\nNásledně strana po vzoru jiných evropských environmentalistických stran přijala název Zelená strana.\n\nStrana se přejmenovala na Zelené během sjezdu v roce 1985, který se uskutečnil v Doveru. Zde bývalý herec John Abineri navrhl změnu názvu, přičemž byl inspirován úspěchem tohoto hnutí v jiných evropských zemích, zejména v Německu.\n\nV roce 1986 narůstalo ve straně vnitřní pnutí. Kroužek významných osobností, který sám sebe nazýval \"Pracovní skupina pro organizaci strany\", navrhla změny ve stanovách, jejichž cílem bylo zefektivnění práce strany. Decentralistická frakce tyto návrhy odmítla. Jedni z nejvýznamnějších členů – Paul Ekins a Jonathan Tyler – založili skupinu, která si říkala \"Maingreen\". Později byly zveřejněny jejich osobní poznámky, jejichž obsahem byl plán na převzetí vlády nad stranou. Oba následně stranu opustili.\n\nDíky tomu, že v té době otázky záchrany života na zemi získávaly na závažnosti (bylo po katastrofě v Černobylu, stále významnější se stávala otázka poškození ozonové vrstvy freony), straně významně narůstala jak členská základna, tak volební podpora. V roce 1987 již získali 89 753 hlasů, což znamenalo přes 1,3 %. Názory strany se častěji dostávaly do médií a jimi otvíraná témata se stávala námětem veřejných diskuzí.\n\nNejvětšího úspěchu dosáhla strana v roce 1989 během kampaně před volbami do Evropského parlamentu. Tehdy získala přes 2 miliony hlasů, což znamenalo 15 %, následkem většinového volebního systému však nezískala žádné poslanecké křeslo. V té době měli Zelení svého zástupce ve Sněmovně lordů (v nevolené části parlamentu) v osobě George MacLeoda.\n\nV roce 1990 se skotská a severoirská část strany rozhodly osamostatnit se a vytvořit vlastní Zelenou stranu Severního Irska a Skotskou zelenou stranu. Velšští zelení se stali autonomní součástí nově vzniklé Zelené strany Anglie a Walesu.\n\n"}
{"id": "712755", "url": "https://cs.wikipedia.org/wiki?curid=712755", "title": "People", "text": "People\n\nPeople (anglicky lid, lidé) může znamenat:\n\n"}
{"id": "712763", "url": "https://cs.wikipedia.org/wiki?curid=712763", "title": "Thunderstone (stolní hra)", "text": "Thunderstone (stolní hra)\n\nThunderstone je karetní stolní hra pro 1 – 5 hráčů vydaná v roce 2009 společností AEG. V ČR zatím nevyšla ani nebyla do češtiny přeložena. Patří do kategorie tzv. \"deck-building\" her podobně jako např. Dominion (hráči dostanou do začátku balíček několika karet (všichni stejný) a za tyto karty můžou do balíku přikupovat další karty, přičemž utracené karty se po zamíchání opět stávají dobíracím balíčkem-hráč tedy nákupem nepřijde o karty úplně, ale má je stále ve svém balíku). Hra je laděna ve fantasy stylu a obsahuje tak karty hrdinů, kouzel, magických předmětů a podobně. Ilustrace na kartách pocházejí od Jasona Engleho.\n\nHrací plocha je rozdělena do dvou základních částí: Village (Vesnice) a Dungeon Hall (Podzemí). Ve Vesnici si může hráč kupovat nové karty, v Podzemí bojuje s nestvůrami.\n\nPřed začátkem hry je třeba připravit hrací plochu a vybrat a uspořádat karty. K tomu hra obsahuje speciální karty určené k náhodnému výběru (tyto karty obsahují v názvu jméno vybrané karty, v typu mají slovo \"random\" a v popisu nemají žádný text). Výběr se děje ve 3 fázích:\n\nK takto vybraným kartám se přidají základní karty (Basic cards): Torch (pochodeň), Dagger (dýka), Iron Rations (zásoba jídla) a Militia (milice). Poté se ještě připraví hromádky karet Zkušeností a Nemocí a hra může začít.\n\nPro první hru je v pravidlech uvedena doporučená sada karet, úplní nováččci tedy nemusí karty vybírat náhodně.\n\nHra končí nalezením (nebo ztracením) karty pojmenované Thunderstone. Cílem hráčů je mít na konci co nejvíc bodů za poražení nestvůr, přičemž hráč s nejvyšším počtem bodů vyhrává.\nHra umožňuje i hru jednoho hráče (podle pravidel pro jednoho hráče uveřejněných na stránkách AEG). V tomto případě hráč porovnává své body získané za poražení nestvůr s hodnotou nestvůr, které pronikly do vesnice.\n\nJak je uvedeno výše, pro hru se vybírají 3 z 8, 4 z 11 a 8 z 19 druhů karet, celkový počet je součinem kombinací bez opakování, tj:\n\nformula_1\n\nHra se prodává v papírové krabici velikosti 29.7cm X 29.7cm, která obsahuje pravidla a 530 karet.\n\nSamotná hra vyšla roku 2009, od té doby bylo vydáno několik rozšíření:\n\nhttp://www.boardgamegeek.com/boardgame/53953/thunderstone\n"}
{"id": "712764", "url": "https://cs.wikipedia.org/wiki?curid=712764", "title": "Banka Mizrachi-Tfachot", "text": "Banka Mizrachi-Tfachot\n\nBanka Mizrachi-Tfachot (: בנק מזרחי טפחות, \"Bank Diskont Mizrachi-Tfachot\", : Bank Mizrahi-Tfahot, zkratka na telavivské burze MZTF) je izraelská banka.\n\nByla založena jako akciová společnost 6. června 1923. Byla napojena na sionistické náboženské hnutí Mizrachi. Od roku 1963 je obchodována na Telavivské burze cenných papírů.\n\nPodle dat z roku 2010 byla Banka Mizrachi-Tfachot čtvrtým největším bankovním ústavem v Izraeli podle výše celkových aktiv. Banku majetkově ovládají Ofer Group a Wertheim Group s podílem přes 47 %. Zbytek je upsán na telavivské burze. Banka má 166 poboček v Izraeli (včetně 33 poboček Banky Jahav, kterou Banka Mizrachi-Tfachot nedávno ovládla a která je sama o sobě devátým největším bankovním domem v zemi). Operuje rovněž v osmi zemích Evropy a Ameriky. Ředitelem banky je Eli'ezer Jones.\n\n\n"}
{"id": "712773", "url": "https://cs.wikipedia.org/wiki?curid=712773", "title": "The Dub Room Special", "text": "The Dub Room Special\n\nThe Dub Room Special je americký hudební film z roku 1982. Jsou na něm zachyceny dva koncerty Franka Zappy. První koncert se konal 27. srpna 1974 v KCET Studios v Los Angeles a druhý 31. října 1981 v The Palladium, New York City.\n\n\n\n"}
{"id": "712775", "url": "https://cs.wikipedia.org/wiki?curid=712775", "title": "Banka Igud", "text": "Banka Igud\n\nBanka Igud, plným názvem Banka Igud le-Jisra'el (: בנק אגוד לישראל, \"Bank Igud le-Jisra'el\", : Union Bank of Israel, zkratka na telavivské burze UNION) je izraelská banka.\n\nByla založena roku 1951. V letech 1983-1993 byla kontrolována státem. Roku 1993 byl kontrolní balík akcií prodán firmám Shlomo Eliahu Holdings, Yeshayahu Landau Holdings a David Lubinski Assets (Holdings) 1993, která nadále zůstávají dominantními vlastníky ústavu. Ředitelem banky je Chajim Freilichman. Banka má 35 poboček a přes 1200 zaměstnanců. Banka má výrazný podíl na obchodu s diamanty a je výrazným hráčem na diamantové burze. Je rovněž obchodována na Telavivské burze cenných papírů.\n\nPodle dat z roku 2010 byla Banka Igud šestým největším bankovním ústavem v Izraeli podle výše celkových aktiv.\n\n\n"}
{"id": "712785", "url": "https://cs.wikipedia.org/wiki?curid=712785", "title": "Diva Zappa", "text": "Diva Zappa\n\nDiva Zappa (* jako Diva Thin Muffin Pigeen Zappa; 30. července 1979, Los Angeles, Kalifornie, Spojené státy americké) je americká umělkyně, podnikatelka, herečka a hudebnice. Její rodiče byli Frank a Gail Zappa, byla jejich posledním potomkem.\n\n"}
{"id": "712787", "url": "https://cs.wikipedia.org/wiki?curid=712787", "title": "Banka Jahav", "text": "Banka Jahav\n\nBanka Jahav (: בנק יהב, \"Bank Jahav\", plným jménem Banka Jahav le-ovdej ha-medina, בנק יהב לעובדי המדינה, Bank Jahav le-ovdej ha-medina, doslova Banka Jahav pro státní zaměstnance) je izraelská banka, kterou ovládá Banka Mizrachi-Tfachot.\n\nByla založena roku 1954 jako specializovaný finanční ústav zaměřený na poskytování bankovních služeb pro státní zaměstnance. Později došlo k její částečné privatizaci a 50% podíl v ní drží Banka Mizrachi-Tfachot, zatímco zbylý podíl ovládá stát a zaměstnanecké organizace.\n\nPodle dat z roku 2010 byla Banka Jahav devátým největším bankovním ústavem v Izraeli podle výše celkových aktiv. Ovšem není považována za majetkově samostatného hráče na trhu a patří do skupiny Banky Mizrachi-Tfachot, která je čtvrtou největší izraelskou bankou.\n\n\n"}
{"id": "712788", "url": "https://cs.wikipedia.org/wiki?curid=712788", "title": "Projekt 42", "text": "Projekt 42\n\nProjekt 42 (v kódu NATO třída Kola) byla třída fregat sovětského námořnictva z doby studené války. V sovětské klasifikaci to byly eskortní lodě. Fregaty sloužily až do 70. let, kdy byly sešrotovány.\n\nV letech 1949–1953 bylo postaveno celkem osm jednotek této třídy.\n\nVýzbroj tvořily čtyři jednohlavňové věže se 100mm kanóny B-34-USM, dva dvojité protiletadlové 37mm kanóny V-11M, trojhlavňový 533mm torpédomet, dva raketové vrhače hlubinných pum RBU-900, čtyři klasické vrhače a dvě skluzavky. Pohonný systém tvořily dvě parní turbíny a dva kotle. Nejvyšší rychlost dosahovala 30 uzlů.\n"}
{"id": "712792", "url": "https://cs.wikipedia.org/wiki?curid=712792", "title": "Franco Ferreiro", "text": "Franco Ferreiro\n\nFranco Ferreiro (* 1. července 1984, Uruguaiana) je brazilský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP získal k srpnu 2011 šestnáct titulů ve čtyřhře.\n\nNa žebříčku ATP byl nejvýše ve dvouhře klasifikován v srpnu 2008 na 136. místě a ve čtyřhře pak v únoru 2011 na 53. místě. K roku 2011 jej trénoval Rodrigo Ferreiro.\n\nV prvním kole na French Open 2009 podlehl Felicianu Lópezovi v pěti sadách, když ztratil vedení dva nula na sety.\n\n"}
{"id": "712793", "url": "https://cs.wikipedia.org/wiki?curid=712793", "title": "Banka Ocar ha-chajal", "text": "Banka Ocar ha-chajal\n\nBanka Ocar ha-chajal (: בנק אוצר החייל, \"Bank Ocar ha-chajal\", doslova Banka vojenské pokladny) je izraelská banka, kterou ovládá First International Bank of Israel.\n\nByla založena roku 1946 ještě za britského mandátu jako finanční ústav specializovaný na bankovní služby pro židovské veterány britské armády. Později sloužila zaměstnancům izraelské armády a zbrojního průmyslu. V roce 1972 obdržela bankovní licenci s podmínkou, že dojde k navýšení jejího kapitálu. Roku 1977 do ní majetkově vstoupila Banka ha-Po'alim. V roce 1996 se stala komerční bankou pro všeobecnou, nevojenskou veřejnost. Roku 2006 majetkový podíl Banky ha-Po'alim vykoupila First International Bank of Israel, která drží 68% podíl. Zbytek akcií patří penzijnímu fondu vojenských veteránů a zaměstnaneckému fondu zbrojního průmyslu. Ředitelem je Jisra'el Trau.\n\nPodle dat z roku 2010 byla Ocar ha-chajal osmým největším bankovním ústavem v Izraeli podle výše celkových aktiv. Ovšem není považována za majetkově samostatného hráče na trhu a patří do skupiny First International Bank of Israel, která je pátou největší izraelskou bankou.\n\n\n"}
{"id": "712796", "url": "https://cs.wikipedia.org/wiki?curid=712796", "title": "Pohrdání soudem", "text": "Pohrdání soudem\n\nPohrdání soudem je trestný čin, kterého se dopustí ten, kdo při soudním jednání závažně ruší, chová se k soudu urážlivě nebo jej znevažuje anebo jednání zmaří, případně i mimo jednání bez dostatečné omluvy neuposlechne příkaz nebo výzvu soudu. Aby takové jednání bylo trestné je ale třeba, aby tak učinil opakovaně, což je ovšem možné i při jen jednom jednání soudu. Potrestán pak může být trestem odnětí svobody až na dva roky nebo propadnutím věci nebo jiné majetkové hodnoty. Účelem zakotvení tohoto trestného činu v právním řádu je ochrana nezávislosti, vážnosti a autority soudu, stejně jako zájem na důstojném a včasném projednání věci.\n\nJestliže by se závadné jednání naopak neopakovalo nebo nebylo dostatečně závažné, aby odůvodnilo trestní stíhání, může soud využít pouze napomenutí, vykázání z jednací síně nebo pořádkovou pokutu.\n"}
{"id": "712799", "url": "https://cs.wikipedia.org/wiki?curid=712799", "title": "U-Bank", "text": "U-Bank\n\nU-Bank (: יובנק, \"Jubank\", ale oficiálně používána verze v latince U-Bank) je izraelská banka, kterou ovládá First International Bank of Israel.\n\nByla založena roku 1934. Zaměřuje se na privátní bankovnictví a kapitálové trhy. Ředitelem je Ron Bedny. Podle dat z roku 2010 byla U-Bank jedenáctým největším bankovním ústavem v Izraeli podle výše celkových aktiv. Ovšem není považována za majetkově samostatného hráče na trhu a patří do skupiny First International Bank of Israel, která je pátou největší izraelskou bankou.\n\n\n"}
{"id": "712800", "url": "https://cs.wikipedia.org/wiki?curid=712800", "title": "John Morrison", "text": "John Morrison\n\nJohn Morrison (* 3. října 1979 v Los Angeles), vlastním jménem John Randall Hennigan, je profesionální zápasník ve WWE dříve vystupující pod jménem Johnny Nitro. V ringu hrál také jako Johnny Blaze, Johnny Onyx, Johnny Spade či Johnny Superstar. Váží 99 kg a měří 185 cm.\n\nHennigan má dvě sestry a vyrostl v Palos Verdes v Kalifornii, kde také vychodil střední školu. V roce 2002 vystudoval University of California. Jako své oblíbené zápasníky uvádí jména Shawn Michaels, Randy Savage a Curt Hennig.\n\nV roce 2018 se zúčastnil 37. série reality show Kdo přežije.\n"}
{"id": "712802", "url": "https://cs.wikipedia.org/wiki?curid=712802", "title": "Andreas Haider-Maurer", "text": "Andreas Haider-Maurer\n\nAndreas Haider–Maurer (* 22. března 1987, Zwettl) je rakouský profesionální tenista. Ve své dosavadní kariéře na okruhu ATP World Tour nevyhrál žádný turnaj.\n\nNa žebříčku ATP byl nejvýše ve dvouhře klasifikován v červenci 2011 na 70. místě a ve čtyřhře pak v srpnu 2009 na 290. místě. K roku 2011 jej trénoval Karel van Wick.\n\nV prvním kole na US Open 2010 prohrál s pátým hráčem světa Robinem Söderlingem po pěti setech. Ve stejné sezóně dosáhl prvního finále na okruhu ATP, když na turnaji ve Vídni ve finále podlehl krajanu a obhájci titulu Jürgenu Melzerovi.\n\n"}
{"id": "712803", "url": "https://cs.wikipedia.org/wiki?curid=712803", "title": "Projekt 50", "text": "Projekt 50\n\nProjekt 50 (v kódu NATO třída Riga) byla třída fregat sovětského námořnictva z doby studené války. V sovětské klasifikaci to byly eskortní lodě (SKR – \"storoževoj korabl\"). Fregaty byly široce exportovány sovětským spojencům – dvě získalo Bulharsko, pět NDR, dvě Finsko a osm Indonésie. Další čtyři jednotky postavila ze sovětských dílů Čína jako fregaty \"typu 01\" (v kódu NATO \"Čcheng-tu\"), která dále navázala upravenou domácí konstrukcí \"typu 053H\". V současnosti jsou již všechna tato plavidla vyřazena ze služby.\n\nFregaty byly stavěny jako menší a levnější alternativa k fregatám třídy \"Kola\". V letech 1951–1954 bylo postaveno celkem 68 jednotek této třídy, které sloužily u všech sovětských flot.\n\nHlavňovou výzbroj tvořily tři jednohlavňové věže se 100mm kanóny B-34-USMA , dva dvojité protiletadlové 37mm kanóny V-11M a dva dvojité protiletadlové 25mm kanóny. Fregaty dále nesly jeden dvojhlavňový 533mm torpédomet, jeden raketový vrhač hlubinných pum MBU-600 (později nahrazen dvěma kusy typu RBU-2500), čtyři vrhače hlubinných pum BMB-2 a dvě skluzavky. Pohonný systém tvořily dvě parní turbíny a dva kotle. Nejvyšší rychlost dosahovala 30 uzlů.\n"}
{"id": "712804", "url": "https://cs.wikipedia.org/wiki?curid=712804", "title": "Badžuni", "text": "Badžuni\n\nBadžuni ( ) je národ žijící na pobřeží jižního Somálska a severní části pobřeží a příbřežních ostrovech (souostroví Lamu) Keni.\n\nTradičně jsou rybáři, sbírali také ulity kauri a ambru, lovili mořské želvy. Dříve se zapojovali do obchodu a otroky, které dodávali do Benadiru ležícího severněji v Somálsku.\n\nMluví svahilsky. Byli silně zasaženi arabským, možná i perským vlivem. Mezi jejich předky mohou snad být i přistěhovalci z jihovýchodní Asie příbuzní Polynésanům. (což není překvapující, vzhledem k tomu, že k africkým břehům mohli doplout indonéští předci madagaskarských Malgašů).\n\nNovináři spekulovali, že asijská krev a některé kulturní znaky Badžunů mohou pocházet od námořníků Čeng Chea, kteří zůstali v Africe. Stařešinové nevelkého rodu Famao, žijícího ve vesnici Siju na ostrově Pate v souostroví Lamu u keňských břehů, tvrdili, že mezi jejich předky jsou čínští námořníci, jejichž loď zde ztroskotala. Podle mínění žurnalistů, někteří tamní domorodci vzhledem připomínají Asiaty více než Afričany. Testy DNA zorganizované čínskými úřady údajně tvrzení vesničanů potvrdily.\n"}
{"id": "712805", "url": "https://cs.wikipedia.org/wiki?curid=712805", "title": "Dexia Israel Bank", "text": "Dexia Israel Bank\n\nDexia Israel Bank (: לדקסיה ישראל, \"Deksija Jisra'el\", zkratka na telavivské burze DXIL) je izraelská banka, kterou ovládá belgická finanční skupina Dexia.\n\nPůvodně se jmenovala \"Ocer ha-šaltun ha-mekomi\" (אוצר השלטון המקומי בע\"מ, \"Pokladna místních samospráv\"). Zaměřuje se na finanční služby pro samosprávné celky. Je obchodovaná na Telavivské burze cenných papírů. Podle dat z roku 2010 byla Dexia Israel Bank osmým největším bankovním ústavem v Izraeli podle výše celkových aktiv.\n\nKvůli tlaku propalestinských aktivistů, kterým vadilo, že banka financuje izraelské osady, oznámilo roku 2011 vedení mateřské firmy Dexia, že izraelskou banku prodá.\n\n\n"}
{"id": "712806", "url": "https://cs.wikipedia.org/wiki?curid=712806", "title": "Supercopa de España 2011", "text": "Supercopa de España 2011\n\nSupercopa de España 2011 byl 28. ročník tradičního fotbalového duelu o Španělský Superpohár. Zápas se sehrál mezi vítězem Primera División za rok 2011, kterým se stal tým FC Barcelona a vítězem španělského poháru Copa del Rey, kterým se za tentýž rok stal Real Madrid. Souboj byl rozdělen na dva zápasy, přičemž na hřišti obou zástupců se odehrál jeden. První zápas se odehrál 14. srpna na hřišti Realu . Odveta pak byla sehrána 17. srpna na hřišti Barcelony.\n\nCelkovým skóre 5-4 se vítězem dvojduelu stala FC Barcelona, která si zajistila své jubilejní 10. vítězství v této soutěži .\n\n"}
{"id": "712808", "url": "https://cs.wikipedia.org/wiki?curid=712808", "title": "Dohoda z Fezu", "text": "Dohoda z Fezu\n\nSmlouvou z Fezu (arabsky: \"معاهدة فاس\"), podepsanou 30. března 1912, se sultán Mulaj Abd-al Háfiz vzdal svrchovanosti Maroka ve prospěch Francie. Maroko se stalo protektorátem, což vyřešilo takzvanou agadirskou krizi z 1. července 1911.\n"}
{"id": "712809", "url": "https://cs.wikipedia.org/wiki?curid=712809", "title": "Arnhemská země", "text": "Arnhemská země\n\nArnhemská země je poloostrov na severu Austrálie v severovýchodní části Severního teritoria. Její rozloha je 90 000 km², včetně území Národního parku Kakadu. Žije zde přes 16 tisíc lidí.\n\nSvé jméno získala od anglického mořeplavce Matthewa Flinderse, který ji takto pojmenoval na počest lodi \"Arnhem\", jež byla součástí nizozemské objevné expedice severoaustralského pobřeží v roce 1623. Samotná nizozemská loď nesla jméno podle nizozemského města Arnhem.\n\nAustrálci zde žijí, soudě podle nálezů kamenných nástrojů (sekera, nejstarší na světě), nejméně 35 tisíc let.\n\n\n"}
{"id": "712810", "url": "https://cs.wikipedia.org/wiki?curid=712810", "title": "Col", "text": "Col\n\nCol může znamenat:\n"}
{"id": "712811", "url": "https://cs.wikipedia.org/wiki?curid=712811", "title": "Arab Israel Bank", "text": "Arab Israel Bank\n\nArab Israel Bank (: בנק ערבי ישראלי, \"Bank aravi jisra'eli\", doslova \"Arabsko-izraelská banka\", též ai bank, : البنك العربي الإسرائيلي) je izraelská banka, kterou ovládá Banka Le'umi.\n\nZaměřuje se na finanční služby pro izraelské Araby. Ředitelem je Danny Gitter. Byla založena roku 1960 jako projekt, který prováděla Banka le-sachar chuc (Banka pro zahraniční obchod) a skupina izraelských arabských rodin. V roce 1971 ji ovládla Banka Le'umi. Roku 2008 oznámila změnu loga a korporátní identity a přechod na označení ai bank. Měla tehdy 28 poboček a cca 400 zaměstnanců. Podle dat z roku 2010 byla Arab Israel Bank třináctým největším bankovním ústavem v Izraeli podle výše celkových aktiv. Ovšem není považována za majetkově samostatného hráče na trhu a patří do skupiny Banky Le'umi, která je největší izraelskou bankou.\n\n\n"}
{"id": "712816", "url": "https://cs.wikipedia.org/wiki?curid=712816", "title": "Flavio Cipolla", "text": "Flavio Cipolla\n\nFlavio Cipolla (* 20. října 1983, Řím) je italský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP získal k srpnu 2011 pět titulů ve dvouhře a šestnáct ve čtyřhře.\n\nNa žebříčku ATP byl nejvýše ve dvouhře klasifikován v červenci 2009 na 99. místě a ve čtyřhře pak v červenci 2008 na 75. místě. K roku 2011 jej trénoval otec Quirino Cipolla.\n\nNa French Open 2007 podlehl ve druhém kole Rafaelu Nadalovi. Na US Open 2008 se probojoval do třetího kola.\n\n"}
{"id": "712817", "url": "https://cs.wikipedia.org/wiki?curid=712817", "title": "HMS Hawkins (D86)", "text": "HMS Hawkins (D86)\n\nHMS Hawkins byl těžký křižník stejnojmenné třídy britského Královského námořnictva. Byl postaven v loděnici Chatham a spuštěn na vodu 1. října 1917. Loď se účastnila bojů druhé světové války.\n\nHMS Hawkins vstoupil do služby 25. července 1919 a stal se vlajkovou lodí 5. eskadry lehkých křižníků, sloužící u čínského pobřeží. V aktivní službě strávil méně než dekádu, než podstoupila přestavbu. Během této přestavby byly uhlí spalující kotle nahrazeny kotli novými, využívající spalování nafty. Znovuzavedení do služby se dočkal v prosinci 1929, opět jako vlajková loď, tentokráte však 2. eskadry křižníků a Atlantického loďstva.\n\nV květnu 1930 byl opět vyřazen z aktivní služby a dán do rezervy. V roce 1932 byl zaktivněn a stal se vlajkovou lodí 4. eskadry křižníků u Východoindického loďstva, než byl v dubnu 1935 opět dán do rezervy. Kvůli podmínkám Londýnské konference byl Hawkins v roce 1937 demilitarizován, všechna jeho 190mm děla, stejně jako palubní torpédomety, byla demontována. V září 1938 byl sestaven plán na uplatnění lodi pro výcvik kadetů.\n\nPo vypuknutí druhé světové války byl Hawkins znovu vyzbrojen a zařazen do aktivní služby jako vlajková loď kontradmirála Henryho Harwooda. Hlídkoval u východního pobřeží Jižní Ameriky, až po Falklandské ostrovy. Dne 5. září 1940 vyplul z uruguayského Montevidea, cílem plavby byl jihoafrický Simonstown, kde mělo dojít k opravám. Suchý dok byl však již zabrán letadlovou lodí HMS Hermes, která prodělávala opravy po srážce s obchodní lodí. Hawkins byl odkloněn do Durbanu, kde musel sedm týdnů vyčkávat, než se suchý dok uvolnil. Při svém působení v jihoafrických vodách zachránil devět členů posádky potopeného tankeru SS British Premier, který byl torpédován německou ponorkou U 65.\n\nBěhem února 1941 byl křižník aktivní u východního pobřeží Afriky, kde podporoval jako součást Svazu T Východoindického loďstva britské osvobození Britského Somálska a následné výpady do Italského Somálska. Podařilo se mu zajmout několik německých a italských obchodních lodí snažících se uprchnout z dobývané italské kolonie. Jednou ze zajatých lodí byla italská SS Savoia. Později Hawkins zajišťoval doprovod konvojů a zadržoval a kontroloval lodě Vichistické Francie a neutrálních států. U Mauricia praskla jeho vnější hřídel na pravoboku, což mělo za následek ztrátu lodního šroubu. Opravy v Simonstownu trvaly od 10. do 28. října, dne 2. listopadu odplul Hawkins do Británie na generální opravu.\n\nOprava byla ukončena v květnu 1942 a Hawkins se připojil k Východnímu loďstvu, kde opět eskortoval lodě kolem afrického pobřeží. V červnu 1944 se vrátil do britských vod, zúčastnil se Operace Neptun, když se jako součást Gunfire Support Bombardment Force A Západního operačního seskupení podílel na bombardování vyloďovací pláže Utah. Ještě před tímto se zúčastnil Operace Tiger, katastrofálního pokusu o nácvik vylodění. V srpnu 1944 pak byl prohlášen za školní loď.\n\nV roce 1945 se Hawkins naposledy stal rezervní lodí. V lednu 1947 byl převelen jako cílová loď k nácviku střelby a byl bombardován letouny Avro Lincoln u Spitheadu. Dne 21. srpna 1947 byl prodán do šrotu a v prosinci téhož roku rozebrán v Dalmuiru.\n"}
{"id": "712820", "url": "https://cs.wikipedia.org/wiki?curid=712820", "title": "Fort Lauderdale Strikers", "text": "Fort Lauderdale Strikers\n\nFort Lauderdale Strikers (do roku 2011 Miami FC) byl americký fotbalový klub, který v letech 2006 – 2011 hrál USL First Division a od roku 2011 do svého zániku v roce 2016 2. nejvyšší americkou fotbalovou soutěž North American Soccer League (NASL).\n\nKlub byl založen roku 2006 jako Miami FC a měl představovat nástupce týmu Miami Fusion FC. První domácí zápas odehrál tým 16. dubna 2006 na Tropical Park Stadium. Už tehdy je v týmu objevovaly hvězdy - např. guatemalský reprezentant Mario Rodriguez či mistr světa Zinho. Dne 30. března 2006 podepsal s týmem smlouvu další bývalý hvězdný hráč - Romario. V listopadu 2009 vedení klubu rozhodlo o odstoupení ze soutěže USL First Division a spolu s dalšími týmy z USA a Kanady založily novou ligu - North American Soccer League. V létě 2010 oznámilo vedení Miami FC záměr tým přejmenovat a dne 17. února 2011 byl název změněn na Fort Lauderdale Strikers.\n\nKlub se postupně dostával do ekonomických problémů, které vyvrcholili na konci roku 2016, kdy majitelé klubu po prohraném soudním sporu přišli o veškerá práva a klubové ochranné známky, které získal majitel konkurenčního celku Tampa Bay Rowdies. Na začátku roku 2017 tak bylo jasné, že Fort Lauderdale do dalšího ročníku NASL u nezasáhne.\n\nNejvětším rivalem týmu byl celek Tampa Bay Rowdies.\n\n\n"}
{"id": "712824", "url": "https://cs.wikipedia.org/wiki?curid=712824", "title": "Banka Masad", "text": "Banka Masad\n\nBanka Masad (: בנק מסד, \"Bank Masad\", : Bank Massad) je izraelská banka, kterou ovládá finanční skupina First International Bank of Israel.\n\nBanku vlastní ze 49 % učitelský zaměstnanecký svaz a z 51 % First International Bank of Israel. Specializuje se na finanční služby pro zaměstnance školství a financování školských projektů. Má 16 poboček.\n\nPodle dat z roku 2010 byla Banka Masad čtrnáctým největším bankovním ústavem v Izraeli podle výše celkových aktiv. Není ale považována za samostatného hráče na bankovním trhu a je součástí First International Bank of Israel, jež je pátou největší izraelskou bankou.\n\n\n"}
{"id": "712829", "url": "https://cs.wikipedia.org/wiki?curid=712829", "title": "Banka PAGI", "text": "Banka PAGI\n\nBanka PAGI (: בנק פאג\"י, \"Bank PAGI\", plným jménem Banka Po'alej Agudat Jisra'el, : בנק פועלי אגודת ישראל, : Bank Poaley Agudat Israel, nebo Bank PAGI) je izraelská banka, kterou ovládá finanční skupina First International Bank of Israel.\n\nBanka vznikla jako satelitní organizace napojená na ultraortodoxní hnutí Po'alej Agudat Jisra'el. Podle údajů z roku 2010 měla banka 19 poboček. Jejím ředitelem byl rabín a politik Avraham Verdiger. First International Bank of Israel několik měsíců předtím získala dodatečný menšinový balík akcií, čímž získala plnou kontrolu nad tímto ústavem. Počáteční majetkový vstup First International Bank of Israel do Banky PAGI se odehrál již roku 1977.\n\nPodle dat z roku 2010 byla Banka PAGI patnáctým největším bankovním ústavem v Izraeli podle výše celkových aktiv. Není ale považována za samostatného hráče na bankovním trhu a je součástí First International Bank of Israel, jež je pátou největší izraelskou bankou.\n\n\n"}
{"id": "712836", "url": "https://cs.wikipedia.org/wiki?curid=712836", "title": "Na cestě za dětmi", "text": "Na cestě za dětmi\n\nDokumentární cyklus krátkých filmů Na cestě za dětmi natáčený produkcí FRMOL s.r.o. vysílala Česká televize v roce 2010 jako týdeník, každou neděli před Večerníčkem.\n\nProjekt vytvořil artdirector cyklu Na cestě Mojmír Kučera v produkční společnosti FRMOL s.r.o. ve spolupráci s producenty Vítem Bělohradským a Tomášem Schäferem. Představoval v krátkých portrétech život dětí po celém světě.\n\nSoučástí každého dílu bylo namalování obrázku s největším přáním dětského protagonisty.\n\n"}
{"id": "712838", "url": "https://cs.wikipedia.org/wiki?curid=712838", "title": "Frederico Gil", "text": "Frederico Gil\n\nFrederico Gil (* 24. března 1985, Lisabon) je portugalský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a sérii Futures získal k srpnu 2011 jedenáct titulů ve dvouhře a osm ve čtyřhře. Na turnaji v Estorilu 2010 se probojoval do finále, v němž podlehl Španělu Albertu Montañésovi. V portugalském daviscupovém týmu debutoval roku 2004.\n\nNa žebříčku ATP byl nejvýše ve dvouhře klasifikován v dubnu 2011 na 62. místě a ve čtyřhře pak v září 2010 na 105. místě. K roku 2011 jej trénoval bývalý portugalský tenista João Cunha e Silva.\n\n"}
{"id": "712841", "url": "https://cs.wikipedia.org/wiki?curid=712841", "title": "North American Soccer League (2011)", "text": "North American Soccer League (2011)\n\nNorth American Soccer League (česky Severoamerická fotbalová liga; NASL) je druhá nejvyšší fotbalová liga v Severní Americe. Hraje ji osm týmů z USA, Kanady a Portorika.\n\nLiga odstartovala 9. dubna 2011, ovšem založena byla již na konci roku 2009. Dne 23. listopadu 2009 byl oznámen oficiální název ligy a počítalo se, že začne už v dubnu 2010. Jenže americká fotbalová federace odmítla projekt schválit. Liga se tak začala hrát až od dubna 2011. V současné době ji tvoří osm týmů, od roku 2013 se počítá s rozšířením o dva týmy.\n\nLigu původně založila pětice týmů, které se odtrhly od USL First Division. Jednalo o Carolinu RailHawks, Miami FC, Minnesotu Thunder, Montreal Impact a Vancouver Whitecaps. Dne 30. listopadu 2009 se k nim přidal také celek Rochester Rhinos. K NASL se přidali také FC Tampa Bay, Crystal Palace Baltimore a Atlanta Silverbacks. V roce 2010 ale skončili Vancouver Whitecaps, který byl přijat do Major League Soccer, a kvůli ekonomickým problémům také Minnesota Thunder. Na přelomu let 2010 a 2011 tak byla oznámena osmice celků, kteří nastoupí do prvního ročníku North American Soccer League. Liga zůstala nadále otevřená.\n\n\n\n\n\n\n\n\n\nV North American Soccer League (NASL) nastoupilo od jejího založení v roce 2011 celkem 16 klubů, přičemž pouze 2 se objevily ve všech sezonách.\n\nPoznámky:\n\n\"Tato tabulka shrnuje vítěze jednotlivých ročníků.\" \n\"Poražené týmy v semifinále play-off skončily na společném děleném 3. místě.\"\n\"Sezona 2013 byla rozdělena na jarní a podzimní část a vítězové pak spolu sehráli zápas o celkového vítěze.\"\n"}
{"id": "712852", "url": "https://cs.wikipedia.org/wiki?curid=712852", "title": "Věznice (film)", "text": "Věznice (film)\n\nVěznice (v anglickém originále Animal Factory) je americký film z roku 2000 pojednávající o životě ve vězení v San Quentin. Film režíroval Steve Buscemi. Scénář k filmu napsal Edward Bunker a je v něm použita hudba od Johna Lurie.\n\n\n"}
{"id": "712855", "url": "https://cs.wikipedia.org/wiki?curid=712855", "title": "Bankovní systém Izraele", "text": "Bankovní systém Izraele\n\nBankovní systém Izraele vznikal již v 1. polovině 20. století v době před vznikem státu Izrael jako projev rostoucího sionistického hnutí, jehož součástí byly i finanční instituce. Po vzniku nezávislého Izraele postupně získal atributy samostatného státu s regulátorem (Banka Izraele).\n\nUž 27. února 1902 vznikla v Londýně Anglo-Palestine Company, za jejímž založením stála Světová sionistická organizace. Později se z ní vyvinula Banka Le'umi. Už ve 20. – 40. letech 20. století vznikaly na území dnešního Izraele četné soukromé a veřejné banky, z nichž některé přežily do současnosti. Často šlo o ústavy napojené na politická hnutí a jednotlivé ekonomické sektory. Například roku 1923 to byla nynější Banka Mizrachi-Tfachot, kterou zřídilo hnutí Mizrachi. Banka Ocar ha-chajal vznikla roku 1946 pro potřeby židovských veteránů britské armády. Banka ha-Po'alim založená roku 1921 byla satelitní organizací odborové centrály Histadrut.\n\nV roce 1948 byla banka Anglo-Palestine Bank (nástupkyně Anglo-Palestine Company) pověřena úkolem zřídit měnový systém nově vzniklého státu Izrael. 16. srpna 1948 byla podepsána dohoda mezi vládou a touto bankou, na jejímž základě byla zavedena izraelská měna. Tisk bankovek probíhal v New Yorku. Banka měla ovšem stále své sídlo v Londýně. V roce 1950 proto byla založena banka Le'umi se sídlem v Tel Avivu, která 1. května 1951 převzala aktiva londýnské banky. V roce 1952 vydala novou sérii bankovek, nyní již nesoucích jméno státu Izrael. Teprve v roce 1954 vznikla banka Izraele (\"Bank of Israel\") jako centrální banka a banka Le'umi se stala ryze komerční bankou.\n\nPo vzniku státu Izrael pokračovalo zřizování dalších bank, často se silnou rolí státu, a probíhala jejich konsolidace do větších celků. Například v roce 1972 inicioval tehdejší ministr financí Izraele Pinchas Sapir sloučení několika menších ústavů do First International Bank of Israel. Zaměstnancům ve školství byla k dispozici Banka Masad. Pro potřeby místních samospráv sloužila banka \"Ocer ha-šaltun ha-mekomi\" (dnes Dexia Israel Bank).\n\nV 80. letech 20. století postihla izraelský bankovní sektor rozsáhlá krize provázená i odhalením finančních machinací. V srpnu 1984 bylo několik předních bank (například Israel Discount Bank) obviněno z porušení zákona a manipulace s cenami akcií. V roce 1986 pak v důsledku této aféry proběhla vlna rezignací managementu dotčených bank. V následném období bankovní sektor obnovoval souběžně se stabilizací izraelské ekonomiky své pozice. Má zároveň rostoucí mezinárodní záběr (například Banka Mizrachi-Tfachot a Banka Le'umi). Mnohé finanční domy jsou rovněž obchodovány na Telavivské burze cenných papírů. Izraelští Arabové využívají služeb Arab Israel Bank.\n\nPodle dat z roku 2010 jsou izraelské banky řazeny podle výše celkových aktiv následovně:\n\n"}
{"id": "712859", "url": "https://cs.wikipedia.org/wiki?curid=712859", "title": "Mercantile Discount Bank", "text": "Mercantile Discount Bank\n\nMercantile Discount Bank (: בנק מרכנתיל דיסקונט, \"Bank mercantil diskont\", doslova Obchodní diskontní banka, nebo jen Mercantile, מרכנתיל, \"Merkantil\") je izraelská banka, kterou ovládá Israel Discount Bank.\n\nByla založena roku 1971 jako společný projekt banky Barclays a Israel Discount Bank pod jménem Barclay's Discount Bank. Převzala zároveň izraelské pobočky Barclays, které tu působily již od roku 1918. V roce 1993 Israel Discount Bank získala plnou kontrolu nad tímto ústavem a dala mu nynější jméno. Má víc než 70 poboček.\n\nPodle dat z roku 2010 byla Mercantile Discount Bank sedmým největším bankovním ústavem v Izraeli podle výše celkových aktiv. Ovšem není považována za majetkově samostatného hráče na trhu a patří do skupiny Israel Discount Bank, která je třetí největší izraelskou bankou.\n\n\n"}
{"id": "712864", "url": "https://cs.wikipedia.org/wiki?curid=712864", "title": "Turksib", "text": "Turksib\n\nTurkestánsko-sibiřská dráha () je širokorozchodná trať spojující Střední Asii a Sibiř. Je dlouhá 2 375 km a vede z Arysu (kde začíná také Transaralská dráha do Orenburgu) do Novosibirska, kde se napojuje na Transsibiřskou magistrálu.\n\nPlán na železnici, která by usnadnila dopravu bavlny ze střední Asie na Sibiř, se objevil už v roce 1886. Rozhodnutí o stavbě bylo přijato roku 1906 a do roku 1915 byl dokončen úsek z Novonikolajevska (dnešní Novosibirsk) do Semipalatinska a na jihu z Arysu do stanice Burnoje. Následující válečné období stavbě nepřálo, pouze v roce 1918 byl na příkaz admirála Kolčaka zbudován úsek Semipalatinsk–Ajagoz, který však byl později rozebrán. V roce 1926 rozhodla Rada práce a obrany SSSR o dokončení zbývajících 1452 kilometrů trati, do čela stavby byl jmenován Bill Šatov, ruský komunista, který žil dlouho v USA. Vybudování trati přes hory, stepi a polopouště se stalo prestižním úkolem první sovětské pětiletky. Obě větve se setkaly v dubnu 1930 u obce Ajnabulak, kde byl zatlučen stříbrný hřebík. Provoz na magistrále byl zahájen v lednu 1931, přepravovány byly především výrobky Uralo-Kuzněckého kombinátu. V roce 1958 bylo otevřeno připojení z města Šu do Karagandy a v roce 1960 byla dokončena trať z Aktogaje na čínské hranice.\n\n\n"}
{"id": "712866", "url": "https://cs.wikipedia.org/wiki?curid=712866", "title": "Tobias Kamke", "text": "Tobias Kamke\n\nTobias Kamke (* 21. května 1986, Lübeck) je německý profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP získal k srpnu 2011 dva tituly ve dvouhře.\n\nNa žebříčku ATP byl nejvýše ve dvouhře klasifikován v lednu 2011 na 64. místě a ve čtyřhře pak v září 2015 na 144. místě. K roku 2016 jej trénoval Sascha Nensel.\n\nV sezóně 2010 učinil na žebříčku posun z 254. pozice na 66. příčku a ATP jej vyhlásila nováčkem roku.\n\n"}
{"id": "712873", "url": "https://cs.wikipedia.org/wiki?curid=712873", "title": "Robben Island", "text": "Robben Island\n\nRobben Island je ostrůvek o rozloze pěti kilometrů čtverečních ležící v Atlantiku asi 10 km od pobřeží jižní Afriky nedaleko Kapského města. Název pochází z holandského výrazu \"robbeneiland\" – lachtaní ostrov. Proto je nesprávný občas používaný český název „Robbenův ostrov“ , jako by byl pojmenován podle nějakého pana Robbena.\n\nNeúrodný ostrov byl objeven v roce 1652 a po většinu své existence sloužil k internaci malomocných, duševně nemocných či politických vězňů. V období apartheidu zde byl vězněn Nelson Mandela a další aktivisté ANC, kteří pracovali v místním lomu na vápenec. V současnosti je ostrov majetkem jihoafrické vlády a věznice byla přeměněna v muzeum. V roce 1999 byl ostrov zařazen na seznam Světového dědictví UNESCO.\nVoda je na Robben Island přiváděna z pevniny potrubím položeném na mořském dně. Původně byl ostrov obydlen výhradně lachtany a tučňáky, v současnosti zdejší faunu a flóru ničí zavlečení králíci a kočky. V bouřlivém moři okolo ostrova ztroskotaly desítky lodí.\n\n"}
{"id": "712877", "url": "https://cs.wikipedia.org/wiki?curid=712877", "title": "Šmoulové (film)", "text": "Šmoulové (film)\n\nŠmoulové je americký rodinný 3D fantasy film z roku 2011, který je založen na Peyově stejnojmenné komiksové knižní sérii a stejnojmenném televizním seriálu. Film režíroval Raja Gosnell. Jde o kombinaci animovaného a hraného filmu. Hlavní role ztvárnili Hank Azaria, Neil Patrick Harris, Jayma Mays a Sofía Vergara. Jde o první film kombinovaný s animovanými postavami a herci, který byl produkován Sony Pictures Animation. Před začátkem natáčení se film jmenoval \"The Smurfs Movie\" (česky \"Šmoulové ve filmu\"). V roce 2013 na tento snímek navázalo jeho pokračování pod názvem \"Šmoulové 2\".\n\nPo pěti letech jednání v roce 2002 Jordan Kerner koupil práva k natočení filmu a film byl ve vývoji se společnostmi Paramount Pictures a Nickelodeon Movie, než v roce 2008 společnosti Columbia Pictures a Sony Pictures Animation koupily filmová práva. Natáčení začalo v březnu 2010 v New Yorku.\n\nDatum americké premiéry se změnilo celkem třikrát, nakonec Columbia Pictures zveřejnila konečné datum světové premiéry filmu – 29. července 2011. Původně se čekalo, že by Šmoulové mohli výdělky konkurovat filmu \"Kovbojové a vetřelci\", ale \"Šmoulové\" nakonec byli poraženi a vydělali “pouze” 35,6 milionů dolarů, kdežto \"Kovbojové a vetřelci\" vydělali 36,4 milionů dolarů. Celosvětově vydělali 550 milionů.\n\nŠmoulové jsou ve filmu Gargamelem vyhnáni ze své vesničky a při útěku projdou kouzelným vodopádem, ocitnou uprostřed New Yorku v Central Parku, vodopádem projdou jen Nešika, Šmoulinka, Směloun, Taťka Šmoula, Koumák, Mrzout, Azrael a Gargamel, kteří je skoro dohnali skočí hned za nimi, ostatní Šmoulové zůstanou v lese. Šmoulové se dostanou do jedné rodiny a začnou jí doma dělat nepořádek, protože nevědí co je třeba záchod nebo topinkovač. Rodina si na Šmouly ale po nějaké době zvykne a pomůže jim bránit se proti Gargamelovi, který je po New Yorku pronásleduje a dokonce zajme i taťku a získá velkou moc. Je tedy na šmoulech a rodině aby ho zastavili. Poté se Šmoulové vrací toutéž cestou zpět domů.\n\nJoan Rivers, Liz Smith, Tom Colicchio, Olivia Palermo a Michael Musto si zahráli cameo role ve filmu ve scéně, když fiktivní kosmetika Anjelou přicházela na trh.\n\n\n\nFilm získal většinou negativní recenze od filmových kritiků kvůli hodně skrytých reklam, ale v pokladnách kin film zaznamenal úspěch, stejně jako průzkumy CinemaScore, které ukázaly pozitivní hodnocení diváků.\n\n"}
{"id": "712879", "url": "https://cs.wikipedia.org/wiki?curid=712879", "title": "Labská cyklotrasa", "text": "Labská cyklotrasa\n\nLabská stezka ( ) je cyklostezka v Německu a v České republice, která vede především podél toku Labe. Délka cyklotrasy od pramene řeky až do Cuxhavenu na břehu Severního moře, kde řeka ústí, dosahuje úhrnem 1165 kilometrů. Dle jiných zdrojů činí její délka 1220 kilometrů. Plány na vybudování trasy kolem Labe sahají do osmdesátých let 20. století, kdy roku 1983 připravil Jaroslav Ritter ve spolupráci se svým synem Janem návrh „Polabské cesty zdraví“, jež představovala spojnici z Pardubic do Mělníka. Na realizaci jejich plánu ovšem tehdy nebyly finanční prostředky, a proto se první souvislý úsek podařilo dokončit až na začátku devadesátých let téhož století.\n\nCyklotrasa je pod číslem 7 zařazena do sítě EuroVelo. V roce 2016 Český rozhlas uvedl, že je cyklotrasa v Německu, dokončená tam roku 2004, dvanáct let po sobě tamními hlasujícími volena za nejhezčí a nepříjemnější cyklostezku. V Magdeburgu v roce 2015 počítali, kolik cyklistů ten rok Labskou cyklotrasu využilo. Dospěli k počtu 155 tisíc. Na německém území se o kvalitu této trasy pro cyklisty starají jednotlivé obce, jejichž územím prochází. Péči o značení trasy v terénu má po celé její délce na starosti Německý cyklistický klub (ADFC).\n\nRoku 2011 spustil novinář a cyklista Petr Špánek o části Labské cyklotrasy speciální webové stránky, na nichž zájemce seznamuje nejen s její trasou, ale také s turistickými zajímavostmi v jejím okolí. Ve svém popisu na webové stránce se věnuje trase mezi Prahou, Mělníkem, Děčínem a německo-českými hranicemi.\n\n"}
{"id": "712882", "url": "https://cs.wikipedia.org/wiki?curid=712882", "title": "Racemická směs", "text": "Racemická směs\n\nJako racemická směs (IUPAC nedoporučuje tento termín používat) neboli racemát se označuje chemická látka, která obsahuje jak levotočivý, tak pravotočivý enantiomer chirální sloučeniny. Změna opticky aktivní látky v racemát se označuje jako racemizace, přičemž při stejném zastoupení obou enantiomerů se jejich vliv na stáčení roviny polarizace světla vyruší a výsledkem je směs, která rovinu polarizace procházejícího světla nestáčí. První známou racemickou směsí byla „racemická kyselina“, kterou objevil Louis Pasteur jako směs dvou enantiomerních izomerů kyseliny vinné.\n\nRacemická směs se označuje prefixem (±)- nebo dl- (u sacharidů lze použít také prefix -), který indikuje směs levotočivého a pravotočivého izomeru v poměru 1:1. Používá se také prefix rac- (nebo racem-) nebo symboly RS a SR (uvádějí se \"kurzívou\").\n\nPokud poměr není 1:1 (nebo pokud není znám), používá se prefix (+)/(−), d/l- nebo d/l- (s lomítkem).\n\nPoužívání symbolů d a l IUPAC nedoporučuje.\n"}
{"id": "712890", "url": "https://cs.wikipedia.org/wiki?curid=712890", "title": "Grega Žemlja", "text": "Grega Žemlja\n\nGrega Žemlja (* 29. září 1986 Jesenice) je slovinský profesionální tenista. Ve své dosavadní kariéře na okruhu ATP World Tour nevyhrál žádný turnaj. V rámci okruhu ITF a ATP Challenger Tour získal do srpna 2014 patnáct titulů ve dvouhře a čtyři ve čtyřhře.\n\nNa žebříčku ATP byl nejvýše ve dvouhře klasifikován v červenci 2013 na 43. místě a ve čtyřhře pak v listopadu 2011 na 252. místě.\n\nVe slovinském daviscupovém týmu debutoval v roce 2005 utkáním 1. kola druhé skupiny zóny Evropy a Afriky proti Pobřeží slonoviny, v němž dopomohl družstvu k výhře 5:0 na zápasy zvládnutou dvouhrou i čtyřhrou. Do roku 2015 v soutěži nastoupil k dvaceti dvěma mezistátním utkáním s bilancí 18–11 ve dvouhře a 12–9 ve čtyřhře.\n\nPrvní grandslam, na němž postoupil do hlavní soutěže se stal Wimbledon, kde vypadl v úvodním kole se Španělem Albertem Montañésem.\n\nNa úvodním grandslamu sezóny Australian Open vypadl v prvním kole, na French Open nejdříve jako kvalifikant porazil dvacátého šestého nasazeného Argentince Juana Mónaca 7–6(6), 3–6, 7–5, 6–3, ale ve druhém kole nestačil na Gruzince Teimuraze Gabašviliho. Stal se tak prvním mužským slovinským hráčem, jenž vyhrál zápas na grandslamovém turnaji ve dvouhře a prvním, který odehrál tři Grand Slamy na třech rozdílných površích.\n\nVe Wimbledonu postoupil do druhého kola přes Slováka Lukáše Lacka ve čtyřech setech. Poté nestačil na turnajovou devítku Gaëla Monfilse.\n\n"}
{"id": "712891", "url": "https://cs.wikipedia.org/wiki?curid=712891", "title": "Slovanská liturgie", "text": "Slovanská liturgie\n\nTermínem slovanská liturgie se označuje bohoslužba ve slovanském jazyce slavená klérem byzantské misie sv. Konstantina a Metoděje. Otázka obřadu této liturgie zůstává otevřena a je možné, že se ji nepodaří uspokojivě rozřešit. V dílech autorů je tento termín užíván nejednotně. Obecně můžeme říci, že termín slovanská liturgie vypovídá o křesťanské liturgii cyrilometodějské misie ve 2. pol. 9. stol. z hlediska jazyka, nikoli obřadu. Právě stran obřadu jsou závěry autorů často ovlivněny jejich konfesní příslušností.\n\nSlovanská liturgie má své počátky na Velké Moravě ve 2. polovině 9. století, po vyhnání Metodějových žáků se rozšířila do dalších částí Evropy.\n\nJiž v době před příchodem soluňských bratří byla na velkomoravském území slavena liturgie římská v latinském jazyce i liturgie byzantská v řečtině, jak o tom svědčí zmínka \"Života Metodějova\", hlava 5. Bratři Cyril a Metoděj pocházeli z prostředí byzantské vzdělanosti, duchovnosti i liturgie, takže vyrůstali v prostředí byzantské bohoslužby. Oba slovanští apoštolové přišli s modelem, který byl běžný na křesťanském Východě, tedy s modelem uvedení národního, v našem případě slovanského jazyka do liturgie. Tento krok přinesl cyrilometodějské misii velký úspěch.\n\nSlovanská liturgie byla schválena roku 862 Konstaninopolským patriarchátem (patriarchou Fotiem se synodou) a pak roku 868 římským papežem Hadriánem II., načež snad Hadrián II. vysvětil Metoděje a jeho žáky na kněze. Koexistence slovanské a latinské liturgie na Velké Moravě však byla od počátku v napětí, které se změnilo ve vleklý konflikt, protože latinští kněží získávali stále větší vliv na knížete Svatopluka (synovce Rastislava, na jehož podnět Konstantin a Metoděj na Velkou Moravu přišli) a u papeže Jana VIII. usilovali o sesazení Metoděje. Jan VIII. ale obnovil souhlas s užíváním slovanské bohoslužby. Ten byl zrušen po Metodějově smrti v roce 885 papežem Štěpánem V., čímž na Velké Moravě slovanská liturgie končí.\n\nCo se týče obřadu slovanské liturgie na Velké Moravy, není mezi badateli shoda. Nejčastější názory jsou následující:\n\nPrivilegia, která dostali Konstantin s Metodějem v Římě pro oblast liturgie, neměla obdoby. Na křesťanském Západě totiž byly za hodny bohoslužby považovány jen tři jazyky, kterými byl proveden nápis na Kristově kříži, tedy jazyk latinský, řecký a hebrejský. Najednou se v církevní bohoslužbě na křesťanském Západě objevil vedle latiny jazyk staroslověnský. Jiné jazyky (až na výjimky) byly do římské mše připuštěny až po 1100 letech v souvislosti s vývojem po II. vatikánském koncilu.\n\nPo zničení díla soluňských bratří po smrti sv. Metoděje odešli jeho slovanští žáci do exilu. Slovanská bohoslužba se uchytila v byzantském ritu v Rusku, Bulharsku a jiných zemích, v římském ritu v Chorvatsku, kde se udržela až dodnes. Část slovanského kléru odešla pravděpodobně i do Čech, kde bylo centrum slovanské bohoslužby až do roku 1096 v sázavském klášteře. Papež Řehoř VII. odmítl žádost krále Vratislava z roku 1080, který žádal povolení liturgie slovanské: \"Quia nobilitas tua postulavit, quo secundum Slavonicam linguam apud Vos divinum annueremus celebrari officium, scias nos huic petitioni tuae nequaquam posse favare - Ježto Vznešenosti tvá žádal, abychom dovolili jazykem slovanským u Vás sloužiti služby Boží, věz, že této žádosti Tvé nijak nemůžeme vyhověti\". Ve 14. a 15. století se pěstovala slovanská liturgie v Praze v klášteře Na Slovanech. V 19. a na počátku 20. století žádal český klérus staroslověnský či rovnou český jazyk v liturgii s odkazem na tradici slovanské liturgie.\n\nZvláštní kapitolu v této otázce tvoří liturgie sv. Petra ve slovanském jazyce. Její původ a využití nejsou dodnes zcela jisté. Liturgie sv. Petra byla známa v Illyriku. Je to liturgie stojící na pomezí byzantské a římské bohoslužby. Někteří zejména katoličtí badatelé mluví o její existenci i na Velké Moravě, ovšem na rozdíl od Illyrika, kde tuto bohoslužbu slavili v řeckém jazyce, na Moravě byla prý sloužena v jazyce slovanském. Pro tahle tvrzení však chybějí solidnější argumenty, ani jeden ze zachovalých rukopisů nevykazuje cyrilometodějský původ. Jako nejpravděpodobnější se jeví závěr, že v celku slovanská liturgie existovala liturgie byzantská i římská, které možná alespoň v některé dny byly doplněny liturgií sv. Petra.\n\nDědicem slovanské liturgie je byzantská liturgie pravoslavné i řeckokatolické církve slavená v církevní slovanštině. V římskokatolické církvi navázala na tradici slovanské liturgie staroslověnská tradiční mše (dnes podle rozdělení v motu proprio Benedikta XVI. Summorum Pontificum je to forma extraordinaria – tedy mimořádná forma – římského ritu, lidově tzv. tridentská mše) dovolená pro Čechy a Moravu v určité dny a pro konkrétní místa indultem papeže Benedikta XV. roku 1920, a po II. vatikánské koncilu na tradici slovanské liturgie navázala hlaholská mše, pro kterou byl vydán misál pro olomouckou arcidiecézi roku 1972 a pro celou ČR v r. 1992. Na slovanskou liturgii navázaly v určité míře i jiné denominace, např. Církev československá.\n\n\n\n\n\n\n\n\n\n\n\npřel. E. Bláhová, V. Konzal). In: MAREŠ, František Václav. Cyrilometodějská tradice a slavistika. Dílo uspořádali E. Bláhová,\nJ. Vintr. Praha : Torst, 2000. S. 188–196. ISBN 80-7215-111-8.\n\n\n\n\n\n\n\n\n\n\n\n\n"}
{"id": "712896", "url": "https://cs.wikipedia.org/wiki?curid=712896", "title": "Nana (manga)", "text": "Nana (manga)\n\nNana () je japonské anime a manga v šódžo stylu. Mangu (a tudíž i předlohu k anime) nakreslila Ai Jazawa. Anime je nedokončené, momentálně se čeká na další pokračování mangy, kterou kvůli svému zdravotnímu stavu autorka pozastavila.\n\nPostavy se v průběhu děje vyrovnávají s nešťastnými láskami i řeší každodenní situace. Je zde velice výstižně ukázáno, jak dovede život člověka potrápit. O neočekávané zvraty ani momenty není v příběhu nouze, děj apeluje na morální hodnoty člověka, na jeho city, racionalitu i empatii. Zároveň se často ukazuje být velice vtipný.\n\nHlavními postavami děje jsou dvě dvacetileté dívky. Náhodně se setkaly ve vlaku a nikdo ještě tehdy netušil, jak osudové jejich setkání vlastně bylo. Obě se totiž stejně jmenují a obě se do Tokia stěhují. Když se opět setkají v bytě, o který mají obě zájem, jen stěží se tomu dá říkat náhoda. Jelikož se žádná nechce prostorného bytu vzdát, domluví se, že tu budou žít spolu.\n\nNa tom všem by nebylo nic podivného, jen kdyby obě dívky neměly naprosto odlišné charaktery. Roztomilá Nana Komacu (později přezdívaná Hačiko) si libuje v romantických růžových šatičkách a věří v lásku až za hrob. Pesimistická Nana Ósaki nedá dopustit na černou barvu, roztrhaný punkový styl a rudé nehty, které příhodně ladí s její rtěnkou. Je zpěvačkou v kapele Blast (band) (Black Stones) a na rameni má tetování květiny Ren, což je druh lotosu.\n\nObě Nany se vzájemně podporují a pomáhají si, i když chvílemi jako by byly každá z jiného světa.\nProti BLASTU stojí však konkurenční skupina – TRAPNEST (členové: Reira, Takumi, Ren, Naoki), kterou začíná rostoucí popularita BLASTU velice znepokojovat... Osudy všech členů obou kapel i jejich přátel, kteří je obklopují, se začnou vzájemně proplétat a křížit, ve všem však hrají hlavní roli obě Nany. Obě kapely se vzájemně předhánějí v úspěšnosti vydaných písní i ve své popularitě mezi fanoušky. Příběh vrcholí těhotenstvím a svatbou Hačiko a smrtí Rena.\n"}
{"id": "712898", "url": "https://cs.wikipedia.org/wiki?curid=712898", "title": "Tetrafluormethan", "text": "Tetrafluormethan\n\nTetrafluormethan neboli fluorid uhličitý (CF) je organická sloučenina patřící mezi halogenderiváty uhlovodíků.\n\nVazby mezi atomy uhlíku a fluoru jsou nejsilnější vazby v organické chemii (vazby mají energii 515 kJ/mol).\n\nKvůli silným C-F vazbám je tetrafluormethan, stejně jako ostatní fluorované uhlovodíky, velmi stabilní. Je inertní ke kyselinám a hydroxidům, avšak s alkalickými kovy reaguje explozivně. Jeho tepelným rozkladem vznikají toxické plyny (karbonylfluorid a oxid uhelnatý) a v přítomnosti HO často také fluorovodík.\n\nČistý tetrafluormethan byl poprvé připraven v roce 1926.\n\nCF může být připraven v laboratoři reakcí karbidu křemíku s fluorem:\n\nSiC + 2 F → CF + Si.\n\nČasto je také připravován fluorací oxidu uhličitého, oxidu uhelnatého nebo fosgenu fluoridem siřičitým. Průmyslově se vyrábí reakcí fluoru s dichlordifluormethanem nebo chlortrifluormethanem, také je vytvářen během elektrolýzy fluoridů kovů za použití uhlíkové elektrody.\n\nTetrafluormethan se používá v elektronické mikrovýrobě samotný nebo v kombinaci s kyslíkem jako plazmový leptač pro křemík, oxid křemičitý a nitrid křemičitý.\n\nTetrafluormethan je silný skleníkový plyn. Je velmi stabilní, poločas rozpadu v atmosféře je asi 50 000 let a je 6 500krát silnějším skleníkovým plynem než oxid uhličitý.\n\nV Guinessově knize rekordů je tetrafluormethan uveden jako nejvíce perzistentní skleníkový plyn.\n\nV závislosti na koncentraci může vdechování CF způsobit bolesti hlavy, nauzeu, závratě a poškození krevního oběhu.\n\n"}
{"id": "712899", "url": "https://cs.wikipedia.org/wiki?curid=712899", "title": "David Klein (ekonom)", "text": "David Klein (ekonom)\n\nDavid Klein (: דוד קליין, narozen 1935) je izraelský ekonom a bývalý guvernér Izraelské banky.\n\nNarodil se v Tel Avivu. Působil jako ekonom v Bance Le'umi. Byl členem organizace Tevel Institute of Policy Studies v Jeruzalému a zastával posty v rozpočtovém oddělení ministerstva financí a v oddělení fiskálních záležitostí Mezinárodního měnového fondu. Za izraelskou vládu zasedal v dozorční radě Telavivské burzy cenných papírů. V letech 2000–2005 byl guvernérem Izraelské banky, která je centrální bankou židovského státu.\n\n"}
{"id": "712919", "url": "https://cs.wikipedia.org/wiki?curid=712919", "title": "Obora (Lednicko-valtický areál)", "text": "Obora (Lednicko-valtický areál)\n\nObora je jeden z dnes již neexistujících objektů v Lednicko-valtickém areálu.\n\nObora existovala v letech 1808–1873, kdy podle plánů Josefa Hardtmutha došlo k vystavění zdi kolem bořího lesa. Tato zeď měla oddělovat lesní pozemky hraběte Lichtenštejna určené pro parfosní hony od těch ostatních. Zeď se táhla mezi obcemi Lednice, Valtice, Břeclav a Reinthal a měřila celkem 19 kilometrů. Mezi lety 1872 a 1873 došlo k jejímu stržení. Do obory se vstupovalo přes hájenky nacházející se po obvodu (postaveny byly v letech 1807–1808). Z původních šesti hájenek se některé již nedochovaly. Šlo o hájenku u železniční trati u keramiky, další stála u silnice mezi Poštornou a Valticemi u vodojemů. Hirschova hájenka byla nad zámečkem Rendez-vous, čtvrtá pak u silnice mezi Valticemi a Poštornou u Rendezvous, Vlašicova hájenka u vrtu plynu (ta je zbořená) a poslední u staré silnice z Poštorné do Reinthalu. U staré cesty mezi Bořím dvorem a Reithalem stávala myslivna, dnes také zbořená.\n\n"}
{"id": "712921", "url": "https://cs.wikipedia.org/wiki?curid=712921", "title": "Grigor Dimitrov", "text": "Grigor Dimitrov\n\nGrigor Dimitrov, bulharsky: Григор Димитров, (* 16. května 1991 Chaskovo) je bulharský profesionální tenista, který při debutovém startu na závěrečném turnaji sezóny ovládl Turnaj mistrů 2017. Ve své dosavadní kariéře na okruhu ATP Tour vyhrál osm turnajů ve dvouhře. Na challengerech ATP a okruhu Futures získal deset titulů ve dvouhře a tři ve čtyřhře.\n\nNa žebříčku ATP byl nejvýše ve dvouhře klasifikován v listopadu 2017 na 3. místě a ve čtyřhře pak v srpnu 2013 na 66. místě. Od května 2019 jej trénuje Radek Štěpánek.\n\nV roce 2006 vyhrál Orange Bowl šestnáctiletých a následující rok se probojoval do finále tohoto turnaje v kategorii osmnáctiletých, v němž nestačil na Litevce Ričardase Berankise. Na juniorském žebříčku ITF byl nejvýše klasifikován na prvním místě. Vyhrál juniorky ve Wimbledonu 2008 a na US Open 2009.\n\nNa nejvyšší grandslamové úrovni se nejdále probojoval do semifinále dvouhry Wimbledonu 2014. Po čtvrtfinálové výhře nad obhájcem titulu Andym Murraym skončil na raketě světové jedničky a pozdějšího vítěze Novaka Djokoviće. Potřetí se mezi nejlepší čtyřku dostal z pozice nenasazeného hráče na US Open 2019.\n\nV bulharském daviscupovém týmu debutoval v roce 2008 utkáním základního bloku 3. skupiny zóny Evropy a Afriky proti Černé Hoře, v němž dopomohl Bulharům k výhře 3:0 na zápasy vítězstvím nad Danielem Danilovićem. Do listopadu 2019 v soutěži nastoupil k čtrnácti mezistátním utkáním s bilancí 16–1 ve dvouhře a 4–3 ve čtyřhře.\n\nBulharsko reprezentoval na londýnských Hrách XXX. olympiády, kde v singlové soutěži podlehl ve druhém kole dvanáctému nasazenému Francouzi Gillesi Simonovi. Při premiérovém startu Bulharska na Hopmanově poháru 2012 vytvořil tým s Cvetanou Pironkovovou. Po dvou výhrách a jedné prohře skončili na druhém místě základní skupiny.\n\nPremiérový titul na okruhu ATP Tour si odvezl z říjnového If Stockholm Open 2013, když ve finále zdolal nejvýše nasazeného Španěla Davida Ferrera ve třech setech. Druhou trofej přidal na acapulském Abierto Mexicano Telcel 2014 po těsném vítězství nad Jihoafričanem Kevinem Andersonem až v tiebreaku závěrečné sady. Následovala dubnová výhra na bukurešťském BRD Năstase Țiriac Trophy 2014, kde si ve finálovém duelu poradil s českým obhájcem Lukášem Rosolem. Zisk prvního vavřínu z antukového turnaje jej v žebříčku ATP posunul na 14. místo, čímž vyrovnání dosavadní kariérní maximum. Debutovou trofej z trávy si odvezl z červnové wimbledonské přípravy AEGON Championships 2014 v Londýně, kde v semifinále vyřadil turnajovou jedničku Stanislase Wawrinku. V posledním střetnutí soutěže jej nezastavila ani španělská nasazená desítka Feliciano López po dramatickém třísetovém vývoji, s nejvyšším možným počtem odehraných gamů. Ve druhém dějství přitom Bulhar odvrátil mečbol. \n\nPátý titul vybojoval na Brisbane International 2017, probíhajícím na úvod sezóny. Na jeho raketě dohráli Dominic Thiem ve čtvrtfinále, nejvýše nasazený Kanďan Milos Raonic mezi poslední čtyřkou a konečně Japonec Kei Nišikori. V průběhu turnaje tak vyřadil tři hráče elitní světové desítky a Nišikoriho zdolal poprvé v kariéře, čímž snížil pasivní bilanci vzájemných zápasů na 1:4. Ukončil tím šňůru čtyř finálových porážek. V únoru se po vítězství nad Gruzíncem Nikolozem Basilašvilim probojoval do finálového klání druhého ročníku sofijského Garanti Koza Sofia Open 2017, aby v něm přehrál belgickou nasazenou dvojku Davida Goffina. V rodné zemi přitom nastoupil k prvnímu turnaji od sezóny 2009. Debutový triumf ze série Masters získal na letním Western & Southern Open 2017 v Cincinnati, kam přijížděl jako sedmý nasazený a ačkoli v pavouku chybělo sedm hráčů z první světové desítky. Ve třetím kole zvládl utkání proti Argentinci Juanu Martínu del Potrovi a následně hladce přešel přes Japonce Jūiči Sugitu. Do finále jej posunuly zvládnuté tiebreaky obou setů v zápase s Američanem Johnem Isnerem. Stejně jako Dimitrov, také Australan Nick Kyrgios debutoval ve finále události série Masters. Dvousetové vítězství Bulhara znamenalo, že v soutěži neztratil jediný set.\n\nPři první účasti na Turnaji mistrů – ATP Finals 2017 v Londýně, neztratil jako šestý hráč žebříčku žádný z pěti zápasů, když čtyři soupeři také debutovali na závěrečné akci roku. Základní skupinu ovládl po výhrách nad španělským náhradníkem Pablem Carreñem Bustou, Belgičanem Davidem Goffinem i Rakušanem Dominicem Thiemem. V semifinále zdolal americkou světovou osmičku Jacka Socka a ve finále zopakoval výhru nad Goffinem. Poprvé v sezóně dosáhl na čtyři turnajové triumfy. Stal se také prvním vítězným debutantem turnaje od Španěla Àlexe Corretji a roku 1998, celkově pak šestým takovým. V následném vydání žebříčku ATP z 20. listopadu 2017 se poprvé v kariéře posunul do elitní světové pětky, když vystoupal na 3. místo.\n\nV roce 2009 se jeho koučem stal Peter Lundgren, bývalý trenér Rogera Federera. O rok později Bulhra pověřil Petra McNamaru. V roce 2012 se jej ujal Patrick Mouratoglou, v jehož tenisové akademii léta trénoval. Od sezóny 2013 koučování převzal Roger Rasheed. V roce 2015 ho nahradil Franco Davín. S ním však po Wimbledonu 2016 ukončil spolupráci a jako nového kouče si najal bývalého trenéra Murrayho či Berdycha Venezuelana Daniho Vallverdua, s nímž se rozešel v sezóně 2019. Pro přípravu na French Open 2019 se dohodl s Radkem Štěpánkem.\n\n\n"}
{"id": "712924", "url": "https://cs.wikipedia.org/wiki?curid=712924", "title": "Steven R. McQueen", "text": "Steven R. McQueen\n\nSteven R. McQueen, (* 13. července 1988 Los Angeles) rodným jménem: Steven Chadwick McQueen, je americký televizní a filmový herec a model. Mezi jeho nejznámější role patří Jeremy Gilbert v seriálu televize CW, \"Upíří deníky\" a vedlejší role Kyla Huntera v seriálu \"Everwood\". Během let 2015–2016 hrál v dramatickém seriálu stanice NBC \"Chicago Fire\".\n\nNarodil se v Los Angeles v Kalifornii jako syn Stacey Toten a herce a producenta Chada McQueena. Jeho prarodiči z otcovy strany byli herec Steve McQueen a filipínská herečka Neile Adams. Jeho nevlastní otec, Luc Robitaille byl uveden do kanadské síně slávy NHL.\n\nV lednu 2018 oznámil na svém instagramovém profilu zasnoubení s přítelkyní Allie Silvou.\n\n"}
{"id": "712930", "url": "https://cs.wikipedia.org/wiki?curid=712930", "title": "2002 ve filmu", "text": "2002 ve filmu\n\n\n"}
{"id": "712935", "url": "https://cs.wikipedia.org/wiki?curid=712935", "title": "Bažant palavánský", "text": "Bažant palavánský\n\nBažant palavánský \"(Polyplectron napoleonis)\", někdy také bažant palavanský nebo bažant palawanský, je druh vzácného bažanta z rodu \"Polyplectron\" s velmi výrazným vybarvením peří a výraznou chocholkou na hlavě samce.\n\nJe endemitem filipínského ostrova Palawan, kde žije asi na 20 lokalitách ve dvou chráněných oblastech El Nido Marine Reserve a St Paul's Subterranean River National Park. Žije skrytým životem v hustých místech primárních i sekundárních lesích v nížinách i ve zvlněném terénu až do nadmořské výšky 800 metrů. Jeho početní stavy se odhadují na méně než 10 000 jedinců.\n\nStředně velcí ptáci, samci váží až 436 gramů a dosahující délky až 50 cm, z toho polovina připadá na ocas. Samice jsou menší, váží asi 322 gramů a jsou asi o 10 cm menší. Samec má na černém temeni hlavy vysokou zelenou chocholku, hřbetní a křídelní péra jsou při bázi černé a dále jsou široce obroubené zeleně a modře. Ocasní a nadocasní péra mají po dvou řadách velkých modravých, částečně nafialovělých, černě orámovaných \"ok\". Krk a spodní část těla má černé. Jeho tváře jsou bílé, okruží očí jsou červená. Nenápadnější samice má na hlavě menší chocholku barvy tmavě hnědé. Stejně zbarvenou, ale se světlejšími skvrnami, má i horní část těla. Její tváře a hrdlo jsou světle hnědé. Jejich zabarvení je činí méně nápadnou při výchově potomstva.\n\nJeho potrava se skládá ze semen, bobulí, ořechů, ovoce, kořínků, listů, hmyzu, a dalších drobnějších bezobratlých živočichů.\n\nPři komplikovaných námluvách se samci před samicemi předvádějí svým nádherným peřím, dopředu nataženou chocholkou, tančí okolo ní a přinášejí v zobáku jídlo. Lze je v přírodě najít v párech nebo v malých skupinkách, pro skrytý způsob života není jisté, zda se jedná o polygamní nebo monogamní druh. Hnízdo si připravuje samice sama, bývá to jen mělký důlek vystlaný listím ukryty v křoví. Po snesení 3 až 5 okrových vajíček s tmavými skvrnami na nich sama sedí 18 až 20 dnů. Vylíhnutá kuřata jsou schopna si sama najít potravu, přesto je samice několik týdnů zahřívá a opatruje.\n\nLov tohoto bažanta je na celém ostrově nezákonný, ale lze jen stěží dodržování zákazu uhlídat. Pro chudé místní obyvatele je jeho maso velmi žádoucí a krásným peřím se tradičně zdobí. Mimo to jsou nelegální těžbou dřeva, v současnosti také zakázanou, zmenšovány oblíbené biotopy ve kterých žije.\n\nPočetní stavy bažanta palawanského se odhadují na méně než 10 000 jedinců a soustavně klesají. V Červeného seznamu IUCN byl zařazen mezi zranitelný druh a v CITES byl zařazen do přílohy I mezi nejvíce ohrožené druhy, s nimiž je jakýkoliv mezinárodní obchod zakázán.\n\nV rámci Evropy byl v létě 2019 chován přibližně v šesti desítkách zoo. V Česku se jednalo o tři zoo:\n\n\nBažant palavánský byl v Zoo Praha chován nejprve v letech 1963 až 1973 a poté byl chov obnoven v roce 1988. První úspěšný odchov však byl zaznamenán až v roce 1995. V roce 2018 se vylíhla a byla odchována dvě mláďata, takže na konci roku 2018 v pražské zoo chovali čtyři jedince. Další mládě se vylíhlo v květnu a následně také v červnu 2019.\nOd 28. září 2019 je tento druh k vidění v novém Rákosově pavilonu v dolní části zoo. Jedná se o jeden z druhů ptačí expozice Filipín.\n\n"}
{"id": "712936", "url": "https://cs.wikipedia.org/wiki?curid=712936", "title": "Gloriet (Lednicko-valtický areál)", "text": "Gloriet (Lednicko-valtický areál)\n\nGloriet byl jedním ze saletů v Lednicko-valtickém areálu. Dnes již neexistuje.\n\nGloriet se nacházel v lese nedaleko kaple sv. Huberta v místě, kde se kříží asfaltová lesní cesta s lesní cestou mezi Charvátskou Novou Vsí a Valticemi. Koncem 50. let 20. století byla stavba zbořena a sloupy odvezeny. Na místě zbyla kamenná deska se schodištěm, dnes zasypaná a přeměněná na geodetický trigonometrický bod. \n\nJednalo se o kruhovou klasicistní stavbu o průměru 13 metrů s lomenicovou střechou a dvanácti kamennými sloupy. Kolem glorietu byl zatravněný kruhový prostor o průměru 80 metrů.\n\n"}
{"id": "712937", "url": "https://cs.wikipedia.org/wiki?curid=712937", "title": "Anthony Sowell", "text": "Anthony Sowell\n\nAnthony Edward Sowell (* 19. srpna 1959), známý jako \"Clevelandský škrtič\", je americký sériový vrah. Byl zatčen v říjnu 2009 pro podezření z vražd 11 žen.\n\nAnthony Sowell se narodil v East Clevelandu, byl jedním ze tří dětí narozených svobodné matce Claudii. Po smrti své matky se všechny děti dostaly do péče své tety. Sowell později řekl, že jej teta týrala. Sám přitom znásilňoval svou mladší sestru.\n\nRoku 1978 se Sowell přihlásil k námořnictvu. Byl cvičen v Parris Islandu v Jižní Karolíně, sloužil na americké základně v japonské Okinawě. Roku 1985 byl v hodnosti desátníka propuštěn. Získal několik ocenění.\n\nV roce 1989 doprovázel Sowell domů ženu, která byla ve třetím měsíci těhotenství. Před jejím domem jí svázal a znásilnil. Byl odsouzen na 15 let vězení. Byl propuštěn v roce 2005.\n\nSowell se později vrátil do Clevelandu, kde pracoval v továrně jako elektrikář až do roku 2007, kdy byl propuštěn a byl nezaměstnaným. Sousedé později říkali, že si vydělával na živobytí prodejem šrotu. Z jeho domu se začal od května šířit podivný zápach. Ten byl ale připisován nedaleké továrně na uzeniny, která kvůli stížnostem dokonce provedla rozsáhlou renovaci, ale marně.\n\nV září 2009 pozval Sowell k sobě domů ženu. Po několika skleničkách ji uhodil, dusil ji a znásilnil. Dne 29. října jej přijela policie zatknout. Místo toho však našla dvě těla ve značném stadiu rozkladu. Sowell ještě před příjezdem policie uprchl, za dva dny však byl zatčen. Policie později nalezla další těla.\n\nTěla byla zanechána v sklepě, jiná pohřbena na zahradě. K nejhrůznějším objevům patřil objev ženské lebky ve kbelíku. Všechny ženy byly uškrceny.\n\nSowell před soudem trval na své nevině, žádné důkazy ale jeho tvrzení nepodpořily. Dne 12. srpna 2011 byl Sowell odsouzen k trestu smrti. Jeho obhájci se poté pokoušeli zachránit situaci tím, že přinášeli informace o Sowellově problematickém dětství nebo o jeho dobré službě v námořní pěchotě. Soudce ale ke zmírnění trestu na doživotí bez možnosti předčasného propuštění nepřistoupil.\nRozsudek zatím nebyl vykonán.\n\n\n"}
{"id": "712941", "url": "https://cs.wikipedia.org/wiki?curid=712941", "title": "Věra Sokolová", "text": "Věra Sokolová\n\nVěra Sokolová (* 1970) je historička a kulturní antropoložka, vysokoškolská pedagožka a vedoucí Katedry genderových studií na Fakultě humanitních studií Univerzity Karlovy v Praze. Působila též na Filozofické fakultě UK a externě na pražské FAMU.\n\nV roce 1994 vystudovala historii a kulturní antropologii na Kalifornské univerzitě v Sacramentu; magisterský titul a doktorát z historie získala na University of Washington v Seattlu v roce 1996, resp. 2002. Docentkou byla habilitována na Filozofické fakultě Univerzity Pardubice v roce 2013. V současné době pracuje na Katedře genderových studií FHS UK v Praze. Ve své výzkumné, pedagogické a publikační činnosti se specializuje na komparativní dějiny sexuality, feministickou a queer teorii, gay a lesbická studia, politiku identity a gender a vizualitu.\n\nOd roku 1996 je vedoucí Study Abroad Programu středoevropských studií University of Washington v Praze. V letech 2003–2004 působila v redakčním týmu měsíčníku České televize \"LeGaTo\", v letech 2004–2007 v redakční radě časopisu \"Lidé/Města\". Od roku 2007 je členkou České asociace orální historie, od roku 2008 členkou redakční rady časopisu \"Gender, rovné příležitosti, výzkum\". Od roku 2007 byla též členkou Pracovní skupiny pro otázky sexuálních menšin Ministryně pro lidská práva Džamily Stehlíkové u příležitosti Evropského roku rovných příležitostí pro všechny a od roku 2008 navazujícího Výboru pro sexuální menšiny Rady vlády pro lidská práva.\n\n\n"}
{"id": "712946", "url": "https://cs.wikipedia.org/wiki?curid=712946", "title": "Candice King", "text": "Candice King\n\nCandice Rene King (rozená Accola, * 13. května 1987, Houston, Texas, USA) je americká herečka a zpěvačka. Její nejznámější role je Caroline Forbesová v seriálu \"Upíří deníky\". Dvakrát získala Teen Choice Award za její roli v \"Upířích denících\".\n\nVyrůstala v městě Edgewood. Její otec Kevin je kardiochirurg a její matka Carolyn (roz. Clarková) byla inženýrkou životního prostředí, než začala být ženou v domácnosti. Oba její rodiče jsou aktivními členy republikánské strany, nicméně Candice otevřeně podporovala Baracka Obamu. Má mladšího bratra.\n\nV polovině roku na Lake Highland Preparatory School se přestěhovala do Los Angeles. O šest měsíců později měla smlouvu na debutové CD s názvem \"It’s Always the Innocent Ones\". Střední školu dokončila na dálku a absolvovala v roce 2005. Její filmový debut přišel v roce 2007 ve filmu \"Pirate Camp\". Hostovala v seriálech jako \"Jak jsem poznal vaši matku,\" \"Lovci duchů\" a \"Greek\". Také se objevila ve filmech \"On the Doll\", \"Juno\", \"Deadgirl\" a \"X's & O's\".\n\nTaké pokračovala v profesionálním zpěvu a objevila se v doprovodném sboru ve filmech a \"\".\n\nBěhem let 2009 až 2017 hrála roli Caroline Forbesová v seriálu \"Upíří deníky\". Roli si zopakovala v několika dílech seriálového spin-offu \"The Originals\".\nTaké hostovala v seriálu \"V těle boubelky\" jako Jessica z popové skupiny Confetti s Mackenzie Mauzy.\nV září 2009 byla spolu s několika kolegyněmi z \"Upířích deníků\" zatčena za výtržnictví. Na levém zápěstí má tetování ptáka a na pravé noze má vytetovanou malou hvězdičku.\n\nV roce 2010 chodila se svým kolegou z \"Upířích deníků\", Stevenem R. McQueenem. V květnu 2013 se zasnoubila s členem skupiny The Fray: Josephem Aaronem Kingem. 18. října 2014 se v New Orleans pořádala svatba. Po ní herečka převzala jméno po manželovi a navíc se stala macechou jeho dvou dcer z předchozího manželství. V srpnu 2015 pak pár oznámil, že je Candice těhotná a 15. ledna 2016 se narodila dcera Florence May Kingová.\n\n"}
{"id": "712947", "url": "https://cs.wikipedia.org/wiki?curid=712947", "title": "Nikobary", "text": "Nikobary\n\nNikobary je souostroví na rozhraní Bengálského zálivu a Andamanského moře, součást indického teritoria Andamany a Nikobary. Ostrovy mají dohromady plochu 1841 km², před tsunami roku 2004 je obývalo kolem 24 tisíc lidí, žijících na 12 z 22 ostrovů souostroví. Značná část obyvatelstva nemá téměř žádné kontakty s okolním světem a žije tradičním způsobem života.\n\nPodle odhadů se roku 2004 přibližně čtvrtina obyvatelstva stala obětí cunami po zemětřesení v Indickém oceánu.\n\nSouostroví se skládá z 22 ostrovů:\nSeverní skupina zahrnuje ostrovy Car Nicobar (126,9 km²) a Battimaly (2,01 km², neobydlený).\n\nStřední skupina zahrnuje ostrovy\n\nJižní skupina zahrnuje ostrovy\n\nMístní domorodné obyvatelstvo žije dodnes do značné míry izolovaně, jejich jazyky patří vesměs k nikobarské skupině mon-khmerských jazyků austroasijské jazykové rodiny. Malé skupiny domorodců na jihu Velkého Nikobaru – kolem 400 lidí (k začátku 21. století) – mluví šompenskými jazyky, nepodobnými jiným jazykům. Šompové jsou patrně potomky velmi staré vrstvy obyvatel jihovýchodní Asie, neznají ani oheň. Po roce 2004 byl jejich počet odhadován na 150.\n\nJméno Nikobary pochází z \"Nakkavaram\" (tamilsky doslova „Země nahých“), indického označení pro ostrovy používaného čólskými mořeplavci už v 11. století.\n\nEvropská kolonizace počala roku 1754, kdy si ostrovy přisvojila Dánská východoindická společnost. Mezi roky 1778 a 1783 se ostrovy pokusilo kolonizovat Rakousko, poté si ostrovy nadále nárokovali Dánové. Pokusy o osídlení ostrovů byly kvůli malárii neúspěšné a nakonec Dánové roku 1868 ostrovy prodali Britům. Poté byly Nikobary součástí britské Indie (pouze v letech 1942–1945 je okupovalo Japonsko) a po vyhlášení indické nezávislosti se staly součástí teritoria Andamany a Nikobary v Indii.\n\nIndická vláda v zájmu ochrany místních obyvatel na některé ostrovy zakázala vstup, povolení dostávali výjimečně pouze někteří vědci.\n\nVzhledem k strategickému významu ostrovů zde leží vojenské základny indického námořnictva a letectva.\n"}
{"id": "712953", "url": "https://cs.wikipedia.org/wiki?curid=712953", "title": "Hradní pivovar Libštejn", "text": "Hradní pivovar Libštejn\n\nHradní pivovar Libštejn stával v podhradí hradu Libštejn na Rokycansku.\n\nHrad byl založen kolem poloviny 14. století Oldřichem Tistem z Hedčan. Pivovar určitě existoval před rokem 1550 a nacházel se v jednom z obytných domů v podhradí. S postupem času se poloha hradu ukázala jako nevýhodná a ten je roku 1590 uváděn jako pustý. Pravděpodobně někdy v té době zanikly také budovy v podhradí a tedy i pivovar. Dnes je na místě pivovaru prohlubeň po sklepech.\n\n"}
{"id": "712960", "url": "https://cs.wikipedia.org/wiki?curid=712960", "title": "TrES-2b", "text": "TrES-2b\n\nTrES-2b (neboli \"Kepler-1b\") je exoplaneta obíhající hvězdu TrES-2 v souhvězdí Draka ve vzdálenosti 750 světelných let. V roce 2011 byla planeta odhalena coby nejtmavší známá exoplaneta, neboť odráží méně než 1 % světla. Z hmotnosti a poloměru se usuzuje, že se jedná o plynného obra podobného Jupiteru. Na rozdíl od Jupiteru ovšem planeta obíhá poměrně blízko své hvězdy a řadí se tedy mezi horké Jupitery. Systém je v současnosti v zorném poli sondy Kepler.\n"}
{"id": "712961", "url": "https://cs.wikipedia.org/wiki?curid=712961", "title": "Pevensie", "text": "Pevensie\n\nSlovo Pevensie je příjmení šesti fiktivních postav v Letopisech Narnie.\na jejich rodiče.\n"}
{"id": "712964", "url": "https://cs.wikipedia.org/wiki?curid=712964", "title": "Live at Max's Kansas City (album, Johnny Thunders)", "text": "Live at Max's Kansas City (album, Johnny Thunders)\n\nLive at Max's Kansas City je koncertní album americké punk rockové skupiny The Heartbreakers. Album bylo nahrané v roce 1978 při několika koncertech v klubu Max's Kansas City v New York City. Poprvé album vyšlo v roce 1979.\n\n"}
{"id": "712969", "url": "https://cs.wikipedia.org/wiki?curid=712969", "title": "Berry Gordy", "text": "Berry Gordy\n\nBerry Gordy, Jr. (* 28. listopadu 1929, Detroit, Michigan, USA) je americký hudební skladatel, hudební, filmový a televizní producent. V roce 1988 byl uveden do Rock and Roll Hall of Fame. Stal se zakladatelem vydavatelství Motown Records.\n\n"}
{"id": "712971", "url": "https://cs.wikipedia.org/wiki?curid=712971", "title": "Kravaťáci", "text": "Kravaťáci\n\nKravaťáci (v anglickém originále Suits) je televizní seriál z právnického prostředí z roku 2011 s Mikem Rossem (Patrick J. Adams) a Harvey Specterem (Gabriel Macht) v hlavní roli.\n\nMike má fotografickou paměť a je velice inteligentní, přesto ale nikdy nedokončil školu. Když Mike požádá svého přítele Trevora o práci, aby zajistil peníze na léčbu své babičky, Trevor mu nabídne práci drogového dealera. Mike má za úkol odnést kufřík do jednoho hotelu. Nic nejde jak by mělo, smluvená schůzka je past a na místě jsou policisté v utajení. Mike je díky své inteligenci prokoukne a snaží se odtamtud co nejrychleji zmizet. S policisty v patách se ocitá na pracovním pohovoru u jednoho z nejlepších právníků v New Yorku, Harveyho Spectera. Donnu, Harveyho sekretářku, Mike zaujme na první pohled, a proto ho pošle za Harveyem. Když se Harvey dozví o Mikově fotografické paměti, rozhodne se riskovat a přijmout ho na místo svého koncipienta, ačkoliv Mike nikdy neabsolvoval Harvard, tak jak firma Pearson Hardman požaduje. Tímto začíná seriál z právnického prostředí \"Kravaťáci\".\n\n\n\n"}
{"id": "712978", "url": "https://cs.wikipedia.org/wiki?curid=712978", "title": "Levallois-Perret", "text": "Levallois-Perret\n\nLevallois-Perret je francouzské město v departmentu Hauts-de-Seine v regionu Île-de-France.\n\nMěsto leží na pravém břehu Seiny. Řeka tvoří severozápadní hranici s městy Courbevoie a Asnières-sur-Seine, na severovýchodě sousedí s městem Clichy, na jihovýchodě s Paříží (hranici tvoří boulevard périphérique) a na jihozápadě s městem Neuilly-sur-Seine.\n\nÚzemí města bylo osídleno již v době středního paleolitu. Podle nálezů zdejších nástrojů se jejich způsob opracování nazývá levalloiská technika.\n\nV roce 52 př. n. l. se na pláni mezi Clichy a Levallois odehrála bitva u Lutetie mezi galským kmenem Parisiů a Caesarovým vojskem, které vedl vojevůdce Labienus.\n\nV roce 1215 se na území, které patřilo k panství Clichy začala pěstovat vinná réva pro potřeby kláštera Saint-Denis.\n\nV předrevoluční Francii se na území rozkládala vesnice Villiers a dvůr Courcelles (zvaný též La Planchette). Větší část dnešního území města byla během revoluce připojena k sousednímu městu Clichy a jihovýchodní číst k Neuilly-sur-Seine. V roce 1822 zahájil majitel zdejších pozemků Jean-Jacques Perret stavbu velkého sídliště. Toto území se podle něj pak nazývalo Champerret (Perretovo pole). V roce 1845 obdobně obchodník s vínem Nicolas Eugène Levallois začal stavět na území La Planchette, přičemž toto území dostalo jeho jméno. V 60. letech 19. století obě sídliště srostla a vznikla potřeba vlastní samosprávy. Císař Napoleon III. potvrdil 30. června 1866 nové obci Levallois-Perret městské právo, které vstoupilo v platnost od roku 1867.\n\nMěsto se stalo centrem raného automobilismu ve Francii, své podniky a dílny zde založili Adolphe Clément, Louis Delâge, Henri Chapron, Armand Peugeot, Ettore Bugatti, André Citroën aj. Na počátku 20. století zde byl též významný kosmetický průmysl.\n\nVe městě jsou tři zastávky metra na lince 3:\n\nVedle radnice je zajímavý kostel Saint-Justin. Oblíbeným výletním místem je park Planchette.\n\nV Levallois-Perret má hlavní sídlo koncern Alstom. Dále zde sídlí pobočky firem Altran, Carrefour, Deloitte, Seiko Epson, L'Oréal a další.\n\nV Levallois-Perret se narodili:\n\nDalší osobnosti spojené s Levallois-Perret:\n\n\n"}
{"id": "712980", "url": "https://cs.wikipedia.org/wiki?curid=712980", "title": "Velká mešita (Si-an)", "text": "Velká mešita (Si-an)\n\nVelká mešita v Si-anu (: český přepis Si-an čching-čen ta-s’, pchin-jin Xī 'ān qīng zhēn dàsì, znaky 西安清真大寺) je nejstarší mešita ve vnitřní Číně, postavená roku 742 v Si-anu (tehdy Čchang-anu, hlavním městě Číny) příchozími Araby za vlády císaře Süan-cunga.\n\nByla opakovaně opravována a přestavována. Současná podoba pochází ze 14. století. Unikátní je její architektura vycházející z čínských stavebních tradic.\n"}
{"id": "712982", "url": "https://cs.wikipedia.org/wiki?curid=712982", "title": "Václav Habart", "text": "Václav Habart\n\nVáclav Habart (* 18. června 1940 Krašovice) je český římskokatolický kněz. V letech 1999 až 2001 působil jako generální vikář českobudějovické diecéze.\n\nNa kněze byl vysvěcen 26. června 1976 v Praze. Od 15. srpna 1993 je duchovním správcem v Jindřichově Hradci, kde nejprve působil jako administrátor a od roku 1995 jako 29. jindřichohradecký probošt. Od 1. června 1999 byl navíc ustanoven generálním vikářem českobudějovické diecéze, přičemž v plném rozsahu převzal tento úřad od 1. července 1999. Na jaře 2001 jej ve funkci generálního vikáře nahradil Jiří Paďour.\n\nByl také administrátorem excurrendo ve farnostech Horní Pěna, Novosedly nad Nežárkou a Roseč, od roku 2007 rovněž ve farnostech Číměř, Hůrky, Klášter a Staré Město pod Landštejnem a od 1. července 2010 také ve farnostech Kostelní Radouň a Lodhéřov. Od roku 2007 do 30. června 2009 byl administrátorem excurrendo farnosti Nová Bystřice, od 1. července 2009 tuto farnost spravoval už jen in spiritualibus. Dále je též kanovníkem Katedrální kapituly u sv. Mikuláše České Budějovice (od 1. února 2000) a okrskovým vikářem jindřichohradeckého vikariátu.\n\nPosléze byl farářem Římskokatolické farnosti u kostela sv. Jana Nepomuckého v Českých Budějovicích a administrátorem ex currendo farnosti Boršov nad Vltavou. Od července roku 2019 působí jako výpomocný duchovní při českobudějovické katedrále a v rámci katedrální kapituly je pověřen jako kanovník penitenciář. \n\n"}
{"id": "712985", "url": "https://cs.wikipedia.org/wiki?curid=712985", "title": "Železniční trať Poprad – Tatry – Studený Potok – Plaveč/Tatranská Lomnica", "text": "Železniční trať Poprad – Tatry – Studený Potok – Plaveč/Tatranská Lomnica\n\nŽelezniční trať Poprad-Tatry – Plaveč; Studený Potok – Tatranská Lomnica (v jízdním řádu označená číslem 185) je jednokolejná neelektrizovaná regionální dráha na Slovensku spojující Poprad a Plaveč s odbočkou do Tatranské Lomnice.\n\nTrať má dvě části:\n\nPo výstavbě Košicko-bohumínské dráhy začala úsilí o stavební povolení pro výstavbu návazných tratí do okolních regionů. Jednou z nich se stala i trať z Popradu přes Kežmarok nejprve do Spišské Belé. Celá stavba stála 1 380 000 K. a trať o délce 21,3 km byla zprovozněna 6. června 1892. Stavba dále pokračovala výstavbou 11,2 km dlouhého úseku do Podolínce a první vlak do cílové stanice dorazil 10. prosince 1893. Původní záměr trať vést až do Plavče, kde se měla napojit na mezistátní trať z Prešova do sousedního Polska, se ale dlouhá léta nenaplnil.\n\nZbývající 31,7 km dlouhý úsek Podolínec - Plaveč (- Orlov) musel na vybudování čekat dlouhá desetiletí. Výstavba se na konci 19. století se zastavila v Podolínci. Když se dlouhé době konečně započaly stavební práce, netrvalo dlouho a v roce 1944 byly důsledkem války přerušeny. Poválečné obnovení prací bylo pouze dočasné a tak železniční propojení Podolínce, Starou Ľubovňu a Plavče, dlouhé 31,7 km, bylo dokončeno až po roce 1960.\n\nVzhledem k potřebě zásobování Tatranské Lomnice byla později vybudována odbočná trať ze Studeného Potoka, která měřila 9,2 km a vzhledem k faktu, že terén nevyžadoval větších úprav se po 5. měsících a vynaložení 350 000 K. první vlaky dostaly do Lomnice 1. září 1895. Napojení Tatranské Lomnice na síť Tatranských elektrických železnic bylo realizováno až o 16 let později.\n"}
{"id": "712986", "url": "https://cs.wikipedia.org/wiki?curid=712986", "title": "Směrové světlo", "text": "Směrové světlo\n\nSměrové světlo může být\n"}
{"id": "712989", "url": "https://cs.wikipedia.org/wiki?curid=712989", "title": "Alyssa Nicole Pallett", "text": "Alyssa Nicole Pallett\n\nAlyssa Nicole Pallett (* 8. října 1985 St. John's, Kanada) je kanadská herečka žijící ve Spojených státech amerických a glamour modelka, která v tomto oboru působila ve Velké Británii.\n\nNa sériích fotografií spolupracovala se známými fotografy včetně Patricka Demarcheliera a Joshe Ryana z \"Playboye\".\n\nNarodila se v novofoundlandském městě St. John's roku 1985 a vyrostla v oblasti Jižního Ontaria ontarijské provincie. Na Newyorské filmové akademii (New York Film Academy) v Londýně a New Yorku studovala výrobu filmu. Herectví navštěvovala na newyorské konzervatoři Stelly Adlerové.\nV roli glamour modelky působila ve Spojeném království a poté se přestěhovala do Spojených států, kde se věnuje herectví. Na lekce dramatického umění docházela k jedné z nejvyhledávanějších učitelek v oboru Susan Batsonové, u které studovala řada hollywoodských herců včetně Nicole Kidmanové a Harvey Keitela.\n\nV minulosti udržovala osmnáctiměsíční vztah s miliardářem Peterem Brantem, manželem Stephanie Seymourové.\n\nFilmový debut zaznamenala v roli pornoherečky v pátém díle série Prci, prci, prcičky s názvem \"\" z roku 2006.\n\nV roce 2008 podepsala smlouvu s anglickou modelingovou agenturou Samantha Bond Agency známou pro objevení glamour modelky „Jordan“ (Katie Priceová) a seriál \"Glamour Girls\" vysílaný na veřejnoprávní stanici BBC Three. Kolekci fotografií realizovala s fotografem časopisu \"Vogue\" Patrickem Demarchelierem. Poté, co pózovala pro sérii \"Girls of Toronto\" časopisu Playboy, se v roce 2009 objevila na soukromém kanálu E! v pořadu \"The Girls Next Door\". V lednu 2010 poskytla rozhovor magazínu Playboy v seriálu „Girlwatcher“ spolu s kolegyněmi Rosie Jonesovou a Chanel Ryanovou.\n\nK roku 2011 žila v New Yorku, kde podepsala smlouvu s agenturou ICM (International Creative Management). V East Side je majitelkou starožitnictví nazvaného „The Sweet Ones“.\n\n\n"}
{"id": "712991", "url": "https://cs.wikipedia.org/wiki?curid=712991", "title": "Směrované světlo", "text": "Směrované světlo\n\nSměrované světlo (kontrastní světlo, tvrdé světlo) ve fotografii je světlo, které objekt výrazně osvětluje. Směr světla je důležitý pro modulaci tvaru, tvorbu stínů a pro zobrazení struktury povrchu. V místech kam světlo nedopadá, je stín. V některých případech tvoří v osvětlených místech přeexponovaná místa („přepaly“) a ve tmavých podexponované plochy. Směrové světlo osvětluje pouze místa, která jsou směrem ke světelnému zdroji, zbytek jeho povrchu je ve stínu. Směr světla se určí podle směru stínu, který je na opačné straně předmětu. Směrované světlo je jedním ze dvou základních druhů světla, přičemž to druhé je světlo rozptýlené. V porovnání s rozptýleným světlem vytváří tvrdší kontrastní stíny.\n\nNa snímku mají osvětlené plochy objektu mají odpovídající tón a barvu a struktura bude reprodukována dostatečně přesně. Zastíněné oblasti předmětu jsou skryty tmavou černou bez barevného tónu a textury.\n\nObjekt na snímku má prostor a objem, ale tvar objektu v hlubokém stínu obvykle není zcela vidět.\n\nSměrového světlo vytváří například přímé sluneční světlo na obloze bez mraků, elektrická žárovka bez stínítka, oblouková lampa, reflektor s hladkým povrchem nebo projektor.\n\nPřímé světlo z jednoho zdroje bývá příliš kontrastní. Tomu se lze vyhnout použitím dvou nebo více světelných zdrojů.\n\nSvětlo, které směruje proti objektivu fotoaparátu se nazývá protisvětlo. Dalším typem směrového světla je světlo modulované. Jedná se o úzký směrový paprsek světla s malou intenzitou, který se používá k prosvětlení malé části objektu. Například k prosvětlení stínů za účelem jejich zmírnění nebo i úplné eliminaci. Pro modulované světlo se používají světla s hlubokým a úzkým reflektorem s běžnou nebo úspornou žárovkou s tubusem.\n\nRozlišujeme následující směry světla:\n\n\nPro kontrolu vržených stínů od směrového světla se používá odrazná deska, což je v podstatě je rovinný reflektor. Používá se ve studiovém osvětlení nebo při fotografování v exteriéru ke směrování světla na daný předmět nebo scénu. Nejvíce se využívá pro kontrolu kontrastu při umělém i přírodním osvětlení, jako doplňkové světlo a jeho cílem je vykrývat stinné partie snímku. V tomto případě světlo se z hlavního světla odráží zpět do scény s různým stupněm přesnosti a intenzity v závislosti na zvolené odrazné ploše a jejím umístění ve vztahu ke scéně.\n\n"}
{"id": "712996", "url": "https://cs.wikipedia.org/wiki?curid=712996", "title": "Duch! (stolní hra)", "text": "Duch! (stolní hra)\n\nDuch! (v originále \"Geistesblitz\", což znamená \"\"záblesk génia\"\" nebo také \"\"záblesk ducha\"\") je německá stolní hra vydaná u nás v roce 2011. Obsahuje 5 dřevěných předmětů: myš, ducha, lahev, křeslo a knihu, přičemž každý z nich má unikátní barvu, a sadu karet. Český název hry je výsledkem hlasování na sociální síti Facebook.\n\nHra je postavena na velmi jednoduchém principu: Otočí se karta a hráči musí uchopit předmět, který je na kartě věrně zachycen, nebo, pokud takový neexistuje, uchopí ten, který není na kartě zobrazen ani tvarem, ani barvou. Hráč, který předstihne své soupeře a uchopí správný předmět, si kartu nechá. Pokud udělá chybu a uchopí jiný předmět, jako penalizaci přijde o jednu ze svých uhodlých karet.\n\nExistuje i složitější varianta, podle které pokud ja na kartě přítomna kniha, nemají hráči předmět uchopit, ale vykřiknout jeho název (uchopení je v tomto případě považováno za chybu).\n\nCílem hry je mít po vyčerpání hromádky hádaných karet co nejvíce uhodnutých karet.\n\n"}
{"id": "712998", "url": "https://cs.wikipedia.org/wiki?curid=712998", "title": "Kurt Schumacher", "text": "Kurt Schumacher\n\nKurt Schumacher (13. října 1895 v Chełmnu v Západním Prusku – 20. srpna 1952 v Bonnu), celým jménem Curt Ernst Carl Schumacher, byl německý politik, předseda Sociálně demokratické strany Německa v letech 1946–1952. Vedl opozici ve Sněmu za kancléřství Konrada Adenauera. Oproti němu nechtěl tak úzké vazby na západ, protože si myslel, že to bude překážkou k znovusjednocení Německa. Důrazně odkláněl SPD od východoněmecké SED.\n"}
{"id": "712999", "url": "https://cs.wikipedia.org/wiki?curid=712999", "title": "Rífové", "text": "Rífové\n\nRífové (\"Rífenové\") je název skupiny berberských kmenů obývajících pohoří Ríf v severním Maroku; roku 1995 jejich početnost byla odhadnuta na zhruba 2 mln osob.\n\nRífové jsou dlouhodobě v kontaktu s arabským obyvatelstvem – během svých dějin mnohokrát bojovali o moc nad územím Maroka. V 20. letech 20. století v povstání pod vedením Abd al-Karíma proklamovali Rífskou republiku, povstání však bylo francouzskými a španělskými vojsky potlačeno.\n\nDnešní Rífové jsou už částečně poarabštění, většina ovšem zachovává svou kulturní zvláštnost a každodenně používá tarifitštinu z berberské jazykové rodiny.\n\nTradičními činnostmi Rífů jsou zemědělství, chov ovcí a ovocnářství. V posledních letech vlivem obtížných životních podmínek na marockém venkově dochází k ekonomické migraci Rífů do říčních údolí, velkých měst, a také do Evropy.\n\nRífové vyznávají sunnitský islám. Důležitým prvkem je i kult asketů, zvaných v islámu marabuty.\n"}
{"id": "713001", "url": "https://cs.wikipedia.org/wiki?curid=713001", "title": "Sound Transit", "text": "Sound Transit\n\nSound Transit je jméno dopravního podniku v regionu Pugetův záliv v americkém státě Washington. V roce 1996 ji vytvořily vlády okresů Snohomish, King a Pierce a její oficiální název zní Central Puget Sound Regional Transport Authority. Podnik provozuje expresní autobusy, příměstské vlaky a rychlodrážní tramvaje, a staví velké projekty, které podporují a rozšiřují jeho služby.\n\nFlotilu expresních autobusů Sound Transit Express provozují místní dopravní podniky Community Transit, King County Metro a Pierce Transit. Autobusy obsluhují větší města ve všech třech okresech, kam patří mj. také Seattle, Tacoma, Bellevue a Everett.\n\nSystém rychlodrážních tramvají společnosti se skládá z 2,6 km dlouhé linky Tacoma Link v Tacomě a 23,5 km dlouhé linky Central Link ve městech Seattle, Tukwila a SeaTac.\n\nTacoma Link spojuje tacomský divadelní obvod, kongresové centrum, Union Station a stadion Tacoma Dome.\n\nSeattleský Central Link spojuje centrum města a letiště Seattle-Tacoma International Airport. První část byla spuštěna v červenci 2009 a vedla pouze z centra přes čtvrti SoDo, Beacon Hill a Rainier Valley až do Tukwily. V prosinci 2009 byla spuštěna druhá část, která vede z Tukwily přes SeaTac k mezinárodnímu letišti.\n\nUniversity Link je 5,6 km dlouhá linka systému, která se nyní teprve staví. Stavba začala v březnu 2009 a bude dokončena v roce 2016. Linka povede pouze v podzemí a bude spojovat centrum města, čtvrť Capitol Hill a University of Washington. Cena tohoto prodloužení je přibližně 1,9 miliardy dolarů, z čehož polovina bude zaplacena z fundů od Federálního dopravního úřadu.\n\nV listopadu 2008 voliči schválili linku North Link, která povede od univerzity do čtvrti Northgate. Přestože dopravní podnik nyní pracuje na kalendáři pro návrh a konstrukci, prohlášení o dopadu na životní prostředí vydala už v dubnu 2006. Linka povede od University of Washington přes stanici Brooklyn a čtvrť Roosevelt do terminálu v Northgate, odkud bude navazovat spojení do obchodního centra Northgate Mall a do města Lynnwood. Linka bude otevřena v roce 2021, pět let po otevření linky University Link.\n\nSpolečnost také pracuje na plánu a technice 2,6 km dlouhého prodloužení Central Linku z mezinárodního letiště do centra města SeaTac. Trasa povede po nadzemní dráze, která povede většinou nad ulicí 28th Avenue South. Linka bude otevřena podle fundů mezi lety 2015 a 2030.\n\nSouth Corridor HCT Project je plánovaná linka, která povede mezi plánovanou konečnou stanicí Central Linku v SeaTacu a městem Federal Way. Voliči plán, který obsahuje 7,7 kilometrů dlouhou linku ze vedoucí také přes Highline Community College, schválili v listopadu 2008. Celkové náklady ještě nebyly vypočítány, ale předpokládá se, že linka bude nadzemní dráhou, která bude následovat silnici Washington State Route 99. Finální umístění a stanice budou rozhodnuty po navržení linky a vypočítání dopadů na životní prostředí.\n\nNorth Corridor HCT Project je plánovaná linka, která povede mezi plánovanou konečnou stanicí North Linku v Northgate a městy Mountlake Terrace a Lynnwood. Projekt bude záviset především na federálních grantech a pravděpodobně se bude opět jednat o nadzemní dráhu.\n\nSound Transit provozuje příměstské vlaky Sounder, které se Seattlem spojují Everett a Tacomu. Zatímco mezi Tacomou a Seattlem existuje sedm zpátečních spojů ve špičce a dva opačné spoje, mezi Everettem a Seattlem jsou jen čtyři zpáteční spoje ve špičce. Později bude společnost provozovat hned 18 zpátečních spojů denně mezi Seattlem a Tacomou, a to poté, co společnost BNSF Railway dokončí všechny práce na úseku. V roce 2012 se plánuje prodloužení vlaků do stanic South Tacoma a Lakewood.\n\nSeznam nynějších a zanedlouho otevřených stanic:\n\nSound Transit má smlouvu se šerifem okresu King na bezpečnostní služby. Policisté u společnosti mají uniformy Sound Transit a auta s logem dopravního podniku. Momentálně mezi ně patří jeden náčelník, jeden kapitán, pět seržantů, čtyři detektivové a 23 strážníků a analytiků. Tito policisté hlídkují ve vlacích, autobusech, na stanicích a nástupištích v okresu King.\n"}
{"id": "713002", "url": "https://cs.wikipedia.org/wiki?curid=713002", "title": "Zemský okres Schwandorf", "text": "Zemský okres Schwandorf\n\nZemský okres Schwandorf je okresem v bavorském vládním obvodě Horní Falc. Jeho centrem je město Schwandorf. Sousedí s Českou republikou.\n"}
{"id": "713004", "url": "https://cs.wikipedia.org/wiki?curid=713004", "title": "Anatolij Vladimirovič Kaminskij", "text": "Anatolij Vladimirovič Kaminskij\n\nAnatolij Vladimirovič Kaminskij, rusky: \"Анатолий Владимирович Каминский\", ukrajinsky: \"Анатолій Володимирович Камінській\", moldavsky: \"Anatoli Vladimirovici Kaminski\" (* 15. března 1950 Balej, Ruská SFSR, SSSR) je podněsterský politik ukrajinské národnosti. Od roku 2009 zastává funkci předsedy Nejvyššího sovětu mezinárodně neuznané Podněsterské moldavské republiky a předsedy politické strany Obnova.\n\nA. V. Kaminskij se narodil roku 1950 ve městě Balej v Zabajkalském kraji Ruska v rodině ukrajinských přistěhovalců. Roku 1957 rodina přesídlila do Moldavské SSR. Kaminskij vystudoval \"Oděský technologický institut M. V. Lomonosova\", poté působil v mlékárenském průmyslu. Roku 1990 vstoupil do politiky. Účastnil se bojů na obranu Podněstří v roce 1992. Je ženat, má dvě děti.\n\nRoku 1990 byl Kaminskij zvolen poslancem městského sovětu v Rybnice, kde působil do roku 2000, kdy byl zvolen poslancem Nejvyššího sovětu \"(zkratka: NS)\" za politickou stranu Obnova. V roce 2005 Obnova vyhrála volby, Kaminskij byl zvolen místopředsedou NS, roku 2009 nahradil ve funkci předsedy NS Jevgenije Ševčuka, který rezignoval po ostrém sporu s tehdejším prezidentem Smirnovem o novou podobu ústavy. O rok později nahradil Ševčuka i ve funkci předsedy strany Obnova. V prosinci 2011 se Kaminskij ucházel o post prezidenta republiky, otevřeně ho podporovala Moskva, která nad mezinárodně neuznaným Podněstřím drží ochranou ruku a má zde silný vliv. Kaminskij v prvním kole voleb skončil druhý a spolu s bývalým stranickým kolegou Ševčukem předhonili dlouholetého prezidenta Smirnova. Ve druhém kole Kaminskij prohrál ziskem 19,6 % hlasů.\n\nPodle rozhodnutí Evropské komise z roku 2005 má Kaminskij, stejně jako ostatní přední představitelé Podněsterské moldavské republiky, zakázán vstup na území Evropské unie.\n\n"}
{"id": "713006", "url": "https://cs.wikipedia.org/wiki?curid=713006", "title": "Honza Musil", "text": "Honza Musil\n\nJan Gareth Musil (* 24. června 1967 Brno), známý především jako Honza Musil, je český moderátor a zpěvák.\n\nHonza Musil se narodil 24. června 1967 v Brně, kde se také vyučil kuchařem-číšníkem. Velmi mladý se oženil; se ženou Ivetou se museli nechat zplnoletit. Z manželství má dvě dcery: Lucii (* 1985) a Veroniku (* 1989) a prostřednictvím Lucie také vnučku. S manželkou se však rozvedl.\n\nPo čase, v prosinci 2007 uzavřel se svým dlouholetým partnerem Jakubem Pechrem registrované partnerství. Žil s ním v Praze. V roce 2012 však byl jejich svazek zrušen. Později žil s mladším přítelem Jakubem Bialym, který vystudoval gymnázium v Košicích a s nímž v září 2016 vstoupil do registrovaného partnerství. Zároveň přijal jako své druhé příjmení Gareth, stejně jako jeho partner.\n\nV roce 1996 onemocněl leukémií a prodělal několikaletou léčbu. V prosinci 2018 si při nehodě zlomil páteř, devět žeber a propíchl plíci.\n\nHonza Musil začínal roku 1994 jako moderátor kabelové televize v Havířově a Ostravě. V letech 1996–1999 byl moderátorem TV Nova ve \"Snídani s Novou\", talk-show \"Áčko\" a soutěžním pořadu \"Kolotoč\". Poté uváděl talk-show \"Sauna\" a \"Miláčci\" na TV Prima (do roku 2003) a pořad \"Mazlíčci\" na Top TV (2005–2007). Od září 2009 se vrátil k moderování na Nově v pořadu \"Dům snů\" a poté \"Rady ptáka Loskutáka\". Od června 2010 uvádí v České televizi \"Dobré ráno s Jedničkou\". kolosroku 2011 polupracoval s TV Barrandov na projektu „Na plac!“, který dává šanci amatérským hercům. \n\nÚčinkoval v seriálech České televize \"Hop nebo trop\" (2004) a \"Vyprávěj\" (2009). Jako moderátor působil i v rádiích Helax (1994–1996), Evropa 2 (2000), v Českém rozhlase Regina (2002–2004) a Rádiu Kiss (2006–2007). Během roku 2004 byl také šéfredaktorem časopisů \"Náš miláček\" a \"Svět psů\".\n\nVydal dvě hudební alba, \"Mezi tichem a tichem\" (1997) a \"Pojď se smát\" (1999). V roce 1997 navyprávěl také dvě alba pohádek. V roce 2000 spolu s Miroslavem Graclíkem napsal autobiografickou knihu \"Rozepsaný příběh...\"\n\nOd roku 2004 je majitelem agentury Scream Artist Management, která mimo jiné zastupovala finalisty první řady soutěže \"Česko hledá SuperStar\". V roce 2006 otevřel gay klub 21 a o dva roky později založil internetový portál Gaylife.cz. V letech 2012–2014 natáčel pro východočeskou televizi V1 další díly pořadu \"Mazlíčci\", který byl určen milovníkům zvířat. Mezi roky 2014–2016 moderoval talk-show \"Na houpačce\" a pořad \"Zvířátka\" na TV Regina. Od roku 2016 je moderátorem pořadu \"Nebezpečné vztahy\" na TV Barrandov.\n\n"}
{"id": "713008", "url": "https://cs.wikipedia.org/wiki?curid=713008", "title": "Rífská republika", "text": "Rífská republika\n\nRífská republika (Konfederovaná republika kmenů Rífu, tamaz. \"Tagduda n Arif\") – stát vzniklý 18. srpna 1921 po revoltě berberského obyvatelstva obývajícího pohoří Ríf (Rífů) v Španělském Maroku.\n\nHlavním městem státu byl Ajdir (Adždír), obývalo jej 18 530 lidí (celý stát – zhruba 550 000). 1. února 1923 byla přijata ústava. Prezidentem země zůstal Abd al-Karím, premiérem pak Hajj Hatmi.\n\nNa konci roku 1925 spojené síly Francie a Španělska čítající 50 000 vojáků zaútočily na republiku, čímž vyvrcholila rífská válka. Země padla 27. května 1926, partyzánské boje však trvaly ještě do konce 1927.\n"}
{"id": "713019", "url": "https://cs.wikipedia.org/wiki?curid=713019", "title": "Jan Navrátil (lékař)", "text": "Jan Navrátil (lékař)\n\nProf. MUDr. Jan Navrátil, DrSc., dr. h. c. ( , 26. ledna 1909 Neu Spielberg [Nový Špilberk] u Melku, Dolní Rakousy –17. června 1992 Vídeň) byl česko-rakouský lékař, profesor, chirurg a mezinárodní průkopník na poli kardiochirurgie.\n\nSe svými českými rodiči se po 1. světové válce, roku 1919, přestěhoval z Dolních Rakous nejprve do Košic a roku 1923 do Brna, kde také získal své vzdělání (vystudoval gymnázium a Lékařskou fakultu Masarykovy univerzity). Od roku 1953 se začal zabývat operacemi srdce, roku 1954 byl jmenován profesorem chirurgie.\n\nMechanické rozrušení částečně srostlé mitrální chlopně byla první operace, kterou v roce 1953 uskutečnil na bijícím srdci. V roce 1956 provedl operaci na zastaveném srdci bez použití přístroje na mimotělní krevní oběh. Do prosince 1957 provedl 300 operací, při kterých je pacient podchlazený ve vaně plné studené vody a ledu. V roce 1958 se svým týmem spolupracovníků vyvinul cirkulátor, přístroj na mimotělní krevní oběh. V únoru 1958 pomocí cirkulátoru provedl jako první ve střední Evropě operaci. V roce 1963 a 1964 jako první v Evropě provedl aortální a mitrální implantace umělých chlopní.\n\nStal se přednostou Druhé chirurgické kliniky Fakultní nemocnice u sv. Anny v Brně a roku 1967 byl jmenován šéfem Druhé chirurgické kliniky ve Všeobecné nemocnici ve Vídni, aby zde mimo jiné vybudoval moderní kardiochirurgii a kde také počítal s lepšími možnostmi výzkumu kardiomedicíny. Jeho přestěhování do Vídně, v tehdy tak nadějném uvolňování studené války, znamenalo po náhlém nečekaném potlačení pražského jara z roku 1968 a po něm následující normalizaci v 70. letech, také značně bolestné odloučení od jeho dosavadního působiště v „jeho“ brněnské srdeční klinice. Zemřel jako 83letý ve Vídni, byl však pohřben na Ústředním hřbitově v Brně. Roku 2009 byl posmrtně jmenován čestným občanem města Brna; dům, ve kterém bydlel, zdobí pamětní deska.\n\n\n\n"}
{"id": "713023", "url": "https://cs.wikipedia.org/wiki?curid=713023", "title": "Řízek", "text": "Řízek\n\nŘízek je plátek masa, který je změkčen naklepáním paličkou (případně uválen válečkem apod.), jakož i název pokrmu z tohoto masa připraveného. Jako pokrm může být obalený v trojobalu nebo bez obalu, tzv. přírodní řízek. Nejčastěji se používá maso vepřové nebo kuřecí, někdy i telecí.\n\nRecept na český vepřový řízek původně vznikl za dob Rakouska-Uherska z rakouského receptu na vídeňský řízek.\n\nČeský řízek se připravuje tak, že plátek masa se naklepe, osolí a opepří, obalí v trojobalu a smaží na oleji.\n\n\nJako „řízky“ se označují i bezmasé pokrmy, které se připravují podobně jako řízky.\n\n"}
{"id": "713033", "url": "https://cs.wikipedia.org/wiki?curid=713033", "title": "Rona Cup 1996", "text": "Rona Cup 1996\n\nRona Cup 1996 byl hokejový turnaj konající se v Trenčíně v roce 1996. Pohár začínal 11. srpna a končil 13. srpna. Titul získal podruhé ve své historii HC Košice.\n\n"}
{"id": "713034", "url": "https://cs.wikipedia.org/wiki?curid=713034", "title": "Chou Sien", "text": "Chou Sien\n\nChou Sien () byl čínský eunuch a mořeplavec. Zaujímal důležité místo mezi eunuchy stojícími v čele námořních i pozemních poselstev vypravovaných v první polovině 15. století čínskou říší Ming k okolním státům, svým postavením a hodnostmi ustupoval pouze Čeng Cheovi.\n\nÚčastnil se druhé a třetí výpravy Čeng Chea do Indického oceánu v letech 1405–1407 a 1407–1409. Při další cestě uvedl na trůn krále Nepálu. Roku 1415 opět podnikl cestu do jižní Asie – po moři do Bengálska. Roku 1420 Chou Sien zklidnil konflikt mezi Bengálskem a sultanátem Džaunpur. Poslední cesta Chou Siena vedla 1427 do Tibetu a Nepálu. Za účast v Chou Sienových misích bylo vyznamenáno či odměněno přes 460 lidí. \n"}
{"id": "713036", "url": "https://cs.wikipedia.org/wiki?curid=713036", "title": "Mike O'Malley", "text": "Mike O'Malley\n\nMichael Edward \"Mike\" O'Malley (* 31. října 1966) je americký herec a dramatik, který se objevuje ve filmech a televizních seriálech. Hrál v komediálním seriálu CBS, \"Ano, drahoušku\". Před tímto seriálem měl ještě krátce trvající takshow na NBC pojmenovanou \"The Mike O'Malley Show\", kde hrál se svou sestrou Kerry. Hrál také hlavní roli v sitcomu \"Život s Rogerem\". V současné době má vedlejší roli v seriálu \"Famílie\" a hlavní roli Burta Hummela v seriálu \"Glee\".\n\nJeho první průlom přišel na televizní stanici Nickelodeon, kde hrál v dětských hrách \"Get the Picture\" a \"Nickelodeon GUTS\" (později \"Global GUTS\"). Hrál hlavní roli v seriálu \"Život s Rogerem\", který se vysílal v letech 1996-1997. V roce 1999 se vysílaly dvě epizody \"The Mike O'Malley Show\", než byla talkshow zrušena; natočeno bylo 13 epizod. V devadesátých letech se ještě objevil v jako “The Rick”, populární postava v sérii reklam pro síť ESPN.\n\nOd roku 2000 hrál roli Jimmyho Hudgese v komediálním seriálu \"Ano, drahoušku\". Vysílání seriálu skončilo až v roce 2006. Spolu se svým kolegou ze seriálu, Anthony Clarkem, se objevil ve videoklipu Alana Jacksona s názvem \"The Talkin' Song Repair Blues\".\n\nV roce 2006, O'Malley hostoval v seriálu \"Jmenuji se Earl\", jako policista s bowlingovými ambicemi a poté měl ještě několik hostování v tomto seriálu. V roce 2008 se objevil v dramatu NBC, \"My Own Worst Enemy\".\n\nV roce 2009 začal hrát vedlejší roli Burta Hummela, otce homosexuálního studenta, v \"Glee\". Je to role, která příjemně překvapila nejen jeho, ale i redaktora časopisu \"Entertainment Weekly\", Tima Stacka, který řekl: “Když Mike O'Malley nevyhraje za roli Burta Hummela cenu Emmy, budu velice zklamán.” Chris Colfer, který v seriálu hraje Burtova syna Kurta, si chválí vztah s O'Malleym a říká že zvyšuje kvalitu jejich společných scén v seriálu.\n\nOd začátku roku 2011 hraje vedlejší roli v seriálu \"Famílie\". Ve stejném roce uváděl \"The World's Funniest Office Commercials\". Obdržel nominaci na cenu Emmy v kategorii \"Nejlepší hostující herec v komediálním seriálu\" za roli v \"Glee\". V druhé sérii byla postava Burta povýšena z vedlejší na hlavní postavu. 8. srpna 2010 vyhrál Teen Choice Awards za rodičovskou jednotku.\n\nJeho filmový debut přišel v roce 1998 ve filmu \"Drtivý dopad\", kde hrál učitele astronomie Elijaha Wooda. Na to navázal vedlejšími rolemi ve filmech \"Bláznivá runway\" a \"28 dní\", kde si zahrál po boku Julie Roberts. V roce 2005 hrál ve filmu \"Dokonalý chlap\", kde hrála hlavní roli Hilary Duffová. V roce 2007 si zahrál ve filmu \"Tvrdé palice\" v hlavní roli s Georgem Clooneym a ve filmu \"Seznamte se s Davem\", v hlavní roli s Eddiem Murphym.\n\nV roce 2009 si zahrál v americkém dokumentárním filmu \"The People Speak\".\n\nO'Malley je také autorem dvou divadelních her, \"Three Years from Thirty\" a \"Diverting Devotion\", které se uváděly mimo Broadway. V roce 2003 byla jeho třetí hra, \"Searching for Certainty\" uváděna v Los Angeles.\n\n"}
{"id": "713040", "url": "https://cs.wikipedia.org/wiki?curid=713040", "title": "Ahníkov (zámek)", "text": "Ahníkov (zámek)\n\nZámek Ahníkov stával v zaniklé obci Ahníkov u Málkova mezi Kadaní a Chomutovem. Dnes se zde nachází Lom Nástup - Tušimice.\n\nAhníkov pravděpodobně založil Ahník Mašťovský, jenž je doložen v letech 1196–1239. Kdy došlo k založení tvrze, která předcházela zámku, není jasné. Pravděpodobně tomu bylo již ve 14. století, kdy zde sídlili manové Hasištejna. Koncem 15. století byl ve vlastnictví Mikuláše Chlupa, roku 1531 jej získal Petr Velemyský z Velemyšlevsi a roku 1567 Vít z Hertenburku. Další majitel, Bohuslav Felix Hasištejnský z Lobkovic, prodal Ahníkov Linhartovi ze Štampachu, kterého roku 1581 císař Rudolf II. propustil z manství. Ještě téhož roku nechal majitel přestavět tvrz na zámek ve stylu saské renesance. Roku 1606 došlo k připojení k Hasištejnu. Linhart mladší ze Štampachu po Bílé hoře o majetek na základě konfiskace přišel a roku 1623 jej kupuje Jaroslav Bořita z Martinic. Ten také zakoupil Prunéřov a obě panství spojil. V držení Martiniců zůstalo panství do roku 1791, kdy jej získal hraběcí rod Firmianů, poté roku 1840 Wolkenstein-Trostburkové a roku 1880 František Preidl, jehož dědic Emanuel Karsche vlastnil panství do roku 1945. Po druhé světové válce se majitelem stal státní statek, jenž se ale o něj příliš nestaral. V roce 1986 musela obec ustoupit hnědouhelné těžbě na dole Nástup a zámek byl rozebrán a uložen do chomutovského zooparku.\n\nJednalo se o patrovou budovu se dvěma křídly. V hlavním průčelí se nacházel bohatě zdobený třípatrový arkýř a zazděné arkády v prvním patře na nádvoří. Fasádu zdobila sgrafita, v přízemí se zachovala torza štukatur. V několika pokojích v patře byly renesanční stropy. K výstavbě severního křídla došlo ve druhé polovině 17. století. V první polovině 18. století byl zámek barokizován a poslední větší přestavba proběhla na konci 19. století. Zámecký park je poprvé uváděn roku 1630.\n\n\n"}
{"id": "713041", "url": "https://cs.wikipedia.org/wiki?curid=713041", "title": "Electrolux", "text": "Electrolux\n\nElectrolux je švédský koncern se sídlem ve Stockholmu a celosvětově patří mezi největší výrobce domácích a profesionálních spotřebičů.Působí na více než 150 světových trzích, kde ročně prodá přes 60 milionů výrobků.\n\nSpolečnost Electrolux vyrábí nejen vysavače (sáčkové, bezsáčkové, tyčové i robotické), ale také chladničky, myčky, pračky, sušičky, varné desky, trouby, vinotéky, sporáky, klimatizace, čističky vzduchu a malé kuchyňské spotřebiče. Do koncernu Electrolux patří také další značky, jsou to AEG, Zanussi, Anova, Frigidaire a Westinghouse. V roce 2018 dosáhl prodej výrobků společnosti Electrolux hodnoty 124 mld. SEK (cca 293 mld. českých korun) a společnost zaměstnávala 54 000 zaměstnanců.\n\nOd svého založení v roce 1919 má společnost na svém kontě mnohá prvenství. Jako první například uvedla na trh vysavač pro domácí použití a hovorový výraz „lux“ je odvozen právě z původního názvu společnosti.\n\nV roce 1901 byla ve Stockholmu založena společnost AB Lux na výrobu kerosenových lamp. S nástupem elektrifikace však společnost musí hledat nové uplatnění, které později nachází ve výrobě vysavačů. \n\nPrvní myšlenky na moderní vysavač se zrodily v roce 1908 ve Vídni, kdy švédský obchodník Axel Wenner-Gren během své návštěvy města zahlédl ve výloze zvláštně vypadající stroj. Byl to vysavač americké značky Santo, který sestával z motoru a čerpadla. Vážil 20 kilo a prodával se za cenu přibližně 73 amerických dolarů. O dva roky později zakládá inženýr Sven Carlstedt společnost Elektromekaniska AB, která začíná vyrábět vysavač Salus pro švédský trh, který je v podstatě kopií amerického modelu Santo. \n\nV roce 1912 začíná obchodník Axel Wenner-Gren spolupracovat se společností AB Lux a výsledkem jejich spolupráce je vysavač Lux I o hmotnosti 14 kg. Současně odstartovala éra přímého prodeje. Prodejci křižují ulicemi a na vozíku za sebou táhnou těžký vysavač. S hospodyněmi se snaží domluvit termín návštěvy u nich v domácnosti. \n\nHistorické milníky:\n\n\nV současnosti je prezidentem globální společnosti Electrolux Jonas Samuelson. Generálním ředitelem společnosti \"Electrolux Domácí spotřebiče CZ\" je od roku 2012 Martin Svoboda.\n\n\nAxel Wenner-Gren uvádí na trh první vysavač Lux I vyrobený společností Lux ve Stockholmu (váha 14 kilogramů, cena 44 dolarů).\n\nNa rozdíl od dobových těžkých a neskladných vysavačů byl Model V navržen tak, aby ležel na podlaze na dvou tenkých kovových kolejnicích. Tato novinka se stala světovým standardem po desetiletí. Poprvé umožnila jednoduché vysávání v domácnosti. Kolejnice byly inovací samotného zakladatele značky Axela Wenner-Grena. Konstrukce vysavače pak odrážela tehdejší trend v průmyslové výrobě, který vzešel od německého architekta Petera Behrensena. \n\nV roce 1922 představili dva stavební inženýři Baltzar von Platen a Carl Munters svůj vynález: zařízení, které vytváří chlad prostřednictvím vody. Tento proces byl založen na důmyslném využití procesu absorpce. O dva roky později společnost Electrolux tento vynález koupila. V následujícím roce se rozběhla sériová výroba prvních chladniček pod značkou Electrolux. První chladnička nesla název D-fridge, byla ochlazována vodou, a proto musela být připojena k vodovodu. O šest let později, v roce 1931 byla pod názvem L1 představena první vzduchem chlazená chladnička.\n\nNa žádost výrobce navrhl švédský inženýr a designér Alvar Lenning kompaktnější verzi profesionálního kuchyňského robota, aby mohl být používán v domácnosti. Kuchyňský robot Electrolux Assistent se svým typickým designem stal ikonickým výrobkem společnosti. \n\nV té době nebyla většina kuchyní pro myčku uzpůsobena. Nicméně první model myčky Electrolux s označením D10 mohl být instalován do větších kuchyní a bez nutnosti náročných úprav. Myčce se přezdívalo \"kulatá plechovka\". \n\nPrvní robotický vysavač na světě.\n\n\n"}
{"id": "713044", "url": "https://cs.wikipedia.org/wiki?curid=713044", "title": "Craig Horner", "text": "Craig Horner\n\nCraig Horner (* 24. ledna 1983) je australský herec, který se poprvé objevil v australském televizním seriálu \"Cybergirl\". Jeho nejznámější role je Richard Cypher v televizním seriálu \"Legend of the Seeker\".\n\nHorner si zahrál roli Garryho Millera v \"Blue Water High\" a Ashe Dova v seriálu \"\". Hraje hlavní roli Richarda Cyphera v seriálu \"Legend of the Seeker\" (Legenda o pátrači), který je natočen podle série knih Terryho Goodkinga, \"Sword of Truth\".\n\nHorner objevil lásku k herectví, když se objevil ve školních představeních \"A Midsummer Night's Dream\" a \"The Maids\". Kromě hraní mezi jeho záliby patří skládání hudby a hraní na kytaru. Ze sportů rád hraje fotbal, volejbal a tenis, rád lyžuje, plave, jezdí na snowboardu a na kajaku.\n\nCraig chodil luteránskou školu St Peters v Brisbane v Austrálii. Po maturitě přešel k profesionálnímu herectví. Objevil se v mnoha televizních seriálech od roku 2001, kdy se objevil jako Jackson v seriálu \"Cybergirl\"; jako bratr Jesseho Spencera v \"Plavat proti proudu\", jako reportér v \"Totally Wild\" a jako Caleb v americkém seriálu \"Monarch Cove\".\n\nV roce 2008 se připojil k obsazení australského televizního seriálu pro mladé, \"Blue Water High\", kde si zahrál surfaře Garryho Millera.\n\n"}
{"id": "713050", "url": "https://cs.wikipedia.org/wiki?curid=713050", "title": "Ernest Vardanjan", "text": "Ernest Vardanjan\n\nErnest Vardanjan (* 11. května 1980 v Jerevanu, Arménská SSR) je podněsterský novinář arménského původu. Roku 2010 byl uvězněn kvůli obvinění ze špionáže ve prospěch Moldavska.\n\nVardanjan se narodil roku 1980 v arménském Jerevanu, po zemětřesení v roce 1988 se rodina přestěhovala do sovětské Moldávie. Vystudoval Fakultu politických věd Moldavské státní univerzity v Kišiněvě. V roce 2005 neúspěšně kandidoval do podněsterského Nejvyššího sovětu.\nDo roku 2009 pracoval pro ruskou zpravodajskou agenturu Nový region, poté pro kišiněvský deník Puls, který byl značně kritický k podněsterskému vedení. Sám Vardanjan publikoval silně kritické zprávy o chování státních úředníků a činitelů mezinárodně neuznaného Podněstří.\n\n7. dubna 2010 Vardanjana zatklo komando podněsterského Ministerstva státní bezpečnosti \"(MGB)\" a byl obviněn ze spolupráce s moldavskými tajnými službami. 11. května téhož roku se ke špionáži přiznal, jeho přiznání bylo živě přenášeno v podněsterské státní televizi. Dle svého doznání byl ke spolupráci naverbován při svých studiích v Kišiněvě. Na počátku přenosu podněsterský ministr státní bezpečnosti Anťufejev důrazně varoval občany před cestami do Moldavska. Vardanjanův právník i rodinní příslušníci tvrdí, že je obvinění vykonstruované z důvodu likvidace nepohodlného novináře a že se ke špionáži přiznal pod tlakem. Objevila se i obvinění, že před televizním vystoupením byly Vardanjanovi podány psychotropní látky.\n\n17. prosince 2010 byl Vardanjan podněsterským soudem uznán vinným z trestného činu vlastizrady a byl odsouzen k 15 letům odnětí svobody ve věznici s přísným režimem. Spolu s ním byl odsouzen za stejný čin úředník daňové správy v Benderech Ilie Cazac (* 1986, 14 let vězení), který taktéž studoval v Moldavsku. Rozsudek byl ostře odsouzen Evropskou unií, mezinárodními novinářskými a lidskoprávními organizacemi.\n\n"}
{"id": "713052", "url": "https://cs.wikipedia.org/wiki?curid=713052", "title": "Vypálení synagog v Rize", "text": "Vypálení synagog v Rize\n\nK vypálení synagog v Rize došlo v prvních dnech německé okupace města Rigy, hlavního a největšího města Lotyšska. Značné, i když zpochybňované množství Židů bylo zabito. Ve stejnou dobu bylo zahájeno mnoho dalších antisemitských opatření, které nakonec vedly k vraždě drtivé většiny Židů Lotyšska.\n\nNěmecká armáda překročila hranice časně ráno v neděli 22. června 1941. Sovětské ozbrojené síly utrpěly drtivou porážku. 29. června se Rudá armáda začala chaoticky stahovat z Rigy pod německým leteckým bombardováním. Ustupující Sověti vyhodili do povětří všechny mosty přes řeku Daugava, aby zpomalili německý postup. Nejvyšší kostelní věž ve městě byla věž Svatého Petra, která vzplála německými bombami. Někteří sovětští stoupenci ve městě vyrazili s kbelíky vody a dávali peníze ustupujícím vojákům, ale byla to marná gesta uprostřed vojenské pohromy. 1. července 1941 vstoupila německá armáda do Rigy. Toho času bylo ve městě asi 40 000 Židů. Většina nežidovských obyvatel Němce v Rize přivítala.\n\nKrátce poté, co německá vojska vstoupila do města, se nacistická okupační správa snažila lotyšské nacionalisty navést ke spáchání protižidovské vzpoury známé jako \"pogromy\". Do tří měsíců bylo v Rize a okolí zabito více než 6 000 Židů. Cílem nacistů byli hlavně odborníci jako právníci, lékaři a inženýři. Frida Michelson uvedla, že byli vyčleněni z řad Židů lotyšskými profesionály, zatčeni a okamžitě zastřeleni. Velké skupiny vězňů byly odvezeny nákladním autem z ústředního vězení do lesa Biķernieki, kde byli zastřeleni. Lotyšští ozbrojení mladíci nosící červenobílé pásky na rukávu na popud Němců 2. července procházeli městem, odvlekli Židy z jejich domovů a zatkli je. Lotyši napadli několik Židů, některé tak vážně, že zemřeli, a ostatní postříleli. To samé ráno byly Židům odpojeny všechny telefony.\n\nPērkonkrusts (hákový kříž) bylo jméno lotyšské fašistické strany, která byla aktivní v 30. letech 20. století. Členové Pērkonkrusts spolupracovali s nacisty ve vyhlazování Židů Lotyšska, patřili sem mimo jiné i Viktors Arājs a Herberts Cukurs. Zapojena byla i univerzitní bratrství. Po německé okupaci v červenci roku 1941 převzala strana Pērkonkrusts dům židovského bankéře Schmuliana v Rize v ulici Valdemāra 19. Dům se stal jejím ústředím. Noviny v Rize Tēvija („Vlast“) pravidelně zveřejňovaly protižidovskou propagandu, jako úvodník 11. července 1941, který nesl název „Židé - zdroj našeho zničení“.\n\nZatčení Židé byli vzati na policejní ředitelství a do centrální věznice, známé jako Zentralka. Staří a nemocní lidé byli přineseni nazí. Mladé ženy se musely svléknout, byly zavedeny do sklepa, kde byly znásilněny. Také se objevily zprávy, že jsou ženy znásilňovány před jejich manželi a dětmi. Tradičně oblečení Židé, zvláště ti, co měli vousy, byli terčem ponižování. Byli vlečeni za vousy a přinuceni se oholit. Jiní si pod namířenou hlavní zbraně museli obléknout talit (modlitební plášť) a tfilin (modlitební řemínky), poté tancovat a zpívat sovětské písně. Lidé, včetně nežidovského obyvatelstva, byli často obviněni jejich nepřáteli „komunisticko-židovských aktivit“.\n\nPo 2. červenci vypochodovali Židé z prefektury k vykonávání nucených prací, v noci byli stísněni zpátky v prefektuře. Prefektury měl na starosti Lotyš Roberts Stiglics. Mnoho z toho bylo jednoduše navrženo proto, aby ponížili a zastrašili Židy. I když alespoň v jednom případě pracovala malá skupina židovských žen v Jelgavě šest měsíců. Podle Kaufmanna byli Lotyši odpovědni za celou tuto dobu. Mimo jiných věcí nutili Židy zpívat nacistické písně a Internacionálu. Jediní Židé, kteří nepodléhali brutalitě v rukou lotyšských násilníků, byli ti, co byli členy Židovské lotyšské asociace bojovníků za svobodu (lotyšsky: Lačplēsis), jejich imunita však nevydržela dlouho.\nPokud zrovna profesor Ezergailis nezpochybňuje Kaumannovy popisy lotyšských činností, shledává věci, které Kaufmann popisuje, typické pro počáteční týrání Židů v jiných oblastech. Také dochází k závěru, že nezájem o úmyslné vraždění Židů Lotyši dokazuje, že to byli Němci, kdo masakry plánoval.\n\nŽidé byli obklíčeni a natlačeni do synagog, které byly zapáleny. Velká chorální synagoga v Gogolské ulici byla zapálena 4. července 1941 s 300 Židy zamčenými ve sklepě. Historik Gertrude Schneider, který přežil německé ghetto, obviňuje tyto muže: Viktors Arājs, Herberts Cukurs a Vilis Hazners. Historik Press uvádí, že některé z obětí byli litevští Židé, kteří se tam ukryli. Schneider uvádí, že oběti byly hlavně ženy a děti. Frida Michelson, lotyšská Židovka, která vykonávala u Jelgavy nucené práce, když byly synagogy vypáleny, oznámila, že po jejím návratu do Rigy jí kamarád oznámil (ten to slyšel od někoho jiného), že haly a dvorek chorální synagogy byly plné litevských uprchlíků. Perkonkrusts a další lotyšští stoupenci obklopili budovu, uvěznili lidi uvnitř a zapálili ji. Vypálení synagogy bylo natočeno Němci a později se stalo součástí týdeníku wehrmachtu a to s následujícím komentářem: „Synagoga v Rize, která byla ušetřena komisary GPU, shořela o několik hodin později.“ Podle Bernarda Presse zapálili Herberts Cukurs, lotyšský důstojník leteckých sil, a jeho gang zločinců synagogu na ulici Stabu až potom, co dovlekli všechny Židy z okolních domů a zavřeli je uvnitř:\n\nZe synagog byly vynášeny svaté svitky a poté byly zapáleny. Podle Presse se mnoho Židů, kteří nosili modlitební šály a talit, vrhlo do ohně, aby zachránili svitky. Všichni byli zabiti.\nEzergailis tento moment zpochybňuje a prohlašuje, že se nikdo nepokusil zachránit svitky z plamenů.\n\nPouze synagoga Peitavus v centru města nebyla spálena a to kvůli jejímu umístění mezi obytnými domy. Interiér byl však vybrakován jako všechny další židovské kostely. Dav také zaútočil na židovské hřbitovy.\nKaufmann také popisuje několik případů Židů, kteří byli Lotyši zamčeni v synagogách, které potom byly zapáleny:\nEzergailis považuje za nevěrohodné, že byli Židé ve Velké chorální synagoze zamčeni ještě před tím, než byla zapálena. Potvrzuje, že v synagoze mohlo být 300 litevských uprchlíků. Předpokládá, že byli zabiti ještě před tím, než byla synagoga zapálena.\n\nMezi Židy zabitými v těchto masakrech byli kantor Mintza a jeho celá rodina, rabín Kilov a Sarah Rashin, mezinárodně proslulá houslistka, které bylo 21 let. (Jiný zdroj uvádí, že byla Sarah Rashina zavražděna v Rumbule 30. listopadu 1941.\n\nOd 16. července 1941 již nemohli být Židé viděni v tramvajích Rigy. Ozbrojená lotyšská policie nosící červeno-bílé pásky zatýkala Židy na ulicích. Zatčení byli převezeni do policejní prefektury nedaleko železniční stanice a do ostatních vězení.\n\nNa konci července přešla městská správa od německé armády na německou civilní správu. Vedoucím civilní správy byl Němec Nachtigall. Další Němci zabývající se civilní správou byli Hinrich Lohse a Otto Drechsler. Němci vydali nové vyhlášky k řízení Židů. Podle „Nařízení jedna“ nesměli Židé na veřejná místa – městská zařízení, parky a bazény. Druhé nařízení vyžadovalo, aby Židé na oblečení nosili žlutou šesticípou hvězdu, porušení se trestalo smrtí. Židům byl udělen jen poloviční příděl jídla než jiným obyvatelům. V srpnu měl na starosti Rigu němec Altmayer. Nacisté pak zaregistrovali všechny Židy Rigy a nařídili, že všichni Židé musí nosit ještě druhou žlutou hvězdu, tentokrát uprostřed jejich zad. Také nesměli používat chodníky a místo toho chodili po silnici. Židé mohli být beztrestně napadeni jinými obyvateli. Důvodem nošení dvou hvězd bylo, že mohli být v davu snadno odlišeni. Později, kdy byli litevští Židé převezeni do ghetta, pravidlo nošení dvou hvězd bylo zachováno.\n\nOficiálně převzalo gestapo věznici v Rize 11. července 1941. V té době zabily lotyšské gangy mnoho židovských vězňů. Gestapo si nejprve zřídilo své sídlo na bývalém lotyšském Ministerstvu zemědělství na Raina bulváru. Byla zřízena zvláštní židovská správa. Mučení a podobné taktiky výslechu byly prováděny v suterénu této budovy. Každý, kdo přežil toto zacházení, byl poslán do vězení, kde umřel hlady. Gestapo později přesídlilo do bývalého muzea na rohu bulvárů Kalpaka a Alexander.\nNacisté také zřídili lotyšskou loutkovou vládu pod vedením lotyšského generála Dankera, který byl poloviční Němec. „Odbor židovských afér“ byl zřízen v lotyšské policejní prefektuře. Byly představeny norimberské zákony, které se snažily donutit občany v manželství mezi Židem a ne-Židem k rozvodu. Pokud se odmítli rozvést, byla-li žena Židovka, muž musel podstoupit sterilizaci. Židovští lékaři nesměli léčit jiné obyvatele než jsou Židi, ne-židovští lékaří nesměli léčit Židy.\n\n21. července se velení Rigy rozhodlo soustředit židovské pracovníky do ghetta. Všichni Židé byli registrovaní, byla zřízena židovská rada. Prominentní Židé Rigy jako Eljaschow, Blumenthal a Minsker byli vybráni do rady. Všichni z nich byli zapojeni do Sdružení židovských lotyšských bojovníků za svobodu a doufali, že jim to dodá důvěryhodnost při jednání s okupačními úřady. Členové rady dostali velkou bílou pásku s modrou Davidovou hvězdou, která jim dala právo používat chodníky a tramvaje. Nacisté vydali rozkaz, aby se všichni Židé z Rigy přemístili na Moskevské předměstí do 25. října 1941. Důsledkem toho bylo asi 30 000 Židů soustředěno od konce října 1941 v malé oblasti známé jako „Moskevský Forshtat“. Nacisté je oplotili ostnatým drátem. Každý, kdo se přiblížil k ostnatému drátu, byl zastřelen lotyšskou stráží, která byla rozmístěna po obvodu ghetta. Strážím poroučela německá policie (\"Wachmeister\") z Gdaňska. Stráže se zabývali náhodnou střelbou během noci. 35 dní poté, co bylo ghetto založeno, muselo 24 000 obyvatel vypochodovat z města. Poblíž lesa Rumbula byli postříleni..\n\n\n\n\n\n\n"}
{"id": "713057", "url": "https://cs.wikipedia.org/wiki?curid=713057", "title": "William Hart", "text": "William Hart\n\nWiliam Hart (31. března 1823, Paisley, Skotsko – 17. června 1894, New York) – americký krajinář skotského původu, představitel Hudson River School, bratr Jamese Harta.\n\nNarodil se v Paisley v Skotsku, v dětství emigroval s rodinou do Spojených států. Bydlel v Albany v státě New York. První zkušenosti ziskával jako portrétista a vykonavatel ozdobných panelů. Na začátku 40. let 19. století odešel na tři roky do Skotska studovat. Po návratu se usadil v New Yorku a odtud zabýval pouze krajinomalbou. Vystavoval v Boston Athenaeum, National Academy of Design a na velkých výstavách v celé zemi. Byl členem \"American Watercolor Society\" (předseda v letech 1870-1873) a od 1858 i \"National Academy of Design\".\n\nV Hartově malbě je příznačný typický pro Hudson River School zájem o světelné efekty. Luminismus je přítomný ve všech vyzrálých obrazech tohoto umělce, světlo, stíny a atmosféra tvoří pak kostru každé kompozice.\n\nNa mnoha obrazech se objevují krávy, představované během dojení nebo pastvy. Tato zvířata byla oblíbená v druhé polovině 19. století coby symbol souladu člověka a přírody. Někteří malíři, mezi nimi bratři Hartové, zaměřovali se na portréty krav, jež byly vyhledávany americkými sběrateli.\n\n"}
{"id": "713058", "url": "https://cs.wikipedia.org/wiki?curid=713058", "title": "Arménská Wikipedie", "text": "Arménská Wikipedie\n\nArménská Wikipedie je jazyková verze Wikipedie v arménštině. Její provoz byl zahájen v roce 2004. V lednu 2020 obsahovala přes 261 000 článků a pracovalo pro ni 12 správců. Registrováno bylo přes 92 000 uživatelů, z nichž bylo asi 640 aktivních. V počtu článků byla 33. největší Wikipedie.\n\n"}
{"id": "713061", "url": "https://cs.wikipedia.org/wiki?curid=713061", "title": "Andrew Planche", "text": "Andrew Planche\n\nAndrew Planche nebo také André Planchè, rozený André Blanchet, (asi 1727–1809) byl klenotník, hrnčíř a divadelník. Byl synem francouzských hugenotských uprchlíků. Žil v Derby, kde měl nejméně čtyři děti (Paul, James, James Burrows - nemanželské dítě - a William).\n\nAndré Blanchet se narodil 11. března 1727 nebo 1728 Marii Ann Fournierové a Paulu Blanchetovi, jenž byl tehdy obchodníkem s kávou. André byl pokřtěn v Ryder Court's Chapel v Soho. 30. června 1740 byl najat jako učeň Edwardem Mountenayem, zlatníkem sídlícím na Foster Lane blízko \"Worshipful Company of Goldsmiths\" v Londýně. Využil možnosti změnit si jméno z André Blanchet na Andrew Planche. 22. září 1747, na konci svého sedmiletého učňovství, se v Kostele sv. Pankráce oženil se Sarah Jonesovou.\n\nModelování a výrobu porcelánu se naučil od svého otce, který pracoval v Míšni. Možná existuje také spojení mezi Marií Ann Fournierovou, Planchetovou matkou, a Louisem Fournierem, modelářem, jenž pracoval ve Vincenneské a později Chantillské porcelánce. Už ve svých sedmnácti letech mladý Planche v Derby tvořil malé porcelánové výrobky. V roce 1749 pracoval pro Williama Littlera v Longton Hall. Planche může být ztotožňován s Flanchetem, který byl studentem Jean-Clauda Chambellana Duplessise a stal se známým díky své práci v porcelánce Chelsea.\n\nDetaily Planchetova života nejsou vždy zaznamenané, ale narození jeho synů v letech 1751, 1754 a dvou roku 1756 jsou jasná fakta. Jeho první syn, kterého měl se svou ženou Sarah, byl pokřtěn jménem Paul. Druhý dostal jméno James, ale zemřel už v prosinci 1754, žil pouhé dva měsíce. Paul i James byli pokřtěni v derbském Kostele sv. Alchmunda. Roku 1756 byli zaregistrováni další dva synové, a sice James, nemanželský potomek, kterého měl Planche s Margaret Burroughdovou, a William, kterého měl se svou ženou.\n\nDohoda z 1. ledna 1756 potvrzuje Planchetovo spojení spolu s Johnem Heathem a Williamem Duesburym v nové továrně na porcelán, založené na Nottingham Road, z níž se později stala Royal Crown Derby Porcelain Company. Tři společníci se dohodli ke \"„spolupráci jak v umělecké výrobě anglického porcelánu, tak v nákupu a prodeji všech druhů zboží souvisejícího s uměním výroby porcelánu“\".\n\nAvšak na konci stejného roku Planche opustil Derby a vrátil se do Londýna, aby přijal svou bývalou práci klenotníka ve strýcově společnosti Anthony Planche & Co ve Westminsteru. V roce 1764 si změnil příjmení na Floor, čímž chtěl začít novou kariéru jako komediant v divadelní společnosti v Yorku. S touto společností procestoval v létě Severní Anglii. Roku 1768 se stal suflérem v Old Orchard Street Theatre ve městě Bath, kde zůstal celých 41 let. Zemřel v lednu 1809 v Bath a byl pohřben v Kostele sv. Jakuba tamtéž.\n\nAndrého bratr Jacques byl hodinář vyškolený v Ženevě. Stal se asistentem Benjamina Vulliamyho, který využíval derbský porcelán do některých svých hodin. Jacquesův syn James Planché se stal dramatikem a od londýnské College of Arms získal titul Somerset Herald.\n\nPorcelánové figuríny vytvořené Planchetem jsou výjimečné. Muzeum a umělecká galerie města Derby vlastní figurínu Číňana a malého chlapce z roku 1752. Tento model pochází z období zvaného \"dry edge\" (česky \"suchý okraj\", 1750–1756), jež získalo svůj název podle nenaglazované podstavy.\n\nVýjimečná kvalita porcelánu vytvořeného ve francouzském stylu byla základem pro rozvoj výroby derbského porcelánu. I když je dnes provedení figurín se \"suchým okrajem\" připisováno spíše Agostinovi Carlinimu, je Planchetův příspěvek derbskému porcelánu významný.\n"}
{"id": "713062", "url": "https://cs.wikipedia.org/wiki?curid=713062", "title": "Orange Bowl", "text": "Orange Bowl\n\nOrange Bowl může znamenat:\n\n"}
{"id": "713064", "url": "https://cs.wikipedia.org/wiki?curid=713064", "title": "Orange Bowl (tenis)", "text": "Orange Bowl (tenis)\n\nOrange Bowl International Tennis Championships, oficiálně Metropolia Orange Bowl International Tennis Championships, je tenisový turnaj juniorů, jeden z největších na světě, organizovaný Mezinárodní tenisovou federací. Představuje jednu z pěti událostí zařazených do nejvyššího stupně A a v rámci Americké tenisové asociace je klasifikována v nejvyšší úrovni (Level 1). K založení turnaje došlo v roce 1947 v Miami Beach. Účastní se jej tenisté a tenistky ve věkových kategoriích osmnáctiletých (U19) a šestnáctiletých (U17) v rámci soutěží dvouher a čtyřher. \nV letech 1999–2010 se konal v prosinci v areálu Crandon Park v Key Biscayne. Od roku 2011 je hrán na zelené antuce v areálu Frank Veltri Tennis Center v Plantation na Floridě.\n\nMezi roky 2008–2013 nesl turnaj název Dunlop Orange Bowl International Tennis Championships se jménem firmy Dunlop jako hlavního sponzora.\n\nOrange Bowl Tennis Championship vznikl v tenisovém areálu Flamingo Tennis Center na Miami Beach, kde se událost pořádala do roku 1998. Následující ročník byl turnaj přestěhován do dějiště v Crandon Parku ve floridském Key Biscayne. Myšlenku založení soutěže měl Eddie Herr, jenž chtěl uspořádat turnaj pro svou dceru Suzanne na jižním americkém pobřeží v průběhu zimní sezóny. Brzy událost získala prestiž a stala se důležitou soutěží pro mladé nadějné talenty. Každý z vítězů je zvěčněn na mosazné plaketě u vstupní brány do areálu Flamingo Tennis Center.\nTurnaje se zúčastnili pozdější nejlepší světoví tenisté jako Andre Agassi, Arthur Ashe, Boris Becker, Björn Borg, Jimmy Connors, Jim Courier, Stefan Edberg, Chris Evertová, Roger Federer, Steffi Grafová, Justine Heninová, Ivan Lendl, Hana Mandlíková, Andy Roddick, Gabriela Sabatini, Monika Selešová, Guillermo Vilas, Mats Wilander či Caroline Wozniacká.\n\nMary Joe Fernandezová byla k roku 2012 jediným účastníkem turnaje, jemuž se podařilo vyhrát všechny čtyři věkové kategorie: šestnáctiletých, osmnáctiletých, stejně jako druhý žákovský turnaj v kategoriích do dvanácti a čtrnácti let. Lynn Epstein vyhrál také dvě nejmladší kategorie, šestnáctileté ovšem přeskočil, aby se rovnou zúčastnil kategorie osmnáctiletých, na níž triumfoval dvakrát v řadě. Zůstává tak jediným tenistou, jenž dvakrát zvítězil v nejstarší věkové kategorii.\n\nV roce 1983 byl v areálu postaven nový centrální dvorec Abel Holtz stadium s kapacitou 9 000 míst. V letech 1999–2010 se událost odehrávala na tvrdém povrchu v areálu Tennis Center at Crandon Park v Key Biscayne, dějišti profesionálního turnaje dospělých Miami Masters.\n\nOd roku 2011 je novým místem události areál Frank Veltri Tennis Center v Plantation na Floridě. Změní se také povrch, hrát se bude na zelené antuce. Generální manažer americké tenisové asociace Patrick McEnroe se k přesunu na antuku vyjádřil pozitivně, protože tento povrch podle něj vede k všestranějšímu rozvoji hráče.\n\nMinimální věková hranice pro tenisty hrající soutěže činí třináct let.\n\n"}
{"id": "713066", "url": "https://cs.wikipedia.org/wiki?curid=713066", "title": "Magnum opus", "text": "Magnum opus\n\nMagnum opus nebo opus magnum (lat. velké dílo) označuje hlavní, vrcholné nebo nejznámější dílo určitého autora, například spisovatele, malíře nebo skladatele. \n\nOznačení \"opus magnum\" předpokládá, že takové dílo je jen jedno, což může být sporné. Bývá to to dílo, které se u tohoto autora uvádí v učebnicích a stručných přehledech. Tak je \"opus magnum\" M. Koperníka jeho \"O oběhu nebeských těles\", K. H. Máchy báseň \"Máj\", B. Němcové \"Babička\", u J. A. Komenského podle \"Obecná porada\" a podobně.\n\nV alchymii se jako \"Opus magnum\" označovalo hledání kamene mudrců. \n\n"}
{"id": "713069", "url": "https://cs.wikipedia.org/wiki?curid=713069", "title": "Maltská Wikipedie", "text": "Maltská Wikipedie\n\nMaltská Wikipedie ( ) je jazyková verze Wikipedie v maltštině. Její provoz byl zahájen v roce 2004. V lednu 2020 obsahovala přes 3 400 článků a pracovali pro ni 4 správci. Tato verze je podle počtu článků 206. v pořadí z více než 300 existujících jazykových verzí.\n\n"}
{"id": "713075", "url": "https://cs.wikipedia.org/wiki?curid=713075", "title": "Pohár mistrů evropských zemí 1957/58", "text": "Pohár mistrů evropských zemí 1957/58\n\nSezóna 1957/58 byla třetím ročníkem Poháru mistrů evropských zemí. Jejím vítězem se stal španělský klub Real Madrid, který tak získal třetí titul v řadě. Tento ročník byl poznamenán leteckou katastrofou hráčů Manchesteru United vracejících se ze čtvrtfinálového zápasu v Bělehradě, při které zahynulo 8 hráčů.\n\nPozn.: Týmy Real Madrid, Royal Antverpy, Ajax, Young Boys, Dukla Praha, Norrköping, Borussia Dortmund a CCA Bukurešť měly volný los a byly tudíž nasazeny až do prvního kola.\n\n Borussia Dortmund porazila CCA Bukurešť 3:1 v rozhodujícím zápase na neutrální půdě.\n"}
{"id": "713077", "url": "https://cs.wikipedia.org/wiki?curid=713077", "title": "Barchůvek (zámek)", "text": "Barchůvek (zámek)\n\nZámek Barchůvek stával v obci Barchůvek nedaleko Nového Bydžova.\n\nNa místě zámku původně stávala vodní tvrz, vybudovaná buď ve druhé polovině 16. století, nebo na začátku 17. století. V roce 1551 byl majitelem Jiří Dobřenský z Dobřenic, po něm Felix Šťastný Panský ze Střezetic. Ten byl ale za účast na stavovském povstání odsouzen k manství a roku 1631 tvrz koupil Jan Karel König. V letech 1654-1690 je v majetku rytíře Jeníka Ctibora Zásadského z Gemsedorfu a po něm panství získali Vančurové z Řehnic.\n\nV průběhu 17. století tvrz zanikla a roku 1690 nechává Jiří Jindřich Vančura z Řehnice postavit barokní zámeček. Roku 1774 panství koupila Anna z Ehrenbergu, ale už roku 1780 jej prodává baronu Obiteckému z Rabenhauptu. V letech 1790-1809 je v držení Jana Baptisty Burghardta Obiteckého z Rabenhauptu, po jeho smrti panství zdědil Jan Nepomuk a po něm roku 1835 Leopold Burghardt. V letech 1844-1852 vlastnil Barchůvek hrabě Jan Thun z Hohensteinu, který jej prodal manželům Urbanovým. Roku 1872 měnilo panství majitele znovu, tentokrát jím byl Gustav z Dürenfeldu, od něhož roku 1875 zámek koupil Antonín Milner. Roku 1911 nechal majitel Václav Fišera zámek zbourat a na jeho místě postavit secesní vilu.\n"}
{"id": "713079", "url": "https://cs.wikipedia.org/wiki?curid=713079", "title": "Severoatlantická smlouva", "text": "Severoatlantická smlouva\n\nSeveroatlantická smlouva je mezinárodní smlouva, jejímž podpisem vznikla Severoatlantická aliance (NATO). 4. dubna 1949 ji ve Washingtonu podepsalo 12 států, které se tak staly zakládajícími státy NATO:\nPozději se přidaly následující státy:\nSeveroatlantickou smlouvu tak podepsalo 29 států.\n\nČLÁNEK 1\n\nSmluvní strany se zavazují, jak je uvedeno v Chartě OSN, urovnávat veškeré mezinárodní spory, v nichž mohou být účastny, mírovými prostředky tak, aby nebyl ohrožen mezinárodní mír, bezpečnost a spravedlnost, a zdržet se ve svých mezinárodních vztazích hrozby silou nebo použití síly jakýmkoli způsobem neslučitelným s cíli OSN.\n\nSmlouva obsahuje 14 článků, z nichž nejdůležitější je článek 5:\n\nTento článek byl poprvé použit po teroristických útocích 11. září 2001.\n\n\n"}
{"id": "713081", "url": "https://cs.wikipedia.org/wiki?curid=713081", "title": "Zlatá koruna", "text": "Zlatá koruna\n\nZlatá koruna je informačním rozcestníkem finanční a ekonomické problematiky pro širokou i odbornou veřejnost v České republice. Vznikla v roce 2003 a mezi její nejvýznamnější aktivity jsou řazeny: soutěž finančních produktů, odborná finanční fóra a finanční web.\n\nSoutěž ZK tvoří základní pilíř všech aktivit Zlaté koruny. Soutěžící produkty jsou rozděleny do 15 kategorií, 11 z nich je věnováno finančním nástrojům pro spotřebitele, 4 reprezentují nabídku pro drobné a střední podnikatele a nové trendy odráží sběrná (16.) kategorie Novinka roku. Novou kategorií je Cena Zlaté koruny za společenskou odpovědnost, která je udílena na základě výsledků průzkumu agentury IPSOS pro Zlatou korunu.\n\nProdukty posuzuje Finanční akademie Zlaté koruny, ta má být garantem nezávislosti a především odbornosti výsledků. Tvoří ji přes 300 finančních a ekonomických odborníků, v jejichž řadách jsou rovnoměrně zastoupeny finanční společnosti, poradci, novináři, zástupci akademické sféry, podnikatelů atd. V čele poroty stojí pětičlenná Rada Finanční akademie, kterou již několik let vede prof. Ing. Michal Mejstřík, CSc.\n\nHodnocení probíhá na základě multikriteriálního modelu, který porovnává ekonomické, kvalitativní a bezpečnostní charakteristiky produktu. Díky velkému počtu hodnotitelů, jejich odbornosti a různorodému zaměření nabízejí výsledky soutěže objektivní obraz českého finančního trhu a spotřebitelům poskytují užitečné vodítko při výběru. Ačkoliv nikdo nemůže tvrdit, že jeden produkt je nejlepší pro všechny potenciální uživatele, historie soutěže dokazuje, že všechny oceněné produkty - i při zpětném pohledu - byly velmi nadstandardními finančními nástroji.\n\nSvé produkty přihlašují do soutěže finanční společnosti a právo nominovat je na \"divokou kartu\" mají také všichni členové Finanční akademie a zástupci organizátora. Systém doplňkových nominací zajišťuje, že v soutěži jsou zastoupeny skutečně všechny kvalitní produkty, i pokud by nebyly přihlášené poskytovatelem. V uplynulých letech se však do soutěže postupně zapojily prakticky všechny významné banky, pojišťovny a nebankovní společnosti. A naprostá většina z nich přihlašuje výběr ze své nabídky pravidelně.\n\nOd roku 2007 (5. ročník) jsou vyhlašovány nad rámec základních 15 produktových kategorií dvě hlavní ceny - Novinka roku a Cena veřejnosti. Od roku 2008 je jako hlavní cena vyhlašována také Cena podnikatelů pro nejlepší finanční produkty pro malé a střední podniky. Od roku 2015 je na základě průzkumu veřejnosti udílena Cena ZK za společenskou odpovědnost.\n\nO Novince roku hlasují členové Finanční akademie. Nominovány mohou být pouze produkty, jež byly uvedeny na český trh v průběhu posledního roku. Cílem je ocenit nové produkty, které výrazně přispívají k rozvoji českého finančního trhu. V Ceně veřejnosti rozhoduje široká veřejnost o tom, které produkty napříč všemi kategoriemi považují za nejlepší. Tato anketa probíhá dvoukolově. V prvním nominačním kole je možné prostřednictvím webových stránek nominovat jakýkoli finanční produkt, který je v dané chvíli dostupný na českém trhu. Dvacet produktů s největším počtem nominací postupuje do druhého kola, v němž se hlasuje kromě internetu také prostřednictvím SMS zpráv. V ceně podnikatelů hlasují malí a střední podnikatelé jednokolově prostřednictvím webových stránek.\n\nKompletní výsledky Zlaté koruny jsou zpravidla vyhlašovány v květnu či červnu daného roku. Nejlépe hodnocené produkty v každé kategorii, které na základě obdrženého počtu bodů od hodnotitelů obsadí první, druhé a třetí místo, získávají ocenění v podobě Zlaté, Stříbrné a Bronzové koruny.\n\nMezinárodní fóra Zlaté koruny se konají několikrát do roka na aktuální ekonomická témata a diskutují na nich odborníci od nás i ze zahraničí. Fóra Zlaté koruny se účastní kolem 400 přímých účastníků. Offline záznamy lze spustit z webového archivu Zlaté koruny a částečně i z archivu České televize.\n\n"}
{"id": "713082", "url": "https://cs.wikipedia.org/wiki?curid=713082", "title": "Irská Wikipedie", "text": "Irská Wikipedie\n\nIrská Wikipedie ( ) je jazyková verze Wikipedie v irštině. Její provoz byl zahájen v roce 2003. V lednu 2020 obsahovala přes 51 000 článků a pracovalo pro ni 8 správců. Tato verze je podle počtu článků 91. v pořadí z více než 300 existujících jazykových verzí.\n\n"}
{"id": "713083", "url": "https://cs.wikipedia.org/wiki?curid=713083", "title": "Milan Maur", "text": "Milan Maur\n\nMilan Maur se narodil 8. prosince 1950 v Plzni. Výtvarné umění soukromě studoval u prof. Jřího Patery. Jeho vlastní výtvarnou tvorbu lze z větší části zařadit mezi nejdůslednější projevy českého konceptuálního umění. Žije a tvoří v Plzni.\n\nČeská republika, Rakousko, Německo, Slovensko,\nŠvýcarsko, Francie, Španělsko, USA...\n\nNárodní galerie Praha,\nZápadočeská galerie v Plzni,\nGalerie umění Klatovy,\nGalerie výtvarného umění Karlovy Vary.\n\n\n\n\n"}
{"id": "713084", "url": "https://cs.wikipedia.org/wiki?curid=713084", "title": "Modrá mešita (Jerevan)", "text": "Modrá mešita (Jerevan)\n\n\"Modrá mešita\" (arménsky \"Կապույտ Մզկիթ\", persky \"مسجد کبود\") je mešita v Jerevanu, v Arménii. Byla postavena v 18. století, v době, kdy Jerevan a okolí patřily do afšárovské perské říše. Podle tradice ji nechal postavit Husajn Alí Chán, místodržitel Jerevanu v době vlády Nádir Šáha. Modrá mešita sloužila jako hlavní mešita Jerevanu. V roce 1931, za dob Sovětského svazu, byla mešita přeměněna na muzeum Jerevanu. Ve druhé polovině 90. let 20. století byla na íránské náklady restaurována a dnes slouží jako jediná funkční jerevanská mešita.\n"}
{"id": "713085", "url": "https://cs.wikipedia.org/wiki?curid=713085", "title": "Modrá mešita (Káhira)", "text": "Modrá mešita (Káhira)\n\nModrá mešita (arabsky \"جامع إبراهيم أغا مستحفظان\") je mešita v Káhiře, v Egyptě. Byla postavena v roce 1347, v době vlády Mamlúků. Název mešity pochází od modrého obložení jejích vnitřních stěn. Od roku 2008 prochází rozsáhlou rekonstrukcí.\n"}
{"id": "713086", "url": "https://cs.wikipedia.org/wiki?curid=713086", "title": "Modrá mešita (Tabríz)", "text": "Modrá mešita (Tabríz)\n\nModrá mešita (ázerbájdžánsky \"گؤی مسجید\" / \"Göy məscid\", persky \"مسجد کبود\") je mešita v Tabrízu, v Íránu. Byla postavena v roce 1465, na pokyn Džáhán Šáha. V roce 1779 ji značně poškodilo zemětřesení. Rekonstrukce započala v roce 1973 a stále úplně neskončila.\n"}
{"id": "713087", "url": "https://cs.wikipedia.org/wiki?curid=713087", "title": "Hudson River School", "text": "Hudson River School\n\nHudson River School (\"hudsonská škola\") bylo americké umělecké hnutí z poloviny 19. století, vytvořené skupinou krajinářů, jejichž estetika byla inspirovaná romantismem. Přízvisko „škola“ se zde týká skupiny lidí, jejichž umělecký sloh, vzhled a inspirace mají obdobné vlastnosti, nikoliv vzdělávací instituce. Silný vliv na hudsonskou školu měla Düsseldorfská malířská škola.\n\nObrazy představovaly především údolí řeky Hudson a jeho okolí, třeba pohoří Catskill, Adirondack a Bílé hory v New Hampshire nebo Niagarské vodopády; kromě toho však tito umělci zobrazovali i krajiny Jižní Ameriky (Andy) nebo náboženské či literární scény (inspirované např. Cooperovým románem Poslední Mohykán).\n\nZa tvůrce Hudson River School je považován malíř Thomas Cole, který na podzim 1825 namaloval první krajiny pohoří Catskill. Po jeho předčasné smrti roku 1845 následovala tzv. druhá generace malířů Hudson River School, jejímiž představiteli byli Frederic Edwin Church, John Frederick Kensett a Sanford Robinson Gifford. Nejvýznamnější díla vznikla mezi lety 1855–1875.\nUmělci hudsonské školy zobrazovali americkou krajinu zpočátku jako pastorální idylu, kde je člověk a příroda v harmonickém souladu. Typické je detailně propracované, realistické ztvárnění námětu, ovlivněné malíři jako John Constable nebo Claude Lorrain; myšlenkové pozadí úcty a respektu k přírodě sdíleli se soudobými americkými mysliteli Emersonem a Thoreauem. Druhá generace se pod vlivem luminismu svou citlivou prací se světlem blíží vidění evropských impresionistů.\n\n\"Čerpáno bylo také z článku na Wikipedii německé.\"\n\n"}
{"id": "713088", "url": "https://cs.wikipedia.org/wiki?curid=713088", "title": "Pohár mistrů evropských zemí 1958/59", "text": "Pohár mistrů evropských zemí 1958/59\n\nSezóna 1958/59 byla čtvrtým ročníkem Poháru mistrů evropských zemí. Jejím vítězem se stal španělský klub Real Madrid, který tak získal čtvrtý titul v řadě.\n\nPozn.: Týmy Real Madrid, Wolverhampton Wanderers FC, CDNA Sofia a HPS byly nasazeny přímo do prvního kola.\n\n Atlético Madrid porazilo CSKA Sofii 3:1 v rozhodujícím zápase na neutrální půdě.\n\n Young Boys porazil Wismut Karl Marx Stadt 2:1 v rozhodujícím zápase na neutrální půdě.\n\n Real Madrid porazil Atlético Madrid 2:1 v rozhodujícím zápase na neutrální půdě.\n"}
{"id": "713093", "url": "https://cs.wikipedia.org/wiki?curid=713093", "title": "Araratská republika", "text": "Araratská republika\n\nAraratská republika (kurdsky \"Komara Agiriyê\") byl mezinárodně neuznaný stát Kurdů na jihovýchodě dnešního Turecka. Název pocházel od hory Ararat. Byl vyhlášen v roce 1927 během kurdského povstání. Zanikl zásahem turecké armády v září 1931.\n"}
{"id": "713095", "url": "https://cs.wikipedia.org/wiki?curid=713095", "title": "Hasan Chomejní", "text": "Hasan Chomejní\n\nHasan Chomejní (persky سيد حسن خمينی, narozen 3. prosince 1972) je íránský islámský duchovní, vnuk Rúholláha Chomejního a syn Ahmada Chomejního. V současné době studuje v íránském svatém městě Qom. Je označován za oponenta bývalého íránského režimu Mahmúda Ahmadínežáda. Působí jako správce Chomejního mauzolea.\n\n"}
{"id": "713096", "url": "https://cs.wikipedia.org/wiki?curid=713096", "title": "Ahmad Chomejní", "text": "Ahmad Chomejní\n\nAhmad Chomejní (persky سید احمد خمینی, narozen 1945 v Qomu, zemřel 17. března 1995 v Teheránu) byl íránský islámský duchovní, mladší ze dvou synů Rúholláha Chomejního a otec Hasana Chomejního. Byl spolupracovníkem a pomocníkem svého otce v čase íránské islámské revoluce. Po smrti svého otce neuspěl v mocenském boji a stal se dohlížitelem na Chomejního mauzoleum. \n\nZemřel v roce 1995, ve věku 49 let, údajně na infarkt. Podle nepotvrzených zvěstí nezemřel přirozenou smrtí – byl údajně otráven kyanidem poté, co otevřeně kritizoval v tisku stávající poměry v Íránu. \nJe pohřben v Chomejního mauzoleu vedle svého otce. \n"}
{"id": "713097", "url": "https://cs.wikipedia.org/wiki?curid=713097", "title": "Lombardská Wikipedie", "text": "Lombardská Wikipedie\n\nLombardská Wikipedie je jazyková verze Wikipedie v lombardštině. Její provoz byl zahájen v roce 2005. V lednu 2020 obsahovala přes 39 000 článků a pracovalo pro ni 7 správců. Tato verze je podle počtu článků 99. v pořadí z více než 300 existujících jazykových verzí.\n\n"}
{"id": "713098", "url": "https://cs.wikipedia.org/wiki?curid=713098", "title": "Pohár mistrů evropských zemí 1959/60", "text": "Pohár mistrů evropských zemí 1959/60\n\nSezóna 1959/60 byla pátým ročníkem Poháru mistrů evropských zemí. Jejím vítězem se stal španělský klub Real Madrid, který tak získal pátý titul v řadě.\n\nPozn.: Týmy Real Madrid, FK Crvena zvezda, Sparta Rotterdam, B 1909 a Young Boys byly nasazeny přímo do prvního kola.\n\n Sparta Rotterdam porazila IFK Göteborg 3:1 v rozhodujícím zápase na neutrální půdě.\n\n Rangers FC porazili Spartu Rotterdam 3:2 v rozhodujícím zápaser na neutrální půdě.\n"}
{"id": "713099", "url": "https://cs.wikipedia.org/wiki?curid=713099", "title": "Birthright Armenia", "text": "Birthright Armenia\n\nBirthright Armenia (arménsky \"Դեպի Հայք\") je mezinárodní nezisková organizace, organizující dobrovolné pracovní a poznávací pobyty mladých lidí s arménskými kořeny v Arménii. Byla založena v roce 2003 americkou Arménkou Edele Hovnanian. Organizace je financována arménskou diasporou. Programu se mohou účastnit osoby ve věku 20 až 32 let, jejichž alespoň jeden z prarodičů je Armén.\n"}
{"id": "713102", "url": "https://cs.wikipedia.org/wiki?curid=713102", "title": "Vietnamské demilitarizované pásmo", "text": "Vietnamské demilitarizované pásmo\n\nVietnamské demilitarizované pásmo (vietnamsky \"Khu phi quân sự vĩ tuyến 17\", anglicky \"Vietnamese Demilitarized Zone\") byl pás země přibližně v polovině dnešního Vietnamu, oddělující Vietnamskou demokratickou republiku (\"Severní Vietnam\") a Vietnamskou republiku (původně Stát Vietnam) (\"Jižní Vietnam\"). Sloužil jako nárazníková zóna mezi oběma státy.\nVietnamské demilitarizované pásmo vzniklo v roce 1954, po indočínské válce, v jejímž důsledku vznikly oba vietnamské státy. V roce 1975 přestala následkem vítězství Vietnamské demokratické republiky ve vietnamské válce existovat.\nVietnamské demilitarizované pásmo se táhlo v šířce 5 km od řeky Ben Hai (tvořící hranici mezi oběma vietnamskými státy), u 17. rovnoběžky. Běželo z východu na západ, od Annamských hor až k ústí řeky Ben Hai do Jihočínského moře.\n"}
{"id": "713104", "url": "https://cs.wikipedia.org/wiki?curid=713104", "title": "Vnitroněmecká státní hranice", "text": "Vnitroněmecká státní hranice\n\nVnitroněmecká hranice (německy \"innerdeutsche Grenze\") bylo označení státní hranice mezi Německou demokratickou republikou (\"Východní Německo\") a Německou spolkovou republikou (\"Západní Německo\") v letech 1949 až 1990. Označení nezahrnovalo hranici mezi Západním Berlínem a Německou demokratickou republikou, kde byla postavena Berlínská zeď.\nVnitroněmecká hranice byla 1 393 km dlouhá a táhla se od hranic s Československem až k Baltskému moři. Na východoněmecké straně byla silně opevněná, zaminovaná a hlídalo ji přibližně 50 000 východoněmeckých pohraničníků. Na západoněmecké straně ji vedle západoněmeckých pohraničníků střežily též britské a americké jednotky.\n\nHranice překračovala také několik řek, např. procházela středem Labe. Východo- i západoněmecká pohraniční služba disponovala řadou plavidel a přísně hlídala jakékoliv překročení hranice. Později byly z východoněmecké strany vybudovány na některých místech na březích řek betonové zdi, resp. ploty, které měly zabránit případnému nelegálnímu překročení linie vodním tokem.\n\nVnitroněmecká hranice fakticky vznikla 1. července 1945 jako hranice mezi americkou a britskou okupační zónou Německa na jedné straně a sovětskou okupační zónou Německa na straně druhé. V roce 1949 se stala hranicí mezi dvěma německými státy. Až do roku 1952 byla fakticky volně prostupná. Později byl postupně režim na hranici zpřísňován, především v souvislosti se stále rostoucím počtem emigrantů z Východního Německa do Spolkové republiky Německo. Hranice byla ustanovena v oblasti, kterou procházela celá řada silničních a železničních komunikací. Procházelo přes ní 10 hlavních a 24 regionálních železničních tratí a okolo sto šedesáti silnic.\n\nV roce 1990 došlo v důsledku sjednocení Německa k jejímu zániku.\n\nDnes je bývalá vnitroněmecká hranice spolkovou hranicí mezi spolkovými zeměmi Německé spolkové republiky. Krátké její úseky jsou zachovány a slouží jako muzeum. V místě bývalého hraničního pásma byl zřízen tzv. Evropský zelený pás.\n\nVýchodní Německo zdůrazňovalo potřebu hranice jako \"ochranného valu proti západní agresi\" a západní země, případně NATO vykreslovalo jako útočníky. V Západním Německu byla považována za demarkační linii Sovětské okupační zóny, bez toho, aniž by byl jakkoliv uváděn název Německé demokratické republiky jako suverénního státu. Zatímco ve Východním Německu bylo cílem zřídit okolo hranice co nejdelší hraniční pásmo a vystěhovat obyvatele vesnic, kteří žili v naprosté blízkosti hranice, v západním Německu se často k fortifikační linii s východním sousedem konaly výpravy. Podél obou stran hranice byly často umisťovány propagandistické plakáty a vypouštěny nádoby s letáky. „Letáková válka“ byla ukončena v 70. letech, kdy oba německé státy podepsaly dohodu o normalizaci vzájemných vztahů.\n"}
{"id": "713106", "url": "https://cs.wikipedia.org/wiki?curid=713106", "title": "Herna", "text": "Herna\n\nHerna je obecné označení pro krytý prostor, kde se hraje nějaká hra. Může tak být označena například místnost určená pro hry dětí ve školní družině, dětském domově či v mateřské škole apod. Jako herna může být označena i specializovaná místnost určená pro hraní společenských či karetních her.\n\nV současné době se ale toto označení nejčastěji vyskytuje zejména v souvislosti s prostory, kde je poskytována možnost využívat hrací automaty a podobná hazardní zařízení. \n\nVe většině zemí jsou herny nepřístupné pro osoby, které nedosáhly plnoletosti.\n\n"}
{"id": "713107", "url": "https://cs.wikipedia.org/wiki?curid=713107", "title": "Markéta Skotská (1261–1283)", "text": "Markéta Skotská (1261–1283)\n\nMarkéta Skotská (28. února 1261, Windsor, Anglie – 9. dubna 1283, Tønsberg, Norsko) byla skotská princezna a jako manželka norského krále Erika II. norská královna v letech 1281–1283.\n\nNarodila se jako nejstarší potomek a jediná dcera skotského krále Alexandra III. Skotského a jeho první manželky Markéty Anglické, dcery anglického krále Jindřicha III.\n\nDne 25. července roku 1281 byl v Roxburghu uzavřen sňatek v zastoupení mezi ní a norským králem Erikem II., o rok později odjela dvacetiletá princezna do Norska a byla s třináctiletým králem oddána a korunována norskou královnou. Šlo o politicky motivované manželství - sňatek měl zmírnit napětí mezi Skotskem a Norskem, které vzniklo po uzavření mírové smlouvy mezi oběma zeměmi v Perthu 2. července 1266, v jejímž důsledku muselo Norsko odstoupit Skotsku Hebridy a ostrov Man. Norská strana byla zainteresovaná na obsazení Orknejí a Shettland.\n\nSvatební smlouva zahrnovala rovněž věno 14.000 liber šterlinků, ve čtyřech splátkách v letech 1281–1284. Polovina měla být vyrovnána z příjmů z majetků ve Skotsku. Tyto příjmy byly později předmětem sporu mezi Norskem a Skotskem, neboť placení bylo v roce 1289 zastaveno.\n\nKromě majetkových záležitostí byla ve smlouvě detailně vypracována i ustanovení o následnických právech dětí z tohoto manželství na skotský trůn v případě, že by král Alexander III. nezanechal žádných právoplatných dědiců a následníků. Tato situace, v roce 1281 pouze hypotetická, skutečně nastala v roce 1286, kdy Alexander zemřel; král Erik II. vznesl jménem své a Markétiny dcery Markéty nárok na skotský trůn a ta byla skutečně v roce 1289 uznána skotskou královnou jako Markéta I. Skotská.\n\nManželství Markéty a Erika nebylo snadné. Dvacetiletá mladá žena byla provdána za třináctiletého chlapce a na královském dvoře panovala její tchyně Ingeborg Dánská. Podle jedné skotské kroniky se Ingeborg stavěla proti Markétině korunovaci. Jiná skotská kronika líčí, jak se Markéta snažila svého manžela kultivovat a učila ho krom angličtiny a francouzštiny třeba i způsobům stolování.\n\nZ manželství Markéty a Erika se narodilo jediné dítě, dcera:\n\nMarkéta zemřela v městě Tønsberg roku 1283, s největší pravděpodobností záhy po narození jejího jediného dítěte, dcery Markéty. Datum její smrti nelze přesně stanovit – kronika \"Gesta Annalia\" ji klade k datu 9. dubna, zatímco \"Lanercostova kronika\" uvádí, že se tak stalo mezi 27. a 28. únorem. Rovněž příčina smrti není zcela jasná, předpokládá se, že mohla zemřít na komplikace spojené s porodem, stejně jako na tehdy v Norsku rozšířený mor. Pohřbena byla v katedrále v Bergenu.\n\nSpolu s Erikem je známa v norské lidové slovesnosti z romantické pověsti\n\"„Kong Eirik og Hugaljod“\" o 38 strofách. jež pochází pravděpodobně již ze 13. století.\n\n"}
{"id": "713111", "url": "https://cs.wikipedia.org/wiki?curid=713111", "title": "Pohár mistrů evropských zemí 1960/61", "text": "Pohár mistrů evropských zemí 1960/61\n\nSezóna 1960/61 byla 6. ročníkem Poháru mistrů evropských zemí. Jejím vítězem se stal portugalský klub Benfica Lisabon.\n\n Rapid Vídeň porazil Wismut Karl Marx Stadt 1:0 v rozhodujícím zápase na neutrální půdě.\n\n Barcelona porazila Hamburg 1:0 v rozhodujícím zápase na neutrální půdě.\n"}
{"id": "713114", "url": "https://cs.wikipedia.org/wiki?curid=713114", "title": "Š’ Ťin-čching", "text": "Š’ Ťin-čching\n\nŠ’ Ťin-čching (; † 1421) byl v prvních desetiletích 15. století správce Starého přístavu (Ťiou kang, ) u Palembangu). Byl to čínský muslim (Chuej) jehož předkové pocházeli z Chang-čou. \n\nRoku 1407 se do Číny vracelo z Indického oceánu loďstvo Čeng Chea ze své první plavby. Ve Starém přístavu u Palembangu tehdy žilo několik tisíc Číňanů, místo kontroloval jistý Čchen Cu-i (), který olupoval proplouvající obchodní lodě (či z jiného pohledu vybíral daně). Š’ Ťin-čching Čchena Cu-iho obvinil, že poslušnost vůči říši Ming pouze předstírá, ale ve skutečnosti chce Čeng Cheovy lodě napadnout. Čeng Cheovo loďstvo poté rozdrtilo Čchenovy síly, přičemž zabilo 5000 lidí, sedm lodí zajalo a deset spálilo. Čchen sám padl do zajetí. Š’ Ťin-čching byl poté čínskou vládou jmenován „usmiřujícím správcem“ a převzal kontrolu nad Starým přístavem.\n\nPo smrti Š’ Ťin-čchinga roku 1421 se o moc svářili jeho syn Š’ Ťi-sun () a dcera Š’ Tcha-niang. Čeng Che připlul z Číny a určil nástupcem Š’ Ťi-suna.\n"}
{"id": "713119", "url": "https://cs.wikipedia.org/wiki?curid=713119", "title": "Moldova Suverană", "text": "Moldova Suverană\n\nMoldova Suverană (česky: \"Suverénní Moldavsko\") je oficiální deník vlády Moldavské republiky. Vychází v moldavském (respektive rumunském) jazyce. Deník vznikl roku 1994 na základě oficiálních tiskovin Moldavské SSR Молдова сочиалистэ (moldavsky latinkou: Moldova socialistă, česky: \"Socialistická Moldávie\") a Советская Молдавия (česky: \"Sovětská Moldávie\"). Redakce sídlí v Kišiněvě.\n\n"}
{"id": "713120", "url": "https://cs.wikipedia.org/wiki?curid=713120", "title": "Pohár mistrů evropských zemí 1961/62", "text": "Pohár mistrů evropských zemí 1961/62\n\nSezóna 1961/62 byla 7. ročníkem Poháru mistrů evropských zemí. Jejím vítězem se stal portugalský klub Benfica Lisabon, který tak obhájil titul z minulého ročníku.\n\n Real Madrid porazil Juventus FC 3:1 v rozhodujícím zápase na neutrální půdě.\n"}
{"id": "713121", "url": "https://cs.wikipedia.org/wiki?curid=713121", "title": "Katherine Parkinson", "text": "Katherine Parkinson\n\nLaura Katherine Parkinson (* 9. března 1978, Cambridge, Anglie, Spojené království) je anglická herečka a komička. Její nejznámější role je Jen Barberová v seriálu vysílaném na Channel 4, \"Ajťáci\". Píše skeče pro svou kamarádku Katy Brandovou, se kterou se zná již od studií na Oxfordu.\n\nStudovala na dívčí škole Tiffin v Londýně a poté studovala klasickou literaturu na St Hilda's College v Oxfordu. Pak se přestěhovala a začala chodit na londýnskou akademii hudebních a dramatických umění, kde poprvé potkala Chrise O'Dowda, svého pozdějšího kolegu ze seriálu \"Ajťáci\".\n\nBěhem studií hrála ve hře \"The Age of Cosent\". Její další herecká kariéra probíhala po boku britských herců jako Martin Clunes a Julie Walters. V roce 2007 se objevila v novém překladu Čechovovy hry \"Racek\" v Royal Court Theatre v Londýně spolu s Kristin Scott Thomas a Mackenziem Crookem. V letech 2010-2011 se objevila ve hře \"Season's Greetings\" v Královském národním divadle a v roce 2011 jako Lady Teazle ve hře \"The School for Scandal\" (režie Deborah Warnerová) v Barbican Centre.\n\nNedávno napsala skeče pro show své kamarádky Katy Brandovou, kterou zná už od studií na Oxfordu. Objevila se v několika pořadech BBC Radio 4.\n\nTaké si spolu se svými kolegyněmi a komičkou Amandou Abbingtonovou zahrála v reklamě pro \"Maltesers\".\n\nV roce 2009 se na Nový rok objevila v celovečerní epizodě seriálu Jonathana Creeka s názvem \"The Grinning Man\", která se vysílala ve Velké Británii. Na konci roku 2009 se objevila v oceňované hře \"Cock v Royal Court Theatre.\"\n\nV roce 2008 spolu s Sylvesterem McCoyem namluvila roli Daniky Meanwhile pro audiozáznam \"Doctora Who\" s názvem '3○The Death Collectors\".\n\nOd druhé do čtvrté série si zahrála v seriálu \"Doktor Martin\", kde hrála doktorovu recepční. V březnu 2011 bylo v tisku oznámeno, že v páté sérii bude mít doktor novou recepční a potvrdili, že program opustila.\n\nV roce 2009 se za třetí sérii \"Ajťáků\" stala jednou z nejlépe placených hereček Channel 4.\n\nV roce 2010 namluvila reklamní kampaň pro šampony Herbal Essences.\n\nHraje jednu z hlavních rolí v třídílném seriálu BBC, \"The Great Outdoors\", který se poprvé vysílal 28. července 2010.\n\nJejí matka učila angličtinu na dívčí škole James Allen's, než v roce 2009 odešla do Cornwallu.\n\nV roce 2007 oznámila své zasnoubení s komikem Harrym Peacockem. V prosinci 2009 během děkovné řeči při \"British Comedy Awards\", kde získala ocenění nejlepší televizní komediální herečka, již označila Harryho jako svého manžela.\n\n"}
{"id": "713122", "url": "https://cs.wikipedia.org/wiki?curid=713122", "title": "Svazková tetroda", "text": "Svazková tetroda\n\nSvazková tetroda je elektronka, která sice patří mezi tetrody, vznikla však vývojem z pentody. Pro svazkovou tetrodu je charakteristické, že závity řídící a stínící mřížky jsou vůči sobě v přesném zákrytu. Toto uspořádání způsobí, že elektrony jsou elektrostatickým polem fokusovány do úzkých plochých svazků, což způsobuje podstatné snížení (nežádoucího) proudu stínicí mřížky. Zpětnému proudu sekundárních elektronů, odražených od anody, pak brání krátká boční plechová křidélka, která jsou na potenciálu katody a tvoří tak potenciální bariéru. Svazková tetroda se svými vlastnostmi blíží pentodám, mezi které bývá i řazena. Výhodou proti pentodě je zde snížení (nežádoucího) proudu stínicí mřížky a celkově jednodušší konstrukce jejího systému.\n\nPentody i svazkové tetrody velmi rychle nahradily koncové triody v rozhlasových přijimačích a našly uplatnění v širokém spektru aplikací. Triody se v audiotechnice udržely pouze tam, kde se prioritou stala minimalisace celkového zkreslení za jakoukoliv cenu (luxusní přijimače Scott, Lincoln a podobné). Byly to počátky toho, co je recentně nazýváno High-end audio. Ukázkovým audio řetězcem tohoto typu je HI-END triodový zesilovač v jednočinném režimu třídy A. \n\nNevýhodou svazkových tetrod je nemožnost využívat hradicí mřížku pro jiné účely (modulace AM vysilačů brzdicí mřížkou, zapojení typu fantastron atd.).\n\n"}
{"id": "713126", "url": "https://cs.wikipedia.org/wiki?curid=713126", "title": "Čtyřhra", "text": "Čtyřhra\n\nČtyřhra, také zvaná debl či double, je pojem užívaný v tzv. raketových sportech, jako je tenis, stolní tenis, badminton, speed badminton, squash a rackets. Označuje tak situaci, kdy na hřišti proti sobě na každé straně hrají vždy dva hráči.\n\nOlympijskou disciplínou je čtyřhra mužů a žen v tenisu, stolním tenisu a badmintonu a smíšená čtyřhra v a badmintonu a pro rok 2012 také v tenisu, která se do programu vrátila poprvé od roku 1924.\n\nV badmintonu a tenisu se čtyřhra hraje na větším hřišti než běžná dvouhra, ve stolním tenisu se rozměr tenisového stolu pro čtyřhru nemění.\n\nSmíšená čtyřhra, zvaná také \"mix\", označuje situaci, kdy na každé straně hraje pár muž-žena. Taktiku smíšené čtyřhry ovlivňuje fakt, že žena je obvykle fyzicky slabší než je její mužský spoluhráč.\n\nJde o také jednu z mála variant ve sportu, kdy muži soutěží v družstvu společně se ženami (viz seznam smíšených sportů).\n\nV tenisu je obvykle smíšená čtyřhra považována za méně prestižní záležitost, než jakou představuje běžná čtyřhra, ale mnohé hráče tato situace může někdy více bavit.\n\nDvě dvojice hráčů proti sobě hrají standardně i v některých dalších sportech, např. v plážovém volejbalu, plážovém tenisu nebo nohejbalu, ale v těchto případech se termín čtyřhra nepoužívá. V plážovém volejbalu a plážovém tenisu jde o standardní formu, v nohejbalu se používá označení „dvojice“.\n\n"}
{"id": "713130", "url": "https://cs.wikipedia.org/wiki?curid=713130", "title": "Stanislaus von Prowazek", "text": "Stanislaus von Prowazek\n\nProf. Dr. Stanislaus Josef Mathias Prowazek von Lanow (12. listopadu 1875 Jindřichův Hradec – 17. února 1915 Cottbus), v českém prostředí uváděný též jako Stanislav Provázek, šlechtic z Lanova, byl český zoolog a parazitolog, spoluobjevitel původce skvrnitého tyfu a trachomu. \n\nOtec byl důstojníkem, který v době jeho narození sloužil v Jindřichově Hradci. Stanislaus Prowazek s průměrným prospěchem vystudoval německé gymnázium v Plzni. Ve studiích pokračoval na filozofické fakultě v Praze, kde se zapsal na botaniku a zoologii. Už v té době publikoval samostatné vědecké práce. Pokračoval na univerzitě ve Vídni, kterou zakončil doktorátem v roce 1899.Šlechtický titul získal po otci, který byl povýšen při odchodu do výslužby.\n\nPracoval nejprve v institutu pro experimentální terapii ve Frankfurtu nad Mohanem u Paula Ehrlicha a poté v zoologickém ústavu mnichovské univerzity. Po roce 1903 byl zaměstnán v ústavu pro lodní a tropické choroby v Hamburku. V rámci svých pracovních povinností procestoval téměř celý svět a řadu exotických zemí (Jáva, Brazílie, Čína, Japonsko, Indie, Plavecké ostrovy, souostroví Mariany). V r. 1911 pomáhal likvidovat epidemii skvrnitého tyfu v zajateckých táborech po válce na Balkáně \n\nV roce 1914 ošetřoval ruské válečné zajatce v zajateckém táboře poblíž Chotěbuze spolu s brazilským lékařem a přítelem Henriquem da Rocha Lima. Počátkem roku 1915 se nakazil tyfem a krátce na to ve věku čtyřiceti let zemřel.\n\nProwazek se jako přírodovědec zabýval genetikou, fytopatologií, imunologií i onemocněními hmyzu. K jeho největším úspěchům patří objev původce očního infekčního onemocnění (trachomu) a objev původce skvrnitého tyfu. Během krátkého života vytvořil 209 vědeckých prací. \n\nJeho poslední prací byl popis mechanismu přenosu skvrnitého tyfu, přičemž nositelem nákazy stanovil veš šatní. Své poznatky sdílel v době nemoci a přísné karantény s Henriquem da Rocha Lima, který je po Prowazkově smrti publikoval. Vnitrobuněčný parazit, který způsobuje toto onemocnění, byl po svých objevitelích pojmenován \"Rickettsia prowazekii\" da Rocha Lima 1916.\n\n"}
{"id": "713132", "url": "https://cs.wikipedia.org/wiki?curid=713132", "title": "56 (číslo)", "text": "56 (číslo)\n\nPadesát šest je přirozené číslo, které následuje po číslu padesát pět a předchází číslu padesát sedm. Římská číslice je LVI.\n\n\n\n\n"}
{"id": "713137", "url": "https://cs.wikipedia.org/wiki?curid=713137", "title": "Krycí jméno Donnie Špekoun", "text": "Krycí jméno Donnie Špekoun\n\nKrycí jméno Donnie Špekoun ( ) je devátý díl 22. řady seriálu \"Simpsonovi\", poprvé vysíláno 12. prosince 2010.\n\nTento díl 22. řady seriálu Simpsonovi je o tom, jak Homer Simpson porušoval zákony, které byly platny jen několik hodin, a tak měl jít do vězení. Místo toho se ale stal výzvědou tlustého Tonyho, který ho přijal, protože si myslel, že zapálil Vočkův bar poté, co na Tlustého Tonyho Vočko řval během hovoru jako na puberťáka. Tlustý Tony si převlečeného Homera oblíbil a Homer si oblíbil jeho. Jednou však tlustému Tonymu přišla zásilka, ale Homer Tonyho upozornil. Pak Tony zjistil, že je to \"práskač\" a dostal infarkt. Umřel, ale brzy za Homerem přišel jeho bratranec – tenký Tony, kterému se později říkalo také tlustý Tony. Neví se, jestli ten originální Tlustý Tony věděl, že ten práskač je ve skutečnosti Homer Simpson.\n"}
{"id": "713139", "url": "https://cs.wikipedia.org/wiki?curid=713139", "title": "Elon Lindenstrauss", "text": "Elon Lindenstrauss\n\nElon Lindenstrauss ( אילון לינדנשטראוס, narozen 1. srpna 1970) je izraelský matematik. Zabývá se především erdogickou teorií, dynamickými systémy a jejich aplikacemi v teorii čísel. Od roku 2004 je profesorem na Princeton University a od roku 2009 profesorem Einsteinova matematického institutu na Hebrejské univerzitě v Jeruzalémě. V roce 2010 mu byla udělena Fieldsova medaile a stal se tak prvním Izraelcem oceněným touto prestižní matematickou cenou.\n\nNarodil se v Jeruzalémě do rodiny emeritního profesora Jorama Lindenstrausse, který rovněž učil na Einsteinově institutu a byl nositelem Izraelské ceny. Zúčastnil se armádního programu Talpijot pro nadané studenty Izraelského vojenského letectva a je majorem v záloze a vítězem Israel Defense Prize. Studoval na Hebrejské univerzitě v Jeruzalémě, kde postupně získal bakalářský titul z matematiky a fyziky (1991) a magisterský titul z matematiky (1995). Na stejné univerzitě pokračoval i v doktorandském studiu, které dokončil v roce 1999 obhájením dizertační práce na téma \"Entropy properties of dynamical systems\" pod vedením profesora Benjamina Weisse. Posléze pracoval na Institutu pokročilých studií na Princeton University a na Standford University a v roce 2004 se stal profesorem na první zmíněné. Od roku 2008 učí na Hebrejské univerzitě, kde je od roku 2009 profesorem.\n\nJe ženatý, má tři děti a žije v Jeruzalémě. Jeho strýcem je izraelský státní kontrolor Micha Lindenstrauss.\n\n\n"}
{"id": "713142", "url": "https://cs.wikipedia.org/wiki?curid=713142", "title": "Lindenstrauss", "text": "Lindenstrauss\n\nLindenstrauss ( לינדנשטראוס) je příjmení, jehož nositeli je vícero osob:\n"}
{"id": "713144", "url": "https://cs.wikipedia.org/wiki?curid=713144", "title": "Barbar Conan (film, 2011)", "text": "Barbar Conan (film, 2011)\n\nBarbar Conan je americký akční fantasy film režiséra Marcuse Nispela z roku 2011. Postavu Conana ztvárnil Jason Momoa. Jedná se o nové zpracování původního filmu Barbar Conan v hlavní roli s Arnoldem Schwarzeneggerem.\n\nConan je cimerský válečník zrozen k boji. Již jako malý ochutnal krev své matky, když se narodil na bojišti, přičemž jeho matka zemřela. Vychován byl pouze svým otcem. Stal se víc než jen synem, válečníkem a legendou.\n\nKdyž byla jeho vesnice vyvražděna a jeho otec zavražděn krutým Khalarem Zymem a jeho dcerou Marique jenž je napůl člověk a napůl čarodějka. Zym hledá bajný předmět jenž by mu dopomohl oživit jeho mrtvou ženu.\n\nConan je nucen se dívat jak jeho otec umírá, přísahá pomstu. Po několika letech, kdy se Conan protlouká životem a jde od boje k boji se z něj stává pravý cimeřan. Khalar Zym a jeho dcera Marique již získali předmět, jež mu dopomůže stát se bohem a přivést svou ženu zpět ze záhrobí.\nK tomu ještě potřebuje čistou krev z potomků bájněho rodu.\n\nTato síla se skrývá v mladé ženě Tamaře.\n\nJe jí předurčeno osudem aby se setkala s Conanem a společně cestují dál za pomstou. Conan brzy pochopí že jeho cesta není jen cestou pomsty, ale je cestou muže, jenž má osvobodit celou Hyborii.\n\n"}
{"id": "713146", "url": "https://cs.wikipedia.org/wiki?curid=713146", "title": "Phiomia", "text": "Phiomia\n\nPhiomia je rod bazálního chobotnatce, žijící před 36-35 miliony let v severní Africe. Jeho pozůstatky byly objeveny v egyptském Fajjúmu. Byl vysoký 2,5 metru.\n\nMěl krátký chobot, krátké kly a ,lopatu\", kterou používal ke sběru potravy. Byl podobný druhům Platybelodon, Amebelodon a Archaeobelodon.\n"}
{"id": "713147", "url": "https://cs.wikipedia.org/wiki?curid=713147", "title": "Cítov (zámek)", "text": "Cítov (zámek)\n\nZámek Cítov stával u kostela sv. Linharta v obci Cítov nedaleko Mělníka.\n\nPrvní zmínky o Cítově pocházejí z 2. poloviny 13. století. Zámku předcházela tvrz, postavená na přelomu 14. a 15. století. V 18. století byl na místě bývalé tvrze postaven barokní zámek. V 19. století fungoval zámek k ubytování zaměstnanců statku, později jako nájemní dům. Roku 1940 objekt vyhořel a na jeho místě vznikla nová budova v historizujícím stylu. Nový objekt dnes slouží jako administrativní centrum firmy \"Zemědělská Cítov\".\n\nJednalo se o patrovou budovu, obdélníkového půdorysu, s opěráky.\n\n"}
{"id": "713157", "url": "https://cs.wikipedia.org/wiki?curid=713157", "title": "Charles Sylvester", "text": "Charles Sylvester\n\nCharles Sylvester (1774 – 1828) byl chemik a vynálezce narozený v Sheffieldu.\n\nSylvester se narodil v roce 1774 v Sheffieldu, který se tehdy nacházel ještě v Derbyshiru. Oženil se roku 1798 a o devět let později se přestěhoval do Derby, kde pracoval s Williamem Struttem. Ten vybudoval Derbskou královskou ošetřovnu. Sylvester byl nápomocný v projektování originálního vytápěcího systému pro novou nemocnici. Své myšlenky publikoval v knize \"The Philosophy of Domestic Economy; as exemplified in the mode of Warming, Ventilating, Washing, Drying, & Cooking... in the Derbyshire General Infirmary\" (tj. \"Filosofie vnitřní ekonomie jak je znázorněna ve způsobu vyhřívání, ventilace, umývání, sušení a vaření... v Derbyshirské obecné nemocnici\"). Publikace byla vydána v roce 1819.\n\nSylvester se Struttem byli členy Derbské filozofické společnosti Erasmuse Darwina.\n\nBusta Charlese Sylvestera byla vymodelována Chantrym a jedna z jejích kopií je umístěna v Muzeu a umělecké galerii města Derby.\n"}
{"id": "713159", "url": "https://cs.wikipedia.org/wiki?curid=713159", "title": "Thomas Christopher Hofland", "text": "Thomas Christopher Hofland\n\nThomas Christopher Hofland (1777 – 1843) byl anglický malíř a učitel.\n\nNarodil se ve Worksopu a byl studentem Johna Rathbona. Začal učit v Kew a roku 1805 se přestěhoval do Derby. Zde pracoval do roku 1808. V roce 1810 se Hofland stal druhým manželem úspěšné spisovatelky Barbary Hoflandové. V Královské akademii vystavil 72 obrazů, ale hlavní zdroj příjmu bylo psaní jeho manželky. Byl zakladatelem Společnosti britských umělců. Tady vystavil přes 100 maleb. Říkalo se, že tuto společnost pomohl založit proto, že nemohl být členem Královské akademie.\n\nTři roky před smrtí Hofland navštívil Itálii. Zemřel na rakovinu v lázeňském městě Royal Leamington Spa.\n\nHoflandovy malby a následné rytiny jsou umístěny ve Vládní umělecké sbírce a v muzeích nebo galeriích v Portsmouthu, Derby a Sheffieldu.\n"}
{"id": "713161", "url": "https://cs.wikipedia.org/wiki?curid=713161", "title": "Rasúlovci", "text": "Rasúlovci\n\nRasúlovci nebo také Rasulidé (arabsky بنو رسول) byla muslimská dynastie vládnoucí v Jemenu a Hadhramautu v letech 1229–1454. Rasúlovci převzali moc poté, co egyptští Ajjúbovci opustili jižní provincie Arabského poloostrova.\n\nRasúlovci byli potomci Rasúla (Muhammada ibn Harúna), nárokovali si původ od posledního vládce Ghásánovců, nicméně byli oguzského původu. Rasúl přišel do Jemenu kolem roku 1180, jako posel (arabsky \"rasúl\") abbásovského chalífy. Jeho syn Alí byl nějakou dobu guvernérem Mekky a jeho vnuk Umar bin Alí se stal prvním sultánem dynastie Rasúlovců.\n\n"}
{"id": "713165", "url": "https://cs.wikipedia.org/wiki?curid=713165", "title": "Joel Campbell", "text": "Joel Campbell\n\nJoel Nathaniel Campbell Samuels (* 26. června, 1992, zkráceně znám jako Joel Campbell) je kostarický fotbalový útočník a reprezentant, který hraje za italský Frosinone Calcio.\n\nÚčastník Mistrovství světa 2014 v Brazílii.\n\nReprezentuje Kostariku, v A-týmu poprvé nastoupil v roce 2011.\n\nZúčastnil se Mistrovství světa 2014 v Brazílii. V prvním zápase v základní skupině D proti Uruguayi (výhra 3:1) vstřelil jeden gól a na jeden přihrál. Kostarika se v těžké základní skupině D s favorizovanými celky Uruguaye (výhra 3:1), Itálie (výhra 1:0) a Anglie (remíza 0:0) kvalifikovala se sedmi body z prvního místa do osmifinále proti Řecku. V něm Kostaričané vyhráli až v penaltovém rozstřelu poměrem 5:3 a poprvé v historii postoupili do čtvrtfinále MS, Campbell proměnil v rozstřelu penaltu. Ve čtvrtfinále s Nizozemskem (0:0, 3:4 na penalty) došlo opět na penaltový rozstřel, v něm už Campbell nefiguroval (byl dříve střídán). Kostarika byla ale vyřazena, i tak dosáhla postupem do čtvrtfinále svého historického maxima.\n\nAktualizováno k 31. 10. 2015\n\n"}
{"id": "713166", "url": "https://cs.wikipedia.org/wiki?curid=713166", "title": "Othmar Spann", "text": "Othmar Spann\n\nOthmar Spann (1. října 1878 Altmannsdorf, Vídeň – 8. července 1950 Neustift bei Schlaining) byl rakouský konzervativní filozof, sociolog a ekonom s radikálními antiliberálními a antisocialistickými názory založenými na romantických představách začátku 19. století, tak jak byly vyjádřeny Adamem Müllerem, přičemž tyto své názory Spann popularizoval ve svých knihách a vysokoškolských i jiných přednáškách a tak pomáhal vyvažovat levicověji zaměřenou politickou scénu meziválečného Rakouska.\n\nOthmar Spann byl synem továrníka a vynálezce Josefa Spanna. Vyrůstal ve vesnici Altmannsdorf, což bylo předměstí Vídně, asi patnáct minut od centra města. Spann navštěvoval \"Bürgerschule\" (státní veřejná škola) a maturoval v roce 1898. Poté studoval filosofii ve Vídni a hned na to politické vědy v Curychu, Bernu a Tübingenu. Svůj doktorát z politických věd získal v roce 1903.\n\nMezi roky 1904 a 1907 Spann pracoval ve \"Centrale für private Fürsorge\" neboli „Středisku pro soukromou péči“ ve Frankfurtu nad Mohanem. Těžištěm jeho práce byly „empirické studie dělnické populace“. Na konci roku 1904 založil společně s Hermannem Beckem and Hannsem Dornem noviny nazvané „Kritische Blätter für die gesamten Sozialwissenschaften“ neboli „Kritické listy pro všechny společenské vědy“.\n\nV roce 1907 Spann napsal svou habilitaci v oboru politické ekonomie na Vysoké škole v Brně. Mezi roky 1907 a 1909 mu byla udělena pozice \"„privatdozenta“\", která mu dovolila vyučovat studenty za peníze. V roce 1908 začal také na plný úvazek pracovat jako \"„kaiserlich-königlicher Vizesekretär der Statistischen Zentralkommission\"“ (C.-K. zastupující tajemník ústřední statistické komise) ve Vídni a dostal za úkol připravit sčítání lidu, které proběhlo mezi roky 1909 a 1910. V roce 1911 se Spann stal profesorem ekonomie a statistiky na Vysokém učení technickém v Brně.\n\nPrvní světovou válku strávil Spann jako \"Oberleutnant der Reserve\", nadporučík v záloze. Byl nasazen v konfliktu u ukrajinského Lembergu (Lvov), kde byl 27. srpna 1914 raněn. Během rekonvalescence byl Kompaniekommandantem (velitelem roty) v lágru pro ruské zajatce u Mauthausenu a po svém uzdravení pracoval až do roku 1918 ve Wissenschaftlichen Komitee für Kriegswirtschaft des Kriegsministeriums (Vědeckém výboru pro válečné hospodářství na ministerstvu války) ve Vídni.\n\nV roce 1919 byl Spann umístěn na Vídeňskou univerzitu na Katedru národního hospodářství a učení o společnosti, kde učil až do roku 1938. Na univerzitě byl Spann velice oblíbeným profesorem a to díky svému neformálnímu přístupu a velké politické aktivitě. V březnu 1920 v Brně vystoupil s přednáškou \"O podstatě němectví. Co je německé?\", která potom byla šířena v mnohatisícových nákladech. Mnohem větší význam pro Spannovy přívržence měla kniha \"„Pravý stát“ \" (Der wahre Staat), publikovaná v roce 1921, shrnující Spannovo učení o státu a státním zřízení.\n\nSpann, silně ovlivněný filosofií Platóna a Fichteho, sestavil filosofický základ i konkrétní plán stavovského státu jako modelu vládnutí a uspořádání společnosti. Spann zásadně odmítal jak marxismus, tak liberalismus, stavěl se proti racionalismu a individualismu a hodlal odstranit třídy a třídní boj. Spannova kritika individualismu byla zároveň jádrem filosofické části jeho díla – universalismu, kde Spann podával výklad toho, co je prvotní, co tvoří „původní realitu“, od které je odvozeno vše ostatní.\nDospěl k závěru, že prvotní je společnost jako celek a jedinec se vyskytuje jako pouhá součást celku, je tedy jeho odvozeninou. Každé oblasti života a každému člověku náleží konkrétní místo, konkrétní oblast úkolů a odpovědnosti. Společnost tak tvoří uzavřený systém, do kterého jsou lidé včleněni jako nikoliv podle své třídní příslušnosti ale podle jimi zastávaných sociálních úkolů, respektive podle jejich hospodářské funkce. Tak vzniká rozčlenění celé společnosti na stavy (stav rolnický, stav svobodných povolání a podobně). Ty jsou hierarchicky uspořádány, přičemž vrchol tvoří stav státní, který je elitou zvláště připravenou k plnění vůdčích úkolů, v jejímž čele stojí pečlivě vybraný vůdce.\n\nV takovém systému není místo pro politické strany a v maximální míře jsou v něm potlačeny ty státní orgány, které v tradičních společnostech reprezentují politickou vůli, vzešlou ze svobodných voleb neboli „vládnout mají ti nejlepší, hlasy nemají být sčítány ale zvažovány“\n\nJak konstatoval ve 30. letech 20. století Karel Moudrý ve své analýze „Stavovský stát, jeho ideologie a organizace“: „\"Celý tento logický domyšlený systém slouží k tomu, aby co nejrychleji a nejdokonaleji uplatňoval vůli nejvyššího vůdce, jenž se stává pramenem veškerého práva a hybnou silou administrativní činnosti.\"“\n\nVzorem státu byla pro Spanna katolická absolutistická říše. Historik Václav Kural uvedl, že „\"Spannův sociální stát měl překonat i třídní boj za pomoci ze středověku vypůjčené berly, tj. pomocí stavovského řízení. Druhou přestárlou berlou byla Svatá říše římská národa německého, ta měla probrat ducha zašlé německé slávy a symbiózou velkoněmecké a velkorakouské ideje měla jako univerzální stát a ‚skutečný‘ stát dosáhnout nové německé hegemonie ve střední Evropě. Hegemonismus německého živlu nad ostatními středoevropskými národy a nadvláda německého totalitního státu nad ‚druhořadými‘ národy byla organickou součástí spannismu.\"“ \n\nPodle Evy Boeklové Spann „\"identifikoval ve svém učení demokracii s parlamentarismem a došel k negativnímu zhodnocení demokracie vůbec. Demokracie podle něj byla nezdravou silou společenské nivelizace a zrovnoprávnění, která bránila výstavbě organického stavovského státu\"“.\nCo se týkalo národa, Spann v souladu se svým učením universalismu odmítl „ideologii národního státu“ jako „individualismus na mezistátní úrovni“ Národ definoval Spann jako „duchovní společenství“ neboť jenom „ono“ (nikoliv rasa, jazyk atd.) je určující, neboť se projevuje v etice, náboženství, filosofie, umění a vědy a spojuje příslušníky tzv. národního společenství bez ohledy na místo a čas.\n\nVzhledem k pozoruhodné podobnosti italského fašistického zřízení a Spannova učení je velmi pravděpodobné, že Mussolini byl Spannem ovlivněn, každopádně Spannova kniha byla do italštiny přeložena několik let před vyhlášením zákona, který v Itálii rušil zastupitelskou demokracii a nahrazoval ji fašistickými syndikáty (stavy).\n\nSpannovy myšlenky kladně reflektoval i papež Pius XI., který ve své encyklice „Quadragesimo anno“ z roku 1931 prosazoval „nový společenský řád“, který odstraní komunismus a socialismus a nastolí stavovský „stát bohovládný“, tak, jak je znám ze středověku.\nKrátce po nacistickém převratu v Německu provedl rakouský kancléř Dollfuss státní převrat, byla zrušena demokracie a nastolen de facto stavovský stát. Dollfus zakázal komunisty, ale také nacionální socialisty (hitlerovce), čímž chtěl ukázat svou orientaci na fašismus italského střihu a nikoliv německého.\n\nNěmeckými nacisty byla Spannovo učení od 30. let zásadně odmítáno, přičemž ale ve dvacátých letech nacisté čerpali inspiraci i od něho. Autor nacistického programu Gottfried Feder blahosklonně citoval ze Spannova díla a Spann z Federova. V roce 1932 se Spann setkal s Hitlerem, který byl Spannovou národohospodářskou koncepcí nadšen a dal vzniknout funkci zvláštního referenta pro stavovskostátní koncepci při NSDAP.\n\nDíky neúnavné zákulisní a organizační činnosti Waltera Heinricha získávalo Spannovo učení stále více přívrženců. V jednu chvíli se dokonce začalo hovořit o „dvou školách nacionálního socialismu“, respektive o „mnichovské škole stranického vedení“ a „Spannově škole“ a to přimělo ortodoxní nacisty, kteří nestrpěli žádnou konkurenci, k eliminaci Spanna. Záminkou bylo, že Spannovo učení se neslučuje s nacionálním socialismem; v roce 1936 vydal říšský organizační vedoucí NSDAP Robert Ley vyhlášku, na jejímž základě se NSDAP od Spanna distancovala a přední nacističtí teoretici si dali záležet na vyjmenovávání rozdílů mezi těmito dvěma směry a proč je toto učení špatné, navzdory tomu, že donedávna u NSDAP získávalo pozitivní zpětnou vazbu. Tyto důvody byly přehledně vyjádřeny v tajné zprávě SD o tzv. Spannově kruhu, vypracované v květnu 1936.\n\nKromě několika rozdílů v chápání národa (národ jako pokrevní společenství u nacismu anebo jako duchovní společenství u spannismu) a způsobu, jakým je vybrán vůdce (v nacismu musí vůdce pocházet z německého národa, ve spannismu může být vůdcem jakýkoliv nadprůměrně schopný jedinec, který je k vůdcovství cílevědomě vychováván) zásadní rozpor mezi nacismem a spannismem není, avšak důvod, proč byl spannismus odvržen, byl de facto ten, že tento názorový proud nepocházel z kruhů okolo Hitlera, měl tedy potenciál zpochybnit jeho vyvolené vůdcovství.\n\nSpannovy myšlenky pronikly také do fašistické rumunské Železné gardy, měly pozitivní ohlas ve fašistických kruzích v Maďarsku, Jugoslávii, v katolických kruzích Holandska a belgických Flander a v Belgii u hnutí belgického fašisty a nacistického kolaboranta Léona Degrella, který za druhé světové války vedl belgické oddíly SS.\n\nV prostředí etnických Čechů se Spannovi, navzdory jeho pangermánským vizím, také dostalo jisté pozornosti a to zejména u národně demokratické a katolické autoritativní pravice. Se stavovskými myšlenkami si pohrávala lidovecká pravice a katolická fašizující inteligence sdružená kolem časopisů Národní obnova a Řád, přičemž Řád byl v podstatě financován dr. Karlem Schwarzenbergem. Ovšem spíše než u etnických Čechů spannovo učení rezonovalo u Sudetských Němců, z nichž někteří byli přímými spannovými žáky.\n\nO realizaci Spannových myšlenek zaobírající se stavovským státem se staral zejména protičeský sudetoněmecký Svaz kamarádů, neboli Kameradschaftsbund, přičemž do Československa Spannovy myšlenky importovali jeho žák Walter Heinrich, rodák z České Lípy, který byl nazýván „Petrem mezi apoštoly mistra Spanna“ a na konci dvacátých let se k šíření spannismu připojil taktéž Spannův žák a mimo jiné i intimní homosexuální přítel Heinze Ruthy Walter Brand.\n\nFašismus u Sudetských Němců byl na hitlerovskou a spannistickou školu rozdělen daleko výrazněji než v Německu, zejména proto, že spannovský vysoce elitářský Svaz Kamarádů, jehož soudržnost byla udržována homosexuálními styky mezi jejími představiteli, byl personálně napojený na každou významnější fašistickou organizaci. \n\nNa rozdíl od nacismu neusiloval spannismus o zrušení Československa, ale zasazoval se o politickou hegemonii německé minority v českém prostoru. Usiloval o ovládnutí Československa demokratickými mechanismy a následné ustanovení stavovského režimu. Sudetské Němce nechápal jako „německý národ“ ale jak „jeden z kmenů německého národa.“ Což byl další, pragmatičtější důvod, proč byl v Československu silnější spannismus než nacismus – spannismus chápal sudetské politické elity jako svéprávné subjekty a v budoucnosti sliboval autonomii, kdežto nacismus požadoval bezvýhradnou podřízenost Říši, respektive Hitlerovi, takže sudetští fašističtí vůdci by se museli podřizovat jeho příkazům a tím by se stali pouhými nesvéprávnými vykonavateli Hitlerovy vůle.\n\nV roce 1933 na tzv. Turnerské slavnosti v Žatci byla mezi spannovci z Německého turnerského tělovýchovného svazu (který byl ovládán právě Svazem Kamarádů) a nacisty z Německé nacionálně socialistické dělnické strany (DNSAP) uzavřena dohoda o vytvoření jednotné Sudetoněmecké vlastenecké fronty (SHF), která byla v roce 1935 přejmenována na Sudetoněmeckou stranu (SdP) a jako kompromis byl její vůdce dohodnut Konrád Henlein.\n\nVzhledem k tomu, že vliv Svazu kamarádů byl stále ještě silný a taktéž bylo cílem uklidnit československou vládu, se Heinlein přiklonil spíše ke spannismu než nacismu. Dne 8. října 1933 na tiskové konferenci v Praze prohlásil, že Sudetoněmecká vlastenecká fronta se hlásí k Československu, schvaluje základní myšlenky demokracie (sic!) a taktéž řekl, že „\"pro Sudetské Němce nesmí existovat židovská otázka jako rasová otázka. Každý Žid, hlásící se k němectví, je vítán\"“.\n\nDvacátého prvního října 1934 na shromáždění v České Lípě uvedl pro agrárnický list Večer: „\"říkám jasně, že nemám nic společného s hitlerismem. Německý nacionální socialismus pro nás končí na hranicích Československa\"“.\n\nV roce 1936 propukla v Sudetoněmecké straně (SdP) silná krize. Za prvé, narostla tenze mezi spannisty a nacisty, za druhé, vypršel soudní zákaz činnosti bývalým poslancům za nacistickou DNSAP a ti prahli po politických funkcích. Henlein se nejdříve snažil nespokojené nacistické oportunisty z SdP vylučovat a posiloval ve vedení strany pozice členů Svazu kamarádů. Nacisté, bývalí členové DNSAP ale měli silné zázemí v Německu, zejména v kruzích okolo R. Heydricha a jejich posilující moc za chvíli začínala ohrožovat i samotného Henleina.\n\nNacisté tlačili na odchod W. Branda, vlivné spannovské postavy, který byl Henleinovou pravou rukou. V červnu 1936 byl Brand donucen odejít ze všech politických funkcí a odjel jako korespondent listu \"Die Zeit\" do Londýna, kde sehrál důležitou roli při formování názoru anglické veřejnosti na sudetskou otázku.\nSpannovský Svaz kamarádů začal postupně ztrácet uvnitř SdP důležité pozice a poslední ranou bylo předání kompromitujících materiálů na vůdčí osobnost Svazu H. Ruthu, který byl bezprostředně poté zatčen úřady za homosexualitu a svádění nezletilých (jeho homosexualita byla veřejným tajemstvím). Pátého listopadu 1937 spáchal Rutha ve vazbě sebevraždu.\n\nPoslední spory uvnitř Sudetoněmecké strany (SdP) utichly v únoru 1938 kvůli přímé intervenci Adolfa Hitlera. Ten všechny přinutil ke kompromisu – Henlein a výrazné osobnosti ze Svazu Kamarádů mohou zůstat na svých pozicích, avšak důležité funkce musí být zpřístupněny i nacistům.\nTo však mělo důsledky. V roce 1939 byli všichni významní jedinci Svazu kamarádů ze Sudetoněmecké strany odstraněni a někteří z nich byli – kvůli obviněním z homosexuality – i vězněni. Před soud bylo postaveno 36 mužů, donedávna důležitých funkcionářů Sudetoněmecké strany a po 1.11. 1938 i NSDAP. Dvacet z nich bylo odsouzeno, šest amnestováno (včetně budoucího mluvčího Sudetoněmeckého landsmanšaftu W. Bechera), ostatní byli propuštěni.\n\nNejtvrději byli potrestáni W. Brand a J. Suchy, kteří skončili v koncentračním táboře. Po válce W. Brand spoluzakládal sudetoněmecké krajanské sdružení Witikobund, který je do značné míry ideovým pokračovatelem spannismu a s jistou dávkou nadsázky se dá říct, že je jeho dnešním jediným nositelem.\n\nUvěznění Brand a Suchy jsou ideology Sudetoněmeckého landsmanšaftu vykládáni jako oběti svých protinacistických postojů a jsou používání jako příklady, že i sudetští Němci byli odpůrci nacistického režimu a jejich vyhoštění jako takové bylo projevem zvůle obnoveného československého státu.\n\nVýznamný činitel landsmanšaftu Siegfried Zolgman řekl: „\"Pravý opak je pravdou, jak dr. Walter Becher, tak dr. Walter Brand, oba zakladatelé Witikobundu, byli jako odpůrci nacionálního socialismu vězněni v koncentračních táborech\"“.\n\nPo anšlusu Rakouska byl Spann na nějakou dobu uvězněn a bylo mu zakázáno vykonávat profesorskou činnost. Během druhé světové války žil samotářským životem a po roce 1945 se už jako 67letý znovu ucházel o místo profesora na Vídeňské univerzitě, ale nebyl přijat a zemřel v roce 1950, zklamaný a zahořklý.\n\n"}
{"id": "713174", "url": "https://cs.wikipedia.org/wiki?curid=713174", "title": "Pohár mistrů evropských zemí 1962/63", "text": "Pohár mistrů evropských zemí 1962/63\n\nSezóna 1962/63 byla 8. ročníkem Poháru mistrů evropských zemí. Jejím vítězem se stal italský klub AC Milán, který získal svůj první titul v historii.\n\n Feyenoord porazil Servette 3:1 v rozhodujícím zápase na neutrální půdě.\n\n Feyenoord porazil Vasas 1:0 v rozhodujícím zápase na neutrální půdě.\n"}
{"id": "713177", "url": "https://cs.wikipedia.org/wiki?curid=713177", "title": "Psychologie osobnosti", "text": "Psychologie osobnosti\n\nPsychologie osobnosti je základní psychologickou disciplínou, která studuje rozdíly mezi lidmi a také podobu konkrétních osobnostních vlastností, které ovlivňují myšlení, cítění či chování konkrétního člověka nebo skupiny osob. Zaměřuje se také na výsledek interakce prostředí a individuálních mentálních dispozic.\n\nPsychologie osobnosti se snaží popsat, jak se lidé navzájem liší i podobají, a tyto rozdíly a podobnosti vysvětlit. Vytváří proto různé teorie, modely či pojetí osobnosti. Právě ty pak jsou teoretickým východiskem pro konstrukci mnoha standardizovaných psychodiagnostických metod, poznatky psychologie osobnosti využívají všechny ostatní psychologické obory a řada dalších vědních disciplín mimo obor psychologie.\n\nDnes je jako součást psychologie osobnosti chápána také diferenciální psychologie, založená roku 1921 Williamem Sternem. Na rozdíl od předchozích přístupů, které zkoumaly podobnosti mezi lidmi a obecná pravidla fungování lidské psychiky, zaměřil se Stern na jejich vzájemné rozdíly, které je možné kvantifikovat.\n\nPsychologie osobnosti se zabývá řadou témat. Podle Sternberga se snaží odpovědět na otázky typu: \"„Proč jsou někteří lidé sami a jiní samotu nesnášejí?“\", \"„Proč jsou někteří jedinci nervózní i za zcela běžných okolností?“\" či \"„Proč jsou někteří lidé pracovití a spolehliví, jiní však nikoliv?“\". Vladimír Smékal uvádí jiné důležité oblasti zájmu tohoto oboru:\n\n\nV psychologii osobnosti jsou patrné různá pojetí při vytváření teorií a přístupu ke zkoumání osobnosti. Hlavními proudy je dnes zastaralé sběrné pojetí a novější strukturní pohled na osobnost.\n\nZhruba do konce padesátých let 20. století převládalo tzv. kolekcionistické pojetí osobnosti, představované například G. W. Allportem. Podle něj byla psychika člověka jakousi nádobou, obsahující jednotlivé rysy temperamentu, charakteru, dále zájmy a potřeby, schopnosti či sklony. Psychologovi k porozumění člověku stačí jen popsat všechny tyto rysy. Allport tak s lingvistou H. Odbertem shromáždili kolem 18 tisíc rysů osobnosti (tj. asi 4,5 % slovní zásoby angličtiny), K. K. Platonov takto identifikoval 9 tisíc ruských slov. Dnes se sběrné pojetí používá prakticky jen pro tvorbu profilových archů, seznamu vlastností požadovaných na různé zaměstnanecké pozice. Ty jsou aplikovány například v kariérním poradenství, ačkoliv reliabilita takto vytvořených dotazníků je nízká. Složky osobnosti totiž spolu souvisí a jejich pouhým výčtem jevů nelze tyto vztahy popsat.\n\nTento přístup začíná být aplikovaný zejména od konce 60. let 20. století. Věnuje vyšší pozornost struktuře a vzájemným vztahům jednotlivých složek osobnosti, vytváří modely osobnosti a překonává pouhou inventarizaci vlastností. Existuje více stylů vytváření modelu a jejich klasifikace je obtížná.\n\nMnozí psychologové věří, že Eysenckův dimenzionální přístup je významný, avšak nedostatečný pro odhalení zásadních vlastností jedinečné osobnosti.\nMožným metodologickým vylepšením Eysenckova přístupu je dotazník \"Big Five\" (autoři R. Mccrae a P.T.Costa,Jr.), který měří a vyjadřuje individuální osobnostní variace pomocí 5 faktorů OCEAN (akronym, založený na anglických pojmech):\n\nSoučasný stav\nŘada psychologů osobnosti považuje objev a validaci tohoto testu za jeden z největších objevů v rámci současné psychologie osobnosti.\nObjevují se i modely, které Big 5 rozšiřují o další faktory, např.:\n\nFreud byl zastánce doktríny o determinaci osobnosti\n\n\n\nVědomí zahrnuje:\na) Sledování sebe sama a svého okolí tím způsobem, že vjemy, vzpomínky a myšlenky jsou přesně reprezentovány ve vědomí. Zde patří selekce důležitých informací, jejich prioritu určují události, důležité pro přežití.\nb) Ovládání sebe sama a svého okolí tím způsobem, že jsme schopni zahajovat a ukončovat své jednání a kognitivní aktivity. Zde patří plánování, zahajování a řízení vlastních činů.\n\"Např. při řízení automobilu začátečník se musí soustředit na koordinaci různých úkonů (řazení, šlapání a spojku, přidávání plynu, řízení apod.) a stěží dokáže myslet na cokoli jiného. Pokud se pohyby zautomatizují, řízení přebírá předvědomí, zatímco řidič může konverzovat, obdivovat okolní krajinu, aniž by si byl vědom toho, že řídí, až do chvíle, kdy se objeví nebezpečí, které okamžitě připoutá pozornost zpět k ovládání auta.\"\n\nPředvědomí obsahuje: všechny informace, jež nyní nejsou přítomny ve vědomí, ale budeme-li chtít, vybavíme si je. Tyto objekty a události, které toho času nejsou v centru pozornosti, mohou mít na vědomí určitý vliv. \"Souhrn vzpomínek a procesů označujeme jako předvědomí.\"\n\nNálezy značného množství výzkumů ukazují, že zaznamenáváme a vyhodnocujeme podněty, které nevnímáme vědomě. Tyto podněty nás ovlivňují podvědomě, pracují na podvědomé úrovni vědomí.\n\nNevědomí obsahuje souhrn vzpomínek, impulsů a tužeb, které jsou našemu vědomí nedostupné. Tyto vesměs emočně bolestivé vzpomínky a přání jsou vytěsněny - přesunuty do nevědomí, odkud mohou ovlivňovat naše činy, i když si jich nejsme vědomi. Přestože tyto vytěsněné myšlenky a impulsy nemohou vstupovat do vědomí, mohou nás ovlivňovat nepřímo nebo maskovaně:\n\nSoučasné pojetí hovoří o kontinuitě nevědomí-vědomí, které sahá od jednoho extrému zcela nevědomých procesů k druhému extrému reflexivního vědomí.\n\nFreud dospěl k závěru, že model ledovce je příliš jednoduchý na to, aby byl schopen popsat osobnost člověka a proto vyvinul strukturální model dělící osobnost na tři hlavní systémy, které jsou ve vzájemné interakci a řídí lidské chování: id, ego, superego\n\nId - nejprimitivnější část osobnosti, z níž se později vyvíjí ego a superego. Skládá se ze základních biologických impulsů. Sexuální a agresivní pudy jsou nejdůležitější determinanty osobnosti. Id je zcela hédonistický, iracionální a nemorální, hledá bezprostřední uspokojení impulsů a řídí se \"principem slasti\".\n\nEgo - ústřední řídící složka osobnosti, která se postupně vyvíjí z Id z důvodu, že potřeby organismu vyžadují odpovídající objekt, jež se nachází v objektivním světě. Jeho hlavní role je zprostředkování mezi pudovými touhami Id a podmínkami vnějšího světa a cílem je zabezpečit přežití osoby a její reprodukce. Ego se řídí \"principem skutečnosti\".\n\nSuperego - je zvnitřněna reprezentace hodnot a morálky společnosti. Zahrnuje svědomí jedince, obraz ideálně mravné osoby (tzv. ideály já) a sebehodnocení. Superego se řídí principem dokonalosti. Jeho hlavní funkce jsou:\n\n\n\n\nKonstruktivní účinky\n\nŠkodlivé účinky\n\n\n\nZákladní postuláty:\n - upřímnost (genuineness): otevřenost vůči vlastním pocitům, odmítnutí přetvářek, zájem o odhalení sebe sama\n\n\n - jakými by chtěli být\n - jakými skutečně jsou\n\nJestliže se ideální a aktuální self shodují, pak je sebepojetí kladné. Z hlediska psychoterapie, významným ukazatelem osobnostního růstu klienta představuje sblížení (kongruence) obou self. Tomuto procesu značně nahrává kladná zkušenost jedince související s dosažením vytoužených cílů. V případě opakovaného neúspěchu narůstá frustrace, úzkost, zatímco eroze sebepojetí vede k různým projevům maladaptace jedince.\n\nRogersova kritika typologizace osobnosti:Každé standardizované zkoumání osobnosti představuje její depersonalizace. Škatulkování dílčích vlastností do předem vybraných kategorií je třeba nahradit důvěrným rozhovorem s jedincem, což poskytuje lepší porozumění jeho unikátní zkušenosti.\n\n - vysněné self (pozitivní): já jako bohatá, štíhlý, uctívaný, milovaný aj.\n - obávané self (negativní): já jako nezaměstnaný, alkoholik, neúspěšný v práci aj.\n\nTyto self stanoví cíle jedince a motivují ho k jejich dosažení. \n\nKvalita prožívání sama sebe přináší řadu výhod a nevýhod.\n\n\n\n"}
{"id": "713178", "url": "https://cs.wikipedia.org/wiki?curid=713178", "title": "Georgie Henley", "text": "Georgie Henley\n\nGeorgie Henley (* 9. červenec 1995, Ilkey, Spojené království), celým jménem Georgina Helen Henley, je britská herečka proslavená hlavně rolí Lucinky Pevensieové ve filmové sérii \"Letopisy Narnie\". V lednu 2019 bylo oznámeno, že si zahraje v prequelu populárního seriálu \"Hra o trůny\".\n\nGeorgie Henley se narodila v Ilkey Heleně a Mikovi Henleyovým. Chodila do místního hereckého kroužku Upstagers. Jejím celovečerním debutem se stal film \"\".\n\nTehdy sedmiletá Georgie se v roce 2002 objevila na konkurzu pro film Letopisy Narnie. Castingová ředitelka Pippa Hall si jí zničeho nic všimla a byla nadšená z jejího vystoupení. Na obrazovce se poprvé objevila v roce 2005 jako malá Lucinka z Narnie. Její výkon byl na devítiletou dívku k neuvěření. V roce 2006 se zničeho nic objevila ve filmovém dramatu Jana Eyrová,kde hrála malou Janu.\n\nV roce 2008 pokračovala série Narnie. Georgie opět jako malá Lucinka.\n\nRoku 2010 patnáctiletá Georgie zažila svoji poslední premiéru Narnie s podnázvem \"\".\n\nS roztoucím věkem se Georgie čím dál víc začala zajímat o módu. Dne 11. ledna jsme jí mohli vidět jak šla po mole pro Albertu Ferreti. Georgie má velmi přísné názory na módu. Rozhodně není pro veliké odkrývání, proto ráda nosí šaty od Alberty Ferreti nebo Topshopu. Mezi její módní ikony patří Alexa Chung nebo Florence Welch.\n\n"}
{"id": "713187", "url": "https://cs.wikipedia.org/wiki?curid=713187", "title": "Hilel Fürstenberg", "text": "Hilel Fürstenberg\n\nHilel Fürstenberg ( הלל פורסטנברג, narozen 29. září 1935) je americko-izraelský matematik. Je známý především jako průkopník aplikace teorie pravděpodobnosti a ergodické teorie v oblastech teorie čísel a Lieových grup. V počátcích svá kariéry upoutal pozornost autorstvím inovativního topologického důkazu nekonečnosti množiny prvočísel. Je nositelem Wolfovy ceny za matematiku.\n\nNarodil se v Berlíně v Německé říši a v roce 1939, krátce před vypuknutím druhé světové války, emigroval s rodinou do Spojených států. Studoval na Yeshiva University, kde v roce 1955 zakončil svá bakalářská a magisterská studia. V roce 1958 získal pod vedením Salomona Bochnera doktorát na Princeton University. Několik let působil na University of Minnesota a v roce 1965 se stal profesorem matematiky na Hebrejské univerzitě v Jeruzalémě v Izraeli.\n\n\nKromě zmíněných ocenění je Fürstenberg členem Národní akademie věd USA a Izraelské akademie věd a klasického vzdělávání.\n\n"}
{"id": "713191", "url": "https://cs.wikipedia.org/wiki?curid=713191", "title": "Ordre de la Libération", "text": "Ordre de la Libération\n\nOrdre de la Libération (česky \"Řád osvobození\") je francouzské vyznamenání. Založil ho velitel Forces françaises libres a pozdější francouzský prezident generál Charles de Gaulle dne 16. listopadu 1940 v Brazzaville. Byl určen k vyznamenání jednotlivcům i institucím, které se mimořádně zasloužily za osvobození Francie a jejích kolonií během druhé světové války. Nositelé řádu se nazývají \"compagnon de la Libération\". Řád se skládá jen z jedné třídy, a mezi francouzskými státními vyznamenáními zaujímá co do významnosti druhé pořadí, po Řádu Čestné legie, následován je \"Médaille militaire\".\n\nRada řádu (Conseil de l'Ordre de la Libération) má pět členů, kteří rozhodují o záležitostech týkajících se řádu. Prvním kancléřem se v roce 1941 stal Georges Thierry d’Argenlieu, který funkci zastával do roku 1958. Generál de Gaulle zastával funkci velmistra řádu, po jeho smrti nebyla funkce velmistra obsazena.\n\nDekretem z 23. ledna 1946 bylo udělování řádu zastaveno. Nicméně de Gaulle ve funkci velmistra učinil dvě výjimky, když řád propůjčil 18. června 1958 Winstonu Churchillovi a 2. dubna 1960 králi Jiřímu VI. (posmrtně).\n\nCelkem bylo uděleno 1061 řádů, z nichž pět získala města Grenoble, Nantes, Paříž, Vassieux-en-Vercors a Île-de-Sein a 18 vojenské jednotky. 271 řádů bylo uděleno in memoriam. Vyznamenáno bylo celkem 60 cizinců 22 národností, mezi nimi i čtyři občané Československa: Josef Ryšavý (vyznamenán 9. září 1942), Bohumil Vazač (7. března 1945), Otto Wagner (7. března 1945) a Viktor Perner (16. října 1945).\n\nNejmladším vyznamenaným byl Mathurin Henrio, který zemřel ve věku 14 let. Řád rovněž obdrželo šest žen, z nich čtyři in memoriam.\n\nDne 4. května 2011 po smrti Rudolfa Eggse ve věku 96 let bylo žijících 35 \"compagnons de la Libération\".\n\nŘád je vyroben z bronzu a tvoří ho čtvercová deska, na které leží kolmo dolů meč. Rukojeť a špička meče přesahují přes desku. Na pochvě leží černý lotrinský (patriarší) kříž. Na zadní straně je místo kříže čtyřřádkový latinský nápis PATRIAM SERVANDO - VICTORIAM TULIT (Službou vlasti napomáhá vítězství).\n\nŘád se nosí na levé straně hrudi na světle zelené stuze se čtyřmi svislými černými pruhy - po okrajích dva širší, uprostřed dva tenčí. Zelená barva symbolizuje naději a černá smutek.\n\n\n"}
{"id": "713193", "url": "https://cs.wikipedia.org/wiki?curid=713193", "title": "Pohár mistrů evropských zemí 1963/64", "text": "Pohár mistrů evropských zemí 1963/64\n\nSezóna 1963/64 byla 9. ročníkem Poháru mistrů evropských zemí. Jejím vítězem se stal italský klub Inter Milan, který získal svůj první titul v historii.\n\n Górnik Zabrze porazil Austrii Vídeň 2:1 v rozhodujícím zápase na neutrální půdě.\n\n Zürich postoupil do dalšího kola díky hodu mincí, protože rozhodující zápas na neutrální půdě proti Galatasarayi skončil 2:2 po prodloužení.\n"}
{"id": "713194", "url": "https://cs.wikipedia.org/wiki?curid=713194", "title": "Schwandorf", "text": "Schwandorf\n\nSchwandorf je německé velké okresní město, sídlo zemského okresu Schwandorf ve vládním obvodu Horní Falc spolkové země Bavorsko. V roce 2015 zde žilo 28 481 obyvatel.\n\nMěsto Schwandorf se skládá mimo samotného města také z dále uvedených 60 obcí:\nPo komunálních volbách konaných dne 16. března 2014, jsou křesla v městské radě rozdělena následujícím způsobem:\n\nZnak je dělený, v horní části na černém poli lev s červenou korunou, v dolní části černá bota na poli se stříbro-modrou routovanou šachovnicí.\n\nAž na černou botu je Schwandorfský znak totožný se znakem blízkého města Amberg. Znak se také velmi podobá znakům užívaným městy Bacharach, Albersweiler a Bibelnheim. Všechny znaky byly vytvořeny ve stejnou dobu a pravděpodobně i na stejném falckraběcím dvoře. Nejstarší známá pečeť města Schwandorf pochází z roku 1552 a je uložena v bavorském hlavním státním archivu v Mnichově. Nejstarší znak města Ambergu pochází z období okolo roku 1350 a byl s routováním hrabat z Bogenu a lvem, později interpretovaným jako falcký lev.\n\n\n\nV roce 1989 vzniklo Městské muzeum města Schwandorf se stálou expozicí na téma historie a kultury města a okolí.\n\n\n\n\n\n\n\n\n\n\nDne 23. února 1948 bylo čestné občanství zrušeno Paulu von Hindenburgovi, Adolfu Hitlerovi a ministru vnitra Adolfu Wagnerovi, kterým bylo uděleno za dob národního socialismu.\n\n\n\n\n\n\n\n\n\n\n"}
{"id": "713197", "url": "https://cs.wikipedia.org/wiki?curid=713197", "title": "McCartney (album)", "text": "McCartney (album)\n\nMcCartney je první sólové album Paula McCartneyho, které bylo vydáno 17. dubna 1970 ve Spojeném království.\nZajímavé na tomto albu je, že McCartney všechny nástroje a hlasy, až na některé doprovodné vokály od jeho první ženy, Lindy McCartney nahrál sám.\nPodle svých slov hrál McCartney na \"baskytaru, bicí, kytaru, akustickou kytaru, piano, mellotron, varhany,\ndětský xylofon a luk a šíp.\" Dále je zajímavé také zahrnutí velkého množství instrumentálních skladeb.\n\nVývoj alba \"McCartney\" probíhal před rozpadem Beatles. Paul ho nahrával od listopadu 1969 do března 1970 ve svém londýnském domě, v Morgan Studios a v Abbey Road Studios (pod pseudonymem \"Billy Martin\"). Své nástroje si vozil s sebou, stejně jako čtyřstopý magnetofon Studer. Na magnetofon McCartney jako první zaznamenal píseň \"The Lovely Linda\", aby zařízení otestoval a poté pokračoval ve skládání a nahrávání dalšího materiálu. V březnu 1970, kdy současně Phil Spector začal remixovat pásky Let It Be, bylo album \"McCartney\" dokončeno.\n\nOstatní členové Beatles si uvědomili, že \"McCartney\" bylo v rozporu s blížícím se vydáním alba a filmu Let It Be. Ringo Starr, jehož vlastní první album bylo téměř připraveno k vydání, byl poslán požádat McCartneyho, aby svůj sólový debut odložil. McCartney to odmítl s odůvodněním, že to musí udělat, aby se prosadil sám.\n\nDne 10. dubna, McCartney veřejně oznámil svůj odchod od Beatles v podobě smyšleného rozhovoru, který s ním udělal Peter Brown. Rozhovor vyšel v příloze alba \"McCartney\".\n\nJedna z nejpozoruhodnějších písní na albu je \"Maybe I'm Amazed\", je to jedna z mnoha McCartneyho písní o lásce ke své první ženě. Píseň dosáhla č. 10 v Billboard Hot 100 po vydání na albu Wings over America v roce 1976. McCartney prozradil, že mu Linda byla nápomocna při upevňování jeho naděje a důvěry při tvorbě nového alba a pomáhala mu se dostat z jeho depresí, které měl ze ztráty Beatles.\n\nV roce 1993 bylo album \"McCartney\" předěláno a znovu vydáno na CD jako součást \"Paul McCartney Collection\".\n\nV roce 2011 bylo album znovu předěláno a opětovně vydáno na CD jako součást \"The Paul McCartney Archive Collection\". Tato kolekce navíc obsahuje bonusové skladby a DVD.\n\nAlbum se dostalo na první příčku ve Spojených státech v hitparádě Billboardu, kde se drželo po dobu tří týdnů, nakonec za něj McCartney získal dvě platinové desky. A to i navzdory skutečnosti, že k podpoře alba nevznikl žádný singl, promo video nebo turné. Ve Spojeném království se album dostalo na druhou příčku, kde vydrželo tři týdny.\n\nKrátce po vydání alba, označil George Harrison \"Maybe I'm Amazed\" a \"That Would Be Something\" jako výborné songy a ostatní skladby jako přiměřené. John Lennon v rozhovoru pro Rolling Stone uvedl, že vzhledem k McCartneyho sklonu k náročnému perfekcionismu ve studiu při nahráváních Beatles, byl překvapen nedostatečnou kvalitou alba, Lennon také album negativně porovnával se svým debutovým albem John Lennon/Plastic Ono Band.\n\nKdyž vyšla nová předělaná verze alba v roce 2011 jako součást kolekce \"The Paul McCartney Archive Collection\" album opět vystoupalo v grafech ve Velké Británii, Nizozemí, Francii a Japonsku.\n\nVšechny skladby napsal Paul McCartney.\n\n\n\nV roce 2011 bylo album předěláno a vydáno na CD jako součást \"The Paul McCartney Archive Collection\". Kolekce navíc obsahuje bonusové skladby, DVD a také knížku, která obsahuje dříve nepublikovatelné fotografie a poznámky k nahrávce.\n\nPůvodních třináct skladeb.\n\n\n\n\n"}
{"id": "713201", "url": "https://cs.wikipedia.org/wiki?curid=713201", "title": "Ja'akov Bekenstein", "text": "Ja'akov Bekenstein\n\nJa'akov David Bekenstein (: יעקב בקנשטיין, : \"Jacob Bekenstein\"; 1. května 1947 – 16. srpna 2015) byl izraelský teoretický fyzik, který přispěl k základům termodynamiky černých děr a ostatním aspektům spojitostí mezi informací a gravitací.\n\nNarodil se v Ciudad de México v Mexiku do židovské rodiny. Studoval na Polytechnickém institutu Newyorské univerzity a doktorát získal roku 1972 na Princetonské univerzitě pod vedením Johna Wheelera. Pracoval jako profesor astrofyziky na Ben Gurionově univerzitě.\n\nV roce 1972 jako první předpokládal, že by černé díry měly mít definovatelnou entropii. Bekenstein též zformuloval zevšeobecněný druhý termodynamický zákon a termodynamiku černých děr pro systémy zahrnující i černé díry. Obě myšlenky potvrdil Stephen Hawking, když o dva roky později popsal existenci Hawkingova záření; Hawking byl přitom původně Bekensteinovým oponentem.\n\nNaposledy působil jako profesor teoretické fyziky na Hebrejské univerzitě v Jeruzalémě, byl členem Izraelské akademie věd a klasického vzdělávání a Světové židovské akademie věd.\n\n\n"}
{"id": "713205", "url": "https://cs.wikipedia.org/wiki?curid=713205", "title": "Pohár mistrů evropských zemí 1964/65", "text": "Pohár mistrů evropských zemí 1964/65\n\nSezóna 1964/65 byla 10. ročníkem Poháru mistrů evropských zemí. Jejím vítězem se stal italský klub Inter Milan, který tak obhájil titul z minulého ročníku.\n\n Rangers FC zvítězili v rozhodujícím zápase na neutrální půdě 3:1.\n\n Liverpool FC postoupil do další fáze díky hodu mincí, neboť rozhodující zápas na neutrální půdě skončil i po prodloužení remízou 2:2.\n"}
{"id": "713208", "url": "https://cs.wikipedia.org/wiki?curid=713208", "title": "Café Procope", "text": "Café Procope\n\nCafé Procope je nejstarší kavárna v Paříži. Byla otevřena v roce 1686 a je známá jako místo setkávání spisovatelů a filozofů období osvícenství, jako např. Denis Diderot, Benjamin Franklin, Jean-Jacques Rousseau nebo Voltaire. Nachází se na ulici \"Rue de l'Ancienne Comédie\" č. 13 v 6. obvodu v Latinské čtvrti.\n\nKavárnu otevřel v roce 1686 italský šlechtic původem ze Sicílie Procopio dei Coltelli v ulici \"Rue des Fossés Saint-Germain\" (dnešní Rue de l'Ancienne Comédie) jako první kavárnu v Paříži. Velký úspěch podniku vedl k tomu, že se kavárny rychle v Paříži prosadily. Kromě kávy se zde servírovala i další novinka – zmrzlina.\n\nV 18. i v 19. století se v kavárně scházeli filozofové a díky blízkosti Comédie-Française také spisovatelé a umělci. Pravidelnými hosty zde byli Voltaire, Rousseau a Diderot, Beaumarchais, Honoré de Balzac, Victor Hugo, dále Paul Verlaine nebo Anatole France a mnohé další osobnosti, např. Napoleon Bonaparte.\n\nFasáda s balkony je od roku 1962 chráněná jako historická památka.\n\n"}
{"id": "713209", "url": "https://cs.wikipedia.org/wiki?curid=713209", "title": "Pohár mistrů evropských zemí 1965/66", "text": "Pohár mistrů evropských zemí 1965/66\n\nSezóna 1965/66 byla 11. ročníkem fotbalového Poháru mistrů evropských zemí. Jejím vítězem se stal španělský klub Real Madrid, který tak získal svůj šestý titul v historii.\n"}
{"id": "713210", "url": "https://cs.wikipedia.org/wiki?curid=713210", "title": "Otvírání studánek (kantáta)", "text": "Otvírání studánek (kantáta)\n\nOtvírání studánek (H 354) (en: \"The Opening of the Springs\", \"The Opening of the Wells\") je jedním z nejznámějších děl Bohuslava Martinů. Je to kantáta pro soprán, alt, baryton, recitátora, ženský sbor a doprovod, ten tvoří dvoje housle, viola a klavír. Doba provedení je 20 minut.\n\nBohuslav Martinů navštívil v červenci roku 1938 na pozvání své české žačky Vítězslavy Kaprálové, hudební skladatelky a dirigentky, vesnici Tři Studně ležící poblíž Nového Města na Moravě v okrese Žďár nad Sázavou, kde pobýval téměř celý měsíc. \n\nV některých oblastech probíhalo vždy na jaře tzv. otvírání studánek, tj. jejich čištění po přešlé zimě; studánky byly mnohde jediným zdrojem pitné vody. Většinou bylo otvírání i obřadem se symbolickým zaháněním zlé moci a neštěstí. Básník Miloslav Bureš, mající v úctě lidové tradice, po zhlédnutí takovéhoto obyčeje právě ve Třech Studních napsal v roce 1954 báseň „Píseň o studánce Rubínce“. Následujícího roku ji poslal svému příteli a spolurodákovi z Poličky hudebnímu skladateli Bohuslavu Martinů se žádostí o zhudebnění. Ten ji částečně zkrátil a vytvořil kantátu Otvírání studánek. Autorovi potřebnou inspiraci po 17 letech od pobytu ve Třech Studních patrně poskytla i vzpomínka na šťastný, téměř měsíční pobyt v blízkosti mladičké Vítězslavy Kaprálové, která dva roky nato zemřela.\n\nÚvodem vlastní kantáty vypráví zpěv altových a sopránových hlasů společně s recitátorem o každoroční tradici čištění studánek. Vlastní obřad čištění, otvírání studánek, je rozvinut do sborových i sólových zpěvů, kde soprán patří královničce a alt sasance; obřad vrcholí sborovým zpěvem. V závěru baryton náleží poutníkovi, který se do milovaného kraje vrací zpět, stejně jako ve vzpomínkách autor.\n\nSkladba působící neobyčejně silným dojmem, je vroucná a jímavá. Dokončena byla 12. července 1955 v Nice ve Francii, autor ji dedikoval Miloslavu Burešovi. Její premiéru provedl 7. ledna 1956 brněnský sbor Opus pod vedením Zdeňka Zouhara, přítele Bohuslava Martinů.\n\nV roce 1956 natočil režisér Alan František Šulc film Otvírání studánek a roku 1981 natočil režisér Vladimír Sís hudebně-poeticky televizní film Otvírání studánek s hudbou Bohuslava Martinů.\n\nRoku 1960 vytvořil Alfréd Radok pro Laternu magiku multimediální pásmo Otvírání studánek, které však nebylo veřejně provozováno a autora stálo režisérské místo v Laterně magice. To přesto, že kantáta Otvírání studánek byla jedním z mála děl Bohuslava Martinů, která se směla veřejně provozovat.\n\nV Brně na Pisárecké ulici byla v roce 1966 v parčíku před budovou vodárny zrealizována skulptura Otvírání studánek od sochaře Jiřího Marka.\n\nV roce 2016 vyšla skladba u vydavatelství Bärenreiter ve svazku nazvaném \"\"Kantáty na texty Miloslava Bureše\"\" ve vědecko-kritické edici Víta Zouhara (Souborné vydání děl Bohuslava Martinů, VI/2, sv. 3), svazek obsahuje jak podrobnou předmluvu s informacemi o genezi díla, tak kritickou zprávu.\n\n\n"}
{"id": "713211", "url": "https://cs.wikipedia.org/wiki?curid=713211", "title": "18. ročník udílení Zlatých glóbů", "text": "18. ročník udílení Zlatých glóbů\n\n18. ročník udílení Zlatých glóbů se konal 16. března 1961 v hotelu Beverly Hilton v Los Angeles. Asociace zahraničních novinářů v Hollywoodu vyhlásila nominace 8. února. Nejvíce cen posbírala komedie Billyho Wildera \"Byt\", která ze čtyř nominací získala tři Glóby. Historický velkofilm \"Spartakus\" získal nejvíce nominací, a to šest. Cenu si odnesl pouze za \"nejlepší film (drama)\". Jack Lemmon získal druhý rok za sebou cenu za \"nejlepšího herce (komedie/muzikál)\". Rok předtím to bylo za komedii \"Někdo to rád horké\".\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "713212", "url": "https://cs.wikipedia.org/wiki?curid=713212", "title": "Seznam hradů v Kraji Vysočina", "text": "Seznam hradů v Kraji Vysočina\n\nSeznam hradů nacházejících se v kraji Vysočina, seřazených podle abecedy:\n\n"}
{"id": "713213", "url": "https://cs.wikipedia.org/wiki?curid=713213", "title": "Alexandr Rou", "text": "Alexandr Rou\n\nAlexander Arturovič Rou ( \"Александр Артурович Роу\", spelování \"Alexander Rowe\") (24. února 1906 Sergijev Posad – 28. prosince 1973 Moskva) byl ruský filmový režisér, specializující se na pohádkový žánr.\n\nJeho otec byl irský inženýr, který přijel do Ruska stavět mlýny. Alexandr Rou od 20. let 20. století působil v agitačním divadle, v letech 1931–1934 absolvoval filmovou školu, roku 1939 natočil svůj první film \"Vasilisa Překrásná\". V roce 1968 obdržel titul národního umělce Ruské sovětské federativní socialistické republiky.\n\n\n"}
{"id": "713214", "url": "https://cs.wikipedia.org/wiki?curid=713214", "title": "Kukačkové hodiny", "text": "Kukačkové hodiny\n\nKukačkové hodiny je druh jednoduchých kyvadlových hodin v dřevěné skříňce, která vypadá jako štít domku s dvířky nad ciferníkem. Na začátku každé hodiny se tato dvířka otevřou, objeví se v nich dřevěný ptáček a z hodin se ozve zvuk, připomínající kukačku. Počet zakukání udává denní nebo noční hodinu (1 až 12), podobně jako u bicích hodin.\n\nKukačkové hodiny mají jednoduchý \"švarcvaldský\" stroj s hákovým krokem a běžným bicím zařízením. Místo úderu do gongu ale vystrčí ptáčka z dvířek a zvedne destičku dvojitého měchu, který při pohybu vzhůru a dolů vydá dva krátké tóny, vzdálené o tercii. Provedení bylo velmi jednoduché, vhodné pro domáckou výrobu.\n\nKukačkové hodiny poprvé zmínil v 17. století jako kuriozitu Athanasius Kircher (1650), rozšířily se však až v období romantismu počátkem 19. století z německého Schwarzwaldu, kde se podomácku vyráběly dřevěné nástěnné hodiny. Původně měly i dřevěná kola, od poloviny 19. století se do nich montovala továrně vyrobená kovová. Vnější vzhled a výzdoba připomínaly domek železničního hlídače, později dostaly vyřezávanou \"mysliveckou\" výzdobu. Vyrábějí se i z plastu, často s elektronickým strojem a bez kyvadla. Pokud mají mechanickou kukačku, je mechanismus prakticky beze změny.\n\n"}
{"id": "713216", "url": "https://cs.wikipedia.org/wiki?curid=713216", "title": "Palo Alto", "text": "Palo Alto\n\nPalo Alto (špan. \"vysoký kůl\") je samosprávné město v oblasti San Francisco Bay Area. Město se nachází na severozápadním cípu okresu Santa Clara. Leží asi 50 km jižně od San Francisca a asi 20 km severně od San José. Palo Alto založil podnikatel Leland Stanford st., který založil také Stanfordovu universitu. Město je známé tím, že zde sídlí největší a nejprestižnější technologické společnosti, například Hewlett-Packard (HP), Space Systems, Tesla Motors nebo Skype. Další společnosti mají svá korporátní sídla v okolí Palo Alto, jako například Apple, Google, Facebook, Electronic Arts, Logitech, Pinterest, PayPal, Adobe Systems, Intel, eBay, nVidia, Oracle Corporation nebo Twitter.\n\nK roku 2013 mělo město 67 000 obyvatel a je jedním z nejprestižnějších a ohledně životních nákladů jedním z nejdražších měst napříč celými Spojenými státy.\n\nHistorie oblasti, ve které se nachází dnešní Palo Alto, sahá do roku 1769, kdy se o místu zmínil španělský kolonizátor Gaspar de Portolá jako o indiánské osadě kmene Ohlone. Po svém návratu do tehdy nově založeného San Diega Portolá uskutečnil expedici se 63 muži a 200 koňmi, původně s cílem misie v místě dnešního města Monterrey (asi 200 km jižně od San Franciska). Kvůli husté mlze však misii minuli a pokračovali až k dnešní Sanfranciské zátoce. Expedice pokračovala dále podél Sanfranciské zátoky, překročila říčku San Francisquito Creek, u které se také nakonec v listopadu 1769 utábořila v místě, kde dodnes stojí vysoká sekvoje zvaná \"El Palo Alto\" (ve španělštině to znamená \"vysoký kůl\").\n\nV průběhu 19. století zde pod španělskou vládou vznikaly veliké ranče. Španělský odkaz je ve městě patrný dodnes, jelikož mnoho budov a ulic má španělský název. Mezi příklady lze uvést Pena Court, Miranda Avenue či samotný název města.   \n\nRoku 1855 se na jihu dnešního města zrodilo město Mayfield. Přesně o 20 let později zde koupil francouzský podnikatel Jean Baptiste Paulin Caperon pozemek o výměře přes 100 000 m, který pojmenoval \"Ayrshire Farm\". Dominantou farmy byla 15 m vysoká cihlová věž. Roku 1882 farmu koupil americký podnikatel a politik Leland Stanford. Ten zdejší pozemky začal skupovat již roku 1876. Roku 1891 zde se svou ženou Jane založil později slavnou Stanfordovu universitu a věnoval ji památce svého zesnulého syna. Nápad založit zde universitu měl Stanford poprvé roku 1886, dva roky po smrti tohoto syna. Původně chtěl universitu postavit na pozemcích města Mayfield, nicméně pod podmínkou, že ve městě bude zakázáno požívat alkohol. Jenže Mayfield, proslulý svými bary a nočními podniky, tomuto požadavku nevyhověl, což Stanforda vedlo k myšlence založit město vlastní. Roku 1887 si proto za pomoci svého přítele Timothyho Hopkinse ze společnosti Southern Pacific Raliroads koupil pozemek o výměře 3 km a na něm začal s výstavbou university. O čtyři roky později byl komplex dokončen, o další tři roky později bylo založeno Palo Alto. Město závratnou rychlostí rostlo a zanedlouho již bylo srovnatelně velké se sousedním městem Mayfield. V létě 1925 pak obyvatelé města Palo Alto hlasovali o připojení k Mayfieldu a o pouhé čtyři dny později, 6. června 1925, bylo město Mayfield minulostí. To vysvětluje, proč má Palo Alto dvě městská centra.\n\nMěstem Palo Alto protéká mnoho říček, které se vlévají do vod Tichého Oceánu v Sanfranciské zátoce. Mezi ty nejvýznamnější patří na východě Adobe Creek, na západě San Francisquito Creek, a mezi nimi protéká Matadero Creek.\n\nPalo Alto má také velmi rozmanité prostředí. Lze zde nalézt estuár, což je typ říčního ústí do oceánu, stromořadí oddělující vodní toky od okolního prostředí, nebo například dubové háje. Město má středomořské klima s vlhkou zimou a suchým, teplým létem. Průměrná teplota v lednu se pohybuje mezi 3,6 a 14,1 °C, v červenci od 12,7 do 25,8 °C. Měřitelné srážky se zde vyskytují průměrně 57 dní v roce, sníh je vzácný. Naposledy na Palo Alto napadl v roce 1962.\n\nK roku 2010 žilo ve městě 64 403 obyvatel, hustota tedy byla 964 osob­­­/km. Stejný průzkum ukázal, že naprostá většina obyvatel (99.1%) žije v domech. Rasové složení bylo následující:\n\nObyvatelé hispánského nebo latinskoamerického původu, bez ohledu na rasu, tvořili 6,2% populace.\nPalo Alto je spolu s městem San José často označováno za centrum Silicon Valley. V informatice či technologickém průmyslu zde pracuje téměř 100 000 lidí. Vznikla zde řada high-tech firem jako Amazon, AOL, Facebook, Google, Hewlett-Packard nebo Tesla Motors. Další firmy zde mají výzkumná střediska, například BMW, Dell, Lockheed Martin, Nokia, Skype nebo Sun Microsystems. Největším zaměstnavatelem je Stanfordova univerzita (10 tisíc), její nemocnice (5,5 tisíc), dětská nemocnice (3,5 tisíc) a Hewlett-Packard (2 tisíce).\nPalo Alto má vlastní letiště s velmi hustým provozem malých letadel, jimiž lidé denně létají do zaměstnání. Má dvě nádraží na trati, která je spojuje se San Franciscem a San José, a leží blízko křižovatky dálnice 101 a mezistátní dálnice 280. Příměstskou dopravu obstarávají hlavně autobusy.\n\n\n"}
{"id": "713217", "url": "https://cs.wikipedia.org/wiki?curid=713217", "title": "Pohár mistrů evropských zemí 1966/67", "text": "Pohár mistrů evropských zemí 1966/67\n\nSezóna 1966/67 byla 12. ročníkem Poháru mistrů evropských zemí. Jejím vítězem se stal skotský klub Celtic Glasgow, který získal svůj první (a zatím jediný) titul v historii.\n\n Liverpool porazil Petrolul Ploieşti 2:0 v rozhodujícím zápase na neutrální půdě.\n\n Vojvodina porazila Atlético Madrid 3:2 v rozhodujícím zápase na neutrální půdě.\n\nInter Milan porazil tým PFK CSKA Sofia 1:0 v rozhodujícím zápase na neutrální půdě.\n"}
{"id": "713218", "url": "https://cs.wikipedia.org/wiki?curid=713218", "title": "Ejal Ran", "text": "Ejal Ran\n\nEjal Ran (* 21. listopadu 1972, Kirjat Ono) je bývalý izraelský profesionální tenista. Během své kariéry na okruhu ATP World Tour vyhrál jeden turnaj ve čtyřhře. Profesionálně hrál v letech 1992 až 2005. V letech 1992 až 2000 byl členem izraelského daviscupového týmu a v roce 2005 se stal jeho kapitánem.\n\nNa žebříčku ATP byl nejvýše ve dvouhře klasifikován v dubnu 1997 na 138. místě a ve čtyřhře pak v říjnu 1999 na 71. místě.\n\n"}
{"id": "713221", "url": "https://cs.wikipedia.org/wiki?curid=713221", "title": "Seznam památných stromů v okrese Český Krumlov", "text": "Seznam památných stromů v okrese Český Krumlov\n\nToto je seznam památných stromů v okrese Český Krumlov, v němž jsou uvedeny památné stromy na území okresu Český Krumlov.\n"}
{"id": "713222", "url": "https://cs.wikipedia.org/wiki?curid=713222", "title": "Pohár mistrů evropských zemí 1967/68", "text": "Pohár mistrů evropských zemí 1967/68\n\nSezóna 1967/68 byla 13. ročníkem Poháru mistrů evropských zemí. Jejím vítězem se stal anglický klub Manchester United FC, který získal svůj první titul v historii.\n\nBylo nově zavedeno pravidlo venkovních gólů, ale pouze v prvním kole. V dalších fázích rozhodovalo v případě rovnosti sečteného skóre rozhodující utkání na neutrální půdě. Na góly v prodloužení se pravidlo venkovních gólů nevztahovalo.\n\n Valur postoupil do další fáze díky více vstřeleným brankám na hřišti soupeře.\n\n Juventus FC porazil Eintracht Braunschweig 1:0 v rozhodujícím utkání na neutrální půdě.\n"}
{"id": "713223", "url": "https://cs.wikipedia.org/wiki?curid=713223", "title": "Bohuš Pavel Alois Lepař", "text": "Bohuš Pavel Alois Lepař\n\nBohuš Pavel Alois Lepař (9. prosince 1854 Znojmo – 2. dubna 1927 Praha) byl český právník, novinář a spisovatel. Specializoval se na trestní právo. Pracoval nejprve ve věznicích Kartouzy a Plzeň-Bory, později v obecní samosprávě, jako tajemník poslaneckého klubu a státní úředník. Redigoval deník \"Moravská orlice\" a vydával odborný časopis \"Naše obec\". Publikoval odborné a populární texty, v nichž přibližoval českým čtenářům právní úpravu v jiných zemích. Vystupoval i pod pseudonymem Pravdoslav Lipňanský (stejně jako jeho otec).\n\nByl synem známého pedagoga Jana Lepaře. Po absolvování právnické fakulty v Praze a Krakově získal místo v kartouzské trestnici (ve Valdicích). Odtud přešel na Bory a po čase se znovu vrátil do Valdic. Jako člen mezinárodní jednoty trestního práva se seznámil se zahraničními odborníky a poznal věznice v dalších evropských zemích. Když zjistil, že jeho návrhy na reformy nenacházejí u rakouské vlády pochopení a že je v kariérním postupu znevýhodňován oproti německy mluvícím kolegům, odešel z vězeňské služby a stal se tajemníkem městského úřadu v Červeném Kostelci. Od roku 1904 vykonával obdobnou funkci v Příboře. Zapojil se do organizace starostovských sborů na Moravě a stal se jednatelem jejich ústředí v Brně. Vedl tam také sekretariát Národního klubu a určitou dobu redigoval deník \"Moravská orlice\". Pro potřeby obecních samospráv vydával odborný časopis \"Naše obec\".\n\nPozději odjel do Vídně, kde pracoval jako tajemník Slovanské jednoty a Jednotného českého klubu (poslanců v Říšské radě).\n\nPo vzniku Československa získal místo jako přednosta pozemkového, později tiskového odboru Zemského úřadu pro péči o válečné poškozence. Tuto funkci zastával do odchodu do důchodu.\n\nZemřel po čtyřměsíční nemoci, v úplné chudobě. Pohřben byl na Malvazinkách.\n\n\nLepař byl ve své době jediný literárně činný vězeňský praktik. Psal články s právnickou tematikou do novin a časopisů. K jeho příspěvkům patří:\n\nKnižně vydal:\n\nPřekládal také práce Aloise Jiráska do němčiny, například román \"Psohlavci\" pod názvem \"Chodische Freiheitskämpfer\".\n\n"}
{"id": "713226", "url": "https://cs.wikipedia.org/wiki?curid=713226", "title": "Nachal (Omán)", "text": "Nachal (Omán)\n\nNachal (psáno taktéž Nakhal) je město nacházející se cca 120km severně od Maskatu. Je známé hlavně díky své pevnosti. Nachal není příliš turisty navštěvovaným místem, přesto se zde nachází mnoho míst k vidění.\n\nVojenská pevnost Nachal, jež dala jméno celému městu, je také nazývána Husn Al Heem. Její pojmenování je pravděpodobně odvozeno od arabského pojmenování pro palmu. Pevnost je tvořena nádvořím, které obklopuje několik místností – např. sklad datlí, diskuzní pokoj, mešita. Každá z místností je vybavena tak, jak bývala v minulosti. K vidění je i tradiční keramika, nádoby na vodu, které zachovávaly tekutiny chladné, či kanon. Celá pevnost je obehnána vysoký zdmi, které jsou doplněny pozorovatelskými věžemi. Z nádvoří pevnosti je překrásný výhled na celé město. Výhodou památek v Ománu je nízké vstupné a možnost si na vše sáhnout, popřípadě vyzkoušet.\n\nNa konci města, v místech, kde začínají hory, se nacházejí horké prameny, které místní lidé s oblibou navštěvují. Ženy zde tráví své volno povídáním s ostatními, zatímco děti se koupou ve vodě. V okolí se nacházejí původní domy, které jsou stále obydlené. Voda z horkých pramenů je rozváděna pomocí zavlažovacích kanálů do blízkého okolí.\n\nDíky důmyslnému zavlažovacímu systému roste v Nachalu mnoho stromů, které dávají městu, v Ománu nepříliš typický, zelený odstín. V Nachalu se pěstuje ovoce – především datle, ale také banány či mango.\n\n"}
{"id": "713227", "url": "https://cs.wikipedia.org/wiki?curid=713227", "title": "Star Trek: Deep Space Nine (knižní série)", "text": "Star Trek: Deep Space Nine (knižní série)\n\nStar Trek: Deep Space Nine je knižní série science fiction románů na motivy amerického televizního seriálu \"\" (vysílán 1993–1999). Knihy v anglickém originále vydává od roku 1993 americké nakladatelství Pocket Books, díla jsou licencována držitelem autorských práv, filmovým studiem Paramount Pictures. Jedná se o součást rozsáhlého fiktivního univerza Star Treku, \"Deep Space Nine\" je dějově zasazena především do 70. let 24. století. Hlavními hrdiny je posádka bajorské vesmírné stanice Deep Space Nine, které velí komandér (a později kapitán) Benjamin Sisko ze Spojené federace planet za pomoci prvního důstojníka, Bajoranky Kiry Nerys.\n\nV Česku byly některé romány vydány mezi lety 2002–2009 nakladatelstvím Laser-books.\n\nZe scénářů vybraných epizod seriálu byly pořízeny stejnojmenné románové přepisy. Takto vzniklo celkem šest knih, z nichž čtyři jsou novelizacemi dějově důležitých dvojdílů. Román \"Trials and Tribble-ations\" je přepisem běžné epizody, v níž se důstojníci stanice Deep Space Nine dostanou 100 let do minulosti, na \"Enterprise\" kapitána Kirka (viz epizoda „Trable s tribbly“). V knize \"Far Beyond the Stars\" a stejnojmenné epizodě (v českém dabingu „Tam za těmi hvězdami“) má kapitán Sisko vize od Proroků, v nichž se ocitá ve 20. století. První román \"Vyslanec\" je rovněž první knihou číslované řady. Česky vyšly ze šesti novelizací první dvě.\n\nKnihy číslované řady jsou kratší samostatné romány odehrávající se především v průběhu prvních tří řad seriálu (2369–2372), mezi jeho jednotlivými epizodami. V letech 1993–2000 takto vyšlo celkem 27 knih včetně jedné třídílné minisérie (\"Rebels\"), česky byly vydány čtyři romány. Kniha \"Vyslanec\" je zároveň novelizací pilotní dvojepizody, román \"A Stitch in Time\" se odehrává až po ukončení seriálu, proto je také řazen mezi tzv. „relaunch“ \"Deep Space Nine\".\n\nDějově rozsáhlejší romány nebyly číslovány, v letech 1995–2008 vyšlo celkem 16 knih. Román \"Klingon\" je přepisem počítačové hry \"Star Trek: Klingon\" a kombinuje prvky \"Deep Space Nine\" a \"\". Součástí řady je též sbírka povídek \"The Lives of Dax\" o životě Daxe a jeho několika hostitelů, která je rovněž řazena do tzv. „relaunche“ \"Deep Space Nine\".\n\nObdobí po roce 2375, kdy se odehrává závěrečný dvojdíl „Co po sobě zanecháš“, je kvůli rozdílným osudům posádky stanice Deep Space Nine a kvůli završení dějového rámce celého seriálu označováno jako „relaunch“ (nový start). První dvojdílný román \"Avatar\" vyšel v roce 2001, zpětně sem ale byla řazena i sbírka povídek \"The Lives of Dax\" z roku 1999 a číslovaný román \"A Stitch in Time\" z roku 2000. „Relaunch“ doplňují crossoverové minisérie \"Destiny\", \"Typhon Pact\" a \"The Fall\", které kombinují postavy několika startrekovských knižních sérií. Vydávání řady dosud pokračuje.\n\nV letech 1994–1998 vyšlo pro mladé čtenáře 12 číslovaných románů, které popisují příhody Jakea Siska a Noga, dvou mladíků na stanici Deep Space Nine.\n\n"}
{"id": "713229", "url": "https://cs.wikipedia.org/wiki?curid=713229", "title": "Etgar Keret", "text": "Etgar Keret\n\nEtgar Keret ( , * 20. srpna 1967, Ramat Gan) je izraelský spisovatel. Stěžejní část jeho díla tvoří povídky, věnuje se však také psaní scénářů, poezie, divadelních her a komiksů.\n\nKeret se narodil Efrajimu a Orně Keretovým, kteří přežili šo'a. Spolu se svou manželkou, herečkou Širou Gefenovou, bydlí v Tel Avivu.\n\nKeretovy knihy dosáhly velkého úspěchu a mnohé z nich se staly bestsellery v Izraeli i zahraničí. Svým dílem se Keret řadí mezi generaci mladých izraelských spisovatelů , kteří začali působit v polovině 90. let 20. století. Roku 1992 vydal svou první knihu \"Potrubí\" ( , Cinorot), jíž se však v době vydání téměř nedostalo pozornosti. Až po úspěchu povídky \"Stesky po Kissingerovi\" se začalo prodávat také \"Potrubí\", jež vyšlo znovu v aktualizovaném vydání. Inspirováni tímto úspěchem vydali mnozí mladí autoři (např. Adam Ma'oz) své sbírky povídek, v nichž je zřetelný Keretův vliv, ovšem jen málokteří z nich dosáhli takového úspěchu jako on. Keret sám vydal svá další díla, mj. komiks ve spolupráci s ilustrátory Rutu Modanovou a Asafem Chanukou.\n\nKeret patří mezi nejpřekládanější autory píšící hebrejsky. Jeho povídky i knihy se dočkaly překladu do angličtiny, španělštiny, francouzštiny, němčiny, ruštiny i češtiny. O jeho významu svědčí také to, že roku 2010 obdržel francouzský Řád umění a literatury\n\nKeret je také autorem několika filmových scénářů (mj. \"ha-Chamišija ha-kamerit\", ), za něž byl několikrát oceněn. Od roku 1995 přednáší na katedře filmu na Telavivské univerzitě a dnes přednáší také na Ben Gurionově univerzitě v Negevu.\n\nNěkteré Keretovy básně zhudebnili hudebníci jako Evjatar Banaj nebo Eran Cur.\n\nStyl Etgara Kereta je často charakterizován jako postmoderní, absurdní a humoristické. Je plná květnatých frází, klišé, známých symbolů a imitace popkultury, kterou ironizuje, a to vše se většinou pojí se slangem a hovorovým jazykem. Postmoderní charakter se projevuje také zpochybňováním hranice mezi vysokou a nízkou kulturou. Průběh událostí je často líčen z pohledu dítěte nebo lidí, kteří se dostali na okraj společnosti. V povídkám se také často objevuje téma vraždy či sebevraždy, snové a fantaskní představy.\n\n\n\n\n"}
{"id": "713230", "url": "https://cs.wikipedia.org/wiki?curid=713230", "title": "Pohár mistrů evropských zemí 1968/69", "text": "Pohár mistrů evropských zemí 1968/69\n\nSezóna 1968/69 byla 14. ročníkem Poháru mistrů evropských zemí. Jejím vítězem se stal italský klub AC Milán.\n\n1. kolo bylo rozlosováno znovu po okupaci Československa tak, aby kluby z východní Evropy hrály spolu a kluby ze západní Evropy spolu. Kluby z okupantských zemí (SSSR, NDR, Polsko, Maďarsko a Bulharsko) na protest proti přelosování z poháru odstoupily.\n\nDošlo ke změně několika pravidel. Bylo povoleno střídání dvou hráčů kdykoliv během zápasu. Dále byly pevně stanoveny termíny zápasů (dosud se na nich kluby domlouvaly mezi sebou). Pravidlo venkovních gólů bylo nyní rozšířeno na všechna kola.\n\nPozn.: Ze dvou dvojic prvního kola nikdo nepostoupil (oba týmy ze dvojice se vzdaly účasti), proto měly dva týmy ve druhém kole volný los.\n\n Ani pravidlo venkovních gólů nerozhodlo. AFC Ajax postoupil do dalšího kola díky výhře 3:0 v rozhodujícím zápase na neutrální půdě.\n"}
{"id": "713231", "url": "https://cs.wikipedia.org/wiki?curid=713231", "title": "Velká filmová loupež", "text": "Velká filmová loupež\n\nVelká filmová loupež je československá filmová komedie, kterou v roce 1986 točil režisér Oldřich Lipský a po jeho náhlé smrti (zemřel 19. 10. 1986 během natáčení) dílo dokončil Zdeněk Podskalský. Prakticky celý děj filmu se odehrává na jednom místě – v paláci U Hybernů (resp. v jeho těsné blízkosti) na pozadí velké výstavy \"\"Přehlídka 40 let československé znárodněné kinematografie\"\" a vystupuje v něm většina tehdejších populárních československých herců, mnozí z nich \"sami za sebe\".\n\nDěj se točí okolo vynálezu superholografu, který umožňuje přesun lidí mezi skutečným a filmovým světem. Vynález se dostane do rukou nic netušících komiků, popřípadě jejich dvojníků - amatérských podvodníčků, a ti všichni se stanou terčem zájmu pětice gangsterů.\n\nNa filmu pracovali tři příslušníci známého rodu Lipských – hlavním režisérem filmu byl Oldřich Lipský, Oldřichův syn Dalibor Lipský střihačem a Oldřichův bratr Lubomír Lipský se zde ukázal ve své populární roli svérázného vrátného Hlustvisiháka.\n\nNa webových stránkách fanoušků značky Tatra, zejména vozů Tatra 613, jsou k vidění oblíbené scény z příjezdu delegací k paláci U Hybernů. V kontrastu s tím je prezentováno \"úsporné barrandovské autíčko\" Fiat 500, ve kterém se na výstavu dostavilo odhadem 20 dalších herců.\n\n"}
{"id": "713232", "url": "https://cs.wikipedia.org/wiki?curid=713232", "title": "Moina", "text": "Moina\n\nMoina , česky kaluženka, je rod drobných vodních korýšů z podřádu perlooček (\"Cladocera\").\n\nRod \"Moina\" ukazuje schopnost přežít ve vodách s nízkým obsahem kyslíku, s vysokými hodnotami salinity a dalšími nečistotami, zahrnující jezera solných plání, běžně eutrofizovaných. Příkladem takového extrémního stanoviště je velmi slaná pánev Makgadikgadi v Botswaně, ve které prospívá druh \"Moina belli\".\n\nDruh \"Moina macrocopa\" je akvaristy využíván jako kvalitní živé krmivo, které lze jednoduše produkovat doma.\n\nRod \"Moina\" zahrnuje následující druhy:\n"}
{"id": "713237", "url": "https://cs.wikipedia.org/wiki?curid=713237", "title": "Pohár mistrů evropských zemí 1969/70", "text": "Pohár mistrů evropských zemí 1969/70\n\nSezóna 1969/70 byla 15. ročníkem Poháru mistrů evropských zemí. Jejím vítězem se stal nizozemský klub Feyenoord.\n\nDošlo ke změně pravidel. Rozhodující zápasy na neutrální půdě byly zrušeny. Pokud pravidlo venkovních gólů ani prodloužení nerozhodlo, postupujícího nově určil hod mincí.\n"}
{"id": "713241", "url": "https://cs.wikipedia.org/wiki?curid=713241", "title": "Pohár mistrů evropských zemí 1970/71", "text": "Pohár mistrů evropských zemí 1970/71\n\nSezóna 1970/71 byla 16. ročníkem Poháru mistrů evropských zemí. Jejím vítězem se stal nizozemský klub AFC Ajax.\n\nV tomto ročníku došlo opět ke změně pravidel. Pokud nerozhodlo pravidlo venkovních gólů, ani prodloužení, nyní rozhodoval penaltový rozstřel místo hodu mincí, proti kterému se vzedmula vlna odporu.\n"}
{"id": "713243", "url": "https://cs.wikipedia.org/wiki?curid=713243", "title": "Pohár mistrů evropských zemí 1971/72", "text": "Pohár mistrů evropských zemí 1971/72\n\nSezóna 1971/72 byla 17. ročníkem Poháru mistrů evropských zemí. Jejím vítězem se stal nizozemský klub AFC Ajax, který tak obhájil titul z minulého ročníku.\n\n FC Dinamo București postoupilo do dalšího kola díky více vstřeleným brankám na hřišti soupeře.\n\n Inter Milán postoupil do dalšího kola díky více vstřeleným brankám na hřišti soupeře.\n\n Inter Milán zvítězil na penalty 5:4.\n"}
{"id": "713247", "url": "https://cs.wikipedia.org/wiki?curid=713247", "title": "Hlustvisihák", "text": "Hlustvisihák\n\nHlustvisihák byla populární komediální postava ze scének, které pro Miroslava Homolu a Lubomíra Lipského psal scenárista Bedřich Zelenka.\n\nV původním provedení z roku 1960 byl Gustav Hlustvisihák prostým občanem v podání M. Homoly, který naráží na omezeného vrátného, ztvárněného L. Lipským. Tato scénka pocházela původně z pera maďarského spisovatele Tezö Királyiho Gyuráye – musela však být později prostříhána, protože nebylo v době normalizace únosné používat křestního jména Gustav v komediálních souvislostech, aby nebyl zesměšněn první tajemník ÚV KSČ Gustáv Husák. Tímto prostříháním sice nebylo dotčeno vyznění skeče, ale L. Lipskému se problémy stejně nevyhnuly poté, co se na besedě v cementárnách přeřekl, postavu pojmenoval Hlustvihusák a agilní lidé z řad zaměstnanců na něj neváhali podat trestní oznámení pro znevažování prezidenta republiky.\n\nNejvětší popularity dosáhly skeče, v nichž je L. Lipský coby Hlustvisihák (už bez křestního jména) omezeným a zabedněným vrátným libovolné instituce a M. Homola (resp. později Jiří Lír) obyčejným občanem, potýkajícím se s úřední tupostí. \n\nScénky vedly k proniknutí pojmu Hlustvisihák do běžné mluvy a dodnes se lze setkat s takovým označením pro podobně agilní občany, hlídače či příslušníky strážních služeb: Hlustvisihák je v podstatě omezený člověk s nepříliš důležitou funkcí, který nic nechápe a „neví, že nic neví“ – což mu však nebrání svou funkci vykonávat tak svědomitě, že přes jeho rozhodnutí „nejede vlak“. Lze se ztotožnit s tvrzením, že hloupost podobných Hlustvisiháků je věčným, nesmrtelným a nevyčerpatelným zdrojem humoru.\n\nPrvní (dvojdílné) album pod názvy Hlustvisihák I a Hlustvisihák II vydalo v roce 1994 nakladatelství Supraphon:\n\nScénky napsal výše uvedený Bedřich Zelenka, s výjimkou skeče \"Šťastnou cestu\" z pera Jana Berana.\n\nV roce 2008 vydal Supraphon, u příležitosti 85. narozenin Lubomíra Lipského, nové souhrnné album s názvem Hlustvisihák, obohacené o dva další skeče z archivního fondu Českého rozhlasu:\nScénku \"Setkání v lázních\" napsal Pavel Hanuš a scénku \"Cesta na Křivoklát\" Fan Vavřincová.\n\nZatím poslední album pod názvem Hlustvisihákovi vydal v roce 2011 Český rozhlas:\nKromě dvou jsou skeče opět dílem Bedřicha Zelenky, scénka \"Hlustvisihák na nádraží\" je stejná jako dříve uváděné \"Šťastnou cestu\" od Jana Berana a scénku \"Oběť svých zásad\" napsal Karel Poláček.\n\n"}
{"id": "713248", "url": "https://cs.wikipedia.org/wiki?curid=713248", "title": "Jedľové Kostoľany", "text": "Jedľové Kostoľany\n\nJedľové Kostoľany jsou obec na Slovensku ležící v okrese Zlaté Moravce v Nitranském kraji.\n\nObec leží na svazích Tribečských vrchů a částečně na severních svazích Pohronského Inovce. Katastr obce odvodňuje řeka Žitava. Má charakter vrchoviny, střed obce leží v nadmořské výšce kolem 400 metrů. Podklad tvoří zejména sopečné horniny - andezity, tufy, ale také vápence, pískovce a krystalické břidlice. Většina plochy je zalesněná listnatými lesy.\n\nPrvní písemná zmínka o obci je z roku 1387 jako Fenyeukoztholvan, další doložené názvy jsou Jedlowe Kostolany (1773), maď. Fenyőkosytolány. Obec patřila hradu Hrušov, který měl nedaleko od obce strážní věž zvanou Živánská. Od 17. století pak patřila panství Topoľčianky. V roce 1536 zde vznikl pivovar, v roce 1537 získal A. Thurzo právo těžit v okolí obce zlato a dřevo. V 18. století zde pracovala sklárna a od roku 1859 se začalo těžit hnědé uhlí. Důl byl uzavřen v roce 1924, občané obce tak trpěli nezaměstnaností a účastnili se na přelomu dvacátých a třicátých let stávek a protiexekučních vzpour. Za druhé světové války se zapojili aktivně do partyzánského hnutí.\n\nPočet obyvatel se v posledních letech pohybuje těsně pod tisíci. Historicky největšího počtu dosáhla v roce 1961, kdy zde žilo 1701 obyvatel. Obec si uchovala rozptýlenou formu osídlení. Centrální část se budovala kolem kostela, později vznikly \"štále\" - osady v okolí budované jak místními, tak i přistěhovalci ze vzdálenějších končin. Je jich celkem třináct, významnějšími jsou např. Brezov štál, Nemčekov štál, Lukáčov štál, Horné a Dolné Lúčno, Borisko, Hujavovce (Kazimírov štál) či Drienky.\n\n\n"}
{"id": "713250", "url": "https://cs.wikipedia.org/wiki?curid=713250", "title": "Pohár mistrů evropských zemí 1972/73", "text": "Pohár mistrů evropských zemí 1972/73\n\nSezóna 1972/73 byla 18. ročníkem Poháru mistrů evropských zemí. Jejím vítězem se stal nizozemský klub AFC Ajax, který získal třetí titul v řadě.\n"}
{"id": "713260", "url": "https://cs.wikipedia.org/wiki?curid=713260", "title": "Downtown (Los Angeles)", "text": "Downtown (Los Angeles)\n\nDowntown či Downtown L.A. je čtvrť města Los Angeles ve státě Kalifornie v USA. Jde o centrální obchodní čtvrť města i celé jihokalifornské megalopole. Sídlí zde místní radnice, soudní dvůr a další státní instituce, ve čtvrti Financial District pak mnohé nadnárodní společnosti. Downtown je také jedním z center kultury a umění Los Angeles. Nachází se zde Muzeum současného umění či Walt Disney Concert Hall. Při akci \"Art Walk\" jsou pak jednou měsíčně veřejnosti otevírány soukromé galerie.\n\nDowntown má rozlohu 15,1 km² (5,84 sq mi), v roce 2008 zde žilo 39 537 obyvatel.\n\nNejstarší známe osídlení této čtvrti bylo indiány kmene Tongva. Pozdější když Juan Crespí, španělský misionář prozkoumával místo pro katolickou misii, poznamenal v roce 1769, že je region vhodný pro velké osídlení. 4. září 1781 bylo město založeno skupinou osadníku, kteří přešli na sever od dnešního Mexika.\n\nDowntown L.A. se skládá z několika dalších čtvrtí, tzv. distriktů:\n\n\n"}
{"id": "713262", "url": "https://cs.wikipedia.org/wiki?curid=713262", "title": "Dorotea Sasko-Lauenburská", "text": "Dorotea Sasko-Lauenburská\n\nDorotea Sasko-Lauenburská, : \"Dorothea af Sachsen-Lauenburg\", (9. července 1511, Lauenburg – 7. října 1571, Sønderborg) byla jako manželka dánského krále Kristiána III. dánskou a norskou královnou v letech 1534–1559.\n\nNarodila se jako dcera Magnuse I. (1480–1543), vévody sasko-lauenburského, a jeho manželky \"Kateřiny\" († 1563), dcery \"Jindřicha IV., vévody brunšvicko-lüneburského\". Její mladší sestrou byla Kateřina Sasko-Lauenburská, švédská královna, první manželka švédského krále Gustava I. Vasy.\n\nKdyž se 29. října roku 1525 v Lauenburgu provdala za nástupce dánského trůnu prince Kristiána, zdaleka nebylo jisté, že její manžel a ona, oba vyhlášení luteráni, usednou na dánský trůn. Bylo to období postupující reformace, jejíž osud byl v Dánsku rovněž nejistý. Bylo možné, že v případě porážky reformačního procesu by se mohl panovníkem Dánska stát Kristiánův mladší bratr Jan.\n\nManželství Dorotey a Kristiána se vyvíjelo dobře. Než Kristián nakonec přece jen usedl na dánský trůn, přebýval mladý pár na zámku v Haderslev ve značně skromných poměrech, což bylo způsobeno dosti konzervativním pojetím ekonomiky Kristiánova otce, Frederika I. Po jeho smrti 10. dubna roku 1533 byl v roce 1534 Kristián zvolen dánským králem, což vyvolalo občanskou válku. Po dobu války pobývala Dorotea s dětmi nějaký čas v Holštýnsku a posléze v Německu. Když konflikt skončil, byli manželé korunováni roku 1537 v kodaňské katedrále. Při korunovační slavnosti jela Dorotea po boku manžela na bílém koni.\n\nJiž od mládí byla Dorotea přesvědčenou luteránkou. Její povaze dominoval silný cit pro spravedlnost. Byla starostlivou, ale přísnou matkou. To vedlo k pozdějším napjatým vztahům se synem budoucím dánským králem Frederikem II., jehož se bezúspěšně snažila odvrátit od pijáctví. Svůj život zasvětila především rodině, ale byla aktivní i na politické scéně a účastnila se jako prostředník při jednáních s císařem Karlem V. ve Špýru v roce 1544. Měla rovněž vliv na politická rozhodnutí svého manžela. Po jeho smrti se pokoušela zůstat aktivní v politickém životě a radila např. svému synovi Frederiku II., aby nezačínal válku se Švédskem, ale bez úspěchu. Její vztahy se synem nebyly nejlepší od té doby, co se společně s manželem snažila zbavit jedné ze svých dvorních dam, \"Anny Hardenberg\", o kterou se její syn velmi zajímal – královský pár ji hodlal provdat a tak nežádoucí vztah následníka trůnu eliminovat.\n\nJak královna Dorotea, tak i její syn byli stejně neústupní, navíc se Frederik domníval, že matka neuznává jeho autoritu vládce, což mělo za následek konec jejich shody a porozumění. Po smrti manžela bylo pro Doroteu obtížné vpravit se do role královny-matky, třebaže fakt, že její syn zůstával svobodný, z ní stále činil první dámu dvora a království. Frederik II. matce zazlíval favorizování jeho mladších sourozenců i vměšování do politických záležitostí za jeho zády. Dorotea, která usilovala o skončení švédsko-dánské války prostřednictvím sňatku svého mladšího syna Magnuse s některou ze švédských princezen, dávala tím Frederikovi příčinu k různým podezřením a nedůvěře. Když v Koldingu umíral její manžel Kristián III., psala několikrát synovi, aby přijel k otcovu smrtelnému loži, ten ale nereagoval, maje otci stále za zlé incident s Annou Hardenberg.\n\nPo smrti manžela 1. ledna roku 1559 se královna usídlila na zámku v Koldingu, kde již v roce 1559, tedy vzápětí po jeho smrti, plánovala nové vdavky, a to s nevlastním bratrem svého manžela, vévodou šlesvicko-hoštýnským Janem Starším (1521–1580), do něhož se zamilovala. Manželství se postavila luteránská církev z důvodu blízkého příbuzenství, stejně jako královská rodina z důvodů politických a dynastických.\n\nKrálovna se zajímala o rodinnou genealogii a nechala vyrobit krásné genealogické tabulky rodin svého manžela i své vlastní. Stála v čele \"Cechu nezámožných dam\", jimž pomáhala nalézt manžely přiměřeného postavení. V této činnosti byla velmi aktivní, což iritovalo jejího nejstaršího syna Frederika, kterému rovněž toužila najít vhodnou manželku. Frederik se však oženil teprve po matčině smrti.\n\nNa jedné straně královna Dorotea ráda stavěla na odiv okázalost svého dvora, na druhé straně byla i velmi skoupá – nařídila např. zrušit balíček poddaným, pracujícím na zámku. Starala se ovšem o místní školu v Koldingu. Měla velmi silný smysl pro spravedlnost a byla až nemilosrdná – vyžadovala, aby zloději byli bez pardonu věšeni a čarodějnice upalovány na hranici.\n\nKrálovna Dorotea zemřela 7. října roku 1571 v Sønderborgu, kde byla i pochována; její syn Frederik se u jejího úmrtního lože neukázal. Až o deset let později, v roce 1581 byla její rakev přenesena ze zámecké kaple do katedrály v Roskilde, místa posledního odpočinku dánských králů, kde byla uložena po boku svého manžela; jejich syn Frederik jim nechal vybudovat monumentální náhrobek.\n\n\n"}
{"id": "713263", "url": "https://cs.wikipedia.org/wiki?curid=713263", "title": "Sloup v Čechách (Berkovský zámeček)", "text": "Sloup v Čechách (Berkovský zámeček)\n\nBerkovský zámeček stával v obci Sloup v Čechách za sloupským hradem. Připomínají jej pouze zbytky bran, které jsou kulturní památkou.\n\nZámeček nechal roku 1596 postavit Adam Berka z Dubé. Roku 1630 provedli Kolovratové opravu objektu. Dne 10. srpna 1733 po zásahu blesku celý zámek vyhořel. Opraveny byly pouze byty pro úředníky. O šest let později, roku 1739, je koupila sochařská rodina Maxů. Zámek vydržel i druhou světovou válku, ale roku 1959 byl jako zcela zchátralý zbořen. Do současné doby zůstaly pouze dvě renesanční brány umístěné u parkoviště v ulici Pod hradem. Zbytky jsou kulturní památkou evidovanou pod č. 28529/5-3265.\n\nJednalo se o patrovou budovu se zděným přízemím a hrázděným patrem. Okolo se nacházely hospodářské budovy a zahrada.\n\nMísto, kde zámeček stával, je snadno dostupné, neboť v jeho blízkosti se nachází parkoviště skalního hradu Sloup. Okolo pak vede modře značená turistická trasa od Pihele na Maxov. Po nedaleké silnici II/268 (od Svojkova na Nový Bor) zčásti vede i červená turistická trasa od Janova na Svojkov.\n\n"}
{"id": "713264", "url": "https://cs.wikipedia.org/wiki?curid=713264", "title": "Ruslana Pysanka", "text": "Ruslana Pysanka\n\nRuslana Ihorivna Pysanka (Pysanko) (* 17. května 1965) je ukrajinská herečka a bývalá televizní moderátorka.\n\nRuslana Pysanka se narodila 17. května 1965 v Kyjevě do rodiny kameramana Ihora Mykolajevyče Pysanko, držitele Národního ocenění Ukrajiny Tarase Ševčenka z roku 1973 za dokumentární film „Sovětská Ukrajina“. V roce 1995 dokončila studium na režisérské fakultě Národní univerzity divadla, filmu a televize v Kyjevě v oboru režisér televize.\n\nZa práci na filmu Moskal'-Čarivnyk ( ) byla oceněna Národním oceněním Ukrajiny Olexandra Dovženka.\n\nSpolu s Radmilou Ščjoholevovou se zúčastnila TV projektu \"„Klub žen“\".\n\nKromě Ukrajiny, natáčela v Ruské federaci, v Polsku a v Nizozemsku.\n\nV roce 2006 se zúčastnila ukrajinského televizního projektu \"„Tance s hvězdami“\".\n\nV roce 2007 se stala herečkou Ruského nezávislého divadla, které založil Ukrajinec Dmytro Račkovský\n\nV roce 2008 vedla spolu s Volodymyrem Zelenskym reality show \"„Pracovní romance“\" na komerčním ukrajinské TV stanice „Inter“. V roce 2010 se účastnila televizní show \"„Hvězda+Hvězda“\" na „1+1“, kde zpívala s ukrajinským operním pěvcem Volodymyrem Hryškem.\n\n\n"}
{"id": "713266", "url": "https://cs.wikipedia.org/wiki?curid=713266", "title": "Světový pohár klubů ISBHF 2011", "text": "Světový pohár klubů ISBHF 2011\n\nSvětový pohár v hokejbale 2011 byla největší klubová hokejbalová akce roku 2011.\n\n"}
{"id": "713267", "url": "https://cs.wikipedia.org/wiki?curid=713267", "title": "Plážový sport", "text": "Plážový sport\n\nPlážový sport je ve svém původním významu takový sport, který se hraje na pláži především pro oddech, zábavu, relaxaci a rekreaci - patří tedy do skupiny tzv. rekreačních sportů. \n\nProzatím jediným olympijským plážovým sportem se stal plážový volejbal, který je na programu olympijských her trvale od roku 1996.\n\nPlážové sporty vznikly jako zjednodušená varianta původních sportů, obvykle jsou provozovány i na menším hřišti (nebo na volné nijak neohraničené ploše), často s menším počtem hráčů a s výrazně zjednodušenými pravidly. Hráči se u většiny sportů pohybují na hlubokém písku, takže obvykle hrají bez bot t.j. naboso. Při rekreačním sportování mohou ženy hrát společně i s muži, v tomto případě jde vlastně o formu společného rodinného sportování.\n\n\n\n"}
{"id": "713271", "url": "https://cs.wikipedia.org/wiki?curid=713271", "title": "Republika Severní Ingrie", "text": "Republika Severní Ingrie\n\nRepublika Severní Ingrie ( ) nebo Kirjasalská republika ( ) podle centra Kirjasalo byla krátkodobě existující republika v letech 1919 a 1920. Republika se nacházela v jižní (ruské) části Karelské šíje, která se oddělila od bolševického Ruska po říjnové revoluci. Cílem vlády této republiky bylo připojit se k Finsku, jelikož většinu obyvatelstva tvořili Ingrijští Finové.\n\nPodle smlouvy z Tartu bylo připojena k sovětskému Rusku. Nicméně Ingrijští Finové v této oblasti si udrželi určitou národnostní autonomii až do třicátých let.\n"}
{"id": "713275", "url": "https://cs.wikipedia.org/wiki?curid=713275", "title": "Větrák", "text": "Větrák\n\nVětrák může být:\n"}
{"id": "713278", "url": "https://cs.wikipedia.org/wiki?curid=713278", "title": "Džamrúd", "text": "Džamrúd\n\nDžamrúd ( ) je město v Pákistánu. Leží v severní části země na pákistánské straně Chajbarského průsmyku, který vede přes Hindúkuš do Afghánistánu. Džamrúd patří do provincie Chajbar Paštúnchwá a s hlavním městem provincii Péšávarem je spojený silnicí i železnicí.\n\nDíky své poloze u Chajbarského průsmyku leží město na historické trase mezi Střední Asií a Jižní Asií, která byla důležitá z obchodního i vojenského hlediska.\n\nV současnosti se jedná o oblast se silným vlivem organizací Tálibán a al-Káida. V letech 2009 a 2011 zde došlo k teroristickým útokům, při obou zahynuly desítky lidí.\n"}
{"id": "713280", "url": "https://cs.wikipedia.org/wiki?curid=713280", "title": "Perejaslavská rada", "text": "Perejaslavská rada\n\nPerejaslavská rada či Perejaslavská dohoda bylo setkání kozáckého shromáždění vedené hejtmanem Bohdanem Chmelnickým a zástupci ruského cara Alexeje Michajloviče, které roku 1654 v Perejaslavi dohodlo připojení levobřežní Ukrajiny k carskému Rusku. Rok 1654 je tak považován za datum připojení Ukrajiny k Rusku.\n\nKozácký Hetmanát tak ztratil samostatnost a Ukrajina byla rozdělena mezi Rusko a Polsko-litevský stát. Hranicí se stala přibližně řeka Dněpr, která tak rozdělila Ukrajinu na tzv. Levobřežní a Pravobřežní. \n"}
{"id": "713283", "url": "https://cs.wikipedia.org/wiki?curid=713283", "title": "Seznam smíšených sportů", "text": "Seznam smíšených sportů\n\nToto je seznam smíšených sportů a sportovní disciplin, tedy takových sportů nebo i jejich jednotlivých disciplin, ve kterých muži soutěží společně se ženami.\n\n\n\n\n"}
{"id": "713288", "url": "https://cs.wikipedia.org/wiki?curid=713288", "title": "Pohár mistrů evropských zemí 1973/74", "text": "Pohár mistrů evropských zemí 1973/74\n\nSezóna 1973/74 byla 19. ročníkem Poháru mistrů evropských zemí. Jejím vítězem se stal německý klub FC Bayern Mnichov.\n\n FC Bayern Mnichov zvítězil 4:3 na penalty.\n\n Újpest vyhrála 4:3 na penalty.\n\nAni po 120 odehraných minutách se nerozhodlo. Ve finále nemohl být použit penaltový rozstřel, a tak se zápas o dva dny později opakoval.\n"}
{"id": "713290", "url": "https://cs.wikipedia.org/wiki?curid=713290", "title": "David Miller", "text": "David Miller\n\nDavid Miller (28. listopadu 1909, Paterson, USA – 14. dubna 1992, Los Angeles, USA) byl americký filmový režisér.\n\nMiller se narodil v americkém Petersonu ve státě New Jersey. Poprvé jako režisér nastoupil v roce 1935, kdy natočil film \"Trained Hoofs\". V roce 1938 získal jeho film \"Penny Wisdom\" Oscara v kategorii krátkometrážní film, barevný. Druhou světovou válku Miller prožil v jednotce amerického režiséra Franka Capry, která měla za úkol tvořit propagandistické dokumentární filmy.\n\n\n"}
{"id": "713291", "url": "https://cs.wikipedia.org/wiki?curid=713291", "title": "Brložec (zámek)", "text": "Brložec (zámek)\n\nBrložec je zaniklý zámek, který stával v obci Brložec nedaleko Toužimi.\n\nBrložec je poprvé zmiňován roku 1358, roku 1378 jej odkoupil Bořek z Rýzmburka a připojil k Bečovu. V 15. století obec vlastnili Račínové z Račína a právě za nich byla vystavěna tvrz, která předcházela zámku. Do roku 1623 sloužila jako sídlo šlechty, poté bylo panství zkonfiskováno a nový majitelé tvrz využívali k hospodářským účelům. Po Bílé hoře panství získal Vilém z Vřesovic, ale už roku 1625 jej prodává Lauenburkům a je připojeno k Toužimi. V roce 1788 nechala bádenská markraběnka Marie Alžběta Eleonora postavit na místě tvrze barokní zámek. Ten sloužil jako jedno z jejích sídel. Po roce 1945 zde byly hlavně byty a zámek chátral. Koncem 70. let zasáhl zámek požár a ten byl kolem roku 1984 zbořen.\n\nJednalo se patrovou budovu obdélníkového půdorysu, přičemž střední, zvýšená, část byla zakončena mansardovou střechou a dvě boční křídla byla zakončena valbovou střechou. V některých prostorách v přízemí se zachovaly zbytky po tvrzi s valenými a křížovými klenbami.\n\n"}
{"id": "713292", "url": "https://cs.wikipedia.org/wiki?curid=713292", "title": "Rona Cup 1997", "text": "Rona Cup 1997\n\nRona Cup 1997 byl hokejový turnaj konající se v Trenčíně roce 1997. Pohár začínal 13. srpna a končil 16. srpna. Titul získala poprvé ve své historii HC Petra Vsetín.\n\n"}
{"id": "713294", "url": "https://cs.wikipedia.org/wiki?curid=713294", "title": "Pohár mistrů evropských zemí 1974/75", "text": "Pohár mistrů evropských zemí 1974/75\n\nSezóna 1974/75 byla 20. ročníkem Poháru mistrů evropských zemí. Jejím vítězem se stal německý klub FC Bayern Mnichov, který tak obhájil titul z minulého ročníku.\n\n Omonia se vzdala účasti kvůli politické situaci na Kypru.\n"}
{"id": "713297", "url": "https://cs.wikipedia.org/wiki?curid=713297", "title": "Rezidence bukovinských metropolitů", "text": "Rezidence bukovinských metropolitů\n\nRezidence bukovinských metropolitů (též Rezidence bukovinsko-dalmatských metropolitů) je architektonický komplex nacházející se v ukrajinských Černovicích. Byl vystavěn v letech 1864–1882 českým architektem Josefem Hlávkou. Je mistrovskou historizující synergií různých architektonických stylů. V budovách dnes sídlí Černovická univerzita. Areál vznikl v době, kdy Bukovina byla součástí habsburské rakouské monarchie.\n\nDne 28. června 2011 byl celý areál zapsán do seznamu (UNESCO).\n\n"}
{"id": "713298", "url": "https://cs.wikipedia.org/wiki?curid=713298", "title": "The Black Dahlia Murder", "text": "The Black Dahlia Murder\n\nThe Black Dahlia Murder je americká death metalová kapela založena v roce 2001. Ze osm alb, které vydali, se posledních sedm umístilo v žebříčku \"Billboard 200\": Ritual na 31. místě, Everblack na 32. místě, Abysmal na místě 45 a v roce 2017 Nightbringers na 35. příčce.\n\nThe Black Dahlia Murder se začala utvářet již v roce 2000, a v lednu 2001 měli plnou sestavu. Jméno je odvozeno z nevyřešené vraždy Elizabeth Short z roku 1947, často nazývaná Black Dahlia. Skupina vydala demo album \"What a Horrible Night to Have a Curse\" a EP \"A Cold-Blooded Epitaph\". V roce 2003 podepsala smlouvu s Metal Blade Records a 17. června vydali album \"Unhallowed\", již s novým basistou, Ryanem Williamsem, který nahradil Davida Locka.\nDruhé album, \"Miasma\", bylo vydáno 13. července 2005 a umístilo se na 118. pozici Billboardu 200. Po odchodu dvou bubeníků se ke skupině přidal bývalý bubeník All That Remains, Shannon Lucas.\n\nTřetí album, nazvané \"Nocturnal\", bylo vydáno 18. září 2007 a umístilo se na 72. pozici Billboardu 200. Kapela také oznámila, že se chystá na tour s Cannibal Corpse, při oslavě výročí Metal Blade Records. V roce 2008 se účastnili Summer Slaughter Tour.\nKytaristu kapely, Johna Kempainena vystřídal na začátku roku 2009 Ryan Knight. V květnu 2009 vydali své první DVD \"Majesty\".\nČtvrté album \"Deflorate\" vyšlo 15. září 2009. V prvním týdnu se prodalo 12,000 kopií a umístilo se na 43. místě Billboardu 200.\n\nDne 21. června 2011 vydali páté album, \"Ritual\". Předcházelo mu vydání dvou singlů, \"Moonlight Equilibrium\" a \"Conspiring with the Damned\". Producentem byl, stejně jako u předchozího alba, Mark Lewis. Album se umístilo na 31. místě Billboardu 200.\n\nJejich další počin, tedy šesté album s názvem Everblack, vyšel 11. června 2013 pod vydavatelstvím Metal Blade Records. Hlavní kytara (Ryan Knight) a vokály (Trevor Strnad) byly nahrány v Audiohammer Studios, bicí (Alan Cassidy) v Rustbelt Studios a rytmická kytara (Brian Eschbach) s baskytarou (Max Lavelle) ve studiu Regal Fecal. K písni Goat of Departure byl natočen videoklip. Album se umístilo na 32. místě Billboardu 200.\n\nFool 'Em All je druhé DVD skupiny The Black Dahlia Murder. Vyšlo 23. května roku 2014 pod vydavatelstvím Metal Blade Records. Toto DVD obsahuje dokument o skupině a 14 písní z předchozích alb z živých vystoupení na US Vans Warped Tour a evropském turné z roku 2013. Na nahrávce se podíleli stejní členové jako na albu Everblack. EP s názvem Grind 'Em All bylo vydáno 28. listopadu 2014, avšak nahrávky byly pořízeny již v období alba Miasma (2005), tudíž i podílející se členové odpovídají tomuto období. Toto EP obsahuje tři covery písní od různých skupin. Nahrávka byla vydána pod vydavatelstvím A389 Recordings, což je změna oproti předchozím albům.\n\nAlbum s názvem Abysmal bylo vydáno 18. září 2015 pod vydavatelstvím Metal Blade Records. Na jeho nahrávání se znovu podíleli Trevor Strnad, Brian Eschbach, Max Lavelle, Alan Cassidy a Ryan Knight. Toto album se umístilo na 45. místě Billboardu 200.\n\n\n\n\n\n\n"}
{"id": "713299", "url": "https://cs.wikipedia.org/wiki?curid=713299", "title": "Young for Eternity", "text": "Young for Eternity\n\nYoung for Eternity je debutové studiové album britské skupiny The Subways, vydané v roce 2005. Písně z desky zazněly v mnoha seriálech a reklamách. Album produkoval Ian Broudie.\n\nVšechny skladby napsal Billy Lunn.\n"}
{"id": "713308", "url": "https://cs.wikipedia.org/wiki?curid=713308", "title": "Jepičí život (Hvězdná brána)", "text": "Jepičí život (Hvězdná brána)\n\nJepičí život je 8. epizoda 1. řady scifi seriálu Hvězdná brána.\n\nSG-1 dorazí na planetu Argos a Dr. Daniel Jackson musí ihned asistovat při porodu jedné z místních žen. Porod je úspěšný, rodiče Danielovi děkují a na jeho počest dají dítěti jméno Dan-el.\n\nDaniel zjišťuje, že kultura uctívá starověkého řeckého hrdinu, Pelopse, jako boha. Pelops musel přivést místní obyvatele na Argos velmi dávno, ale již zde není kromě jeho sochy před hvězdnou bránou.\n\nArgosiané se chovají k SG-1 velmi dobře a jedna žena, Kynthia, má velké sympatie k plukovníku Jackovi O'Neillovi a nabídne mu koláč s drogou. Tím, že ho snědl, potvrdil podle místního zvyku svůj sňatek s Kynthií. V noci však všichni Argosiané, stejně jako Jack, náhle usnou přesně ve stejnou dobu. Kapitán Samantha Carterová předpokládá, že je něco v Argosianské stravě, co to způsobilo. Druhý den, se všichni probudí v přesně stejnou dobu.\n\nBrzy se Daniel setkává s rodiči malého novorozence Dan'ela a zjistí, že je z něj už batole. Trochou vyšetřování zjistí, že Argosiané žijí pouze 100 dnů, a celý jejich život je vtěsnán do této doby: oni zestárnou velmi rychle, ale vychutnávají si \"Všechno, co jim Pelops dal.\"\n\nPo návratu do SGC, Sam a Dr. Janet Fraiserová identifikují nanocyty v krvi Jacka a Argosianů, které jsou zodpovědné za to, že stárnou tímto rychlým tempem. Pelops experimentoval na Argosianech: chtěl vidět, jak se Goa'uldský hostitel (tj. člověk) vyvine, a proto urychlil proces evoluce. Z neznámých důvodů Argos opustil ještě před tím, než jeho práce mohla být dokončena.\n\nV SGC neví jak léčit Jacka, který nyní vypadá na 80 let, a není mu dovoleno vrátit se domů, aby nenakazil ostatní. Jack chodí a mluví s Kynthií, přejdou za hranice vesnice a v noci neusnou jako ostatní. Jack si uvědomí, že musí ve vesnici existovat nějaký vysílač, který způsobuje fungování nanocytů.\n\nVysílač je objeven v soše Pelopse a jeho vypnutím se zastaví funkce nanocytů. Argosiané budou nyní žít plnohodnotný lidský život a můžou jít spát, kdy se jim zlíbí. Sam si také uvědomlia, že nanocyty pouze napodobovali vliv stáří, a tak teď, když jsou deaktivovány, Jackův vlastní imunitní systém, jej vrátí do jeho původní věku.\n"}
{"id": "713312", "url": "https://cs.wikipedia.org/wiki?curid=713312", "title": "Počasí v závodech Formule 1", "text": "Počasí v závodech Formule 1\n\nPočasí je nedílnou součástí závodních víkendů všech sérií, tedy i série Formule 1. V drtivé většině špatné počasí ovlivní výsledky závodu. V některých případech se může počasí během závodu nebo kvalifikací měnit, což je velmi náročné pro inženýry především v ohledu na volbu pneumatik. Kromě samotných závodních týmů se zajímá o počasí také odborná veřejnost, která nemá možnost přístupu k informacím dostupným meteorologům stájí a tak musejí hledat v jiných neoficiálních zdrojích. Za všechny lze uvést například WeatherF1.com. Běžným divákům se může déšť jevit jako zpestření závodů, které jinak postrádají atraktivitu, nicméně samotné týmy mokré podmínky vnímají jinak (negativně). Na některých okruzích je déšť častějším jevem. Obecně vzato můžeme říci, že převahu mají tzv. suché závody. Průměrný roční počet mokrých závodů se v F1 pohybuje mezi číslicemi 5 až 8.\n\nPři vyhlášení \"mokrého závodu\" z úst ředitelství zaniká povinnost použít oba druhy pneumatik během závodu (platí pro rok 2011).\n\n\n\nOstatní okruhy jsou hodnoceny jako neutrální.\n"}
{"id": "713314", "url": "https://cs.wikipedia.org/wiki?curid=713314", "title": "Mildred Pierceová", "text": "Mildred Pierceová\n\nMildred Pierceová (angl. \"Mildred Pierce\") je dramatický noir film režiséra Michaela Curtize z roku 1945 s Joan Crawfordovou v hlavní roli. Snímek byl natočen na motivy stejnojmenné knihy spisovatele Jamese M. Caina z roku 1941. Získal ze šesti nominací jednoho Oscara a to za nejlepší ženský herecký výkon v hlavní roli pro Joan Crawfordovou.\n\nV domě na pláži je zavražděn zbohatlík Monte Beragon (Zachary Scott) a Mildred Pierce (Joan Crawfordová) utíká směrem k molu, kde se slzami v očích uvažuje o sebevraždě. Když ji to překazí strážník, pokračuje Mildred v dešti zpátky do svého domu. Cestou potká Wallyho Faye (Jack Carson), starého známého. V hlavě se ji zrodí plán a tak vláká Wallyho do domu na pláži a nabídne mu pití. Pak uteče, nechajíc nic netušícího přítele s mrtvolou svého druhého manžela Monteho. Když se Wally snaží utéct, zadrží ho policie. Mildred je mezitím na cestě do své rezidence, kde ji čeká uplakaná dcera Veda (Ann Blythová) a policejní komisaři.\n\nInspektor Peterson (Moroni Olsen) odmítne jako podezřelého Wallyho a trvá na tom, že vrahem je Mildredin první manžel Bert Pierce (Bruce Bennett). Mildred předvolaná k výslechu musí s pravdou ven. Inspektor ji sděluje, že Pierce má nejen motiv (žárlivost) a nedokonalé alibi, ale také zbraň, která se našla vedle mrtvoly. Mildred začne teda mluvit a ve vzpomínkách vypráví chronologický příběh, kterého začátek sahá čtyři roky zpátky.\n\nMildred Pierce byla hospodyně se dvěma dětma a manželem, který pracoval jako realitní makléř. Jeho firemním partnerem byl Wally, se kterým se právě rozešel. Po příjezdu domů se pohádá s manželkou a ona ho vyhodí. Důvodem je jeho románek s bohatou paničkou Biederhof (Lee Patricková). Mildred se snaží svým dcerám Vedě a Kay (Jo Ann Marloweová) vysvětlit odloučení od otce. Aby mohla plnit neskromné požadavky rozmazlené starší dcery, najde si podřadnou práci v kuchyni. Zaměstná ji Ida (Eve Ardenová). Nejdřív pracuje v kuchyni, po pár týdnech je z ní nejlepší servírka. Její dcery nemají ponětí, co dělá a sama Mildred se za svou práci stydí. Po nocích pak peče dorty, které prodává. To vše, aby mohla vychovávat dvě děti.\n\nKdyž po pár měsících Veda zjistí, že matka pracuje jako servírka, pohádají se a Mildred ji dá facku. To naruší už tak křehký a nekritický vztah matky a dcery. Mildred Vedu miluje a Kay zanedbává. Je však ochotna oběma holkám dát, co sama neměla. Rozhodne se proto otevřít vlastní restauraci. O pomoc si říká dávnému příteli Wallymu, aby ji sjednal schůzku s majitelem nemovitosti, kterou si vybrala. Šarmantní a lehkovážný Monte Beragon nejdřív s prodejem nesouhlasí, pak ale tlaku a kouzlu Mildred podlehne. Pro Mildred Pierce tak začíná nová etapa života, kdy se z domácí puťky stává úspěšná a bohatá podnikatelka.\n\nJednoho večera pozve Monte do svého domu na pláži Mildred a tam se ji dvoří. Je naprosto učarován jejím kouzlem. Odveze ji pozdě v noci domů, kde se Mildred potkává se svým mužem Bertem. Ten už dříve odmítl její požadavek o rozvod. Bert ji sděluje, že mladší Kay dostala zápal plic a leží v domě milenky Biederhofové, která zavolala lékaře. Bohužel, veškerá snaha o záchranu děvčátka je marná a Kay umírá. Po tragické události se matka ještě víc ulpí na Vedu a chce ji dopřát, co nejvíc. Z mladé nadané zpěvačky se stává ještě víc rozmazlenější a nevděčnější dcera.\n\nMildred otvírá jednu pobočku za druhou. Velkou oporou je jí kamarádka Ida a přítel Wally, který ji tajně celé ty roky miluje. Mildred má však oči jen pro Monteho. Postupem času se však i z nich stanou spíše přátelé, než milenci. Mildred po svých úspěších dotuje pokryteckého Monteho, který svým líným a benevolentním stylem života kazí Vedu. Ta je čím dál větší snob a svou matku při nejedné události zesměšní. Vedina lehkomyslnost dojde až tak daleko, že si v den svých sedmnáctých narozenin vezme bohatého Tedda Forrestera (John Compton). Jeho matka společně se svými právníky a Mildred udělají vše proto, aby byl svazek anulován. Mladá Veda však požaduje odškodné 10 000 $, čímž úplně šokuje matku. Ta ji nabízí pomoc i finanční prostředky. Po příchodu domů je Veda uspokojená tučným šekem, ale matka je naprosto zdrcena způsobem, jak k němu její dcera přišla. Když se na schodech pohádají a Mildred šek roztrhne, dá ji Veda facku. V tom ji matka vyžene z domu vyhrožujíc, že pokud tak neučiní, zabije ji.\nNešťastná Mildred se vydá po dlouhé době cestovat a odchází na měsíc do Mexika. Když se vrátí, je si víc než jistá, že chce získat dceru zpátky. Aby toho docílila, požádá Monteho o ruku. Veda na něj dá dopustit a je jim posedlá. Monte souhlasí jenom pod podmínkou, že Mildred na něj přepíše třetinu všech restaurací. Když ji druhý den telefonuje už rozvedený Bert, zve ji na večeři do podniku kamaráda Wallyho. Na jevisku uvidí zpívat svou dceru a Mildred naprosto oněmí. Jde za ní do šatny a prosí ji, aby se vrátila k ní do nového domu. Veda odmítá a jde pokračovat v kabaretním čísle.\n\nS Bertovou pomocí se nakonec Veda nastěhuje do nového obydlí Beragonů, jak zní příjmení její matky. Mildred zahalená prací si nevšimne platonického vztahu mezi povýšeneckou Vedou a hrubiánem Montem. Taktéž nepostřehla kvůli své až přehnané důvěřivosti a posedlosti dítětem, že Monte svůj podíl prodal a její nový partneři nejsou spokojeni s podnikem. Wally vyhrožuje, že Mildred může přijít o všechno, pokud to brzo nezarazí.\n\nVyprávění komisaři ukončuje Mildred přiznáním se k vraždě. Peterson je však přesvědčen, že ona to nebyla a pouze kryje skutečného vraha. Ta nakonec přiznává, že vrahem je Veda. Když totiž odešla z práce, jela rovnou do domu na pláži za Montem, aby si s ním promluvila. Našla je v objetí nad piánem a Veda ji hned sdělila, jak se mají rádi, jak ji Monte nadbíhal, jak si ji vezme. Mildred vytáhla pistoli a chtěla ho zastřelit. Na poslední chvíli si to rozmyslí, zbraň zahodí na podlahu a uteče. Mezitím Monte odstrčí z náruče Vedu a říká ji, že nemá ani v nejmenším úmyslu si ji vzít. Když v tom ponižování nepřestane, Veda ho zastřelí. Mildred, která nemohla nastartovat auto a výstřely ještě uslyší, přiběhne zpátky. Chce zavolat policii, ale Veda ji dá za vinu to, jaká je, a tudíž i za tragický čin.\n\nPsychologické dobové drama \"Mildred Piercová\" končí cynickým prohlášením inspektora Petersona v závěru výslechu se zdrcenou Mildred Pierce a jejím odchodem v náručí ex-manžela Berta.\n\nPro postavu Mildred byla původně zvažovaná Bette Davis, Barbara Stanwyck a Ann Sheridan, které to však odmítly. Pro postavu Vedy si producenti původně vyhlídli Shirley Temple. Bylo odmítnuto osm scénářů, než se film začal točit. Ruku k dílu přidal i slavný William Faulkner. Jeho část však nakonec nebyla použita. Premiéra filmu byla přesunuta na září 1945, kdy se čekalo, že v poválečné těžké atmosféře bude mít úspěch.\n\nMonteho plážový dům byl domem samotného režiséra Curtize. Postavili ho v roce 1929 a stál na adrese 26652 Latigo Shore Drive v Malibu v Kalifornii. V lednu 1983 během silných bouřek byl dům poškozen a zničen. Rozhlasová verze se vysílala od června 1949 do července 1954 a postavu Monteho namluvil sám Zachary Scott. Když v březnu 1946 získala Joan Crawfordová za přesvědčivé ztvárnění Mildred Pierce Oscara, ležela doma v nemoci. Ocenění za ni převzal režisér Curtiz. Crawford poslouchala rádio, a když zjistila, že vyhrála, pozvala tisk až do své ložnice, ve které přebírala cenu. Crawford později prohlásila, že \"to byl její největší zážitek v životě\".\n\nOpojný snímek s Joan Crawfordovou (jejíž kariéra byla na ústupu), Curtizovým vedením dalších herců (Blythová, Ardenová, Carson), expresivními přesuny kamery ze slunné pláže do zakouřených stinných místností a hudbou Maxe Steinera jej právem dostal na seznam proslulého řebříčku \"1001 filmů, které musíte vidět, než umřete\".\n\nV románu Jamese M. Caina z roku 1941 je vypravěčem třetí osoba a děj plyne chronologicky. Ve filmu Michaela Curtize je vypravěčem samotná hlavní hrdinka a příběh se skládá po dlouhém výslechu na policejní stanici. Knižní verze vypráví příběh dlouhý devět let, kdežto snímek sděluje čtyři roky ze života Mildred Pierce. Knižní předloha je spíše psychologický thriller, který dává více prostoru postavě Vedy Pierce, a který z ní nedělá vraha, protože se žádná vražda Monteho Beragona nestane. Spousta postav se ve filmu ani neobjevila. Stejně tak snímek ve srovnání s novelou nepojednává o prohibici a hospodářské krizi.\n\n\n\n"}
{"id": "713316", "url": "https://cs.wikipedia.org/wiki?curid=713316", "title": "Přízračný ostrov", "text": "Přízračný ostrov\n\nPřízračný ostrov (anglicky \"Phantom Island\") je označení ostrova, o kterém existují jen nedůvěryhodné zprávy a který byl zpravidla prohlášen za falešný poté, co se prokázalo, že na udaných souřadnicích nic není. \n\nOd fiktivních ostrovů (\"Tajuplný ostrov\" Julese Vernea nebo \"Utopia\" Thomase Morea), které jsou jasným výtvorem spisovatelovy fantazie, se přízračný ostrov liší tím, že v minulosti mnoho lidí věřilo v jeho reálnou existenci a byl zakreslován na mapách. Přízračný ostrov také není zcela totožný s legendárními ostrovy jako Atlantida, které nejspíš zanikly už v prehistorické době.\n\nZprávy o tajemných ostrovech, které nikdo ze současníků neviděl, se objevovaly už ve starověku (Thule) a středověku (ostrov svatého Brendana) - tehdy měly spíše mytologický charakter. Teprve od 15. století přinesly zámořské objevy množství informací o vzdálených zemích, které bylo těžké ověřit. Cílenému pátrání po údajných ostrovech se na svých plavbách věnoval např. James Cook. Rozvoj letectví a kosmonautiky ve 20. století potvrdil nebo vyvrátil existenci i těch nejmenších kousků pevniny. Přesto se dosud na mapách objevují vymyšlené ostrovy - např. útesy Marie Terezie ve školním atlasu z roku 1982.\n\nPřízračné ostrovy se dají rozdělit do tří skupin:\n\n\n"}
{"id": "713317", "url": "https://cs.wikipedia.org/wiki?curid=713317", "title": "Bitva u Týnce", "text": "Bitva u Týnce\n\nBitva u Týnce se odehrála 22. srpna 1423 v blíže neurčité lokalitě u Týnce nad Labem vzdáleného přibližně 13 kilometrů od centra Kolína. Oddíl pražského hejtmana Haška z Valdštejna, jenž se po bitvě u Strachova dvora stáhl za kolínské hradby, zde na hlavu porazil odřad hradeckých husitů pod velením Matěje Lupáka, který táhl na pomoc vojsku Jana Žižky, toho času obleženému v Čáslavi.\n\nPočátkem roku 1423 se za dosud ne zcela jasných okolností rozešel slepý hejtman Jan Žižka s některými předáky táborské obce a své působiště přesunul do východních Čech. V polovině června pak využil nepřítomnosti pražského vojska, které se právě zdržovalo na Moravě a za podpory radikálního kněze Ambrože ovládl pražský Hradec Králové, k němuž se záhy přidaly i Dvůr Králové a Jaroměř. Po zprávě o ztrátě těchto městských základen se pražské vojsko okamžitě vrátilo do Čech a utkalo se s Žižkou v bitvě u Strachova dvora. Při této konfrontaci však utrpělo značnou porážku a jeho předáci se rozprchli do okolních hradů a měst. Je známo, že Diviš Bořek z Miletínka ustoupil do Kunětické hory a Hašek z Valdštejna pravděpodobně zamířil do Kolína, odkud vysílal na všechny strany žádost o pomoc. Žižka obratem využil strategicky vhodné situace a obsadil město Čáslav. Zanedlouho ovládl i Kutnou Horu, kterou však záhy opustil a vrátil se zpět k Čáslavi, kde jej v příštích dnech oblehli znovu zformovaní pražané. Patrně někdy v těchto dnech slepý hejtman požádal o posilu hradecké orebity, kteří mu spolu s Jaroměřskými na pomoc vyslali oddíl pod velením hejtmana Matěje Lupáka. Pohyb tohoto uskupení však neunikl pozornosti Haška z Valdštejna, jenž proti výpravě vyrazil v čele ozbrojenců, kteří se shromáždili v Kolíně.\n\nZprávy o střetnutí u Týnce nad Labem jsou velmi kusé a leze se z nich dozvědět jen nepatrné množství informací. Všechny pocházejí z jediného zdroje, kterým je soubor drobných kronik, psaných od sklonku bojovného husitství, jež historik František Palacký jako první soustředil do jediného díla pod názvem \"Staré letopisy české\". \n\nVýsledek bitvy jako takový nepřinesl strategickou výhodu, potažmo nevýhodu, ani jedné ze zúčastněných stran. V důsledku byly události u Labe jen jakýmsi dílčím vyvrcholením první epizody války mezi pražany a formujícím se východočeským husitským svazem a pro další vývoj situace patrně neměly větší význam. Situaci však nelze vyhodnotit jednoznačně, neboť prameny o tomto období husitských dějin jsou nedostatečné a málo konkrétní. Ze zpráv letopisců si lze domyslet jen tolik, že obě husitské frakce po střetnutí u Týnce a neúspěšném obléhání Čáslavi pravděpodobně uzavřely příměří, neboť v následujících týdnech Jan Žižka opustil Čechy a podnikl vojenský výpad na Moravu.\n\n"}
{"id": "713323", "url": "https://cs.wikipedia.org/wiki?curid=713323", "title": "Pohár mistrů evropských zemí 1975/76", "text": "Pohár mistrů evropských zemí 1975/76\n\nSezóna 1975/76 byla 21. ročníkem Poháru mistrů evropských zemí. Jejím vítězem se stal německý klub FC Bayern Mnichov, který získal titul potřetí za sebou.\n"}
{"id": "713328", "url": "https://cs.wikipedia.org/wiki?curid=713328", "title": "Pohár mistrů evropských zemí 1976/77", "text": "Pohár mistrů evropských zemí 1976/77\n\nSezóna 1976/77 byla 22. ročníkem Poháru mistrů evropských zemí. Jejím vítězem se stal anglický klub Liverpool FC, který získal svůj první titul v historii.\n\n TPS postoupilo do dalšího kola díky více vstřeleným brankám na hřišti soupeře.\n\n Zürich postoupil díky více vstřeleným brankám na hřišti soupeře.\n"}
{"id": "713329", "url": "https://cs.wikipedia.org/wiki?curid=713329", "title": "Andrew Wyeth", "text": "Andrew Wyeth\n\nAndrew Newell Wyeth (12. července 1917 Chadds Ford, Pennsylvania – 16. ledna 2009 tamtéž) byl americký malíř, v Americe své doby s převážně realistickými krajinnými výjevy velmi oblíbený.\n\nByl synem malíře N. C. Wyetha, u kterého také získal umělecké vzdělání. Již v roce 1937 sklidila jeho výstava úspěch. Zlom v jeho díle představuje rok 1945, kdy tragicky zahynul jeho otec a synovec. Pro Wyethovo dílo jsou typické krajiny z okolí jeho venkovského domova v Pensylvánii a jeho letního bytu v Maine, kterým dokázal vdechnout emocionální náboj komponováním figur, maloval také samotné figury a portréty. Jeho nejznámější a zároveň dosti typický obraz je \"Christinin svět\" (Christina’s World) z roku 1948, zachycující ochrnutou dívku plazící se po poli a upínající se k vzdálenému domu. Inspirací k tomuto obrazu byla Wyethova sousedka Anna Christina Olson (1893 – 1968), která byla po obrně částečně ochrnutá.\n\nDalším jeho známým dílem je cyklus obrazů a kreseb \"Helga\" (\"The Helga Pictures\"). V letech 1971 - 1985 vytvořil 45 obrazů a 200 kreseb, na kterých je zobrazena jeho sousedka Helga Testorf. Žánrově se jedná nejčastěji o portréty a akty.\n\nByl členem například britské Royal Academy a francouzské Académie des Beaux-Arts, z ocenění získal dvě nejvyšší americké civilní vyznamenání Presidential Medal of Freedom a Congressional Gold Medal, dále vysoké umělecké vyznamenání National Medal of Arts.\n\n\n"}
{"id": "713332", "url": "https://cs.wikipedia.org/wiki?curid=713332", "title": "Tramvajový pás", "text": "Tramvajový pás\n\nTramvajový pás je podle pravidel silničního provozu druh tramvajové dráhy, která je vedena po pozemní komunikaci. Tramvajový pás může být v úrovni vozovky nebo zvýšený. V historických částech měst je pás vyskládán žulovými kostkami nebo vylitý asfaltem. V socialistickém Československu se od 80. let 20. století používaly ve velkém množství panely BKV. Můžeme se setkat i s tzv. otevřeným svrškem, kdy jsou koleje upevněny na dřevěných nebo betonových pražcích a pás je vysypán štěrkem (např. v Praze v ulici Milady Horákové u stanice metra Hradčanská). Vzhledem k nevzhlednosti s touto úpravou setkáváme především na samostatných tramvajových tělesech. Výrazným vylepšením je řešení zatravnění.\n\nPodle zákona o pozemních komunikacích a prováděcích předpisů zákona o dráhách tramvajový pás není součástí pozemní komunikace, podle Zákona o provozu na pozemních komunikacích je však její částí.\n\nTěleso bylo v minulosti nejčastěji vyplněno velkoplošnými panely BKV (převážně od 80. let 20. století), jejichž výhodou je snadná instalace a údržba. Největším problém však bývá kvalita betonu, kdy často dochází k jeho drolení, v krajním případě k uvolňování kolejnic ze speciálního žlábku.\n\nKolejová tělesa v centru hlavního města jsou typickým příkladem tramvajového pásu. Těleso je vedeno uprostřed vozovky, navíc ve stejné výškové úrovni. Vjezd silničních motorových vozidel je často znemožněn podélně vedenými prahy. Toto řešení je voleno z důvodu plynulosti provozu městské hromadné dopravy.\n\nOd druhé poloviny 20. století je mimo centrum Prahy, na periferních panelových sídlištích, preferováno kolejové těleso vedené v samostatném středovém pásu širokých komunikací mírně nad úrovní vozovky. Typickým příkladem je zrekonstruovaná trať z roku 2010 v úseku (Kotlářky) Vozovny Motol do Řep. V okrajových částech Prahy je však koncepce tramvajového pásu opouštěna a nově vzniklé tramvajové trati jsou řešeny stavbou samostatného drážního tělesa (např. prodloužení trati Nádraží Braník – Sídliště Modřany z 90. let, nebo protažení trati z Hlubočep na Barrandov z počátku 21. století).\n\n\n"}
{"id": "713333", "url": "https://cs.wikipedia.org/wiki?curid=713333", "title": "Gil Robbins", "text": "Gil Robbins\n\nGilbert Lee Robbins (3. dubna 1931, Spokane, Washington, USA - 5. dubna 2011, Esteban Cantu, Baja California, Mexiko) byl americký herec a folkový hudebník. Byl členem skupiny The Highwaymen. Jeho syn je Tim Robbins, také herec. Jeho manželka Mary Bledsoe Robbins zemřela 17. dubna 2011 ve věku 78 let.\n"}
{"id": "713337", "url": "https://cs.wikipedia.org/wiki?curid=713337", "title": "Pohár mistrů evropských zemí 1977/78", "text": "Pohár mistrů evropských zemí 1977/78\n\nSezóna 1977/78 byla 23. ročníkem Poháru mistrů evropských zemí. Jejím vítězem se stal anglický klub Liverpool FC, který tak obhájil titul z minulého ročníku.\n"}
{"id": "713340", "url": "https://cs.wikipedia.org/wiki?curid=713340", "title": "Turkestán (město)", "text": "Turkestán (město)\n\nTurkestán ( , ) je hlavní město Turkestánské oblasti. Je jedním z nejstarších měst na území Kazachstánu.\n\nMěsto bylo založeno ve 4. století na křižovatce karavanních cest ze Samarkandu, Buchary a Chivy do severního Kazachstánu.\n\nV 10. století se nazývalo Šavgar (Šavagar), od 12. století Jasy (Jassy). Ve středověku bylo opevněno. Ve 12. století zde žil básník a súfijský mystik Hodža Ahmed Jasavi, který je zde v mauzoleu pohřben.\n\nTamerlan spolu s mauzoleem začal stavět v letech 1396-1398 mešitu, z města se stalo náboženské centrum; podle místní tradice je pouť do Turkestánu stejně významná, jako hadždž.\n\nCentrum Kazašského chanátu od 16. do 18. stol.\n\n"}
{"id": "713341", "url": "https://cs.wikipedia.org/wiki?curid=713341", "title": "Josef Scheiner", "text": "Josef Scheiner\n\nJosef Eugen Scheiner (21. září 1861 Benešov – 11. ledna 1932 Praha) byl český právník, tělocvičný a veřejný činitel. Od mládí se účastnil sokolského hnutí, zasadil se o jeho sjednocení v Čechách a propojení s podobnými spolky jiných slovanských národů. Roku 1887 se stal redaktorem časopisu \"Sokol\", o dva roky později byl zvolen do předsednictva České obce sokolské, v roce 1906 se stal jejím starostou. Roku 1908 zakládal Svaz slovanského sokolstva. Bezprostředně po 28. říjnu 1918 se zapojil do budování Československé armády. Od prosince 1918 do června 1919 zastával úřad generálního inspektora ozbrojených sil. Krátce byl i poslancem Národního shromáždění. V období první republiky byl velmi oceňovaný za přínos k rozvoji Sokola i osamostatnění státu.\n\nNarodil se 21. září 1861 v Benešově v rodině advokáta. Studoval na benešovském, později pražském gymnáziu a po jeho absolvování vystudoval pražskou právnickou fakultu. Roku 1889 se stal doktorem práv a nastoupil jako advokátní koncipient do kanceláře dr. Čížka a Tondra. V roce 1893 si založil vlastní advokátní kancelář.\n\nJako sedmnáctiletý vstoupil do pražského Sokola, kde se seznámil s Miroslavem Tyršem. Jejich první setkání zprostředkovala \"teta Scheinerová\", sestra matky Renaty Tyršové (Tyršovy manželky) a zároveň švagrová Scheinerova otce. Scheiner se stal nadšeným Tyršovým následovníkem. Roku 1882 si získal jeho respekt reportáží ze sokolských slavností v Nové Pace a stal se spolupracovníkem časopisu \"Sokol\". Roku 1887 byl jmenován redaktorem.\n\nAktivně se účastnil činnosti pražského Sokola, mimo jiné i prostřednictvím projevů na shromážděních, které byly publikovány v denním tisku. V souladu s přáním zemřelého Miroslava Tyrše usiloval o spojení všech českých sokolských jednot do jednotné organizace. To se podařilo roku 1889, kdy byla založena Česká obec sokolská a Scheiner byl zvolen do jejího předsednictva. Roku 1906 byl zvolen starostou po odstoupivším Janu Podlipném.\n\nKoncem 19. století byl členem mladočeské strany. Kandidoval za ni například v doplňovacích obecních volbách v Praze roku 1894.\n\nUsiloval o slovanskou vzájemnost. Roku 1908 zakládal Svaz slovanského sokolstva a byl zvolen jeho starostou. Společně s Karlem Kramářem se podílel na pořádání slovanského sjezdu roku 1908 v Praze, 1909 v Petrohradě a 1910 v Sofii. Významnou přehlídkou slovanské vzájemnosti byl i VI. všesokolský slet v Praze roku 1912 (první slet nově vzniklého Svazu Slovanského sokolstva). Po první světové válce prosazoval zejména spolupráci s Jugoslávií a ruským Sokolem v emigraci.\n\nBěhem války spolupracoval s Maffií . Dne 21. května 1915 byl spolu s Karlem Kramářem zatčen a vyšetřován ve Vídni kvůli protirakouské činnosti, poté ale propuštěn.\n\nMěl podíl i na vzniku Československa. Nebyl jedním z „mužů 28. října“, ale podpořil jejich úsilí brannou mocí. Když došlo v Praze k vyhlášení samostatnosti, vypravil se místodržitel Českého království Max Julius Coudenhove urychleně z Vídně do Prahy, aby udržel celistvost monarchie. Vlastimil Tusar o tom z Vídně informoval Scheinera. Ten se skupinou Sokolů očekával místodržitele na nádraží, společně jej zadrželi a dopravili do jeho bytu, kde zůstal pod jejich dohledem v domácím vězení. Tím mu znemožnili zorganizovat vojenský odpor. Poté začal Scheiner shromažďovat důstojníky, s jejichž pomocí založil první české vojenské velitelství. Dne 8. listopadu 1918, v den výročí bitvy na Bílé hoře přijal na Staroměstském náměstí první slavnostní přísahu československého vojska. U vojáků si vážil odbornosti, nikoho bezdůvodně nepodezíral z rakouských sympatií. Po vzniku ministerstva národní obrany byl jmenován prvním inspektorem branné moci. Úřad zastával od prosince 1918 do června 1919, poté se vrátil do Sokola. Soukromě považoval své sesazení z armádních funkcí za nespravedlivé a byl z něj zklamaný.\n\nV letech 1918–1920 byl poslancem Revolučního národního shromáždění Republiky československé za Českou státoprávní demokracii, respektive z ní vzniklou Československou národní demokracii.\n\nRoku 1926 byl zvolen náměstkem starosty Mezinárodní tělocvičné federace. V září 1931 slavil sedmdesáté narozeniny, které se časově shodovaly se 70. výročím příprav k založení Sokola. Z devíti pohraničních žup vyběhli běžci s vlajkami, které štafetově předávali tak, aby řetěz prošel všemi československými regiony, a 20. září odpoledne je v pražském Tyršově domě předali do rukou starosty Scheinera. V tisku se v té souvislosti připomínaly jeho zásluhy o rozvoj sokolského hnutí.\n\nVe druhé polovině 20. let se začal zhoršovat jeho zdravotní stav. Slabost srdce ho roku 1926 přiměla, aby odjel na dovolenou do Tater. V září 1931 se zapojil do příprav IX. všesokolského sletu, ale kvůli únavě byl nucen se aktivní role vzdát. Před Vánoci téhož roku dostal zápal plic. Zotavil se z něj, ale krátce poté, 11. ledna 1932, zemřel na zástavu srdce. Poslední rozloučení se konalo v Sokolovně Pražského Sokola v pátek 15. ledna 1932 odpoledne, kam v 15:00 hod. přijel prezident republiky Tomáš Garrigue Masaryk. Jeho pohřbu se účastnila řada osobností veřejného života, např. premiér František Udržal, předseda poslanecké sněmovny Jan Malypetr, předseda senátu František Soukup, pražský primátor Karel Baxa, náčelník hlavního štábu generál Jan Syrový, zástupci jugoslávského a polského Sokola, bulharských Junáků, celý 28. československý pěší pluk Tyršův a řada dalších. Po obřadech bylo jeho tělo zpopelněno.\n\nV jeho funkcích u Sokola jej 8. května 1932 nahradil dr. Stanislav Bukovský.\n\nScheiner byl dobrý řečník i stylista. Byl autorem řady článků se sokolskou tematikou v časopise \"Sokol\" (který od roku 1887 redigoval), v \"Národních listech\" i jinde.\n\nV letech 1906–1907 vydával v souvislosti se svou advokátní praxí sborník \"Hlídka rozhodnutí nejvyššího soudního dvora\".\n\nByl rovněž milovníkem loutkového divadla. Hrál je dětem a hostům v letech 1895–1907 ve své pracovně, přičemž loutky vytvořila zčásti jeho matka, zčásti manželka, a autorem kulis byl jeho bratr-malíř Artuš Scheiner. Sám psal pro divadlo hry, některé jako adaptace starších děl (např. od Klicpery). V době nemoci, na přelomu let 1931–1932, napsal loutkovou hru \"Dva bratři\", která se po jeho smrti hrála na sokolských slavnostech. Byla to jeho poslední literární práce.\n\nKnižně vydal např.:\n\n\n"}
{"id": "713342", "url": "https://cs.wikipedia.org/wiki?curid=713342", "title": "Pohár mistrů evropských zemí 1978/79", "text": "Pohár mistrů evropských zemí 1978/79\n\nSezóna 1978/79 byla 24. ročníkem Poháru mistrů evropských zemí. Jejím vítězem se stal anglický klub Nottingham Forest FC.\n"}
{"id": "713343", "url": "https://cs.wikipedia.org/wiki?curid=713343", "title": "Kostel svatého Augustina (Paříž)", "text": "Kostel svatého Augustina (Paříž)\n\nŘímskokatolický kostel svatého Augustina je farní kostel v 8. obvodu v Paříži, na náměstí \" Place Saint-Augustin \" postavený v letech 1860-1871. Stavba představuje směs románského a byzantského slohu a je od roku 1975 chráněná jako historická památka.\n\nKostel byl postaven v letech 1860-1871 za Druhého císařství v rámci přestavby Paříže, kterou vedl prefekt Haussmann. Kostel byl postaven uprostřed trojúhelníkového náměstí, které tvoří křižovatku několika velkých ulic (\"Boulevard des Malesherbes\", \"Boulevard Haussmann\", \"Rue de la Boétie\" a \"Rue Pépinière\").\n\nV tomto kostele se na víru obrátil Karel de Foucauld, kterého ovlivnil vikář zdejší farnosti abbé Huvelin.\n\nKostel navrhl architekt Victor Baltard, který rovněž postavil pařížskou tržnici. Kostel je originální více svou konstrukcí nežli svým eklektickým stylem napodobujícím románskou a byzantskou architekturu. Jedná se totiž o první stavbu, kdy bylo ve velkém měřítku použito kovové žebroví podpírající klenbu. Stavba měří 100 metrů na délku a výška kupole je 80 metrů. Díky kovové konstrukci nejsou v lodi obvyklé opěrné pilíře. Protože vyhrazený pozemek nebyl pravidelný obdélník, má kostel neobvyklý půdorys. Zatímco jižní fasáda je úzká, chór je velmi rozsáhlý a navíc jsou k němu připojeny kaple.\n\nJižní průčelí zdobí symboly čtyř evangelistů umístěné nad portálem, pod rozetou jsou sochy dvanácti apoštolů.\n\nInteriér je zdoben sochami andělů umístěných na sloupech galerie. Okna v lodi mají vitráže s vyobrazeními biskupů a mučedníků prvních staletí.\n\nVelké varhany vytvořil Charles Spackman Barker v roce 1868. Jako jedny z prvních byly napojeny na elektrický proud. Druhé varhany na kůru pocházejí z roku 1899.\n\n"}
{"id": "713345", "url": "https://cs.wikipedia.org/wiki?curid=713345", "title": "Seznam mravencovitých v Česku", "text": "Seznam mravencovitých v Česku\n\nSeznam mravencovitých v České republice.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "713346", "url": "https://cs.wikipedia.org/wiki?curid=713346", "title": "Pohár mistrů evropských zemí 1979/80", "text": "Pohár mistrů evropských zemí 1979/80\n\nSezóna 1979/80 byla 25. ročníkem Poháru mistrů evropských zemí. Jejím vítězem se stal anglický klub Nottingham Forest FC, který tak obhájil svůj titul z minulého ročníku.\n\n Real Madrid postoupil do další fáze díky více vstřeleným brankám na hřišti soupeře.\n\n Hamburg postoupil do další fáze díky více vstřeleným brankám na hřišti soupeře.\n"}
{"id": "713351", "url": "https://cs.wikipedia.org/wiki?curid=713351", "title": "Amasya", "text": "Amasya\n\nAmasya je město v Turecku, hlavní město stejnojmenné provincie v Černomořském regionu. Roku 2014 zde žilo 98 935 obyvatel. Město se nachází v oblasti v historii nazývané jako Pontus.\n\nOd 3. století př. n. l. bylo město sídlem pontských králů. Roku 70 př. n. l. se pak stalo součástí Římské říše, na konci století 4. přešlo pod Východořímskou říši. V roce 1075 n. l. byla Amasya dobyta Turky a stala se součástí Seldžucké říše. Později bylo město součástí Osmanské říše. V tomto období se Amasya stala centrem islámské kultury.\n"}
{"id": "713357", "url": "https://cs.wikipedia.org/wiki?curid=713357", "title": "Partyzánská republika Montefiorino", "text": "Partyzánská republika Montefiorino\n\nPartyzánská republika Montefiorino (italsky \"Repubblica partigiana di Montefiorino\") byl státní útvar, který vznikl 17. června 1944 v regionu Emilia-Romagna nedaleko Modeny.\n\nBěhem chaosu, který zavládl v Itálii po kapitulaci a po vzniku Italské sociální republiky na severu země, do jejíhož teritoria Partyzánská republika Montefiorino spadala, se v kraji vytvořila z vojáků bývalé italské armády řada partyzánských skupin. 17. června 1944 partyzáni dobyli po boji s pravidelnými jednotkami Italské sociální republiky a Černými brigádami hrad tyčící se nad městem Montefiorino a vyhlásili levicovou republiku. Území tohoto bizarního státního útvaru zabíralo asi 1200 km čtverečních převážně hornatého terénu a žilo zde asi 50 000 lidí. Na straně partyzánů bojovalo asi 5000 mužů, vyzbrojených pouze pěchotními zbraněmi italského, německého a britského původu. Na vyhlášení republiky reagovalo jak německé velitelství v oblasti, tak představitelé fašistické Italské sociální republiky a na konci června 1944 na oblast zahájilo útok 30 000 německých vojáků, italských vojáků a gardistů. V celé oblasti republiky byly vypalovány vesnice a zabíjeni civilisté, kteří neměli ve většině případů s pokusem o partyzánskou republiku nic společného.\n\nNěmecko-italské oddíly měly silnou dělostřeleckou podporu a na jejich straně bojovaly i některé jednotky Fallschirm Panzer Divizion Hermann Göring, které měly velké bojové zkušenosti.\n\nRepublika zanikla 1. srpna 1944 po obsazení celého území německými a fašistickými jednotkami.\n\n"}
{"id": "713359", "url": "https://cs.wikipedia.org/wiki?curid=713359", "title": "Pohár mistrů evropských zemí 1980/81", "text": "Pohár mistrů evropských zemí 1980/81\n\nSezóna 1980/81 byla 26. ročníkem Poháru mistrů evropských zemí. Jejím vítězem se stal anglický klub Liverpool FC.\n"}
{"id": "713361", "url": "https://cs.wikipedia.org/wiki?curid=713361", "title": "Pohár mistrů evropských zemí 1981/82", "text": "Pohár mistrů evropských zemí 1981/82\n\nSezóna 1981/82 byla 27. ročníkem Poháru mistrů evropských zemí. Jejím vítězem se stal anglický klub Aston Villa FC.\n"}
{"id": "713362", "url": "https://cs.wikipedia.org/wiki?curid=713362", "title": "Pohár mistrů evropských zemí 1982/83", "text": "Pohár mistrů evropských zemí 1982/83\n\nSezóna 1982/83 byla 28. ročníkem Poháru mistrů evropských zemí. Jejím vítězem se stal německý klub Hamburger SV.\n"}
{"id": "713363", "url": "https://cs.wikipedia.org/wiki?curid=713363", "title": "Eparchie Luxor", "text": "Eparchie Luxor\n\nEparchie Luxor nebo eparchie thébská (latinsky: \"Eparchia Thebana\") je jedna z eparchií katolického koptského patriarchátu, založená při jeho vzniku roku 1895. Její katedrálou je koptská katolická katedrála ve městě Luxor. Eparchie má 21 farností, v nichž žije asi 18.600 pokřtěných (údaj z roku 2009). \nPo jejím založení od ní byly odděleny eparchie: v roce 1947 Asjút a v roce 1981 Suhag.\n\n\n"}
{"id": "713364", "url": "https://cs.wikipedia.org/wiki?curid=713364", "title": "1-butyn", "text": "1-butyn\n\n1-butyn (též but-1-yn, ethylethyn či ethylacetylen) je uhlovodík ze třídy alkynů se vzorcem CH. Je izomerem 2-butynu (dimethylacetylenu). Za běžných podmínek se jedná o bezbarvý, extrémně hořlavý a velmi reaktivní plyn. Používá se v organické syntéze.\n\n\n"}
{"id": "713368", "url": "https://cs.wikipedia.org/wiki?curid=713368", "title": "2-butyn", "text": "2-butyn\n\n2-butyn (též but-2-yn, dimethylethyn, dimethylacetylen či krotonylen) je uhlovodík ze třídy alkynů se sumárním vzorcem CH. Je izomerem 1-butynu. Vyrábí se uměle, za běžných podmínek se jedná o bezbarvou těkavou kapalinu se štiplavým zápachem.\n\n"}
{"id": "713369", "url": "https://cs.wikipedia.org/wiki?curid=713369", "title": "Butyn", "text": "Butyn\n\nButyn je souhrnný název pro dva izomerní uhlovodíky:\n"}
{"id": "713370", "url": "https://cs.wikipedia.org/wiki?curid=713370", "title": "Montefiorino", "text": "Montefiorino\n\nNázev Montefiorino může označovat:\n"}
{"id": "713379", "url": "https://cs.wikipedia.org/wiki?curid=713379", "title": "Pohár mistrů evropských zemí 1983/84", "text": "Pohár mistrů evropských zemí 1983/84\n\nSezóna 1983/84 byla 29. ročníkem Poháru mistrů evropských zemí. Jejím vítězem se stal anglický klub Liverpool FC.\n\n PFK CSKA Sofia postoupila do další fáze díky více vstřeleným brankám na hřišti soupeře.\n\n Rapid Vídeň postoupil do dalšího kola díky více vstřeleným brankám na hřišti soupeře.\n\n Dundee United FC postoupilo do dalšího kola díky více vstřeleným brankám na hřišti soupeře.\n"}
{"id": "713384", "url": "https://cs.wikipedia.org/wiki?curid=713384", "title": "Múzická umění", "text": "Múzická umění\n\nMúzická umění, dnes častěji scénická nebo performativní umění, jsou ty obory umění, při nichž umělci sami vystupují před publikem a používají svůj hlas, pohyby či tělo jako médium. Jsou to například hudba, tanec a divadlo, ve starověku také básnictví.\n\nTato umění, která nevytvářejí hmotná díla čili artefakty, měla své vlastní bohyně Múzy, kdežto výtvarné umění se pokládala za řemesla, protože pracovala s hmotným materiálem a vyžadovala tělesnou námahu. Naproti tomu múzická umění lépe odpovídala představě okamžité inspirace, kterou umělci poskytují právě múzy. Proto se na začátku řeckých básní často vzývá „múza“.\n\nOd slova múza se odvozuje jak slovo muzeum (\"músaion\"), tak označení hudby v mnoha jazycích (\"musica, music\", atd.) i hovorové české muzika.\n\nHésiodos uvádí devět múz:\n\nV jiných pramenech se ale uvádějí tři, čtyři nebo sedm múz s různými jmény. Teprve Pausanias přisoudil jednotlivým múzám různé druhy umění.\n\n\n"}
{"id": "713386", "url": "https://cs.wikipedia.org/wiki?curid=713386", "title": "Jan Erazim Sojka", "text": "Jan Erazim Sojka\n\nJan Erazim Sojka, též Johannes Erasmus Sojka (2. prosince 1826 Praha – 24. srpna 1887 Vídeň) byl český básník, spisovatel a novinář.\n\nNarodil se v rodině krejčovského mistra Jana Sojky (1790 nebo 1793–1859) a jeho manželky Františky Sedláčkové. Byl nejstarší ze sedmi dětí. \nVystudoval piaristické gymnázium a přihlásil se na filosofickou fakultu. Během revoluce 1848 se jí aktivně zúčastnil. (Ottův slovník naučný udává, že spolu se svým přítelem J. V. Fričem bojoval na barikádách.) Po porážce povstání byl nucen opustit Prahu a několik let se skrývat; cestoval po Rakousku, Německu a Itálii. \n\nDo Prahy se vrátil okolo roku 1854 a dne 13. května 1856 se oženil s Johanou Baumaierovou (* 1832, též psána Baumeisterová). V Praze byl knihovníkem, přispíval do časopisů a pokoušel se vydávat časopisy vlastní. Poté, co J. V. Frič odešel v roce 1859 do emigrace, spolupracoval především s Karlem Sabinou, zejména na díle \"Naši mužové\", u kterého byl Sabina dle novějších výzkumů autorem koncepce i iniciátorem. (Protože Sabina byl po roce 1849 odsouzen, nemohl po svém omilostnění publikovat; Sojka kryl jeho díla svým jménem.) \n\nNeúspěchy, které provázely jeho literární činnost, vedly k rozhodnutí odejít do Vídně kde vstoupil do státních služeb. Z české vlastenecké společnosti byl vyobcován poté, co v roce 1863 zveřejnil v drážďanském časopise \"Illustriertes Familienjournal\" článek \"Deutsche und Czechen\", ve kterém popsal český národ jako závislý na Němcích. Prudkými reakcemi v českém tisku byl označen za zrádce a odpadlíka. \n\nVe vládní tiskové kanceláři pořizoval výtahy a překlady z českých novin. Po mnohaletém působení odešel do důchodu s titulem císařského rady. Vždy se hlásil ke svému národu a své děti vychoval česky.\n\nV letech 1859–1860 byl redaktorem časopisu \"Jasoň\" a v roce 1862 časopisu \"Posel míru\", kterého vyšla pouze dvě čísla. Přispíval do řady českých i německých časopisů.\n\n\nDílo \"Naši mužové\" vydal též posmrtně Melantrich (1953).\n\nJan Neruda věnoval pozornost Janu Erazimu Sojkovi v souvislosti s havlíčkovskou slavností v Borové v roce 1962, kde chtěl Sojka veřejně vystoupit a jeho vystoupení bylo přerušeno. Ve fejetonu \"Pan J. E. Sojka, posel míru\" reagoval Neruda satiricky na Sojkův popis této události v časopise \"Posel míru\", mezi jiným si povšiml jeho nedokonalé češtiny a slohu.\n\n"}
{"id": "713388", "url": "https://cs.wikipedia.org/wiki?curid=713388", "title": "Koptský katolický patriarchát alexandrijský", "text": "Koptský katolický patriarchát alexandrijský\n\nKoptský katolický patriarchát alexandrijský (lat. \"Patriarchatus Alexandrinus Coptorum\") je patriarchální sídlo koptské katolické církve. Patriarcha má pravomoc nade všemi koptskými křesťany sjednocenými s Římem na světě, koptské katolické diecéze jsou však pouze v Egyptě. \n\nV roce 1724 se koptský biskup v Jeruzalémě Amba Athanasios obrátil ke katolicismu a papež Benedikt XIV. jej jmenoval apoštolským vikářem malé koptské katolické komunity (měla asi 2 000 věřících). I když se později Athanasios vrátil opět do Koptské církve, Řím ve jmenování apoštolských vikářů pokračoval a v roce 1815 byl tento apoštolský vikariát pozvednut na biskupský titul. V roce 1824 papež Lev XII. zřídil koptský katolický patriarchát alexandrijský, který po smrti prvního patriarchy Maxima zůstal pouze na papíře, protože byli jmenováni opět pouze apoštolští vikáři patriarchátu. \n\nV roce 1895 jmenoval papež Lev XIII. vikářem Georgia Macaria, který přijal jméno Cyril a který ihned po svém zvolení přivedl do Říma pouť katolických koptů, žádajících papeže o vytvoření patriarchátu. Lev XIII. jejich prosbě vyhověl a 26. listopadu 1895 patriarchát zřídil. Patriarchát se skládal z patriarchální eparchie, jejíž sídlo bylo v Káhiře a dvou sufragánních eparchií (Minjá a Luxor) a v době svého vzniku měl asi 5 000 věřících. Aby měl patriarchát své zákonodárství, byl v roce 1898 slaven v Káhiře synod, jehož výsledky byly schváleny Římem. V roce 1907 měl patriarchát již 14 576 věřících, v roce 1959 asi 80 000, dnes má zhruba 210 000 věřících.\nBiskup Cyril, jmenovaný prvním patriarchou v konzistoři 19. června 1899, začal mít posléze problémy, v roce 1908 podal demisi a vrátil se do koptské pravoslavné církve. Patriarcha pak byl jmenován až v roce 1947, do té toby patriarchát spravovali apoštolští administrátoři. Počet eparchií patriarchátu byl rozšířen v roce 1947 o Asjút, na začátku 80. let o Suhag a Ismá'ílíji a konečně v roce 2003 o Gízu, takže má nyní 7 eparchií.\n\nAlexandrijská koptská eparchie (\"Eparchia Alexandrina Coptorum\") je jednou z těchto sedmi eparchií a je vlastní eparchií patriarchy. Její katedrálou je kostel Panny Marie Egyptské v Alexandrii. Je rozdělena do 32 farností a kromě patriarchy v ní působí dva světící biskupové. V roce 2009 měla 28 345 věřících a 66 kněží.\n\n\n"}
{"id": "713391", "url": "https://cs.wikipedia.org/wiki?curid=713391", "title": "Operace Sauerkraut", "text": "Operace Sauerkraut\n\nOperace Sauerkraut (\"Kyselé zelí\") byla americkou špionážní operací v režii Office of Strategic Services (předchůdce CIA) na území Itálie v období druhé světové války.\n\nOperace Sauerkraut byla programem oddělení dezinformačních operací OSS v Římě, který byl spuštěn na italském bojišti za účelem co největšího využití situace po atentátu na Adolfa Hitlera z 20. července 1944. Atentát skýtal příležitost pro útok na morálku německých vojsk v případě rychlého rozšíření zprávy o něm. Klíčová byla v tomto směru zmínka o rozporech mezi armádními špičkami. Operace proběhla za pomoci agentů proniknuvších přes frontovou linii a šířících smyšlené zvěsti, letáky a padělané noviny, rozkazy či oficiální prohlášení. Jedním z nich byl např. podvržený denní rozkaz podepsaný polním maršálem Waltherem von Brauchitsch o převzetí kontroly nad armádou a o pokračování revolty. Agenti byli vybíráni z řad válečných zajatců. Výběr prováděla Barbara Lauwersová (původním jménem \"Božena Hauserová\", rodačka z Brna). Po infiltraci roztrušovali a vyvěšovali podvržené materiály a při vojenských kontrolách se vydávali za vojáky hledající svou jednotku. V případě vhodné příležitosti prováděli i běžnou špionáž. Po provedení úkolu se vraceli zpět na území ovládané spojenci. Vzhledem k počátečním úspěchům bylo v operaci pokračováno i nadále.\n\nNejvětším úspěchem operace byla dezerce přibližně šesti set příslušníků českého Vládního vojska k italským partyzánům, která probíhala po distribuci českojazyčných a slovenskojazyčných letáků s textem:\n\nIniciátorkou celé akce byla opět Barbara Lauwersová. Že masové dezerce probíhaly zejména díky operaci Sauerkraut potvrdili přešlí velitelé vládního vojska a dokazovaly to též předmětné letáky v kapsách vojáků.\n\n"}
{"id": "713394", "url": "https://cs.wikipedia.org/wiki?curid=713394", "title": "Karel Fiala (1946)", "text": "Karel Fiala (1946)\n\nKarel Fiala (* 28. prosince 1946, Praha) je český japanolog, lingvista a filolog, vysokoškolský pedagog a překladatel z japonštiny.\nKarel Fiala vystudoval v letech 1965–1970 anglistiku, japanologii a sinologii na Filozofické fakultě Univerzity Karlovy a pak zde v letech 1972–1975 pokračoval v postgraduálním studiu v oboru japanologie – jazykověda konkrétních jazykových skupin. V letech 1975–1979 absolvoval studijní pobyt na Kjótské univerzitě v oboru japonský jazyk a literatura. Titul PhDr. získal roku 1972, titul CSc. roku 1981.\n\nV letech 1979–1990 pracoval nejprve jako odborný, později jako vědecký pracovník Orientálního ústavu Československé akademie věd, v letech 1985–1986 byl na základě grantu Japonské nadace vyslán jako hostující vědecký pracovník na Kjótskou univerzitu. Roku 1992 byl jmenován profesorem na Fukuiské prefekturní univerzitě a po absolvování habilitačního řízení se stal docentem na Univerzitě Karlově v Praze a na Philipps-Universität v Marburgu. Od roku 1992 je ředitelem Japonského centra v Praze.\n\nKarel Fiala je autorem řady knih a japanologických studií, převážně z oblasti lingvistiky a filologie. Kromě vědecké a překladatelské činnosti se také zaměřuje na československo-japonské vztahy. Roku 2008 obdržel od japonského císaře Akihita \"Řád svatého pokladu\" (rozetu se zlatými paprsky), mimo jiné za šíření poznání o japonské klasické kultuře.\n\n"}
{"id": "713396", "url": "https://cs.wikipedia.org/wiki?curid=713396", "title": "Vanina Ickxová", "text": "Vanina Ickxová\n\nVanina Ickxová (* 16. února 1975 v Bruselu) je belgická automobilová závodnice. Jejím otcem je vicemistr světa F1 Jacky Ickx.\n\nVystudovala biologii, se závoděním začala až ve 21 letech. Účastnila se v letech 2000-2002 Rallye Dakar jako navigátorka svého otce, v letech 2006-2007 startovala v sérii DTM. V roce 2011 získala největší úspěch své kariéry, když v závodě 24 hodin Le Mans obsadila sedmé místo. V tomtéž roce se také stala jezdkyní elitní kategorie cestovních vozů GT1.\n\nJejími koníčky jsou paragliding, sauna a skoky na lyžích. Jako první žena v historii přeletěla v ultralehkém letadle kanál La Manche.\n\n"}
{"id": "713397", "url": "https://cs.wikipedia.org/wiki?curid=713397", "title": "Tobiáš Adler", "text": "Tobiáš Adler\n\nTobiáš Adler přišel do Čech z Horního Rakouska. Se svým otcem Martinem a dědem Kryštofem působili nejprve jako sklářští tovaryši ve Fryšavě na Moravě. Tobiáš pak byl předním tovaryšem na sklárně u Doks v severních Čechách, odkud přešel do huti u Nespěřic. Kdy se tak přesně stalo, nevíme, ale první záznam se jménem Tobiáš Adler je ve zručské matrice k roku 1694. V huti u Nespěřic zaměstnával převážně bratry a později i syny. Huť vzkvétala a Tobiáš ji provozoval až do r. 1721, kdy odešel se synem Tobiášem do sklárny v Rožmitálu pod Třemšínem. \n\nTobiáš měl 5 synů - Františka Antonína, Tobiáše Matěje, Jana Bedřicha, Šimona Hanibala a Josefa.\n\nFrantišek Antonín a Tobiáš Matěj provozovali hutě na Šumavě v prostoru Plání na Vimpersku a Železné Rudy. Obchodní blokády a krize sklářství během Napoleónských válek však způsobily, že se potomci Tobiáše a Františka na Šumavě přestali sklářstvím živit.\n\nTobiáš provozoval také huť v Rožmitálu pod Třemšínem a v letech 1749-1783 Skelnou Huť pod Brdcem. \n\nFrantišek Antonín si na přelomu let 1711/1712 najal huť v Bošticích a provozoval ji asi do r.1714. V roce 1721 odkoupil od statku Těchobuz část lesa. Vybudoval zde huť Tallenberk, která pracovala až do r.1749. V roce 1721 se oženil v Ratajích s Annou Marii Gattermayerovou a jeho tchán mu snad jako věno zřídil sklárnu v Jelenově, kterou pak provozoval až do r.1735. Od roku 1722 až asi do r.1727 měl pak v nájmu i sklárnu ve Slavětíně. V roce 1724 koupil i statek Mezilesí a v roce 1735 statek Těchobuz. Zde zřídil další sklárnu, která pracovala až do r.1750, kdy byl provoz ukončen pro nedostatek dřeva. František Antonín zemřel v roce 1736.\n\nStarou Huť u Nespeřic převzal po otci Jan Bedřich Adler, který se téhož roku oženil s Evou Terezii Gattermayerovou. Huť byla zrušena v r.1731 údajně pro nedostatek dřeva. Jan Bedřich založil blíže ke Kácovu pod obcí Kněž huť Marienthal. Zde ukončil provoz r.1744, kdy koupil statek Rušínov a Modletín a založil zde další sklárnu. Statek však sousedil s državou Auerspergu, se kterými se dostal do sporu. Jan Bedřich jim pak r. 1756 statek prodal. Jeho syn Ferdinand si před tím v r.1752 pronajal huť Brušoveckou u Herálce. Tato huť pak zanikla po r. 1760.\n\nŠimon Hanibal se oženil také v roce 1721 a to s Alžbětou Lubiňskou z Uhl.Janovic. V roce 1726 založil v Loukově na panství lipnickém sklárnu Sv.Františka. V roce 1732 založil na vilémovickém statku u Ledče n. Sázavou Hanibalovskou sklárnu. Obě sklárny pak provozoval až do své smrti v roce 1742. Sklárna ve Vilémovicích pak zanikla. Sklárnu v Loukově provozovala dále Šimonova manželka Alžběta. Ta v roce 1743 získala statky Loukov a Budíkov. Na budíkovském statku u Kejžlic pak zřídila další huť, kterou vede až do své smrti. V roce 1759 František se sestrami tento statek prodávají. Pro syna Františka Karla již v roce 1749 koupila vdova Alžběta statek Častrov u Kamenice n.L. Zde zakládá František huť Drozdany. Huť v Loukově zůstává v držení sester Františka a vede jí nejprve Václav Čapek, manžel jedné ze sester a pak Guolfinger ze Steinsbergu, manžel druhé. V roce 1763 dědicové statek Loukov prodali, ale huť zde provozovali dále až do roku 1771, kdy jí získal Johann Ignác Eisner. R. 1779 přišel Častrovský statek Františka Karla do úpadku. František Karel je pak uváděn v roce 1788 jako skelmistr, který toho roku zemřel, na huti brumovské na moravsko-slovenských hranicích.\n\nPoslední syn Josef skelmistrem nebyl. V roce 1727 se oženil v Brunstu u Železné Rudy s Ludmilou Eisnerovou a v roce 1743 umírá u svého otce na Rožmitálsku. Jeho syn Václav měl syna Michaela, Ten se oženil r.1797 na Zbraslavické huti s vlastní sestřenicí a téhož roku se stal skelmistrem v Dobré Vodě u Světlé nad Sázavou. V roce 1803 však koupil od skelmistra Pohla huť v Loukově, kde v roce 1821 zemřel. Před tím však v roce 1818 převzal do nájmu nově zřízenou huť sv.Josefa u Jilemu na Chotěbořském panství. Po Michaelově smrti se hutí ujal jeho syn Václav. Ten však zemřel již v r.1838. Další ze synů Michaela František měl v nájmu od roku 1829 huť v Ostředku. I když měl smlouvu uzavřenou na 8 let, již v roce 1830 od ní ustoupil a na huti pak pracoval jako skelmistr František Kavalier.\n\n"}
{"id": "713400", "url": "https://cs.wikipedia.org/wiki?curid=713400", "title": "Folkušová", "text": "Folkušová\n\nFolkušová je obec na Slovensku v okrese Martin.\nPrvní písemná zmínka o obci pochází z roku 1331.\nObec se nachází v nadmořské výšce 520 metrů a rozkládá se na ploše 6,01 km². K 31. prosinci roku 2017 žilo v obci 147 obyvatel.\n\n"}
{"id": "713401", "url": "https://cs.wikipedia.org/wiki?curid=713401", "title": "Horný Kalník", "text": "Horný Kalník\n\nHorný Kalník je obec na Slovensku v okrese Martin.\n\nPrvní písemná zmínka o obci pochází z roku 1225.\n\nObec se nachází v nadmořské výšce 445 metrů a rozkládá se na ploše 2,058 km². K 31. prosinci roku 2017 žilo v obci 182 obyvatel.\n\n"}
{"id": "713407", "url": "https://cs.wikipedia.org/wiki?curid=713407", "title": "Jan Chmelík", "text": "Jan Chmelík\n\nDoc. JUDr. Jan Chmelík, Ph.D., je bývalý náměstek policejního prezidia pro kriminální službu, vysokoškolský pedagog a médii často udváděný jako odborník na tzv. extremismus i další témata. Vyučuje na Vysoké škole finanční a správní, kde působí na katedře veřejného a evropského práva. Současně vyučuje na právnické fakultě Západočeské univerzity v Plzni.\n\nV roce 2011 uveřejnily Parlamentní listy, a po nich i další média informace o tom, že opsal článek článek Josefa Nejedlého o institutu agenta provokatéra, čímž se dopustil plagiátorství. Nejedlý uvádí: „\"Ve Francii, kde jsem studoval, by s tímto způsobem akademické práce neobstál ani student, natož pak docent“. V jeho stížnosti k rektorátu, kterou má redakce k dispozici, mimo jiné píše, že „článek docenta Chmelíka přebírá konstrukci, argumentaci a myšlenky vyjádřené v mém článku. Vyskytují se zde některé identické či takřka identické pasáže, což naznačuje použití obzvlášť nevybíravé techniky (copy paste) s případnou editací některých termínů, slov či znaků.“\" \n"}
{"id": "713408", "url": "https://cs.wikipedia.org/wiki?curid=713408", "title": "Katolická církev v Egyptě", "text": "Katolická církev v Egyptě\n\nKatolická církev v Egyptě je soubor křesťanských společenství, která jsou v jednotě s římským biskupem. Celkem je v Egyptě asi 300 000 katolíků, kteří jsou rozdělení do komunit různých ritů, z nichž nejpočetnější je koptská katolická církev. Jde o následující skupiny (církve \"sui iuris\"):\n\nOd roku 1969 v zemi existuje Shromáždění katolické hierarchie v Egyptě (\"Assemblée de La Hiérarchie Catholique d'Egypte\", AHCE), od r. 2006 také Egyptská biskupská konference. Oběma předsedá koptský katolický patriarcha Antonios Naguib. AHCE je členem afrického sdružení biskupských konferencí Sympozium biskupských konferencí Afriky a Magadaskaru (\"Symposium of Episcopal Conferences of Africa and Madagascar\", SECAM, nebo \"Symposium des Conférences Episcopales d’Afrique et de Madagascar\", SCEAM), koptský patriarcha je členem Rady katolických východních patriarchů (\"Conseil des Patriarches Catholiques d'Orient\", CPCO).\n\nApoštolský Stolec je v Egyptě zastupován prostřednictvím apoštolské nunciatury, zřízené v roce 1966. Již od roku 1833 však byl v Egyptě apoštolský delegát, diplomatické styky navázal Vatikán s Egyptem v roce 1947 kdy byl také jmenován první internuncius.\n\n"}
{"id": "713412", "url": "https://cs.wikipedia.org/wiki?curid=713412", "title": "Kostel Nanebevzetí Panny Marie (Mohelnice nad Jizerou)", "text": "Kostel Nanebevzetí Panny Marie (Mohelnice nad Jizerou)\n\nŘímskokatolický kostel Nanebevzetí Panny Marie v Mohelnici nad Jizerou v okrese Mladá Boleslav je kamenná sakrální stavba z druhé poloviny 12. století. Kostel spadá pod farnost-děkanství Mnichovo Hradiště. Součástí památkově chráněného areálu je kromě samotného kostela také přilehlý funkční hřbitov s márnicí a ohradní zdí.\n\nJednolodní kostel je obdélného půdorysu. Byl vystavěn z hruboskalského pískovce, zdivo z přesně opracovaných kvádrů je řádkové, přičemž každý řádek má odlišnou výšku. Na západní straně kostela je hranolová věž, na východě přiléhá apsida, uvnitř sklenutá konchou. Na severní straně je pseudorománská sakristie a křížovou klenbou, dostavěná při rekonstrukci v roce 1876. \n\nKostel v roce 1876 restauroval v duchu historického purismu 19. století architekt Josef Mocker, známý svými rekonstrukcemi a dostavbami řady významných středověkých památek, mj. svatovítské katedrály v Praze nebo hradu Karlštejna. Po této puristické přestavbě byl původní románský kostel značně změněn. Okna byla upravena a zvětšena, v kostelní lodi byl vyměněn strop, byl přemístěn hlavní vchod do kostela a podlaha v kostele byla zvýšena. Z původních oken se zachovalo jen jedno malé ve tvaru čtyřlisté růžice, umístěné na jihozápadní straně kostela. Během přestavby bylo vybudováno z úrovně terénu také nové schodiště, zpřístupňující emporu vchodem z přízemí zvonice na západní straně kostela. \n\nPortál kostela v Mohelnici je situován k jihu spolu s dvěma jednoduchými románskými okny. Při stavbě bylo používáno řádkové zdivo velkého formátu, zdi zdobí obloučkový vlys, na apsidě doplněný o lizény. Strop lodi kostela je plochý. Na západní straně lodi je empora podpíraná dvěma oblouky s původním románským sloupem uprostřed, jehož patka je však ukryta pod zdviženou podlahou. \n\nZvonice má čtvercový půdorys s délkou jedné strany 4.35 m a je vysoká 20 metrů. Ve zvonici jsou umístěny tři z původních čtyř zvonů, které se podařilo ukrýt během druhé světové války. Nápisy na zvonech informují o době jejich vzniku, donátorech a zvonařích,kteří je vytvořili. Nápisy znějí: \" \"Mei3ter Iohannes hat gego3en die3e glocken\"\", \" \"Laudetur Jesus Christus 1732\"\", \"\"S.Barboro orodug zanas 1751\"\" a \"\"K sláwě\" \"Božj za panovánj Kri3tiána Wald3teina a duchowni 3práwy Frantisska Nigrina děkana a biskup.wikáře byl gsem přelit 1835 w Praze od Karla Bellmana c.k. dwornjho zwonaře\" \".                       \n\nNovorománský oltář je z roku 1876 a je dílem lidových řezbářů Dominika a Petra Buškových, kteří se podíleli mj. také na řezbářské výzdobě zámku Sychrov. Z 19. století jsou i nástěnné malby v interiéru kostela. Fresky jsou dílem malíře Františka Sequense, na levé straně apsidy je vyobrazen svatý Arnošt, na pravé pak svatá Anna. Horní část apsidy je zakončena kulovou klenbou, tzv. konchou. Freska, znázorňující zasvěcení kostela, která se zde nacházela, byla poničena vlhkostí a plísní a byla proto v roce 1906 přemalována malířem J. Vysekalem. Strop je dřevěný, kazetový, jeho jednotlivá pole jsou modře zbarvena a ozdobena zlacenými hvězdami.\n\nV souvislosti se založením kostela se traduje pověst, která vypráví o osudech rytíře z nedalekého hradu Zásadky. \n\n\"Tento rytíř se zúčastnil jedné z křížových výprav do Svaté země, byl však zajat a dostal se jako služebník na dvůr tureckého paši. Ve volných chvílích zde hrával na flétnu a tato hra zaujala pašovu dceru natolik, že se s rytířem setkala a posléze se do něj zamilovala. Mladí milenci se rozhodli z pašova paláce uprchnout a po dlouhé a strastiplné cestě se jim nakonec podařilo dojít až do Čech. Rytíř ze Zásadky se doma s mladou Turkyní oženil a narodil se jim syn. Manželé se však nepřestávali obávat, že je nakonec dostihne pašův hněv. Paša, rozzuřený únosem své dcery, opravdu se svými vojáky již několik let putoval Evropou a hledal českého rytíře a svou dceru, aby je potrestal. Když doputoval k Mohelnici a oblehl hrad, zdál se mu sen, že své dceři odpustil, aby se s ní mohl shledat. Vypravil se do hradu a z brány mu vyběhl vstříc malý chlapec, jeho vnuk, který pašu uctivě pozdravil a uvítal ho v jeho rodné řeči. To tureckého pána obměkčilo natolik, že se s rodinou rytíře ze Zásadky smířil. Na paměť této události byl prý v Mohelnici vybudován kostel, který se zachoval dodnes.\" \n\nZvláštní připomínkou tohoto příběhu má být malý reliéf mezi ozdobnými oblouky v podstřeší na severní straně kostela, který má zpodobňovat tvář mladé ženy a jemuž se přezdívá \"Mohelnická Turkyně\".\n\nKostel stojí v centru obce Mohelnice nad Jizerou, necelých 100 metrů vzdušnou čarou od pravého břehu říčky Mohelky, kterou zde od jejího soutoku s Jizerou dělí posledních zhruba 500 metrů. Poblíž kostela je parkoviště a autobusová zastávka \"Mohelnice nad Jizerou\", odkud existuje autobusové spojení do Mnichova Hradiště, Českého Dubu, Mladé Boleslavi i do Prahy. Kolem kostela prochází jedna z větví Svatojakubské poutní cesty. Kostel si lze prohlédnout zvenčí, návštěva kostela je však možná jen při ojedinělých příležitostech. Pravidelné bohoslužby se zde nekonají, výjimkou je pouze každoroční slavnost Nanebevzetí Panny Marie, která připadá na 15. srpna.\n\n"}
{"id": "713413", "url": "https://cs.wikipedia.org/wiki?curid=713413", "title": "Virginia Hallová", "text": "Virginia Hallová\n\nVirginia Hallová, MBE (krycí jméno Diane) byla agentkou britské Special Operations Executive (SOE) a americké Office of Strategic Services (OSS, předchůdce CIA) v období druhé světové války.\n\nNarodila se v americkém Baltimore 6. dubna 1906. Jejím otcem byl bankéř a majitel kin Edwin Lee Hall a matkou jeho sekretářka Barbara Virginia Hammelová. Studovala na exkluzivní baltimorské škole Royal Park Country Day School, dále na Radcliffe College a Bernard College. Byla editorkou univerzitních novin a předsedkyní třídy. Později studovala v Evropě, konkrétně v Paříži, Vídni, Štrasburku, Grenoble a Toulouse, kde se výborně naučila německy, italsky a francouzsky. Ve studiu francouzštiny pokračovala i po návratu do USA v roce 1929. V červenci 1931 nastoupila jako úřednice amerického velvyslanectví ve Varšavě, dále sloužila v Tallinu, Vídni a tureckém İzmiru, kde při nehodě na lovu přišla o podkolenní část levé nohy. Od té doby nosila dřevěnou protézu a silně kulhala, což jí v tehdejším ovzduší limitovalo v další kariéře pod křídly ministerstva zahraničí. Hallová rezignovala v květnu 1939.\n\nZačátek války jí zastihl v Paříži a Hallová nastoupila jako pomocná síla k francouzské ambulantní službě. Po pádu Francie se přes Španělsko dostala do Anglie, kde z počátku pracovala jako kódová pracovnice vojenského atašé na velvyslanectví USA. V té době jí naverbovala a vycvičila britská SOE. Pod krytím novinářky spolupracující s New York Post založila v srpnu 1941 odbojovou síť ve Vichistické Francii. USA byly v té době ještě neutrální zemí. Informovala o životních poměrech a útlaku židů, navázala kontakt s pařížským odbojem, rekrutovala místní obyvatele, spoluorganizovala shozy materiálu a pomáhala při návratu válečných zajatců a sestřelených letců. Po vstupu USA do války musela jednat ještě skrytěji, přesto ve Vichistické Francii úspěšně pracovala ještě dalších čtrnáct měsíců. Ukončení mise způsobilo spojenecké vylodění v severní Africe a příchod Němců. Přes Pyreneje přešla opět do Španělska, kde byla zatčena a uvězněna. Díky dopisu poslaném na americký konzulát po propouštěné spoluvězenkyni byla rovněž propuštěna. Během následujícího krátkého pobytu ve Španělsku vyhledávala bezpečné úkryty pro agenty SOE. Po čtyřech měsících požádala o návrat do Francie.\n\nV listopadu 1943 se Hallová vrátila do Anglie a přihlásila se do kurzu pro bezdrátové operátory. V té době se rozhodla přejít k americké OSS, kde dostala hodnost nadporučíka. Za pomoci malé lodě, protože díky chybějící noze nemohla skákat padákem, se vrátila do Francie a navázala staré kontakty z dob práce v SOE. Její podoba stejně jako její zdravotní handicap byla gestapu známa ze skic dodaných dvojitými agenty. Hallová se ale pohybovala po venkově jako schýlená prostá žena a kromě soustřeďování informací, jejich vysílání, organizování shozů pro odboj a sestavování nových gerilových jednotek pracovala jako kuchařka, pasačka dobytka apod. Pro odboj byla známa jako \"Kulhající dáma\". V závěru své mise prakticky velela malé odbojové armádě, která napadala ustupující Němce, prováděla destrukční a zpravodajskou činnost. Nakonec jí u švýcarských hranic převzala 1. armáda Svobodné Francie.\n\nPoslední mise Virginie Hallové měla proběhnout v oblasti Innsbrucku, kde se předpokládal odpor zbytků německých jednotek, ale díky rychlejšímu průběhu událostí byla mise zrušena.\n\nPo skončení války pracovala Hallová dále ve zpravodajství v Evropě. Do USA se vrátila v roce 1948, v roce 1950 se vdala za Paula Gastona Goillota, amerického francouze, se kterým pracovala na území obsazené Francie. V prosinci 1951 začala její práce pro CIA coby zpravodajského důstojníka a kariérně postupovala. Její odpovědností byly země západní Evropy a příprava odbojových a sabotážních akcí pro případ obsazení prostoru Sovětským svazem. Díky nespecifikovanému sporu s nadřízeným strávila posledních devět let své kariéry kancelářskou prací, byť dobře honorovanou. Do důchodu odešla v roce 1966. Dalších šestnáct let žila na farmě v Marylandu. Zemřela v roce 1982.\n\n"}
{"id": "713417", "url": "https://cs.wikipedia.org/wiki?curid=713417", "title": "Emil Herrmann", "text": "Emil Herrmann\n\nEmil Herrmann (6. června 1841 Hradec Králové – 3. listopadu 1892 Praha) byl český právník, odborný spisovatel a překladatel. Jako student překládal z němčiny, polštiny a francouzštiny. Roku 1876 si otevřel vlastní advokátní kancelář. Zasedal ve správních radách a účastnil se činnosti vlasteneckých a dobročinných spolků. Uveřejňoval odborné stati (např. o směnečném právu). Byl všeobecně vážený pro pevný charakter a aktivní vlastenectví.\n\nNarodil se 6. června 1841 v Hradci Králové. Když mu bylo deset let, emigrovala rodina do USA, ale po několika měsících strastiplného pobytu v Texasu se vrátila zpět. Emil vystudoval gymnázium v Mladé Boleslavi a Hradci Králové a roku 1860 se zapsal na právnickou fakultu v Praze. Odjel tam s deseti zlatými v kapse, víc peněz mu rodiče poskytnout nemohli. Během studií se mimo jiné zabýval literaturou — uveřejňoval překlady prací německých a francouzských autorů. Krátkodobě pracoval i jako korektor časopisu \"Národ\".\n\nRoku 1869 se stal doktorem práv a v roce 1876 si otevřel vlastní advokátní kancelář. Účastnil se veřejného života: zasedal ve správních radách Živnostenské banky a První občanské záložny, byl členem výboru Ústřední matice školské, penzijního fondu Národního divadla a zkušební komise pro kandidáty advokacie. Dlouhodobě se angažoval ve cvičitelském sboru Sokola. V 70. letech byl jednatelem Národního klubu.\n\nByl všeobecně uznávaný jako vynikající advokát a vlastenec. Současníci oceňovali jeho pevný charakter, solidnost a ochotu pomáhat. Tvrdilo se o něm, že nemá žádné nepřátele.\n\nZemřel svobodný po dlouhé nemoci na zástavu srdce. Pohřben byl na Vyšehradském hřbitově.\n\nByl známý jako autor časopiseckých úvah o právních otázkách. Napsal i samostatný spis o směnečném právu a několik překladů. Knižně vyšly:\n\n"}
{"id": "713422", "url": "https://cs.wikipedia.org/wiki?curid=713422", "title": "Herrmann", "text": "Herrmann\n\nHerrmann, Hermann nebo Herman (pravopis často kolísá) může být:\n\n\n\n"}
{"id": "713423", "url": "https://cs.wikipedia.org/wiki?curid=713423", "title": "Mack Trucks", "text": "Mack Trucks\n\nMack Trucks je americká firma, vyrábějící kamiony. Dříve také vyráběla autobusy a trolejbusy. Firma byla založená v roce 1900 Greensboro v Severní Karolíně. V současné době patří Mack Trucks Volvu.\n\n"}
{"id": "713427", "url": "https://cs.wikipedia.org/wiki?curid=713427", "title": "Pastor Bonus", "text": "Pastor Bonus\n\nApoštolská konstituce \"Pastor Bonus\" o římské kurii je dokument vydaný papežem Janem Pavlem II. dne 28. června 1988, jímž došlo k poslední velké reformě a reorganizaci římské kurie.\n\nKonstituce vymezuje kompetence státního sekretariátu, kongregací, papežských rad a dalších součástí papežské kurie. Dále stanovuje normy biskupských vizit ad limina apostolorum v Římě i vztahy mezi Apoštolským stolcem a církvemi v jednotlivých zemích či biskupskými konferencemi.\n\nPastor Bonus rovněž umožňuje členství v dikasteriích římské kurie pro kněze, řeholníky, jáhny a laiky, což bylo dříve vyhrazeno pouze kardinálům.\n\n"}
{"id": "713430", "url": "https://cs.wikipedia.org/wiki?curid=713430", "title": "Rolling Stone - 500 nejlepších písní všech dob", "text": "Rolling Stone - 500 nejlepších písní všech dob\n\nRolling Stone - 500 nejlepších písní všech dob je žebříček, který vydal časopis \"Rolling Stone\" 9. prosince 2004 (číslo 963). Nejvíce skladeb pochází z 60. let, ze kterých je v žebříčku celkem 204 písní.\n\n\n\n \n"}
{"id": "713434", "url": "https://cs.wikipedia.org/wiki?curid=713434", "title": "Pohár mistrů evropských zemí 1984/85", "text": "Pohár mistrů evropských zemí 1984/85\n\nSezóna 1984/85 byla 30. ročníkem Poháru mistrů evropských zemí. Jejím vítězem se stal italský klub Juventus FC.\n\nRočník byl velmi poznamenán tragédií při finálovém zápase na Heysel Stadium, při které zahynulo 39 diváků a přibližně 600 lidí bylo zraněno. To vedlo k zákazu účasti anglických týmů v evropských pohárech po dobu 5 let. Liverpool, jehož řádící fanoušci incident zavinili, se evropských pohárů nesměl zúčastnit 6 let.\n\n PFK Levski Sofia postoupil do dalšího kola díky více vstřeleným brankám na hřišti soupeře.\n\n FK Dněpr Dněpropetrovsk postoupil do další fáze díky více vstřeleným brankám na hřišti soupeře.\n\n Bordeaux postoupilo do dalšího kola díky vítězství v penaltovém rozstřelu.\n"}
{"id": "713435", "url": "https://cs.wikipedia.org/wiki?curid=713435", "title": "William P. Gottlieb", "text": "William P. Gottlieb\n\nWilliam Paul Gottlieb (28. ledna 1917 – 23. dubna 2006) byl americký fotograf a novinový sloupkař, nejvíce známý svými klasickými portrétními fotografiemi předních umělců \"zlatého věku\" amerického jazzu v letech 1930 až 1940. Gottliebovy fotografie patří mezi nejznámější a nejreprodukovanější obrázky z této éry jazzu. V průběhu své kariéry pořídil Gottlieb portréty stovky předních jazzových hudebníků a osobností, zpravidla v době, kdy hráli a zpívali ve známých jazzových klubech New Yorku. Mezi nejznámějšími hudebníky, které portrétoval byli například: Louis Armstrong, Duke Ellington, Charlie Parker, Billie Holiday, Dizzy Gillespie, Earl Hines, Thelonious Monk, Stan Kenton, Ray McKinley, Benny Goodman, Coleman Hawkins, Louis Jordan, Ella Fitzgerald, Benny Carter nebo Django Reinhardt.\n\nGottlieb se narodil 28. ledna 1917 v Canarsie poblíž Brooklynu a vyrůstal v Bound Brook v New Jersey, kde jeho otec podnikal. Vystudoval Lehigh University v roce 1938 s titulem v ekonomickém oboru. Zatímco v Lehigh Gottlieb psal pro týdeník školních novin, stal se šéfredaktorem \"The Lehigh Review\". Během posledního ročníku vysoké školy začal psát týdenní jazzový sloupek pro Washington Post. Po nějakém čase se vedení Postu rozhodlo, že si nemohou dovolit platit zvláštního fotografa pro jazzový Gottliebův sloupek, Gottlieb si koupil vlastní fotoaparát a začal si pro své články snímky fotografovat sám.\n\nGottlieb byl v roce 1943 povolán do Armádního leteckého sboru a sloužil jako fotograf a důstojník. Po druhé světové válce odešel do New Yorku věnovat se žurnalistice. Působil jako píšící fotograf pro časopis \"Down Beat\" (později jazzový časopis) a jeho práce se také objevovaly často v magazínech Record Changer, Saturday Review a Collier's. V roce 1948 Gottlieb z oblasti jazzu odešel, aby trávil více času se svou ženou Deliou a dětmi.\n\nPoté, co Gottlieb odešel z časopisu \"Down Beat\", začal pracovat na scénářích vzdělávacích filmů. Později založil vlastní společnost, kterou později koupil McGraw Hill. Mnoho z jeho filmů získalo ocenění od kanadské filmové rady a asociace Educational Film Librarians Association. Stejně tak Gottlieb napsal a ilustroval knihy pro děti, včetně několika takzvaných zlatých knih jako \"Čtyři roční období\" (\"The Four Seasons\"), \"Tigers Adventure\" a \"Laddie the Superdog\". Také napsal vzdělávací knihy jako například \"Science Facts You Won't Believe\" a \"Space Flight\".\n\nGottlieb zemřel na komplikace po mrtvici dne 23. dubna 2006 v Great Neck, New York.\n\nJeho syn Steven Gottlieb byl také fotografem, soustředil se na fotografování architektury.\n\nV souladu s Gottliebovým přáním byly jeho fotografie zařazeny do kategorie public domain. Mnoho jeho snímků jsou použity v této encyklopedii a v mnoha dalších volných dílech.\n\n\n\n"}
{"id": "713436", "url": "https://cs.wikipedia.org/wiki?curid=713436", "title": "Drnový potok", "text": "Drnový potok\n\nDrnový potok je pravostranný a celkově nejdelší přítok řeky Úhlavy protékající okresem Klatovy v Plzeňském kraji. Délka jeho toku činí 21,3 km. Plocha povodí měří 94,6 km². \n\nDrnový potok pramení severně od Nemilkova v nadmořské výšce okolo 635 m. Na horním toku směřuje převážně na severozápad. První osada přes kterou protéká se nazývá Úloh. Za touto vsí na 17,9 říčním kilometru přijímá zprava \"Podolský potok\". Odtud Drnový potok pokračuje dále na severozápad k obci Běšiny, kterou protéká a pod níž se postupně stáčí na sever. Dále potok teče přes Neznašovy, Vrhaveč a Malou Vísku. Za Malou Vískou se do Drnového potoka vlévá Mochtínský potok. Pak pokračuje přes Luby a Klatovy. Severozápadně od Klatov se vlévá do řeky Úhlavy na jejím 58,9 říčním kilometru.\n\n\nPrůměrný průtok Drnového potoka u ústí činí 0,65 m³/s.\n\n"}
{"id": "713438", "url": "https://cs.wikipedia.org/wiki?curid=713438", "title": "Jan Hrdý (pedagog)", "text": "Jan Hrdý (pedagog)\n\nJan Hrdý (8. března 1838 Prachovice u Holic - 6. května 1896 Praha) byl český učitel a spisovatel. Působil na obecné škole na Hrádku v Praze. Účastnil se činnosti učitelských jednot a podporoval dobročinné spolky. Napsal množství pedagogických článků a knih pro děti a mládež.\n\nNarodil se 8. března 1838 v Prachovicích u Holic. V letech 1845-50 navštěvoval farní školu v Dašicích, poté pokračoval na německé hlavní škole a nižší reálce v Pardubicích. Roku 1854 odjel do Prahy, kde vystudoval vyšší reálku. V roce 1859 přijal místo technického praktikanta při rakouské Jižní dráze a pro tuto společnost pracoval půl roku v Lublani a další půlrok v Postojně.\n\nRoku 1861 se vrátil do Prahy a rozhodl se věnovat pedagogice. Studiem na učitelských ústavech získal postupně způsobilost pro hlavní školy a nižší reálky; studoval také přírodopis a matematiku. Koncem 60. let byl jmenován podučitelem a roku 1875 učitelem.\n\nV prvních letech působení se účastnil veřejného života — podílel se na založení Besedy učitelské (prvního českého učitelského sdružení v Praze), Budče pražské a spolku na podporu chudých kandidátek českého učitelského ústavu. Neúspěšně se také pokoušel vytvořit spolek pro vydávání levných pedagogických spisů. Po roce 1876 byl nucen omezit své aktivity ze zdravotních důvodů, přesto se nadále věnoval zejména dobročinnosti. Během deseti let pořídil přes deset tisíc poučných a zábavných knih, které věnoval zejména pražské okresní učitelské knihovně a škole na Hrádku. Pomáhal pražským humanitárním a vlasteneckým organizacím; spolek pro podporování vdov a sirotků po učitelích a spolek na podporu učitelů v nemoci a úmrtí ho jmenovaly čestným členem. Byl oceňovaný pro velkou pracovitost.\n\nZemřel po krátké nemoci. V závěti odkázal mimo jiné 300 korun na zřízení českého učitelského sirotčince a 150 zlatých spolku spisovatelů „Máj“.\n\nPatřil k nejplodnějším spisovatelům z řad učitelstva. Knižně vydal:\n\nPřispíval rovněž články do časopisů \"Česká škola\", \"Národní škola\", \"Posel z Budče\", \"Beseda učitelská\", \"Komenský\", \"Budečská zahrada\", \"Obrazy života\" aj.\n\n"}
{"id": "713439", "url": "https://cs.wikipedia.org/wiki?curid=713439", "title": "Olga Kurbanová", "text": "Olga Kurbanová\n\nOlga Ivanovna Kurbanová ( ; * 16. prosince 1987, Irkutsk) je ruská atletka, jejíž specializací je sedmiboj.\n\nJejím prvním velkým šampionátem byla účast na MS v atletice v japonské Ósace v roce 2007, kde dokončila sedmiboj na 19. místě (5 998 bodů). O rok později reprezentovala na letních olympijských hrách v Pekingu, kde nasbírala celkově 6 192 bodů, což stačilo na konečné 13. místo.\n\nTěsně pod stupni vítězů, na 4. místě skončila na halovém ME 2009 v Turíně. Od bronzové medaile z pětiboje, kterou brala Francouzka Antoinette Nana Djimouová, ji dělilo 42 bodů. V témže roce získala v litevském Kaunasu stříbrnou medaili na evropském šampionátu do 23 let (6 205 bodů).\n\nV roce 2011 vybojovala na světové letní univerziádě v čínském Šen-čenu výkonem 6 151 bodů zlatou medaili.\n\n\n"}
{"id": "713440", "url": "https://cs.wikipedia.org/wiki?curid=713440", "title": "Villo!", "text": "Villo!\n\nVillo! je systém sdílení kol v Bruselském regionu v Belgii. Funguje od 19. května 2009 a vznikl ve spolupráci mezi Bruselským regionem a firmou JCDecaux, aby nahradil starší systém Cyclocity, který fungoval od dne bez aut 17. září 2006.\n\nV únoru 2011 bylo v systému celkem 2500 jízdních kol, která bylo možno zapůjčit na 162 stanovištích. Cílem první fáze nasazení je 180 stanovišť ve vzdálenostech zhruba 450 metrů.\n\nKola jsou vybavena sedmi převody, košíkem na předních řídítkách, sedlem s nastavitelnou výškou, krytem řetězu, stále zapnutým předním a zadním světlem napájeným nábojovým alternátorem, předními a zadními diskovými brzdami, plášti Schwalbe Marathon a zámkem. Celé kolo i s příslušenstvím váží 22 kg.\n\n"}
{"id": "713441", "url": "https://cs.wikipedia.org/wiki?curid=713441", "title": "Vladimír Darida", "text": "Vladimír Darida\n\nVladimír Darida (* 8. srpna 1990, Plzeň) je český fotbalový záložník a reprezentant, od července 2015 hraje německou Bundesligu za mužstvo Hertha BSC. Mimo Česko působil na klubové úrovni v Německu. Dobře čte hru, umí vystřelit z dálky a má zdravé sebevědomí, nebojí se obejít protihráče. Jeho oblíbeným klubem je anglický Manchester United FC. \n\nZískal ocenění „Hráč měsíce Gambrinus ligy“ za listopad 2012. 19. března 2018 také převzal ocenění za vítězství v anketě Fotbalista roku za rok 2017, čímž po dvou letech sesadil z pomyslného trůnu brankáře Arsenalu Petra Čecha.\n\nDarida je plzeňský odchovanec. K prvnímu ligovému zápasu nastoupil v dresu Viktorie Plzeň 24. dubna 2010 v zápase proti Dynamu České Budějovice, kdy v 84. minutě vystřídal Petra Jiráčka.\n\nNa jaře 2011 byl poslán na hostování do Baníku Sokolov do konce sezóny. Zde si počínal velmi dobře a plzeňský trenér Pavel Vrba si jej stáhl zpět do Plzně.\n\n22. července 2011 nastoupil k zápasu o Český Superpohár, který Plzeň na domácím stadionu vyhrála nad FK Mladou Boleslaví až na pokutové kopy 4:2 (po 90 minutách byl stav 1:1, prodloužení se v tomto utkání nehraje). Vladimír Darida zvýšil v rozstřelu na 3:2.\n\nNa jaře 2012 se Darida stabilně zařadil do základní sestavy Plzně. V podzimní části sezóny 2011/12 hrála Plzeň Ligu mistrů UEFA a Vladimír Darida byl u toho. Ve druhém utkání 2. předkola (19. července 2011) proti FC Pjunik Jerevan se dostal na 9 minut na hřiště. V základní skupině Ligy mistrů se představil ve 3 zápasech, mj. v závěrečném utkání Plzně proti AC Milán (zápas skončil 2:2). V prvním poločase utkání se zranil Petr Jiráček a Vladimír Darida nastoupil na jeho místo. Poté, co Jiráček odešel z klubu do německé Bundesligy do týmu VfL Wolfsburg, nahradil jej Darida natrvalo v základní sestavě Plzně.\n\nPremiéra mu vyšla dokonale, 16. února 2012 v domácím zápase šestnáctifinále Evropské ligy proti Schalke 04 vstřelil jediný gól Plzně a Viktoria remizovala s německým týmem 1:1 (v odvetě však prohrála 1:3 v prodloužení a z Evropské ligy vypadla).\n\nPo vyřazení Plzně z evropských soutěží pokračoval Vladimír Darida v nadprůměrných výkonech také v domácí lize. Svým nasazením si vysloužil pozvánku do české fotbalové reprezentace. V červenci 2012 podepsal Darida s Plzní novou smlouvu do léta 2016, ačkoli po Mistrovství Evropy 2012 za něj nabízel ruský klub FK Krasnodar v přepočtu 180 milionů Kč.\n\nV 6. kole Gambrinus ligy 2012/13 2. září 2012 se Darida trefil proti domácí Dukle Praha v 58. minutě, když usměrnil střílený přízemní centr z pravé strany do brány Filipa Rady (zvyšoval na 2:0 pro Plzeň). Utkání skončilo vítězstvím Plzně 4:1. Ve šlágru 14. kola Gambrinus ligy 11. listopadu 2012 proti hostující Sigmě Olomouc vstřelil ve 38. minutě druhý gól Plzně. Po přihrávce Michala Ďuriše se trefil technickou střelou přesně k tyči. Plzeň vyhrála 3:0 a vystřídala Olomouc na čele ligy, moravský klub spadl po porážce na 4. místo. 17. listopadu 2011 (15. ligové kolo) proti Liberci vstřelil v 79. minutě druhý gól Plzně. Dokázal sebrat v pokutovém území vyražený míč a prudkou ranou pod břevno rozhodnout zápas. Plzeň dokázala otočit zápas a zvítězit 2:1, i když hrála od 43. minuty oslabena o vyloučeného Václava Procházku. \n\nV zimní ligové přestávce během soustředění na Kypru vstřelil gól v přípravném utkání 3. února 2013 proti ruskému celku FC Lokomotiv Moskva, Plzeň zvítězila v divokém zápase 5:3. 3. května přispěl dvěma ligovými góly k vítězství 3:2 nad zachraňujícími se Českými Budějovicemi. Sezónu Gambrinus ligy 2012/13 završil ziskem ligového titulu, Plzeň porazila 1. června v posledním 30. kole sestupující FC Hradec Králové 3:0 a udržela si dvoubodový náskok před největším konkurentem Spartou Praha. Darida v zápase vstřelil úvodní gól (po 46 sekundách hry) a na další nacentroval Václavu Procházkovi.\n\nV základní skupině B Evropské ligy 2012/13 byla Plzeň přilosována k týmům Atlético Madrid (Španělsko), Hapoel Tel Aviv (Izrael) a Académica de Coimbra (Portugalsko). V prvním utkání Plzně 20. září 2012 na domácí půdě proti portugalskému týmu Académica de Coimbra absolvoval Darida kompletní počet minut, Plzeň vyhrála 3:1. I v dalším utkání 4. října s Atléticem Madrid nastoupil v základní sestavě, španělský celek zvítězil doma 1:0 gólem v samotném závěru. 25. října cestovala Plzeň do Izraele k utkání proti Hapoelu Tel Aviv a většinu prvního poločasu byla pod tlakem soupeře. Darida nastoupil od začátku zápasu, střetnutí skončilo výsledkem 2:1 pro hosty, Plzeň si s 6 body upevnila druhou příčku za vedoucím Atléticem Madrid. 8. listopadu 2012 přivítala Plzeň Hapoel Tel Aviv v odvetě na domácím hřišti a vyhrála 4:0, díky tomuto výsledku se posunula s 9 body o skóre na čelo tabulky před doposud vedoucí Atlético Madrid (které v souběžném zápase prohrálo v Coimbře 0:2). Izraelský celek hrál navíc od 41. minuty oslaben o jednoho hráče. Darida nastoupil na hřiště v základní sestavě a absolvoval kompletní počet minut. 22. listopadu nastoupil v Portugalsku v utkání proti Coimbře, zápas skončil 1:1. Tento výsledek stačil Plzni na postup do jarní fáze Evropské ligy. 6. prosince 2012 odehrál zápas v Plzni proti Atléticu Madrid (výhra Viktorie Plzeň 1:0). Plzeň si tak se 13 body zajistila konečné 1. místo v tabulce skupiny B o 1 bod před druhým Atléticem. 14. února 2013 v jarní vyřazovací části nastoupil v šestnáctifinále proti domácímu italskému mužstvu SSC Neapol. Ve 28. minutě otevíral skóre utkání gólem na 1:0 pro hosty, Plzeň nakonec zvítězila v Neapoli 3:0. Hrál i o týden později v domácí odvetě, kterou Plzeň opanovala poměrem 2:0 a postoupila do osmifinále. Vladimír Darida předvedl velmi sebevědomý výkon. V osmifinále odehrál celé domácí utkání proti tureckému celku Fenerbahçe Istanbul, Plzeň poprvé v tomto ročníku Evropské ligy prohrála doma (0:1). 14. března v odvetě v Istanbulu nastoupil rovněž v základní sestavě a v 61. minutě vstřelil gól. Technická střela prošla přes několik hráčů až do sítě tureckého brankáře Volkana Demirela, Viktoria nakonec remizovala 1:1 a vypadla z Evropské ligy.\n\nV prvním utkání 4. předkola Ligy mistrů 2013/14 (resp. play-off předkola) 20. srpna 2013 proti slovinskému týmu NK Maribor vstřelil v 58. minutě druhý gól zápasu. Viktoria zvítězila na domácí půdě 3:1. Ihned po postupu do LM přestoupil do Freiburgu, neboť se blížil konec přestupového okna.\n\nV srpnu 2013 přestoupil do německého SC Freiburg, kde se setkal s krajany Pavlem Krmašem a Václavem Pilařem. Plzeň za hráče podle informací německých médií získala mezi 103–128 miliony korun. Podle slov majitele plzeňského týmu Tomáše Paclíka Freiburg za Daridu zaplatil 6,2 milionu eur a 30% podíl z dalšího přestupu. Debutoval až 24. října 2013 (předtím laboroval se zraněným kotníkem) v utkání základní skupiny Evropské ligy 2013/14 s portugalským celkem Estoril Praia, nastoupil v základní sestavě a hned v 11. minutě vstřelil gól (jeho střela z úhlu byla tečovaná jedním z protihráčů). Střetnutí skončilo remízou 1:1. Ve skupině skončil tým se ziskem 6 bodů na třetím místě a do jarních vyřazovacích bojů nepostoupil.\n\nV německé Bundeslize debutoval 27. října 2013 v domácím zápase proti Hamburger SV, který však skončil mj. díky chybám brankáře Olivera Baumanna porážkou Freiburgu 0:3. První gól v Bundeslize zaznamenal 2. listopadu 2013 v utkání proti domácímu 1. FC Norimberk, nastoupil na hrací plochu v 75. minutě a o 4 minuty později zvýšil na průběžných 2:0. Freiburg zvítězil 3:0 a zaknihoval si první ligové vítězství v ročníku 2013/14.\n\nV létě 2015 po sestupu Freiburgu do 2. Bundesligy zamířil do jiného německého (prvoligového) klubu Hertha BSC, kde podepsal čtyřletý kontrakt. V Hertě se mu v ročníku 2015/16 dařilo, tým se pohyboval na předních příčkách bundesligové tabulky. S průměrem 13,05 naběhaných kilometrů během zápasu byl Darida nejlepším hráčem v této statistice v celé Bundeslize. Sportovní manažer Michael Preetz se k jeho hře vyjádřil: „\"Stal se srdcem a plícemi naší hry.\"“ Dostal se i do hledáčku španělského klubu Real Madrid.\n\nAktuální k 2. červnu 2016\nVladimír Darida nastoupil za českou fotbalovou reprezentaci do 20 let v jediném utkání. 27. dubna 2011 odehrál 90 minut v přátelském utkání proti Slovensku a vstřelil jeden z gólů domácího týmu (zápas skončil remízou 2:2).\n\nOd léta 2011 se Darida představil ve fotbalové reprezentaci do 21 let. 10. srpna 2011 se podílel jednou brankou na vysoké výhře českého týmu proti Andoře v kvalifikaci na Mistrovství Evropy hráčů do 21 let 2013 konané v Izraeli (domácí výhra 8:0). Skóroval i v následujícím zápase 6. září 2011 v domácím utkání proti Arménii (zápas skončil 1:1). Další dva kvalifikační zápasy se střelecky neprosadil, reprezentace přesto dovezla z obou venkovních utkání plný počet bodů (11. října 2011 1:0 ve Walesu, 11. listopadu 2011 2:0 v Arménii). ČR se na závěrečný šampionát neprobojovala přes baráž, v níž vypadla po prohře 0:2 doma a remíze 2:2 venku s Ruskem.\n\n29. února 2012 absolvoval Vladimír Darida přátelské utkání v Rumunsku, které skončilo výsledkem 3:0 pro český tým, Darida odehrál v zápase 44 minut.\n\nDne 26. května 2012 nastoupil poprvé za český reprezentační A-tým, kdy jej na soustředění v rakouském Hartbergu trenér Michal Bílek nasadil na 26 minut v přátelském utkání proti Izraeli (zápas skončil vítězstvím ČR 2:1, Darida v 65. minutě střídal Petra Jiráčka). I když gól nevstřelil, byl na hřišti velmi aktivní. Nastřelil tyč a po jeho centru do skrumáže vstřelil David Lafata v 93. minutě vítězný gól českého týmu. Darida přesvědčil trenéra Bílka natolik, že jej nominoval na Euro 2012 na úkor Daniela Pudila. I v následujícím reprezentačním utkání mladý fotbalista nastoupil, 1. června na stadionu na Letné byl u prohry národního týmu 1:2 v přípravném utkání s Maďarskem (na hřiště se dostal v 61. minutě, kdy vystřídal Daniela Koláře, gól nevstřelil).\n\nPo evropském šampionátu 2012 nastoupil v prvním přátelském utkání nového reprezentačního cyklu 15. srpna 2012 ve Lvově proti domácí Ukrajině (0:0), 8. září v Kodani proti Dánsku (kvalifikační zápas o MS 2014 v Brazílii, opět 0:0) a v dalším přátelském utkání v Teplicích proti Finsku 11. září (prohra 0:1). Objevil se i v kvalifikačním zápase 12. října proti Maltě. Po čtyřzápasovém střeleckém trápení českého týmu bez vstřeleného gólu (mimo tří výše zmíněných zápasů i prohra 0:1 z evropského šampionátu s Portugalskem) zvítězila ČR 3:1, v nastaveném čase chytil ještě Petr Čech přísně nařízený pokutový kop. 16. října 2012 nastoupil Darida v Praze v kvalifikačním zápasu s Bulharskem (0:0). 14. listopadu 2012 se představil v přátelském utkání se Slovenskem v Olomouci a svým výkonem pomohl k vítězství českého národního týmu 3:0. Velmi kvalitní výkon podal i v prvním utkání roku 2013, 6. února v Manise proti domácímu Turecku byl u obou gólů českého celku. Již ve 3. minutě poslal křížnou přihrávku pokutovým územím na Ladislava Krejčího, který ji přetavil v první gól. Ve 28. minutě se k němu odrazil odvrácený míč po rohovém kopu, který Darida okamžitě napálil na bránu. Jeho střelu tečoval do brány David Lafata a Česká republika zvítězila nakonec 2:0. 22. března odehrál na Andrově stadionu v Olomouci kvalifikační zápas s Dánskem, český výběr podlehl soupeři 0:3.\n\nV kvalifikaci na EURO 2016 ve Francii chyběl jen jednou v základní sestavě - při porážce na Islandu. V Lotyšsku dal svůj první reprezentační gól, který přinesl výhru a stvrzení postupu na EURO. V této kvalifikaci odehrál necelých 10 zápasů, přesněji 794 minut a vstřelil v nich 1 gól.\n\nV základní skupině A Mistrovství Evropy ve fotbale 2012, kde česká reprezentace odehrála 3 utkání proti týmům Ruska, Řecka a Polska, do žádného z nich nezasáhl. Nastoupil v základní sestavě až ve čtvrtfinálovém utkání ve Varšavě proti Portugalsku, které česká reprezentace prohrála 0:1 a s turnajem se rozloučila. Vladimír Darida odehrál 61 minut a byl poté vystřídán Janem Rezkem.\n\nTrenér Pavel Vrba jej zařadil do závěrečné 23členné nominace na EURO 2016 ve Francii. V základní skupině D odehrál všechny tři zápasy: proti Španělsku (porážka 0:1), proti Chorvatsku (remíza 2:2) a proti Turecku (porážka 0:2). Český tým obsadil se ziskem jediného bodu poslední čtvrté místo skupiny a do osmifinále nepostoupil.\n\nGóly Vladimíra Daridy v české reprezentaci do 20 let \nGóly Vladimíra Daridy v české reprezentaci do 21 let \n\n\n\n"}
{"id": "713442", "url": "https://cs.wikipedia.org/wiki?curid=713442", "title": "Jakriborg", "text": "Jakriborg\n\nJakriborg je zástavba (či nové město) v jižním Švédsku, spadající pod Hjärup. Nachází se mezi Malmö a Lundem ve Skåne. Oblast byla postavena koncem 90. let 20. století realitní firmou Jakri AB a od té doby se pomalu rozrůstá. Jakri AB byla založena dvěma bratry, Janem a Kristerem Berggrenovými. Projekt byl realizován díky spolupráci s architekty Robinem Mangerem (SAR / MSA) a Marcusem Axelssonem (SAR / MSA). Projekt Jakriborg je někdy přirovnáván k projektu Poundbury v Anglii.\n\nJakriborský architektonický styl má celou řadu složitých bludišť tvořených ulicemi a průchody. Jakriborg nemá návaznost na tradiční styly severské Skandinávie, ani funkcionalismus, který byl dominantní ve většině Evropy, po většinu 20. století. Místo toho se stylem předindustriální městské architektury nachází v pobřežní oblasti jižního Baltského a Severního moře od Flander až po Tallinn (příkladem mohou být hanzovní města jako Lübeck. Jakriborg je kritizován architekty dle nichž jde o napodobeninu středověkého města. Některým lidem může Jakriborg připadat jako opuštěná filmová kulisa.\n\nHjärup, pod jehož správu Jakriborg spadá, je postaven na polích obce Uppåkra, která existovala po více než tisíc let jako předchůdkyně Lundu. Roku 990 byla přemístěna o několik kilometrů severovýchodně na nové a bezpečnější místo a dala vzniknout Lundu. Samotná Uppåkra sice ještě dále existovala, ale jen jako malá obec.\n\nZpočátku Jakriborg čítal méně než 300 rodin, do roku 2005 pak počet vzrostl na více než 500 rodin. V roce 2002 společnost nakoupila velké množství okolních pozemků pro budoucí rozšíření s možností až desetinásobku aktuální plochy a kapacity. Nicméně Jakri AB nemá v úmyslu rychlý rozmach oblasti. Domnívají se, že růst by měl probíhat přirozeně prostřednictvím organického růstu společnosti. Proto roční přírůstek bytových jednotek záměrně zůstává nízký.\n\n"}
{"id": "713443", "url": "https://cs.wikipedia.org/wiki?curid=713443", "title": "Boryspil", "text": "Boryspil\n\nBoryspil (; – \"Borispol\") je město ležící v Kyjevské oblasti na Ukrajině. Je samostatným rajónem a kromě toho administrativním centrem Boryspilského rajónu. V současnosti má přes padesát tisíc obyvatel.\n\nVe městě sídlí fotbalový klub FK Arsenal Kyjev, který působí v ukrajinské první lize. Je zde také mezinárodní letiště.\n\nPrvní zmínky pocházejí z roku 1154, současné jméno se používá od roku 1590 a statut města Boryspil dosáhl až v roce 1956. Jméno je řeckého původu, je složeninou z řeckého jména pro Dněpr, \"Βορυσθένης\" – \"Borysthenés\", a řeckého slova pro město: \"πόλις\" – \"polis\".\n\n"}
{"id": "713444", "url": "https://cs.wikipedia.org/wiki?curid=713444", "title": "Ja'akov Ziv", "text": "Ja'akov Ziv\n\nJa'akov Ziv ( יעקב זיו, Jacob Ziv; * 27. listopadu 1931) je izraelský informatik, který společně s Abrahamem Lempelem vyvinul bezztrátové kompresní algoritmy LZ77 a LZ78. Oba zmínění pak ve spolupráci s Terry Welchem vyvinuli jejich vylepšení LZW. Je nositelem několika ocenění a v letech 1996 až 2004 byl prezidentem Izraelské akademie věd a klasického vzdělávání.\n\nNarodil se v Tiberiadě v britské mandátní Palestině a studoval elektroinženýrství na Technionu v Haifě, kde postupně získal tituly B.Sc., Dip. Eng. a M.Sc. (1954 a 1957). V následném doktorandském studiu pokračoval na Massachusettském technologickém institutu, kde v roce 1962 získal titul D.Sc.\n\nV roce 1970 začal působit na své alma mater v Haifě, kde se stal profesorem. Jeho výzkum zahrnuje kompresi dat, teorii informace a statistickou komunikační teorii. V letech 1974 až 1976 byl děkanem fakulty elektroinženýrství a v letech 1978 až 1982 viceprezidentem pro akademické záležitosti. Od roku 1987 strávil tři roky v Informačním výzkumném oddělení Bellových laboratoří v Murray Hill v New Jersey.\n\n"}
{"id": "713447", "url": "https://cs.wikipedia.org/wiki?curid=713447", "title": "Alexandr Michajlovič Zajcev", "text": "Alexandr Michajlovič Zajcev\n\nAlexandr Michajlovič Zajcev, rusky Алекса́ндр Миха́йлович За́йцев; ( – 1. září 1910), byl ruský chemik z Kazaně. Pracoval s organickými sloučeninami. Objevil tzv. Zajcevovo pravidlo, které predikuje složení produktů eliminačních reakcí.\n\nZajcev se ve své výzkumné práci soustředil primárně na oblast organozinkové chemie a na syntézu alkoholů. První z takových reakcí ohlásil Butlerov v roce 1863, kdy připravil \"tert\"-butylalkohol z dimethylzinku a fosgenu. Zajcev a jeho studenti Jegor Jegorovič Vagner (1849 – 1903) a Sergej Nikolajevič Reformatskij (1860 – 1934) rozšířili tuto reakci na obecnou syntézu alkoholů pomocí alkylzinkových jodidů. Tato syntéza byla nejlepší metodou výroby alkoholů do příchodu Grignardovy reakce v roce 1901. Práce Reformatského, který používal sloučeniny zinku z alfa-bromesterů, vedla k objevu syntetické reakce (Reformatského reakce), která se používá dodnes. Zajcevovo pravidlo bylo ohlášeno v roce 1875, tedy těsně poté, co se Zajcevův konkurent Markovnikov (který učinil predikci přesně opačnou – viz Markovnikovovo pravidlo) stal profesorem na moskevské univerzitě. Zajcev získal nejednu poctu: byl zvolen členem korespondentem Ruské akademie věd, čestným členem Kyjevské univerzity a po dvě funkční období předsedal Ruské fyzikální a chemické společnosti.\n"}
{"id": "713452", "url": "https://cs.wikipedia.org/wiki?curid=713452", "title": "Jakub Ćwiek", "text": "Jakub Ćwiek\n\nJakub Ćwiek (* 24. června 1982, Opole) je polský spisovatel. Jeho literární prvotinou byla sbírka povídek, jejichž hlavním hrdinou je Loki, severský bůh klamu a lží, patron podvodníků a zrádců. Kniha vyšla v Polsku v roce 2005, český překlad Roberta Pilcha byl vydán roku 2011 jako \"Lhář\". Povídka z té knihy, \"Tichá noc\", byla nominována na Cenu Janusze A. Zajdela. Ćwiek byl nominovaný na tuto cenu čtyřikrát; třikrát v kategorii povídka (\"Cicha noc\" / \"Tichá noc\" 2005, \"Bóg marnotrawny\" / \"Marnotratný bůh\" 2006, \"Małpki z liści\" 2010) a jednou v kategorii román (\"Krzyż Południa. Rozdroża\" 2010).\n\nJakub Ćwiek často navštěvuje cony v Polsku. Je členem Slezského Klubu Fantastiky, kde pěstuje divadelní sekce, která se jmenuje Sluhové Metatrona. Vystavovali mezi jiným:\n\n\n\n\n"}
{"id": "713462", "url": "https://cs.wikipedia.org/wiki?curid=713462", "title": "Pentangle", "text": "Pentangle\n\nPentangle byla britská folk rocková a folk jazzová hudební skupina, založená v roce 1967. Původní členové skupiny byli Jacqui McShee (zpěv), John Renbourn (kytara), Bert Jansch (kytara), Danny Thompson (kontrabas) a Terry Cox (bicí).\n\n"}
{"id": "713463", "url": "https://cs.wikipedia.org/wiki?curid=713463", "title": "Raúl Ruiz", "text": "Raúl Ruiz\n\nRaúl Ruiz (25. července 1941 Puerto Montt - 19. srpna 2011 Paříž) byl chilský režisér. Jeho manželka byla Valeria Sarmiento, také režisérka. Od roku 1973 žil až do své smrti ve Francii. Během jeho 48leté kariéry natočil 113 filmů.\n"}
{"id": "713465", "url": "https://cs.wikipedia.org/wiki?curid=713465", "title": "The Crusaders", "text": "The Crusaders\n\nThe Crusaders někdy též The Jazz Crusaders je americká jazzová skupina, existující od roku 1952. Na albu \"Rural Renewal\" z roku 2003 se podíleli například i Eric Clapton a Ray Parker, Jr.\n\nThe Jazz Crusaders:\n\nThe Crusaders:\n\n\n"}
{"id": "713468", "url": "https://cs.wikipedia.org/wiki?curid=713468", "title": "Žofie Pomořanská", "text": "Žofie Pomořanská\n\nŽofie Pomořanská, : \"Sophie af Pommern\", (1498, Štětín – 13. května 1568, Kiel), byla jako manželka dánského krále Frederika I., dánskou a norskou královnou v letech 1523–1533.\n\nŽofie se narodila jako nejstarší dcera pomořanského knížete Bohuslava X. (1454–1523) a jeho manželky, polské princezny Anny Jagellonské (1476–1503), dcery polského krále Kazimíra IV.\n\nDne 9. října roku 1518 se v Kielu jako patnáctiletá provdala za ovdovělého dánského prince Frederika, čtvrtého syna dánského krále Kristiána I. a jeho manželky Dorotey Braniborské (Frederikova první manželka Anna Braniborská zemřela v roce 1514). Frederik se stal po smrti svého staršího bratra Jana I. králem jako Frederik I. Dánský a 13. srpna roku 1525 byla Žofie v kodaňské katedrále spolu se svým manželem korunována dánskou královnou. Stala se i královnou Norska, v této zemi však nikdy korunována nebyla. Po korunovaci dostala k doživotnímu užívání ostrovy Lolland a Falster a zámky v Kielu a Plön.\n\nO životě královny není mnoho známo, kromě toho, že vedla dlouholetý spor se svým pastorkem Kristiánem III., následníkem jejího manžela na dánském trůnu, o své majetky na ostrovech Lolland i Falster. Vztahy mezi nimi se zhoršily, když nový král přinutil královnu-vdovu opustit zámek Gottorp a přesídlit do Kielu. Majetkové spory se táhly celá léta a po smrti Kristiána III. je vedl dál jeho syn Frederik II. Královna Žofie zemřela v roce 1568 a byla pohřbena v katedrále v Šlesviku po boku svého manžela.\n\nZ manželství Žofie a Frederika se narodilo šest dětí:\n\n"}
{"id": "713476", "url": "https://cs.wikipedia.org/wiki?curid=713476", "title": "Dysaethesia aethiopica", "text": "Dysaethesia aethiopica\n\nDysaethesia aethiopica je údajná duševní porucha popsaná americkým lékařem Samuelem A. Cartwrightem v roce 1851, která měla způsobovat lenost otroků. Dnes je dysaethesia aethiopica pokládána za příklad pseudovědy a za součást konstrukce vědeckého rasizmu.\n\nNemoc se dle Carwrighta vyskytovala pouze mezi černochy, kde ji jejich dozorci nazývali „lumpárnou“. Byla charakterizována částečnou necitlivostí kůže a „tak velkou otupělostí intelektuálních schopností, až to hraničilo s polospánkem“. Další symptomy zahrnovaly „léze zjistitelné vyšetřujícím lékařem, které jsou vždy přítomné a dostačující příznaky“. Cartwright poznamenal, že existence dysaethesia aethiopica byla „jednoznačně stanovena nejpřímější a nejpozitivnější výpovědí“, ale ostatní lékaři ji přehlédli, protože jejich „pozornost není dostatečně zaměřena na neduhy negroidní rasy“.\n\nPodle Carwrighta byla nemoc „mnohem rozšířenější u černochů žijících volně pospolu, než u otroků na plantážích, a napadá pouze ty otroky, kteří ve vztahu k jídlu, pití, cvičení atd. žijí jako svobodní“. Dále tvrdí, že „téměř všichni svobodní černoši jsou nemocí více či méně postižení, pokud nemají bělocha, který by je vedl a staral se o ně“.\n\nCartwright měl pocit, že dysaethesia aethiopica byla „snadno léčitelná na základě důkladných fyziologických principů“. Necitlivost kůže byla jedním ze symptomů onemocnění, takže měla být stimulována: \"„Nejlepší způsob, jak stimulovat kůži, je zaprvé pacienta dobře omýt teplou vodu a mýdlem; pak ho celého namazat olejem a vmrskat olej za pomoci širokého koženého pásku; pak dát pacientovi nějaký tvrdý druh práce na slunci.“\"\n\nVanessa Jacksonová poznamenala, že léze jsou příznakem dysaethesia aethiopica a „neustále vynalézavý Dr. Cartwright zjistil, že bičování <nowiki>[…]</nowiki> může toto onemocnění vyléčit. Samozřejmě, člověk si klade otázku, zda to bičování nebylo příčinou ‚lézí‘, které potvrzují diagnózu“.\n\nPodle Cartwrighta, bude otrok po předepsané léčbě „vděčně vzhlížet k bělochovi, jehož obligátní moc <nowiki>[…]</nowiki> obnovila otrokovo vnímání a rozptýlila mlhu, jež zastřela jeho intelekt“.\n\n"}
{"id": "713483", "url": "https://cs.wikipedia.org/wiki?curid=713483", "title": "SuperHeavy (album)", "text": "SuperHeavy (album)\n\nSuperHeavy je debutové eponymní studiové album britsko-americké superskupiny SuperHeavy. Album vzniklo v Jim Henson Studios v Los Angeles a vyšlo 16. září 2011 u A&M Records.\n"}
{"id": "713484", "url": "https://cs.wikipedia.org/wiki?curid=713484", "title": "Helvig Šlesvická", "text": "Helvig Šlesvická\n\nHelvig Šlesvická (zemřela 1374, klášter Esrum) byla jako manželka dánského krále Valdemara IV. Atterdaga dánská královna v letech 1340 - 1374.\n\nNarodila se jako dcera šlesvického vévody Erika II. a jeho manželky Adelheid Holštýnské. V roce 1340 se na zámku Sønderborg provdala za dánského krále Valdemara Atterdaga. Manželství bylo uzavřeno z politických důvodů - kromě jiného Helvig přinesla do manželství velké věno. Po narození nejmladší dcery Markéty v roce 1353 již se Helvig v písemných pramenech neobjevuje. Od roku 1355 pobývala v klášteře Esrum na ostrově Sjælland. Důvody jejího vstupu do kláštera nejsou zcela jasné. Uvádí se, že se tam uchýlila proto, že král si držel milenku jménem \"Tove\". Jiné prameny však zmiňují, že byla v klášteře internována v důsledku svého románku s dánským rytířem \"Folkerem\", který byl z rozkazu krále oběšen.\n\nV klášteře Esrum zemřela Helvig v roce 1374 a byla zde i pochována. Klášterní kostel i královnin hrob byly zničeny v období reformace.\n\nZ manželství s králem Valdemarem se narodilo šest dětí:\n\n\n"}
{"id": "713487", "url": "https://cs.wikipedia.org/wiki?curid=713487", "title": "Eugène Ducretet", "text": "Eugène Ducretet\n\nEugène Adrien Ducretet (27. listopadu 1844 v Paříži – 23. srpna 1915 tamtéž) byl francouzský vynálezce a průmyslník.\n\nUž ve věku 13 let navštěvoval dílnu konstruktéra Paula Gustava Fromenta, kde získal základy mechaniky a elektrotechniky. Ve 20 letech (1864) založil vlastní podnik, ve kterém vyráběl přístroje pro výzkum i průmysl. Díky kvalitě jeho výrobků se stal postupně dodavatelem mnoha významných fyziků ve Francii i v zahraničí.\n\nV průběhu své kariéry registroval množství patentů. Vyvinul např. plynový kondenzátor, přístroj za zaznamenávaní signálů optického telegrafu a v roce 1895 rentgenový přístroj, jen měsíc po objevu rentgenových paprsků. Pro nemocnice budoval osvětlující sondy a rentgenové přístroje. V roce 1885 se stal rytířem Řádu čestné legie.\n\nV listopadu 1897 prováděl první pokusy s bezdrátovým přenosem mezi svým podnikem v Paříži v ulici \"Rue Claude Bernard\" a zhruba 400 m vzdáleným Pantheonem. Tyto experimenty předvedl i prezidentovi Félixovi Faurovi. Dne 5. listopadu 1898 předvedl za dozoru zástupců Francouzské akademie věd veřejnou ukázku bezdrátového přenosu mezi 3. patrem Eiffelovy věže a téměř 4 km vzdáleným Pantheonem. Krátce nato koupilo ruské námořnictvo od Ducreteta jeho první rozhlasové přístroje. Na počátku 20. století byl Ducretet jedním z mála výrobců rozhlasových přístrojů a příslušenství a stal se konkurentem italského fyzika Guglielma Marconiho.\n\nV roce 1908 ve věku 64 let kvůli svému zdravotnímu stavu přenechal vedení podniku svému synovi Ferdinandovi (1888-1928) a svému dlouholetému hlavnímu inženýrovi Ernestu Rogerovi. Firma tak získala jméno \"Ducretet-Roger\". Jeho bratr Pierre, který byl důstojníkem pěchoty, padl v roce 1915 bitvě u Verdunu a ve stejném roce zemřel i Ducretet v Paříži.\n\nV roce 1931 převzal jeho firmu koncern Eliha Thomsona pod názvem \"Ducretet-Thomson\". Firma vyráběla rozhlasové přijímače a po druhé světové válce též televizory a autorádia. Poslední přístroje pod značkou \"Ducretet-Thomson\" byly uvedeny na trh v roce 1970, poté již jméno Ducretet zmizelo z názvu firmy \"Thomson\".\n\n"}
{"id": "713493", "url": "https://cs.wikipedia.org/wiki?curid=713493", "title": "Bažant Elliotův", "text": "Bažant Elliotův\n\nBažant Elliotův (\"Syrmaticus ellioti\") je bažant z rodu Syrmaticus.\n\nV přírodě je relativně vzácným druhem. V evropských chovech byl do konce 80. let ve velmi nízkých početních stavech. Následnými několika importy z Číny došlo k osvěžení genetického základu a jeho stav velmi prudce stoupl. V současné době je běžně rozmnožovaným druhem. Inkubační doba je 25 dní. Dospívá přibližně v prvním roce života.\n"}
{"id": "713497", "url": "https://cs.wikipedia.org/wiki?curid=713497", "title": "If Life Was Easy", "text": "If Life Was Easy\n\nIf Life Was Easy je páté sólové studiové album velšského hudebníka Rogera Glovera, vydané 11. července 2011. Album produkovali Roger Glover a Peter Denenberg. Na albu se, mimo jiné, podíleli i Dan McCafferty a Pete Agnew ze skupiny Nazareth.\n\n\n"}
{"id": "713500", "url": "https://cs.wikipedia.org/wiki?curid=713500", "title": "Vědecký rasismus", "text": "Vědecký rasismus\n\nVědecký rasismus (též pseudovědecký rasismus) je používání vědeckých metod pro ospravedlnění rasismu nebo víry v rasovou nadřazenost. Byl populární v 19. a první polovině 20. století, zdiskreditoval se však zejména v podobě nacistické ideologie. Dnes je obvykle považován za nevědecký, nesprávný a nemorální.\n\nTermín „vědecký rasismus“ se někdy používá jako synonymum pro současné i historické teorie, které zahrnují antropologii, antropometrii, kraniometrii a další vědní disciplíny v konstrukcích, které mají typologicky rozřazovat lidskou populaci do samostatných lidských ras, s poukazováním na nadřazenost nebo podřazenost ras vůči sobě.\n"}
{"id": "713505", "url": "https://cs.wikipedia.org/wiki?curid=713505", "title": "Pohár mistrů evropských zemí 1985/86", "text": "Pohár mistrů evropských zemí 1985/86\n\nSezóna 1985/86 byla 31. ročníkem fotbalového Poháru mistrů evropských zemí. Jejím vítězem se stal rumunský klub FC Steaua București.\n\nVzhledem k trvajícímu zákazu startu anglických týmů kvůli tragédii v minulém ročníku se tohoto ročníku nesměl účastnit žádný anglický tým, na což doplatil anglický mistr – Everton FC.\n"}
{"id": "713509", "url": "https://cs.wikipedia.org/wiki?curid=713509", "title": "Giovanni Gentile", "text": "Giovanni Gentile\n\nGiovanni Gentile (dʒoˈvanni dʒenˈtiːle); (30. května 1875, Castelvetrano, Itálie – 15. dubna 1944, Florencie) byl italský neohegelianský idealistický filozof. Sám sebe popisoval jako filozofa fašismu, a byl také ghostwriterem, který pro Benita Mussoliniho napsal \"Doktrínu fašismu\".\n\nJe pohřben v kostele Santa Croce.\n\n"}
{"id": "713510", "url": "https://cs.wikipedia.org/wiki?curid=713510", "title": "Hradozámecká noc", "text": "Hradozámecká noc\n\nHradozámecká noc je kulturní akce konaná na památkách pod patronací Národního památkového ústavu.\n\nHradozámecká noc začala svoji historii psát v roce 2010, kdy byl odstartován tzv. nultý ročník. V noci ze 4. na 5. září tehdy zůstalo pro veřejnost otevřeno 38 objektů - 34 státních (ve správě NPÚ) a 4 soukromé. Centrem dění se stal zámek Hořovice, kde také došlo k zahájení celé akce, které provedla generální ředitelka národního památkového ústavu Ing. arch Naďa Goryczková. Kromě nočních prohlídek, proběhl na řadě míst také doprovodný kulturní program a celou akci ukončily ohňostroje. Mimořádně byl pro návštěvníky otevřen také kostel sv. Víta v zaniklé obci Zahrádka. Nultý ročník navštívilo celkem přes 9000 návštěvníků.\n\nV roce 2011 se do akce přihlásilo 79 památkových objektů a centrem byl zámek Jaroměřice nad Rokytnou. První ročník navštívilo více jak 20 000 návštěvníků. Nejvíce jich bylo na zámku Libochovice (1253), na hradě Karlštejn (1150) a na zámku Mníšek pod Brdy (kolem 1150).\n\nV roce 2012, kdy se konal 2. ročník Hradozámecké noci, byl jako centrum vybrán hrad Kunětická hora. Tady došlo ke spojení programu se souběžně konanou akcí Pernštejnský rok. Do začátku srpna se do tohoto ročníku přihlásilo 77 památkových objektů.\n\nZa centrum 3. ročníku Hradozámecké noci, který proběhl v noci z 31. srpna na 1. září 2013, byl vybrán hrad Rožmberk a zdejší program byl laděn ve francouzském duchu, neboť hrad je zapojen i do akce Rok francouzské kultury. Tentokrát se do něho zapojil 75 památkových objektů, tedy o dva méně než v roce 2012, vůbec poprvé se zúčastnil hrad Roštejn. Hned 2096 návštěvníků nevynechalo prohlídku zámku Loučeň. Celkem se 3. ročníku zúčastnilo 27 727 návštěvníků. Kromě již zmíněného zámku Loučeň patřily mezi nejnavštěvovanější objekty hrad Bouzov (2169) a zámky Libochovice (1937), Mníšek pod Brdy (1750) a Hradec nad Moravicí (1104) či Valdštejnský palác v Praze (1200).\n\nZa centrum 4. ročníku byl zvolen zámek Kunštát, kde bude program spojen s Rokem pánů z Kunštátu. Stav příprav na počátku srpna shrnuje tisková zpráva Národního památkového ústavu. Dne 11.8.2014 byl zveřejněn program akcí ročníku 2014.\n\nJako místo slavnostního zahájení 5. ročníku (29. srpna 2015) byl zvolen jihočeský renesanční zámek Kratochvíle.\n\n"}
{"id": "713511", "url": "https://cs.wikipedia.org/wiki?curid=713511", "title": "Hrdý", "text": "Hrdý\n\nPříjmení či přízvisko Hrdý (Hrdá) nosí více různých osobností:\n\n"}
{"id": "713517", "url": "https://cs.wikipedia.org/wiki?curid=713517", "title": "Kladivo (píseň)", "text": "Kladivo (píseň)\n\nKladivo (v originále ) je folková píseň, kterou původně složili písničkáři Pete Seeger a Lee Hays a později ji nazpívalo mnoho různých zpěváků. \n\nČeskou verzi se slovy Ivo Fischera nazpíval Waldemar Matuška v roce 1965. S prakticky stejným textem ji nazpívala a v roce 1996 vydala Ilona Csáková na albu Pink pod názvem \"Bylo by to krásný\".\n\nPíseň byla složena v roce 1949 k podpoře progresivismu a poprvé ji nahráli The Weavers, později v roce 1962 Peter, Paul and Mary a rok nato s velkým úspěchem Trini Lopez. Poté se stala slavnou a přebírali ji zpěváci po celém světě, například Rita Pavone v roce 1963 (\"Datemi un martello\" – „Dejte mi kladivo“), Leonard Nimoy ji vydal v roce 1968, a Victor Jara v roce 1969 (\"El Martillo\" – „Kladivo“).\n"}
{"id": "713520", "url": "https://cs.wikipedia.org/wiki?curid=713520", "title": "Eufemie Pomořanská", "text": "Eufemie Pomořanská\n\nEufemie Pomořanská (dánsky \"Euphemia af Pommern\", 1285 – 26. července 1330) byla jako manželka dánského krále Kryštofa II. dánskou královnou v letech 1320–1326.\n\nNarodila se jako dcera pomořanského knížete Bohuslava IV. (1258–1309) a jeho druhé manželky Markéty Rujanské. Před rokem 1307 se provdala za dánského prince Kryštofa, budoucího dánského krále Kryštofa II. Kryštof se stal králem v roce 1320, v roce 1326 však trůn ztratil a musel i s rodinou opustit Dánsko. Korunu získal zpět na přelomu let 1329–1330, těsně před královninou smrtí. Eufemie zemřela v létě 1330 a byla pochována v kostele cisterciáckého kláštera v Sorø. Kryštof ji následoval dva roky poté.\n\n\n\n"}
{"id": "713525", "url": "https://cs.wikipedia.org/wiki?curid=713525", "title": "Michael Cartellone", "text": "Michael Cartellone\n\nMichael Cartellone (* 7. června 1962) je americký bubeník. V letech 1989–1996 hrál se skupinou Damn Yankees, ze které odešel do skupiny Accept. V roce 1999 se připojil k southern rockové skupině Lynyrd Skynyrd a hraje s nimi dodnes.\n"}
