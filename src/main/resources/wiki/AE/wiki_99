{"id": "756207", "url": "https://cs.wikipedia.org/wiki?curid=756207", "title": "Mistrovství světa v pozemním hokeji mužů 1971", "text": "Mistrovství světa v pozemním hokeji mužů 1971\n\n1. mistrovství světa v pozemním hokeji mužů se uskutečnilo ve dnech 15. až 24. října 1971 na stadionu barcelonského klubu Real Club de Polo. Původně se turnaj měl konat v Láhauru, ale z bezpečnostních důvodů byl přesunut do Španělska.\n\nTurnaje se zúčastnilo 10 týmů, které byly rozděleny do 2 pětičlenných skupin, ve kterých se hrálo způsobem jeden zápas každý s každým a poté týmy na 1. a 2. místě ve skupinách postoupily do semifinále. Týmy na 3. a 4. místě hrály o 5. až 8. místo a týmy na 5. místě sehrály zápas o 9. a 10. místo.\n\n\nTýmy 2. až 4. místě měly stejně bodů v celkové tabulce i v tabulce vzájemných zápasů, a proto muselo rozhodnout skóre z obou těchto tabulek. To v obou tabulkách měla nejhorší Francie, a proto obsadila ve skupině 4. místo. Nejlepší podíl branek ve skóre v celkové tabulce mělo SRN a nejlepší podíl branek ve skóre v tabulce vzájemných zápasů měla pro změnu Keňa, a proto o druhém postupujícím do semifinále musel mezi těmito dvěma týmy rozhodnout ještě jeden dodatečný vzájemný zápas.\n\n\nO pořadí na 1. a 2. místě rozhodl vzájemný zápas. O pořadí na 4. a 5. místě rozhodl podíl branek ve skóre.\n\n21. října se odehrály oba zápasy o 5. až 8. místo. 22. října se odehrály obě semifinále. 23. října se odehrály zápasy o 9. místo, o 7. místo a o 5. místo. 24. října se odehrál zápas o 3. místo a finále.\n"}
{"id": "756210", "url": "https://cs.wikipedia.org/wiki?curid=756210", "title": "Osvědčení", "text": "Osvědčení\n\nOsvědčení je úkon správního orgánu, který má specifickou listinnou formu a správní orgán při něm úředně potvrzuje skutečnosti, které jsou v něm uvedeny. Orgán v něm pouze potvrzuje skutečnosti úředně zřejmé, předmětem osvědčení je totiž věc, o které není právní spor ani jiná pochybnost, a při jeho vydání proto není třeba ve věci rozhodovat. Je veřejnou listinou, platí pro něj presumpce správnosti a proti obsahu se lze bránit důkazem opaku.\n\nPři vydání osvědčení správní orgán nezasahuje přímo do něčích práv (není bezprostředně zaměřeno na vznik, změnu či zánik práv nebo povinností a ani v určité věci neprohlašuje, že dotčená osoba má nebo nemá nějaká práva a povinnosti).\n\nOsvědčení může vydat jakýkoli věcně příslušný správní orgán, jestliže to nevylučuje jeho povaha. Pokud jsou splněny předpoklady k vydání osvědčení a je-li o to správní orgán požádán, bez dalšího tak učiní. Jestliže správní orgán shledá, že osvědčení není možné vydat, je na požádání dotčené osoby povinen ji písemně informovat a sdělit jí důvody, které k tomu vedly.\n\n"}
{"id": "756215", "url": "https://cs.wikipedia.org/wiki?curid=756215", "title": "Sung-jüan", "text": "Sung-jüan\n\nSung-jüan ( , pchin-jinem \"Sōngyuán\") je městská prefektura v Čínské lidové republice, kde patří k provincii Ťi-lin. Celá prefektura má necelé tři miliony obyvatel a rozlohu 22 000 čtverečních kilometrů.\n"}
{"id": "756216", "url": "https://cs.wikipedia.org/wiki?curid=756216", "title": "Tchung-chua", "text": "Tchung-chua\n\nTchung-chua ( , pchin-jinem \"Tōnghuà\") je městská prefektura v Čínské lidové republice, kde patří k provincii Ťi-lin. Celá prefektura má 15 195 čtverečních kilometrů a žije v ní bezmála dva a půl milionu obyvatel.\n\nTchung-chua leží na jihu provincie Ťi-lin v severovýchodní Číně. Na jihu a jihovýchodě hraničí se Severní Koreou, na východě s Paj-šanem, na severu s městem Ťi-linem, na severozápadě s Liao-jüanem a na západě a jihozápadě s provincií Liao-ning.\n"}
{"id": "756217", "url": "https://cs.wikipedia.org/wiki?curid=756217", "title": "Polysulfid vápenatý", "text": "Polysulfid vápenatý\n\nJako polysulfid vápenatý se označuje množina vápenatých solí, kde je síra ve formě řetězců atomů o různé délce. Polysulfid vápenatý (směs různých polysulfidů vápenatých) se používá jako pesticid v zemědělství a zahradnictví (je znám pod obchodním názvem Sulka). Vzniká reakcí hydroxidu vápenatého s elementární sírou; lze ho připravovat zahříváním směsi těchto látek s malou příměsí tenzidu. Používá se obvykle jako vodný roztok, který má červenožlutou barvu a typický výrazný zápach.\n\nNew York State Agricultural Experiment Station doporučuje pro výrobu koncentrátu použít 36 kg síry, 16 kg čistého páleného vápna a 189 litrů vody. Hmotnostní poměr pro reakci je 2,25:1 – takto vzniká v největší míře pentasulfid. Použije-li se místo páleného vápna vápenný hydrát, je potřeba zvýšit množství o třetinu nebo víc (na dané množství síry). Také při nižší čistotě vápna (ať už páleného nebo hydrátu) se musí patřičně navýšit jeho množství. Použití vápna s čistotou pod 90 % se nedoporučuje. Směs se vaří hodinu za míchání a přidávání malého množství horké vody na kompenzaci odparu.\n\nPolysulfid vápenatý se prodává ve formě postřiku aplikovaného na opadavé stromy. Působí proti houbám, bakteriím a hmyzu na povrchu kůry. Není vhodný pro stálezelené rostliny, protože poškozuje listy.\n\nPěstitelé bonsají používají neředěný polysulfid vápenatý k bělení, sterilizaci a konzervaci suchých větví na bonsajích, aby měly starý vzhled. Nepostřikují celý strom, jako se to dělá při běžném pesticidním ošetřování, nýbrž nanášejí přípravek přímo na dřevo; často přidávají malé množství tmavé barvy, aby byl vzhled přirozenější. Bez obarvení se dřevo vybělí do odstínu slonové kosti a nějakou dobu trvá, než získá přirozený odstín. Protože nedochází ke kontaktu s listy nebo jehličím, lze tuto techniku používat i pro stálezelené stromy.\n\nZředěné roztoky (1:16 až 1:32; neředěný roztok je žíravý a může způsobit poleptání) se používají také jako lázeň pro zvířata proti kožním plísním a parazitům.\n\nPolysulfid vápenatý reaguje se silnými kyselinami (včetně chlorovodíkové, která je přítomna i v žaludku) za uvolnění vysoce toxického sulfanu. Není příliš hořlavý, ale při spalování vzniká dráždivý a toxický oxid siřičitý.\n\nPři práci s polysulfidem vápenatým je vhodné používat ochranné brýle a rukavice. Je silně zásaditý (typické komerční koncentráty mají pH nad 11,5) a žíravý pro živé tkáně. Poškozuje zejména oči.\n\nPolysulfid vápenatý byl zřejmě nejstarší syntetickou chemikálií používanou jako pesticid. Používal se od 40. let 19. století ve Francii proti padlí révovému (houba \"Uncinula necator\"), které sem bylo zavlečeno ze Spojených států v roce 1845 a snížilo produkci révy vinné o 80 %. V roce 1886 byl polysulfid vápenatý použit v Kalifornii proti červcům. Od roku 1904 se polysulfid vápenatý vyrábí komerčně, do té doby si ho pěstitelé museli připravovat sami. Ve 20. letech 20. století byly prakticky všechny sady v západních zemích ošetřovány postřikem polysulfidem vápenatým. Od 40. let je však postupně nahrazován organickými fungicidy, u kterých je nižší riziko poškození listů.\n\n\n"}
{"id": "756219", "url": "https://cs.wikipedia.org/wiki?curid=756219", "title": "Ventile", "text": "Ventile\n\nVentile je vysoce kvalitní tkaná bavlněná látka, kterou v době 2. světové války vyvinuli odborníci ve výzkumném zařízení bavlnářského průmyslu Shirley Institute v britském Manchesteru. Byla určena pro ochranné oděvy bojových pilotů, kteří chránili vojenské konvoje v Severním moři. Kombinézy z tohoto materiálu je měly ochránit před prochladnutím v ledové mořské vodě. \n\nVentile je registrovaná ochranná známka, v současnosti vyrábí tuto tkaninu švýcarská společnost Stotz, která ji na trh uvádí pod značkou EtaProof a britská firma Talbot Weaving Ltd. v Chorley v Lancashire.\n\nVentile je jak nepromokavá, tak větru odolná textilie. Tyto vlastnosti získala díky použití velmi dlouhých bavlněných vláken pro přízi, jež jsou utkána do velmi těsné vazby. Tato vazba je totiž o 30 % hustší než u běžných tkanin. Je-li tato textilie vystavena působení vlhkosti, vlákna vodu absorbují a zvětší svůj objem. Tím se zcela uzavřou mezery v osnově, což následně zabrání jakémukoli pronikání vody. \n\nTuto tkaninu mají dnes v oblibě lidé, kteří jsou z jakéhokoli důvodu nuceni trávit delší čas v přírodě vystaveni nepřízni počasí. Přednost jí dávají zejména různí pozorovatelé divoké zvěře a ptactva, protože na rozdíl od látek z umělých textilních vláken, jako je třeba Gore-Tex, nevydává při pohybu téměř žádný šelest. Oděvy z Ventile bývají také často ve výbavě polárníků.\n"}
{"id": "756222", "url": "https://cs.wikipedia.org/wiki?curid=756222", "title": "Lednica 2000", "text": "Lednica 2000\n\nCelopolské setkání mládeže Lednica 2000 (polsky \"Ogólnopolskie Spotkanie Młodych Lednica 2000\", hovorově Lednica) je každoroční setkání polské katolické mládeže, pořádané na Lednických polích (, část vesnice Imiołki v gmině Kiszkowo) nedaleko Poznaně u jezera Lednica v místech, kde byl podle tradice roku 966 pokřtěn první polský kníže Měšek I. Jde o vůbec největší pravidelné náboženské setkání mládeže na světě s výjimkou těch, kterých se účastní papež.\n\nLednická setkání inicioval v roce 1997 známý poznaňský dominikán Jan Góra, blízký přítel papeže Jana Pavla II. Od té doby se konají každoročně, vždy první sobotu v červnu. Jde o významný projev činnosti polské katolické mládeže.\n\nPapež Jan Pavel II. zasílal účastníkům Lednice pravidelně zvláštní pozdrav. Jeho následník Benedikt XVI. v této tradici pokračoval, stejně jako papež František. Setkání navštěvují také významní představitelé veřejného života, např. v roce 2013 polský prezident Bronisław Komorowski.\n\n\n"}
{"id": "756225", "url": "https://cs.wikipedia.org/wiki?curid=756225", "title": "Chráněná krajinná oblast Brdy", "text": "Chráněná krajinná oblast Brdy\n\nChráněná krajinná oblast Brdy byla zřízena k 1. lednu 2016 na území zrušeného vojenského újezdu Brdy a několika stávajících brdských přírodních parků. Předmětem ochrany má být přírodní bohatství s cennými lesními porosty, loukami, mokřady, vřesovišti a desítkami potoků.\n\nPodle návrhu Agentury ochrany přírody a krajiny podporovaného Středočeským i Plzeňským krajem měla mít rozlohu 330 km². Původní návrh na vyhlášení CHKO Brdy zahrnoval území o celkové rozloze 380 km². Na základě připomínek některých obcí byla rozloha zredukována na 345 km², z toho 260 km² je bývalý vojenský újezd ve Středních Brdech, zbytek tvoří převážně Jižní Brdy, kde CHKO nahradila dosavadní dva přírodní parky: přírodní park Brdy na území Plzeňského kraje a částečně přírodní park Třemšín na území Středočeského kraje. CHKO byla k 1. lednu 2016 zřízena nařízením vlády z 12. října 2015.\nJiž v roce 1921 přišla skupina poslanců Sněmovny s návrhem vyhlásit v Brdech národní park. Návrh nebyl přijat a v roce 1926 vláda ČSR naopak rozhodla o zřízení dělostřelecké střelnice v Brdech, ze které se později stal vojenský újezd Brdy.\n\nNa konci 20. století byly v jižní části Brd, která nebyla součástí vojenského újezdu, vyhlášeny přírodní parky: na části ležící v Plzeňském kraji v roce 1992 Přírodní park Brdy a na části ležící ve Středočeském kraji v roce 1997 Přírodní park Třemšín. Obklopovaly několik maloplošných chráněných území, např. přírodní rezervaci Chynínské buky.\n\nO záměru zrušit vojenský újezd a o případné formě ochrany přírodního území se znovu začalo diskutovat v souvislosti se zrušením vojenských prostorů Ralsko, Mladá a Dobrá Voda začátkem 90. let 20. století. Okresní národní výbor v Příbrami navrhl vyhlášení CHKO Brdy. V roce 2005 vyšla odborná publikace \"Střední Brdy\", která doporučila speciální formu ochrany brdské přírody. V roce 2007 byly v souvislosti s plánem výstavby radaru americké protiraketové obrany zpřístupněny okrajové části újezdu. V roce 2010 ministerstvo obrany zpracovalo Bílou knihu o obraně, v níž byla navrženo úplné zrušení jednoho z vojenských újezdů. Ministerstvo 6. dubna 2011 oznámilo záměr zrušit některý z vojenských újezdů, nejpravděpodobněji brdský. V letech 2011 a 2012 bylo zvažováno vyhlášení přírodního parku nebo CHKO. Postupně převážila myšlenka CHKO, kterou podporovalo i ministerstvo obrany, mj. i na základě pozitivních zkušeností ze zrušeného újezdu Dobrá Voda.\n\nMinisterstvo životního prostředí zadalo Agentuře ochrany přírody a krajiny vypracovat analýzu vhodného režimu ochrany přírody. Agentura navrhla buď zřídit přírodní park doplněný sítí maloplošných zvláště chráněných území, nebo vyhlásit chráněnou krajinnou oblast, která by kromě újezdu zahrnovala i území sousedních přírodních parků včetně PřP Radeč. Varianta CHKO byla preferovaná agenturou, hejtmany Středočeského a Plzeňského kraje i občanským sdružením BRDY – Res publica.\n\nV létě 2013 byl zahájen proces vyhlašování CHKO. Návrh zákona, kterým byl od 1. ledna 2016 zrušen vojenský újezd Brdy, stanoveny hranice vojenských újezdů a změněny hranice krajů, schválila Poslanecká sněmovna v prosinci 2014, Senátem byl schválen v lednu 2015 a ve Sbírce zákonů vyšel pod č. 15/2015. V návaznosti na to vláda 12. října 2015 schválila nařízení, kterým na území bývalého vojenského újezdu vyhlásila chráněnou krajinnou oblast.\n\nNa jaře roku 2012 začala pyrotechnická očista území. K listopadu 2015 byla vyčištěna plocha 5710 hektarů, z níž bylo odstraněno asi sedm tisíc kusů nevybuchlé munice či jejích zbytků, a zbývalo přibližně 6900 hektarů, na konci roku 2015 měla být hotova zhruba polovina rozlohy vojenského újezdu, dokončení je plánováno na konec roku 2017. Vyčištěné části byly o víkendech a svátcích zpřístupňovány již v roce 2015. Trvale nepřístupné zůstává posádkové cvičiště o rozloze přibližně 50 km² v severní části CHKO v trojúhelníku obcí Jince, Zaječov a Obecnice.\n\nÚzemí CHKO se člení do 4 zón podle stupně ochrany přírody:\n\nNařízení vlády 292/2015 Sb., kterým se CHKO Brdy vyhlašuje, stanoví, že území chráněné krajinné oblasti se člení do 4 zón odstupňované ochrany přírody, avšak bližší ochranné podmínky stanoví toto nařízení pro celou CHKO shodně bez ohledu na zóny. Pouze pro III. zónu stanoví, že tam lze pouze se souhlasem příslušného orgánu ochrany přírody provádět činnosti, které mohou snížit hladinu povrchové či podzemní vody na rašeliništích, prameništích a v olšinách.\n\nNa území CHKO se v době jejího vytvoření nacházelo 5 přírodních rezervací, 3 přírodní památky a 18 evropsky významných lokalit.\n\nVšech pět přírodních rezervací a všechny tři přírodní památky se nacházejí v jižní části CHKO, která nebyla součástí vojenského újezdu, tedy v Jižních Brdech. Jde o tato místa:\n\nEvropsky významné lokality v Jižních Brdech:\n\nEvropsky významné lokality ve Středních Brdech:\n\nNa území bývalého vojenského újezdu ve Středních Brdech bylo navrhováno 50 maloplošných zvláště chráněných území Zřízení nových maloplošných zvláště chráněných území bylo původně navrhováno pro případ, že by celá oblast Středních Brd nebyla vyhlášena chráněnou krajinnou oblastí, ale pouze přírodním parkem. V realizované variantě CHKO Brdy je většina těchto míst vyhlášena jako oblasti II. nebo I. zóny CHKO.\n\nV Jižních Brdech CHKO Brdy nahradila přírodní park Brdy na území Plzeňského kraje a přírodní park Třemšín na území Středočeského kraje. Na severozápadě CHKO zčásti navazuje na přírodní park Hřebeny a na severovýchodě na přírodní park Trhoň.\n\nS počátkem roku 2015 došlo k zásadní reorganizaci orgánů ochrany přírody, v jejímž rámci se jednotlivé správy CHKO staly součástí regionálních pracovišť AOPK. Správa CHKO Brdy je tedy podobně jako Správa CHKO Křivoklátsko, Správa CHKO Český kras a Správa CHKO Blaník v postavení oddělení Regionálního pracoviště AOPK ČR Střední Čechy.\n\nSídlo Správy CHKO Brdy je v Jincích na adrese Jince č.p. 461 v bývalém sídle zrušeného Újezdního úřadu vojenského újezdu Brdy, Brdy 1. Správa zajišťuje každou první středu v měsíci úřední hodiny ve Spáleném Poříčí na Náměstí Svobody 132.\n\nK symbolickému předání území do péče AOPK ČR došlo 15. ledna 2016, kdy ministr obrany Martin Stropnický předal bývalý vojenský újezd ministru životního prostředí Brabcovi a Správě chráněné krajinné oblasti na zámečku Tři Trubky. Ředitelé Agentury ochrany přírody a krajiny a Vojenských lesů a statků současně podepsali dohodu o spolupráci.\n\nZákladní informace o vzniku a poslání Správy CHKO Brdy, o zajímavostech a aktualitách jsou dostupné na webových stránkách AOPK ČR brdy.ochranaprirody.cz.\n\nPřed zřízením CHKO vedlo jejím územím několik značených pěších turistických tras KČT:\n\nNa území vojenského újezdu (cca 25 km, původně přístupné jen o sobotách, nedělích a svátcích):\n\nMimo území vojenského újezdu (cca 70 km):\n\nKlub českých turistů měl v plánu páteřní trasy ve vojenském újezdu vyznačit ještě před vznikem CHKO, a na tom se údajně s armádou předběžně dohodl. Předseda komise ministerstva obrany pro optimalizaci vojenských újezdů Vladimír Kazatel v červnu 2015 uvedl, že pokud vydá ministerstvo životního prostředí souhlas se značením před lednem 2016, nemá s tím ministerstvo obrany problém a bude souhlasit, samozřejmě v místech, která jsou již vyčištěná od munice a zpřístupněná. Nakonec značení před zrušením újezdu nebylo KČT umožněno, což mluvčí ministerstva obrany zdůvodnil tím, že rozvoj turismu a s tím i stezek bude ponechán v gesci budoucí Správy CHKO Brdy, která začne území značit po jejím vzniku, tedy po 1. lednu 2016. Předseda rady značení Klubu českých turistů Karel Markvart vyjádřil připravenost, ale vedoucí oddělení Správa CHKO Brdy Bohumil Fišer (které samozřejmě existovalo již před vznikem CHKO) označil dřívější termín za nereálný, protože zatím nebylo vymezeno posádkové cvičiště, které zůstane v severní části nepřístupné, a nebylo ani jasné, zda a v jakém rozsahu se zpřístupní turisticky atraktivní odlesněné dopadové plochy.\n\nV červnu 2015 již měl KČT hrubý plán nových tras, avšak chtěl ještě v terénu prozkoumat jejich schůdnost a vytipovat objekty a křižovatky, kam lze umístit cedule se směrovkami. Mezi prvními jmenoval předseda rady značení zpřístupnění vrcholu Tok a přeložku trasy do Třemošné tak, aby vedla krásnými skalami. Přístup k Padrťským rybníkům, kam dosud vedle jediná trasa, přístupná jen o víkendech, má být variabilnější. Hlavní červená trasa by podle plánu mohla vést hřebenem a na ni by navazovaly další napříč bývalým újezdem. Na vyznačení 200 km nových tras tehdy KČT odhadoval potřebu asi 40 dní. Při tvorbě projektu KČT vycházel z toho, kudy trasy vedly za první republiky. Druhým zdrojem informací byli lidé, kteří to tam znali, protože tam chodili „načerno“. Předseda rady značení KČT vyjádřil naději, že i vojáci znalí místa by mohli pomoci domyslet propojení tras.\n\nPodle zpráv z října 2015 měl po 1. lednu 2016 začít na daném území Klub českých turistů provádět turistické značení. Do jara 2018 chtěl vyznačit zhruba 450 kilometrů značených tras a nejméně tři naučné stezky, a to v oblasti dopadových ploch Tok a Jordán, v oblasti Padrtě, Tří Trubek, Strašic a v jednání byla také naučná stezka na Třemšín. Další naučnou stezku, na Klouček, připravovaly Vojenské lesy a statky a jednání se měla vést i o Příbramí navrhované stezce na Třemošnou.\n\nZačátkem prosince 2015 dostali značkaři Klubu českých turistů povolení ke vstupu do vojenského újezdu, aby si území mohli projít a připravit si místa pro rozcestníky. V první fázi, na jaře 2016, chtělo KČT vyznačit 40 až 50 kilometrů tras, jako první páteřní trasu od Jinců přes Padrťské rybníky na jih směrem na Míšov. Z hraničních obcí, například z Dobřívi, Skořic či Míšova, mají být navázány další větve; nejvyšší kopec Tok má být zpřístupněn až v roce 2017.\n\nV polovině června 2018 Klub českých turistů ohlásil, že nové pěší značení v rozsahu 250 kilometrů bude dokončeno před začátkem letních prázdnin 2018, zatímco cyklotrasy dosud vyznačeny nejsou. Páteřní červeně značená trase vede na nejvyšší vrchol Tok, dopadovou plochu Jordán i k loveckému zámečku Tři Trubky a na Padrťské rybníky. Značkaři museli do oblasti vyrazit zhruba padesátkrát a náklady na vyznačení tras v nově vyhlášené CHKO dobrovolnými značkaři odhadl KČT na 25 až 30 tisíc Kč, které byly čerpány z peněz na pravidelnou údržbu značených tras. Hlavní trasy se již rozšiřovat nemají, mohou však ještě vznikat odbočky na zajímavá místa, u obcí Obecnice či Chaloupky zamýšlejí obce zřídit naučné stezky. Obec Chaloupky usiluje o získání hradu Valdek do své správy. Mikroregion Hořovicko má vstoupit do spolku Turistická oblast Brdy a Podbrdsko, který má rozvojové projekty podporovat a má mít na starosti zřizování a správu cyklotras v oblasti. Projektovou dokumentaci pro vyznačení cyklotras připravuje město Příbram s podporou Středočeského kraje, vybudování cyklostezek má podle vedoucí odboru kanceláře města Příbram vyjít přibližně na jeden milion korun. KČT připravuje vydání nové turistické mapy č. 99, dosud měl území Středních Brd rozděleno na dvě mapy.\n\nAOPK na svém webu uvedlo 10. prosince 2015 jako aktualitu článek „Naučné stezky a cyklostezky“, v němž se úvodem píše, že Správa CHKO Brdy a Újezdní úřad Brdy připravily návrh koncepce cyklostezek a turistických stezek na území CHKO Brdy pro bývalý vojenský újezd Brdy. Celková délka navržených pěších tras uváděna není, autoři webu turistika-brdy.cz navržené trasy změřili na 92,2 km, což představuje hustotu pěších tras v rušeném újezdu (s vyloučením trvale zcela nepřístupných území) 416 m/km², podle webu turistika-brdy.cz zcela nedostatečnou. Z navržených pěších tras některé kolidují s cyklostezkami, v několika případech vedou po veřejných komunikacích (např. ve Strašicích) a 32,5 km vede po asfaltových silnicích (míněno zřejmě asfaltových komunikacích).\n\nNávrh AOPK ČR zpracovaný ve spolupráci s újezdním úřadem obsahuje pouhých 8 tras. Základem sítě pěších tras měla být\n\nDále AOPK navrhla\n\nTato koncepce byla předložena vedení KČT v Praze, které ji akceptovalo s tím, že značkařské týmy z Příbramska, Rokycanska a Berounska provedou rekognoskaci terénu a případně upřesní vedení jednotlivých tras. Například příbramští značkaři navrženou koncepci rozšířili o spojovací trasy do přilehlých obcí.\n\nAOPK v návrhu z prosince 2015 navrhlo k 20 km už existujících cest dalších 92,2 km (včetně zmíněných dvou naučných stezek). KČT z návrhu AOPK nevyužil 17 km, ale navrhl (v části v kompetenci příbramských značkařů, což je většina území bývalého újezdu) jiných 41 km turistických cest. Podle toho by se v rušeném újezdu mělo značit nových 116 km cest. Web turistika-brdy.cz k návrhu KČT připomínkuje, že naprostá většina nově navržených pěších tras pro pěší vede po asfaltkách a betonových komunikacích, z toho jedna dokonce po poměrně frekventované veřejné komunikaci, a v jednom případě prakticky neprůchodným bažinovitým terénem. Návrh je prý poznamenán malou znalostí terénu, nedostatečnou vzájemnou komunikací a nerespektováním mínění těch, kteří situaci v místě dobře znají. KČT nejenže se nepřiklonil k původní vizi hlavní hřebenové trasy, ale dokonce rezignoval i na návrh AOPK, který alespoň v okolí vrchu Praha vede pěší trasu po hlavním hřebeni, takže KČT na druhou nejvyšší horu Brd, Prahu, nevede vůbec žádnou trasu, ale pouze se jednou trasou vedenou po silnici vrcholu přibližuje.\n\nV okrajových částech vojenského újezdu Brdy bylo již před jeho zrušením vyznačeno asi 55 km cyklotras:\n\nV jižní části CHKO byly vedeny dvě cyklotrasy:\n\nNávrh koncepce cyklostezek a turistických stezek na území CHKO Brdy pro bývalý vojenský újezd Brdy, který zpracovala AOPK ČR ve spolupráci s újezdním úřadem a v prosinci 2015 zveřejnila na svém webu, obsahuje návrh cyklotras (nazývaných cyklostezky), jejichž délku autoři uvádějí jako cca 450 km. Web turistika-brdy.cz však zveřejněné trasy přeměřil a došel k tomu, že navržené cyklotrasy, včetně již existujících a včetně spojek k obcím mimo vojenský újezd, měří dohromady pouze 173,6 km, což představuje hustotu cyklostezek cca 785 m/km² (do čehož nejsou započtena trvale nepřístupná výcviková území). Navrženou síť však považují autoři webu turistika-brdy.cz v podstatě za optimální.\n\nNové cyklotrasy by měly být dokončeny do hlavní turistické sezony roku 2016.\n\nV rozborech stavu území z doby před zřízením CHKO je zmiňována i módní vlna čtyřkolek a jejich negativní i pozitivní vliv na přírodu – hluk, zplodiny, úniky provozních kapalin a lokální eroze, ale též pozitivní vliv rozrušování povrchu, které může vytvářet mikrolokality pro obojživelníky nebo některé konkurenčně méně zdatné druhy rostlin a obecně mít pozitivní účinek při potlačování sukcesních pochodů.\n\nPřímo na území CHKO nejsou farmy zabývající se chovem koní, ale v okolí CHKO je jich několik a pro ně je území CHKO atraktivní pro vyjížďky, takže se do budoucna počítá s vytvořením hipostezek.\n\nHorolezecky nejatraktivnější je Jindřichova skála jižně od Chaloupek, kde je více než 50 lezeckých cest různé obtížnosti s trvalými jisticími prostředky. Před zrušením vojenského újezdu byla využívána omezeně na povolení újezdního úřadu místními horolezci. Občasné horolezecké využívání je patrné i na dalších skalách (např. Jezevčí skála u Dobříva). Za hlavní negativum se považuje sešlap společenství lišejníků na hranách skal.\n\nNa okrajích CHKO má vzniknout nejméně pět záchytných parkovišť. Jedno velkokapacitní se připravuje na okraji vesnice Obecnice nedaleko nádrže Octárna, další nástupní místa jsou plánována v Kozičíně a v Orlově. S výstavbou občerstvovacích zařízení, rozhleden, parkovišť, silničních komunikací ani lyžařských sjezdovek uvnitř CHKO se nepočítá, má však být vybudováno několik vyhlídkových míst a upraveny přístupové cesty k nim.\n\nV roce 2015 byly ve Středních Brdech v rámci přípravy vojenského újezdu Brdy na zřízení a zpřístupnění chráněné krajinné oblasti Brdy vyznačeny traumatologické body.\n\nSpráva CHKO je ochotná jednat o vzniku povolených nocovišť. Sama však nevlastní v CHKO žádné pozemky. Majoritními vlastníky jsou Vojenské lesy a statky a Arcibiskupství pražské. Ti se k tomu nepřiklánějí, protože to zvyšuje množství odpadků, musí se připravit místo pro rozdělávání ohně, majitel se musí o nocoviště starat, musí tam vzniknout hygienické a sociální zázemí.\n\nV roce 2015 vyšel knižní průvodce po Brdech s názvem \"Brdy opět otevřené\", jehož autorem je Jan Hajšman (již dříve napsal knihu \"Tajemství brdských vrcholů\"). Vydalo jej nakladatelství Starý most. Je uspořádán jako abecední lexikon s 350 místopisnými hesly a 300 ilustračními fotografiemi. Lexikon popisuje obce, vrcholy a skály, historické a přírodní památky, vojenské objekty, zaniklé vesnice, vodní zdroje, hájovny a boudy včetně zaniklých a kříže, pomníky a mezníky a zahrnuje kromě území bývalého vojenského újezdu i část jižních Brd.\n\nJiž v prvních hodinách roku 2016 byl o návštěvu dosud nepřístupných míst v nové chráněné krajinné oblasti značný zájem ze strany veřejnosti.\n\n\n"}
{"id": "756226", "url": "https://cs.wikipedia.org/wiki?curid=756226", "title": "2012 ve filmu", "text": "2012 ve filmu\n\nV roce 2012 oslavily 100. výročí existence společnosti Paramount Pictures a Universal Pictures. Dvacátá třetí oficiální bondovka \"Skyfall\" vyšla padesát let po prvním filmu série. Daný rok také zaznamenala debut technologie High Frame Rate. Prvním filmem, jenž byl natočen rychlostí 48 snímků za sekundu namísto 24 hertzů se stal \"\".\n\nNíže je uveden seznam filmů, jejichž premiéra se uskutečnila v roce 2012.\n\n\n\n\"Ceny udělované za počiny v roce 2012.\"\n\n\nTabulka uvádí deset nejvýdělečnějších filmů, jejichž premiéra proběhla v roce 2012. Částky jsou uváděny v amerických dolarech.\n\nNásledující seznam řadí filmy podle návštěvnosti v českých kinech v roce 2012. Tržby a návštěvnost jsou uvedeny pouze za rok 2012.\n"}
{"id": "756227", "url": "https://cs.wikipedia.org/wiki?curid=756227", "title": "Tomáš Stúpala", "text": "Tomáš Stúpala\n\nTomáš Stúpala (* 5. května 1965) je bývalý československý fotbalista, obránce.\n\nHrál za Slovan Bratislava (1984-1985), Duklu Banská Bystrica (1985-1987) a znovu za Slovan Bratislava (1987-1993). V československé a slovenské lize nastoupil ke 307 utkáním a dal 1 gól. V evropských pohárech nastoupil v 8 utkáních, v Poháru mistrů ve 4 utkáních, v Poháru vítězů pohárů ve 2 utkáních a v Poháru UEFA ve 2 utkáních. Vítěz Československého poháru v roce 1989. Za reprezentační B tým nastoupil v 1 utkání, za reprezentaci do 21 let v 1 utkání a za reprezentaci do 18 let ve 2 utkáních. Za slovenskou reprezentaci nastoupil ve 14 utkáních.\n\n"}
{"id": "756228", "url": "https://cs.wikipedia.org/wiki?curid=756228", "title": "Jindřich Krejča", "text": "Jindřich Krejča\n\nAkademický malíř Jindřich Krejča (4. dubna 1920, Žlebské Chvalovice – 29. května 1991) byl významným vědeckým ilustrátorem zaměřujícím se převážně na floru.\n\nNa uměleckou dráhu se připravoval na grafické škole v Praze a na akademii umění v Mnichově. Po ukončení studií působil krátce jako pedagog oboru užitého umění v Praze, potom si zvolil dráhu svobodného umělce. Od roku 1949 byl členem Svazu slovenských výtvarných umělců a jako jeho reprezentant pracoval v několika výtvarných komisích (např. ve vydavatelství Príroda byl dlouholetým předsedou výtvarné komise).\n\nVěnoval se především knižním ilustracím; už v padesátých letech se začal specializovat na kreslení rostlin a živočichů. Dlouhodobě spolupracoval s kolektivem Katedry botaniky a Katedry zoologie Přírodovědecké fakulty UK v Bratislavě. Plodem tohoto symbiotického vztahu bylo několik na knižním trhu vyhledávaných obrazových publikací a atlasů, které vyšly v několika reedicích v různých nakladatelstvích (např. Avicenum, Artia, Obzor, Príroda, Slovart aj.) Mezi jeho významná a pozoruhodná díla patří \"Obrazová květena Slovenska\", \"Fauna Slovenska\", \"Klinická toxikologie\". Známé jsou i atlasy, které vyšli v několika jazykových mutacích: \"Letničky\" (Krejča, Klíma), \"Skalničky\" (Krejča, Jakobová), ale i \"Z naší přírody – rostliny\" (Krejča, Šamšák a kol.) a \"Z naší přírody – živočichové\" (Krejča, Korbel a kol.). Z vydaných obrazových atlasů léčivých a jedovatých rostlin ilustroval \"Atlas léčivých rostlin\" (Machů, Krejča), \"Naše rostliny v lékařství\" (Korbelář, Endris, Krejča), \"Malý atlas léčivých rostlin\" (Turzová, Krejča) a \"Atlas léčivých rostlin a lesních plodin\" (Kresánek, Krejča). Také mnohé knihy oblíbené v zahraničí obsahují Krejčovy ilustrace (\"Lexikon der Heilpflazen, Lexikon der Küchen- und Gewürtzkraüter, Kitchen Herbs and Spices\"). K posledním pracím patří dvojdílná publikace \"Blumen unserer Heimat, Bäume und Sträucher unserer Heimat\".\n\nJako renomovaný autor botanických ilustrací se uplatnil i ve světové encyklopedii výtvarníků botanické literatury \"Botanical Art and Illustration\" (Hunt Institute Carnegie Mellon University Pittsbourgh) a byl i nositelem několika medailí a vyznamenání (několikrát bylo jeho dílo oceněno v soutěži o nejkrásnější knihy roku).\n\n"}
{"id": "756229", "url": "https://cs.wikipedia.org/wiki?curid=756229", "title": "Slow (píseň, Kylie Minogue)", "text": "Slow (píseň, Kylie Minogue)\n\n„Slow“ je elektropopová píseň australské zpěvačky Kylie Minogue z jejího devátého studiového alba \"Body Language\" (2003). Autorsky se na ni společně podíleli Kylie Minogue, Dan Carey a Emilíana Torriniová. Producenty se stali Carey a Torriniová. Představuje první albový singl vydaný v listopadu 2003.\n\n\n\n\n\n\n\n"}
{"id": "756240", "url": "https://cs.wikipedia.org/wiki?curid=756240", "title": "Šarbat Gula", "text": "Šarbat Gula\n\nŠarbat Gula (* 20. března 1972) je afghánská žena, kterou vyfotografoval americký fotožurnalista Steve McCurry. V době pořízení fotografie žila Gula jako uprchlík v Pákistánu během sovětské okupace Afghánistánu. Portrét se proslavil po celém světě ve chvíli, kdy byl v roce 1985 zveřejněn na obálce červnového vydání magazínu \"National Geographic\" v době, kdy jí bylo asi 12 let. Gula se proslavila prostě jako afghánská dívka, než byla oficiálně identifikována v roce 2002. Fotografie byla přirovnávána k da Vincimu obrazu Mony Lisy a někdy je také označována jako \"Afghánská Mona Lisa\".\n\nPaštúnové jako etnikum, podobně jako Gula, byli v roce 1984 posláni po sovětském bombardování Afghánistánu do uprchlického tábora v pákistánském Nasir Baghu. Její vesnice byla napadena sovětskými helikoptérami někdy na začátku roku 1980. Sovětský úder zabil její rodiče, později byla nucena spolu se svými sourozenci a babičkou cestovat přes hory do uprchlického tábora v Nasir Baghu v sousedním Pákistánu.\n\nNa konci 80. let se vdala a v roce 1992 se vrátila zpátky do Afghánistánu. Měla tři dcery: Robinu, Zahidu a Aliu. Čtvrtá dcera zemřela v dětství. Gula vyjádřila naději, že její děti dostanou vzdělání, které sama nikdy nedokončila.\n\nV táboře ve městě Nasir Bagh pořídil její portrétní fotografii v roce 1984 fotograf magazínu \"National Geographic\" Steve McCurry na barevný film Kodachrome fotoaparátem Nikon FM2 s objektivem Nikkor 105mm F2.5. Předtiskovou retuš fotografie provedla grafická služba se sídlem v Mariettě, v americké Georgii. Gula byla jednou ze studentek provizorní školy v uprchlickém táboře; McCurry se chopil vzácné příležitosti fotografovat afghánskou ženu a zachytil její obraz.\n\nJelikož její jméno nebylo známo, objevila se fotografie na obálce červnového vydání roku 1985 \"National Geographic\" pod názvem \"Afghánská dívka\". Obraz její tváře s červeným šátkem, volně přehozeným přes hlavu a pronikavýma modrozelenýma očima hledícíma přímo do objektivu, se stal symbolem afghánského konfliktu i situace uprchlíků po celém světě v 80. letech. Obraz sám byl jmenován „nejuznávanější fotografií“ v dosavadní historii časopisu.\n\nTotožnost afghánské dívky zůstala neznámá po více než 17 let. Afghánistán byl do značné míry uzavřen pro média západního světa až do porážky vlády Tálibánu americkými vojsky a místních spojenců v roce 2001. Ačkoli sám McCurry udělal několik pokusů v 90. letech dívku najít, byl neúspěšný.\n\nV lednu roku 2002 odcestoval tým National Geographic do Afghánistánu hledat tajemnou dívku ze slavného snímku znovu. McCurry se po zjištění, že uprchlický tábor Nasir Bagh byl za krátkou dobu uzavřen, poptával u zbývajících obyvatel. Jeden z nich znal bratra Guly a byl schopen poslat zprávu do jeho rodného města. Nicméně tam bylo velké množství žen, které se falešně hlásily jako slavné afghánské dívky. Dokonce poté, co jim ukázali snímek z roku 1985, několik mladých mužů falešně prohlašovalo, že Gula je jejich manželka.\n\nTým nakonec našel Gulu, které bylo v té době něco kolem 30 let, v odlehlé oblasti Afghánistánu. V roce 1992 se z kempu vrátila do svého rodného kraje, kde žila v dětství. Její identita byla potvrzena pomocí biometrické technologie, která srovnávala strukturu její duhovky podle původní fotografie a výsledek potvrdila s téměř naprostou jistotou. Živě si pamatovala, jak ji fotožurnalista portrétoval; v životě byla fotografována pouze třikrát: v roce 1984 a během pátrání po ní, když produkční z National Geographic pořizoval snímky, které vedly k setkání se Stevem McCurrym. Nikdy svůj slavný portrét do té doby neviděla, poprvé až v lednu 2002.\n\nDalší její pozdější fotografie se objevily v titulním příběhu o jejím životě v dubnovém \"National Geographic\" v roce 2002 a stala se také hrdinkou dokumentárního filmu s názvem \"Hledání Afghánské dívky\" odvysílaném v březnu 2002. Na její počest National Geographic založil fond \"Afghan Girls Fund\", charitativní organizaci s cílem vzdělávání afghánských dívek a mladých žen. V roce 2008 fond rozšířil svou činnost na chlapce jeho název se změnil na \"Afghan Children's Fund\".\n\nV roce 2010 získala jihoafrická fotografka Jodi Bieberová cenu World Press Photo of the Year za snímek ženy z Afghánistánu \"Bibi Aisha\" (viz zde), které uřízl uši a nos její manžel a švagr. V rozhovoru po získání ceny WPP řekla, že byla inspirována právě snímkem afghánské dívky Šarbat Guly: \"Bylo to pro mě, jako když se dá historický moment do perspektivy. Pouze jedna věc, která se přidala do obrázku.\"\n\nŠarbat Gula inspirovala vznik filmu \"I Origins\" z roku 2014.\n\nV lednu roku 2017 Šarbat Gula poskytla o fotografii rozhovor pro televizní stanici BBC, ve kterém mj. uvedla, že: \"„Fotografie mi přinesla více problémů než užitku. Stala jsem se slavnou, ale přivedla mě i do vězení. Po těchto problémech jsem chtěla založit neziskovou organizaci a nabídnout tak lidem bezplatnou zdravotní péči... Nyní jsem velmi šťastná, že mi tímto byla vzdána čest a stala jsem se slavnou mezi lidmi. Příjem z té fotografie pomohl spoustě vdovám a sirotkům a na to jsem pyšná.\"\"\n\nFotograf Tony Northrup v únoru 2019 na svém YouTube kanále zveřejnil video, ve kterém popisuje, že fotografie vznikla jiným způsobem než kterým dosud byla v médiích prezentována. Northrup zjistil, že ten den dívka poprvé potkala cizince, fotografa McCurryho, který po ní chtěl aby si odhalila tvář, pustila ho do svého osobního prostoru a navázala s ním oční kontakt. Pro účely fotografie bylo také vybráno jiné místo s lepším světlem. O spolupráci na fotografii byla požádána dívčina třídní učitelka, která měla Šarbat odkrýt její zahalenou tvář. Tony Northrup také zmiňuje to, že dívka byla v kempu několik let, chodila do školy a nemohla tak mít aktuální pocit strachu z války. Hovoří i o technických věcech typu nasvícení a zvoleném formátu fotografie. Žádná část původního článku nezmiňuje dívčino jméno, protože ho prý McCurry nezjišťoval, tudíž tak neměl jak její souhlas k publikování fotografie, tak ani od jejího otce. Šarbat Gula k tomu tehdejšímu fotografování řekla, že se cítila „naštvaná, nervózní a velice smutná.“\n\n"}
{"id": "756242", "url": "https://cs.wikipedia.org/wiki?curid=756242", "title": "Barbora Škrlantová", "text": "Barbora Škrlantová\n\nBarbora Škrlantová, též Betyna Škrlantová, Bety Škrlantová nebo Betyna Kaninská-Škrlantová (1. června 1897 Praha - 26. října 1988 Praha), byla česká a československá politička a poválečná poslankyně Prozatímního a Ústavodárného Národního shromáždění a Národního shromáždění ČSR za Komunistickou stranu Československa.\n\nMládí prožila v Duchcově, kde žila již za první světové války. Její otec, Josef Rejfíř, byl vyslán za války jako člen protestní deputace proti chudobě do Vídně. Za trest byl pak poslán na frontu a zemřel. Barbora Škrlantová se v roce 1918 angažovala v přebírání moci v Duchcově do československých rukou, v prosinci 1918 byla řečnicí při manifestaci na duchcovském náměstí. Roku 1921 vstoupila do Komunistické strany Československa.\n\nZa druhé světové války působila v odboji. V březnu 1943 byla zatčena i se svou dcerou a byla vězněna v koncentračním táboře Ravensbrück. Kromě toho se uvádí, že byla vězněna i na Pankráci, v Terezíně a Nové Roli.\n\nV roce 1946 se uvádí jako úřednice, předsedkyně okresního národního výboru a bývalý politický vězeň. Bytem v Kladně. Předsedkyní ONV v Kladně se stala již v červnu 1945. Kromě toho byla členkou krajského sekretariátu KSČ.\n\nV letech 1945-1946 byla poslankyní Prozatímního Národního shromáždění za KSČ. V parlamentu setrvala až do parlamentních voleb v roce 1946, pak se stala poslankyní Ústavodárného Národního shromáždění za KSČ a po volbách do Národního shromáždění roku 1948 se stala za KSČ poslankyní Národního shromáždění ve volebním kraji Karlovy Vary. Na poslaneckém postu setrvala jen do června 1949, kdy rezignovala. Místo ní nastoupil jako náhradník Josef Kotýnek.\n\nJejí manžel František Škrlant byl v roce 1968 ředitelem Ústavu dějin socialismu a po invazi vojsk Varšavské smlouvy do Československa mu byla znemožněna práce. Pronásledování postihlo i jeho manželku. Když v roce 1988 zemřela, odmítlo Rudé právo otisknout její nekrolog s poukazem na její politické názory z let 1968-1969. V roce 1987 ji ovšem k 90. narozeninám udělilo město Duchcov čestné občanství, na návrh Českého svazu žen.\n\n"}
{"id": "756253", "url": "https://cs.wikipedia.org/wiki?curid=756253", "title": "Zdeněk Šajtar", "text": "Zdeněk Šajtar\n\nZdeněk Šajtar (* 9. dubna 1958) je bývalý fotbalista, obránce/záložník.\n\nHrál za Slávii Praha, Bohemians Praha a Baník Ostrava. V lize odehrál 122 utkání a dal 15 gólů. Za olympijský výběr nastoupil ke 3 utkáním.\n\n\n"}
{"id": "756255", "url": "https://cs.wikipedia.org/wiki?curid=756255", "title": "Konference ve Spa", "text": "Konference ve Spa\n\nKonference ve Spa proběhla mezi 5. až 16. červencem 1920 a byla setkáním mezi zástupci Nejvyšší válečné rady a Výmarskou republikou. V belgickém Spa došlo k prvnímu poválečnému jednání, kterého se účastnila německá delegace. Jednání byl přítomen britský premiér Lloyd George, francouzský premiér Alexandre Millerand a německý kancléř Constantin Fehrenbach. Hlavním bodem bylo odzbrojení Německa a stanovení válečných reparací tak, jak je požadovala Versailleská smlouva.\n\nKonferenci byla předložena také otázka územních požadavků týkající se sporů mezi nově vzniklými státy Polskem a Československem. Po skončení jednání s Německem se konference 28. července 1920 rozhodla ponechat Zaolší obydlené početnou polskou menšinou Československu. Současně rozhodla o změnách hranic na Oravě a Liptově. Rozhodnutím mocností Dohody Československo odstoupilo Polsku oblast horní Oravy a severní Spiše, celkem 27 vesnic obydlených přibližně 25 tisíci obyvateli. Rozdělené Těšínsko bylo zdrojem napětí mezi Československem a Polskem, které vyvrcholilo po Mnichovu odstoupením sporného území Polsku.\n\n\n"}
{"id": "756256", "url": "https://cs.wikipedia.org/wiki?curid=756256", "title": "Otto Šling", "text": "Otto Šling\n\nOtto Šling (24. srpna 1912 Nová Cerekev – 3. prosince 1952 věznice Pankrác, Praha) byl český a československý politik, poválečný vysoký funkcionář Komunistické strany Československa v Brně a poslanec Prozatímního a Ústavodárného Národního shromáždění a Národního shromáždění ČSR. V 50. letech 20. století oběť politických procesů.\n\nNarodil se v Nové Cerekvi jako třetí dítě v židovské rodině podnikatele Emila Šlinga. Vystudoval německojazyčné gymnázium v Teplicích, kde žil v dětství. Navštěvoval Lékařskou fakultu University Karlovy v Praze, ale školu nedokončil, protože ve 30. letech odešel jako dobrovolník bojovat v řadách Interbrigád do španělské občanské války. Zde působil jako vojenský lékař. Za druhé světové války působil v exilu v Londýně, kde mimo jiné prosadil zavedení Mezinárodního dne studentstva 17. listopadu, na památku událostí ze 17. listopadu 1939 v Protektorátu. V exilu zastával post tajemníka hnutí Mladé Československo.\n\nPo válce se podílel na politickém životě v Brně i na celostátní úrovni. V letech 1945–1949 byl krajským politickým tajemníkem Krajského výboru KSČ, v letech 1949–1950 dokonce vedoucím krajským tajemníkem KV KSČ a v letech 1945–1950 byl i členem Ústředního výboru Komunistické strany Československa. Do ÚV KSČ byl kooptován 29. listopadu 1945 a následně ve funkci potvrzen na VIII. sjezdu KSČ a IX. sjezdu KSČ. Jeho aktivita před parlamentními volbami v roce 1946 ovšem byla kritizována (KSČ ve volbách v Brně zaostala za očekáváním i celorepublikovými čísly). Reputaci strany uškodil postup zvolený Šlingem v souvislosti s aférou okolo majora Vladimíra Šoffra (na zákaz Šoffrovy vysokoškolské přednášky v únoru 1946 iniciovaný komunisty reagovali studenti demonstracemi, následně došlo k protidemonstracím komunistických dělníků včetně fyzického napadání studentů). Šling se angažoval i v událostech okolo únorového převratu v roce 1948, kdy působil jako předseda krajského Akčního výboru Národní fronty. Dobovými pozorovateli byl popisován jako temperamentní, ambiciózní, panovačný, neústupný, ale zároveň disciplinovaný, precizní a schopný organizátor. Zasadil se o zřízení Pionýrského domu v Brně-Lužánkách. V roce 1949 byl iniciátorem akce Mládež vede Brno, kdy mladí političtí aktivisté na tři dny převzali řízení města, aby tak ukázali nadšení mládeže pro politiku KSČ.\n\nV letech 1945–1946 byl poslancem Prozatímního Národního shromáždění za KSČ. V parlamentu setrval až do parlamentních voleb v roce 1946, pak se stal poslancem Ústavodárného Národního shromáždění za KSČ a po volbách do Národního shromáždění roku 1948 se stal za KSČ poslancem Národního shromáždění ve volebním kraji Brno. Na poslaneckém postu setrval jen do října 1950, kdy rezignoval. Místo něj nastoupil jako náhradník Josef Paleček.\n\nJeho kariéra skončila v roce 1950. V listopadu 1950 byl vyloučen z ÚV KSČ (vyloučení ÚV KSČ potvrdil v únoru 1951). Byl totiž jedním z obžalovaných v procesu se Slánským. Byl odsouzen k smrti a popraven na Pankráci. V roce 1963 se posmrtně dočkal rehabilitace.\n\nV listopadu 1941 se oženil s Marianou Wilbraham (*5.3.1913 New Zealand - 22.6.2010 Londýn). Britská manželka byla po zatčení svého manžela dva roky ve vazbě, až po dvou letech viděla své syny, kteří byli mezitím v dětském domově. Po propuštění se musela přestěhovat do severovýchodních Čech, kde pobývala až do roku 1956. Z Československa definitivně odešla v roce 1970. Napsala knihu o svém věznění Truth Will Prevail (Pravda zvítězí). Její syn Jan byl v Československu zatčen a vyhoštěn do Británie v roce 1972, syn Karel podepsal Chartu 77 a emigroval do Británie v roce 1984.\n\n\n\n"}
{"id": "756258", "url": "https://cs.wikipedia.org/wiki?curid=756258", "title": "Jaroslav Šmehlík", "text": "Jaroslav Šmehlík\n\nJaroslav Šmehlík (14. června 1910 Rozstání – 29. února 1972 Olomouc) byl český a československý politik a poválečný poslanec Prozatímního Národního shromáždění za Československou stranu lidovou.\n\nPocházel z chudé rodiny tkalce. Po absolvování základního vzdělání se vyučil krejčím v Židlochovicích u Brna a pak pracoval jako krejčí na Prostějovsku, od roku 1937 jako střihač v Prostějově. Od mládí se angažoval v katolických spolcích a v lidoveckých odborech. 13. června 1940 byl zatčen a posléze ho věznilo gestapo.\n\nV letech 1945–1946 byl poslancem Prozatímního Národního shromáždění za ČSL. Setrval zde do parlamentních voleb v roce 1946.\n\nVe volbách 1946 už nebyl zvolen a zcela se stáhl z veřejného života.\n"}
{"id": "756259", "url": "https://cs.wikipedia.org/wiki?curid=756259", "title": "Vlastimil Stařičný", "text": "Vlastimil Stařičný\n\nVlastimil Stařičný (* 19. září 1966) je bývalý fotbalista, obránce.\n\nHrál za TJ Vítkovice, na vojně za RH Cheb a znovu za TJ Vítkovice. V lize odehrál 131 utkání a dal 12 gólů. V Poháru UEFA nastoupil k 6 utkáním.\n\n"}
{"id": "756261", "url": "https://cs.wikipedia.org/wiki?curid=756261", "title": "Hráč proti prostředí", "text": "Hráč proti prostředí\n\nHráč proti prostředí, též PvE (z anglického \"player versus environment\"), je typ boje ve hrách více hráčů, ve kterém hráči bojují primárně proti počítači, nikoliv proti sobě.\n\nTento pojem se rozšířil zejména v MMORPG hrách jako Guild Wars, Metin2, World of Warcraft, Lineage nebo Ultima Online. Pro oddělení od PvP jsou tu pro hráče takzvané instance, kde se odehrávají souboje s NPC postavami. Například ve hře World of Warcraft jsou desítky instancí o různých velikostech a obtížnostech. Ty nejtěžší (obvykle nejnovější) z nich dobývají nejlepší světové guildy měsíce a stráví stovky hodin pokusy o první zabití koncových bossů. V PvE je nejdůležitější maximální spolupráce mezi všemi hráči a dodržování taktiky na daného bosse. Zaváhání jednotlivce v krizové situaci mnohdy znamená smrt celé skupiny, což se v PvE terminologii nazývá \"wipe\". Pro dobrou organizaci je většinou určen velitel, který rozhoduje o úloze každého člena skupiny, určuje taktiku a hlásí důležité události během boje. Pro komunikaci mezi členy skupiny se užívá teamspeak nebo jemu podobné programy jako je Mumble nebo Ventrilo.\n\n"}
{"id": "756265", "url": "https://cs.wikipedia.org/wiki?curid=756265", "title": "Trypanosoma potkaní", "text": "Trypanosoma potkaní\n\nTrypanosoma potkaní (\"Trypanosoma lewisi\") je trypanozoma o velikosti 15-35 ųm, jejímž nositelem je potkan, krysa obecná a některé další druhy hlodavců. Žije v jejich krvi. Na rozdíl od ostatních trypanosom se vícenásobně dělí a je polymorfní (různotvará). Přenášejí ji blechy, a to ne sáním, ale pozřením blechy potkanem. Do krve se dostává přes sliznici úst. Tento parazit s velkou pravděpodobností zapříčinil vyhubení krysy buldočí a krysy Maclearovy na počátku 20. století.\n"}
{"id": "756266", "url": "https://cs.wikipedia.org/wiki?curid=756266", "title": "Hannover Hauptbahnhof", "text": "Hannover Hauptbahnhof\n\nHannover Hauptbahnhof, zkráceně Hannover Hbf, je hlavní nádraží v Hannoveru s průměrným počtem cestujících 250 000 denně. Provozuje jej dceřiná společnost největšího železničního dopravce v Německu Deutsche Bahn AG – DB Station&Service, která je zodpovědná za více než 5 000 stanic německé železniční sítě. Nádraží je významnou destinací dálkových, vysokorychlostních vlaků Intercity-Express zkráceně ICE. Navazuje na železniční síť v Hannoveru S-Bahn a Stadtbahn.\n\nPrvní železniční stanice v Hannoveru s dočasnou nádražní budovou sloužila trati vedoucí do Lehrte, postavena byla v roce 1843. V letech 1845-1847, byla postavena nová nádražní budova na stejném místě. Po stržení staré nádražní budovy v roce 1875, vznikla současná nádražní budova postavená v letech 1876-1879, která byla později rozšířena a to v roce 1910.\n\nZa druhé světové války, byla stanice těžce poškozena. Po válce proběhla rozsáhlá přestavba, která byla dokončena v roce 1948. V roce 1963 byla stanice plně elektrifikována. Výstavba vysokorychlostní trati z Hannoveru do Würzburgu započala v roce 1973, provoz byl zahájen v roce 1991.\n\nNádražní budova prošla rozsáhlou přestavbou v roce 1970, při výstavbě městského dopravního systému, podzemních tunelů pod stanicí. Také v roce 2000, související se světovou výstavou Expo 2000, kdy byla kupříkladu vybavena nákupním centrem. Dlouho zanedbávaná podzemní stanice, sloužící městskému dopravního systému, prošla rozsáhlou přestavbou v letech 2004-2006.\n\nDálkové spoje: Hlavní nádraží obsluhuje dálkové vnitrostátní i mezinárodní spoje Intercity-Express – ICE, EuroCity – EC, InterCity – IC jedoucí např. do Berlína, Salzburgu, Düsseldorfu, Essenu, Leipzigu, Kolína nad Rýnem, Oldenburgu, Bazileje, Amsterodamu.\n\nRegionální spoje: Četné jsou především spoje Regional-Express – RE a Regionalbahn – RB směřující do Bremenu, Buchholz, Uelzen, Wolfsburgu, Bad Harzburgu, Braunschweigu, Göttingen.\n\nMeziměstské spoje: Hlavní nádraží je také centrální křižovatkou dvou rychlých dopravních systémů ve městě S-Bahn a Stadtbahn. S-Bahn obsluhuje linky S1, S2, S3, S4, S5, S6, S7, S8. Podzemní stanice Stadtbahn pak linky 1, 2, 3, 7, 8, 9. Tato podzemní stanice není součástí metra, nýbrž městského dopravního systému Stadtbahn, což je rychlá městská dráha.\n\n\n"}
{"id": "756267", "url": "https://cs.wikipedia.org/wiki?curid=756267", "title": "Alfréd Sezemský", "text": "Alfréd Sezemský\n\nAlfréd Sezemský (9. července 1912 Vídeň – ?) byl vídeňský Čech, fotbalový záložník a trenér.\n\nV československé a protektorátní lize hrál za SK Plzeň a SK Židenice, celkem odehrál 204 utkání a dal 22 gólů. V ročníku 1928/29 (Hertha Vídeň) a 1931/32 (Slovan Vídeň) startoval také v rakouské lize.\n\nV letech 1963 a 1971–1972 byl trenérem A-týmu Zbrojovky Brno. Trénoval také RH Brno a Spartak Židenice.\n\n\n"}
{"id": "756270", "url": "https://cs.wikipedia.org/wiki?curid=756270", "title": "Amado Boudou", "text": "Amado Boudou\n\nAmado Boudou (* 19. listopadu 1963, Mar del Plata, Argentina) je argentinský podnikatel a politik.\n\nV současné době je 35. viceprezidentem Argentiny. Přísahu složil 10. prosince 2011. Od 4. ledna 2012 do 25. ledna 2012 byl zastupujícím prezidentem země v souvislosti s operací a rekonvalescencí prezidentky Cristiny Fernándezové. Od 8. října 2013 do 18. listopadu 2013 opět zastupující prezident, prezidentka je po operaci mozku. Viceprezidentem byl do 10. prosince 2015 tedy do skončení funkčního období, kdy složením přísahy se stala jeho nástupkyní Gabriela Michetti .\nV roce 1986 ukončil studium ekonomie na univerzitě v La Plata.\nV letech 2009 až 2011 byl ministrem hospodářství.\n\nDne 27. prosinec 2011 vydala tisková kanceláře prezidentky prohlášení, podle kterého Fernándezová trpí rakovinou štítné žlázy. Nádor byl objeven 22. prosince při běžné preventivní prohlídce. Od 4. ledna 2012, kdy podstoupila operaci, až do 25. ledna 2012\nsvůj úřad nevykonávala a byla v souladu s argentinskou ústavou zastupována viceprezidentem.\n\nV červnu 2014 byl argentinský vicepremiér Amado Boudou obžalován z korupce.\n\n"}
{"id": "756274", "url": "https://cs.wikipedia.org/wiki?curid=756274", "title": "František Rašplička", "text": "František Rašplička\n\nFrantišek Rašplička (* 20. února 1919) je československý fotbalista, útočník a záložník. Jeho bratr byl fotbalista Vojtěch Rašplička. Po skončení aktivní kariéry pracoval jako učitel.\n\nHrál za SK Kladno (1935–1947). V lize odehrál 85 utkání a dal 8 gólů.\n\nAž do 22. května 1999, kdy jej překonal patnáctiletý Pavel Mezlík, byl nejmladším fotbalistou naší prvoligové historie. Debutoval 25. srpna 1935 v zápase SK Kladno – SK Moravská Slavia Brno (výhra 2:1) ve věku 16 let, 6 měsíců a 5 dní.\n\n\n"}
{"id": "756277", "url": "https://cs.wikipedia.org/wiki?curid=756277", "title": "Jaroslav Šolc", "text": "Jaroslav Šolc\n\nJaroslav Šolc (2. dubna 1920 Lisková – 8. prosince 1985 Bratislava) byl slovenský a československý odbojář, účastník Slovenského národního povstání, historik vojenství a odboje, poválečný politik Komunistické strany Slovenska a poslanec Prozatímního Národního shromáždění.\n\nV roce 1939 se jako student zapojil do odboje jako člen skupiny Slovenské revoluční mládeže v Prešově. Byl členem ilegální organizace KSS. Pracoval coby úředník Slovenské banky v Ružomberku. 10. dubna 1943 byl zatčen a do 16. listopadu 1943 byl zadržován ve vyšetřovací vazbě. Na konci druhé světové války se podílel na Slovenském národním povstání. V září 1944 se účastnil sjednocovacího sjezdu v Banské Bystrici, kde spojili slovenští sociální demokraté a komunisté.\n\nV letech 1945–1946 byl poslancem Prozatímního Národního shromáždění za KSS. Setrval zde do parlamentních voleb v roce 1946.\n\nPozději se věnoval historickému bádání o dějinách vojenství, česko-slovenských vztahů, slovenského odboje a Slovenského národního povstání. Byl členem vědeckých rad a externím spolupracovníkem Muzea Slovenského národního povstání v Banské Bystrici. V roce 1945 mu byl udělen Řád Slovenského národního povstání a Československý válečný kříž (1939). V roce 1969 pak získal Řád Vlastenecké války.\n\n"}
{"id": "756279", "url": "https://cs.wikipedia.org/wiki?curid=756279", "title": "Vojtěch Rašplička", "text": "Vojtěch Rašplička\n\nVojtěch Rašplička (18. června 1920 – 2007) byl československý fotbalista, záložník. Jeho bratrem byl fotbalista František Rašplička.\n\nHrál za SK Kladno (1937–1949). V lize odehrál 142 utkání a dal 17 gólů. Ve středoevropském poháru nastoupil ve 3 utkáních.\n\n\n"}
{"id": "756283", "url": "https://cs.wikipedia.org/wiki?curid=756283", "title": "Jozef Šoltész", "text": "Jozef Šoltész\n\nJozef Šoltész (1. května 1909 Vranov nad Topľou – 19. března 1977 Bratislava) byl slovenský a československý odbojář, dlouholetý člen Sboru pověřenců, poválečný politik Komunistické strany Slovenska, poslanec Prozatímního Národního shromáždění, Ústavodárného Národního shromáždění a Národního shromáždění ČSR a ministr vlád Československa.\n\nAbsolvoval vysokou školu v Bratislavě. Po dobu studií předsedal Sdružení sociálně demokratických akademiků a v meziválečném období se angažoval v Československé sociálně demokratické straně dělnické. Za druhé světové války se podílel na odboji. Ještě před vypuknutím Slovenského národního povstání se stal za socialistický blok členem odbojové Slovenské národní rady. V září 1944 se účastnil sjednocovacího sjezdu v Banské Bystrici, kde se spojili slovenští sociální demokraté a komunisté. Přešel tehdy do KSS.\n\nV 1. Sboru pověřenců a 2. Sboru pověřenců ještě za Slovenského národního povstání působil jako pověřenec pro spravedlnost (respektive pro soudnictví), přičemž v 1. Sboru pověřenců tuto pozici zastával společně s Ivanem Pietorem.\n\nV letech 1944–1946 byl členem Slovenské národní rady. Podle dobových stenografických záznamů složil ale slib poslance Slovenské národní rady až na její 14. schůzi 26. listopadu 1945. Zasedal zde do roku 1946.\n\nV letech 1945–1950 byl členem předsednictva Ústředního výboru KSS (poprvé do funkce zvolen na stranické konferenci v Žilině v srpnu 1945) a od dubna 1945 i členem prozatímního Ústředního výboru Komunistické strany Československa. V květnu 1945 zasedal i v předsednictvu ÚV KSČ a užším předsednictvu ÚV KSČ. V rámci slovenské komunistické scény patřil ke stoupencům centralistické orientace, tedy mezi zastánce silné ústřední vlády, bez výraznějších pravomocí slovenských orgánů. V lednu 1948 zasedl v zvláštní komisi zřízené ÚV KSČ pro dořešení státoprávních otázek souvisejících s připravovanou novou ústavou Československa.\n\nV letech 1945–1946 byl poslancem Prozatímního Národního shromáždění za KSS. Setrval zde do parlamentních voleb v roce 1946, pak se stal poslancem Ústavodárného Národního shromáždění za KSČ a po volbách do Národního shromáždění roku 1948 se stal za KSČ poslancem Národního shromáždění ve volebním kraji Prešov. Na poslaneckém postu setrval do konce volebního období roku 1954.\n\nPo válce zastával i vládní a stranické posty. V letech 1945–1946 byl ministrem ochrany práce a sociální péče v první vládě Zdeňka Fierlingera a druhé vládě Zdeňka Fierlingera. Pak byl v letech 1946–1951 členem Sboru pověřenců na různých postech. V 7. Sboru pověřenců usedl v letech 1946–1947 na pozici pověřence sociální péče. Koncem října 1947 podal spolu s dalšími pověřenci za KSS demisi v rámci eskalace tlaku komunistů na změnu silových poměrů ve Sboru pověřenců. V 8. Sboru pověřenců, 9. Sboru pověřenců a 10. Sboru pověřenců zastával v období let 1947–1949 funkci pověřence průmyslu a obchodu, z níž pak v letech 1949–1951 přešel na pozici pověřence výživy, kterou předtím již jednou zastával (krátce po únoru 1948 v 8. Sboru pověřenců). V roce 1951 ještě poté po několik měsíců působil coby pověřenec obchodu.\n\nV letech 1969–1972 uzavřel svoji politickou kariéru jako velvyslanec Československa v Maroku. Roku 1968 mu byl udělen Řád práce.\n\n"}
{"id": "756286", "url": "https://cs.wikipedia.org/wiki?curid=756286", "title": "František Štambachr (politik)", "text": "František Štambachr (politik)\n\nFrantišek Štambachr (3. července 1899 Velké Pavlovice – 11. prosince 1986 Velké Pavlovice) byl český a československý politik a poválečný poslanec Prozatímního a Ústavodárného Národního shromáždění za Československou stranu lidovou.\n\nVětšinu svého života hospodařil na své usedlosti. Ve 30. letech aktivně působil v katolických spolcích v brněnském kraji (především v Omladině a Orlu). V letech 1938–1946 byl starostou Velkých Pavlovic, za okupace byl zapojen do odboje na Hustopečsku. Působil jako předseda vinařského družstva \"VINOP\" a \"Zemského vinařského spolku pro Moravu\". Politicky se angažoval v lidové straně. \n\nV letech 1945–1946 byl poslancem Prozatímního Národního shromáždění za ČSL. Setrval zde do parlamentních voleb v roce 1946, pak se stal poslancem Ústavodárného Národního shromáždění za ČSL. Zde formálně zasedal až do voleb do Národního shromáždění roku 1948.\n\nPo únorovém převratu roku 1948 byl pronásledován komunistickým režimem a odsouzen na 20 let těžkého žaláře za vlastizradu a za rozvracení socialistického bloku. Byl souzen v rámci zinscenovaného procesu s Modrým štítem. Vlastnímu soudu předcházela devítiměsíční vyšetřovací vazba v Brně v Příční ulici. Vězněn byl pak ve věznici na Borech, v Ilavě, na Mírově a v Leopoldově. V roce 1960 byl propuštěn. Na svobodu se vrátlil s narušeným zdravím a usídlil se v rodné obci. Na rodinném domě ve Velkých Pavlovicích mu byla roku 1999 odhalena pamětní deska.\n\n"}
{"id": "756288", "url": "https://cs.wikipedia.org/wiki?curid=756288", "title": "František Štambachr", "text": "František Štambachr\n\nJméno a příjmení František Štambachr má více nositelů:\n\n"}
{"id": "756292", "url": "https://cs.wikipedia.org/wiki?curid=756292", "title": "Třtina šedavá", "text": "Třtina šedavá\n\nTřtina šedavá (\"Calamagrostis canescens\") je druh rostliny z čeledi lipnicovité (\"Poaceae\").\n\nJedná se o vytrvalou výběžkatou trávu, dosahující výšky nejčastěji 50−150 cm. Oddenky jsou plazivé s dlouhými výběžky, rostliny jsou světle až šedě zelené. Stébla mají nejčastěji 3−5 kolének, jsou dole hladká, nahoře drsná. Na středních kolénkách se stébla často větví, což je u trav celkem řídký jev, v paždí středních pochev mohou být svazečky listů. Listy jsou střídavé s listovými pochvami, které jsou hladké nebo slabě drsné, dolní pýřité. Čepele jsou čárkovité, asi 3−8 mm široké, ploché nebo svinuté, na líci řídce chlupaté, na rubu lesklé. Jazýček je dřípený, u horních listů 2–5 mm dlouhý, na vnější straně lysý.\nKvětenstvím je lata, která se skládá z mnoha klásků, celá lata je víceméně přímá, za plodu pak převislá, poměrně řídká, asi 5–15 cm dlouhá a za květu cca 7 cm široká, větévky jsou křivolaké, hladké nebo trochu drsné. Klásky jsou jednokvěté, hnědé až nachové, plevy jsou víceméně stejné, 4–6 mm dlouhé, na kýlu štětinkaté, chlupy bazálního věnečku sahají do poloviny pluchy nebo jsou až stejně dlouhé jak plucha. Plucha je kratší než pleva, nahoře dvouzubá, pětižilná, osina je nasazená na vrcholu pluchy nebo těsně pod ním a je krátká, jen 0,5–1 mm. Tyčinky jsou 3, prašníky jsou fialové. Plodem je obilka. Počet chromozómů je 2n=28.\n\nTřtina šedavá je přirozeně rozšířena především v severnější části Evropy, na sever je rozšířena až po severní Skandinávii, zhruba od Alp na jih už je vzácná nebo zcela chybí, stejně jako ve Velké Británii. Na východ sahá až po jižní Sibiř.\n\nV ČR roste roztroušeně od nížin do podhůří. Najdeme ji nejčastěji v mokřadních olšinách, dále roste na slatinných až rašelinných loukách.\n\n\n \n"}
{"id": "756298", "url": "https://cs.wikipedia.org/wiki?curid=756298", "title": "Sergio Pola", "text": "Sergio Pola\n\nSergio Pola (1. listopadu 1674, Treviso – 1748) byl italský římskokatolický kněz, který se v roce 1706 stal titulárním biskupem famagustským.\n\nNarodil se do významné benátské šlechtické rodiny Polů 1. listopadu 1674 v Trevisu. Po studiích byl 24. května 1698 vysvěcen na kněze a působil nějaký čas jako kanovník v Padově. Poté mu bylo nabídnuto, aby se stal biskupem v Adrii, což odmítl a místo toho se stal 19. července 1706 titulárním biskupem famagustským. Jako biskup připravoval podklady pro blahořečení kardinála Gregoria Barbariga z Padovy, které proběhlo nakonec roku 1761. Sergio zemřel roku 1748.\n\n\n"}
{"id": "756302", "url": "https://cs.wikipedia.org/wiki?curid=756302", "title": "Leixões SC", "text": "Leixões SC\n\nLeixões Sport Club je portugalský sportovní klub, v němž nejpopulárnější je fotbalový oddíl. Sídlí ve městě Matosinhos. Založen byl roku 1907 a domácím hřištěm je stadion Estádio do Mar s kapacitou 6 800 míst.\n\nFotbalový klub vyhrál jednou portugalský fotbalový pohár (1960/61) a v sezóně 2001/02 postoupil do finále. 4× se klub zúčastnil evropských pohárů. Nejúspěšnější účast zaznamenal v sezóně 1961/62, kdy postoupil do čtvrtfinále Poháru vítězů pohárů.\n\n\n"}
{"id": "756305", "url": "https://cs.wikipedia.org/wiki?curid=756305", "title": "Seznam českých osobních automobilů", "text": "Seznam českých osobních automobilů\n\nTato stránka se snaží obsáhnout všechny osobní automobily české nebo československé značky, řazené podle výrobce.\n\n\n\n\n\n\n\n\n\n\n\n\nItalská licence:\n\n\n\n\n\n\n\n\n"}
{"id": "756306", "url": "https://cs.wikipedia.org/wiki?curid=756306", "title": "Ivanice", "text": "Ivanice\n\nIvanice (maďarsky \"Balogiványi\") jsou obec na Slovensku v okrese Rimavská Sobota v Banskobystrickém kraji. V roce 2009 měla obec 243 obyvatel, rozloha katastrálního území činí 5,60 km². Při sčítání obyvatel v roce 2001 se 95 % obyvatel hlásilo k maďarské národnosti.\n"}
{"id": "756309", "url": "https://cs.wikipedia.org/wiki?curid=756309", "title": "Ivan Štefánik", "text": "Ivan Štefánik\n\nIvan Štefánik (9. září 1889 Brezová pod Bradlom – 1. února 1979 Bratislava) byl slovenský a československý politik, poválečný poslanec Prozatímního Národního shromáždění a Ústavodárného Národního shromáždění za Demokratickou stranu. Po únorovém převratu v roce 1948 funkcionář Strany slovenské obrody, za níž zasedal v Národním shromáždění republiky Československé a Slovenské národní radě.\n\nVystudoval gymnázium v Prešpurku, pak práva na Budapešťské univerzitě. Roku 1912 získal titul doktora práv a pracoval jako advokátský koncipient a pracoval na úřadu Nitranské župy, byl policejním ředitelem, pracovníkem a předsedou Nejvyššího správního soudu.\n\nZa druhé světové války se podílel na domácím odboji, v němž spolupracoval s Vavro Šrobárem, byl účastníkem Slovenského národního povstání a členem povstalecké Slovenské národní rady. Během povstání zastával post pověřence spravedlnosti a později byl pověřencem techniky. Od 1. září 1944 byl v 1. Sboru pověřenců spolupověřencem vnitra (spolu s Gustávem Husákem), později v 2. Sboru pověřenců zástupcem pověřence vnitra Gustáva Husáka.\n\nV 3. Sboru pověřenců, 4. Sboru pověřenců, 5. Sboru pověřenců, 6. Sboru pověřenců a 7. Sboru pověřenců byl v letech 1945–1947 pověřencem spravedlnosti. V této funkci řešil v roce 1947 ostře sledovaný proces s prezidentem slovenského státu Jozefem Tisem. Po odsouzení Tisa mu navrhl udělení milosti.\n\nSvou kariéru v slovenské exekutivě zakončil po přerozdělení rezortů a změně silových poměrů vyvolané eskalací tlaku slovenských komunistů na podzim 1947 na postu pověřence techniky v 8. Sboru pověřenců, kde setrval do února 1948.\n\nV letech 1945–1946 byl poslancem Prozatímního Národního shromáždění za Demokratickou stranu. Po parlamentních volbách v roce 1946 usedl za Demokratickou stranu do Ústavodárného Národního shromáždění. Po parlamentních volbách v roce 1948 byl zvolen ve volebním kraji Bratislava do Národního shromáždění, nyní již za Stranu slovenskej obrody. V parlamentu setrval do konce volebního období v roce 1954. Ve volbách roku 1954 byl zvolen do Slovenské národní rady.\n\nBěhem únorového převratu v roce 1948 patřil k prokomunistické skupině v rámci Demokratické strany. V následujících týdnech náležel mezi zakladatele Strany slovenské obrody budované jako loajální součást komunistického režimu. V roce 1945 mu byl udělen Řád Slovenského národního povstání, v roce 1947 Řád Za zásluhy a Československý válečný kříž 1939. V roce 1969 získal Řád práce.\n\n"}
{"id": "756310", "url": "https://cs.wikipedia.org/wiki?curid=756310", "title": "Karel Štekl", "text": "Karel Štekl\n\nKarel Štekl (27. ledna 1911 – ???), byl český a československý politik a poválečný poslanec Prozatímního a Ústavodárného Národního shromáždění za Komunistickou stranu Československa.\n\nPůvodní profesí byl zámečníkem. Již v meziválečném období byl veřejně aktivní. Roku 1931 navštívil coby delegát dělníků z plzeňské Škodovky Sovětský svaz. Od roku 1932 zastával funkci krajského tajemníka komunistického svazu mládeže v\nPlzni. Roku 1931 vstoupil do KSČ. V první polovině 30. let byl stíhán v špionážní aféře v plzeňské Škodovce a odsouzen na pět let za špionáž. Za okupace byl činný v odboji. Fungovala okolo něj ilegální skupina, napojená přes Ústřední radu odborů na odbojové kruhy v Praze. Jeho aktivita v odboji ale byla po roce 1945 opakovaně zpochybňována a objevila se i podezření na údajnou kolaboraci. Tato podezření šířil zejména Václav Hrbek, komunistický funkcionář, který se po roce 1945 nepohodl s krajským vedením strany, a jeho bratr Jaromír Hrbek. Štekl sice byl za okupace zatčen, ale prý následně za podezřelých okolností propuštěn. Měl se také privátně stýkat s příslušníky gestapa Sedláčkem a Joachymem a zařizovat Němcům proviant, čímž získal lukrativně placené pracovní místo. Historik Jakub Šlouf uvádí Hrbkovy informace jako \"nepříliš průkazně podložené\". V Plzni se ale tehdy zprávy o špatném chování Štekla (a dalších funkcionářů, například Josefa Ullricha) staly veřejným tajemstvím.\n\nRoku 1945 působil jako politický tajemník KV KSČ v Plzni. Patřil mezi nejužší kruh krajských funkcionářů strany. Na podzim 1945 se měl také stát členem Ústředního výboru Komunistické strany Československa. Databáze členů ÚV KSČ ovšem jeho jméno neuvádí. V letech 1945–1946 otřásaly plzeňskou KSČ těžké vnitřní spory Na jednání pléna Krajského výboru KSČ konaného 14. prosince 1946 provedl Rudolf Slánský osobně změny ve vedení krajské organizace strany, přičemž Karel Štekl byl donucen rezignovat na pozici předsedy KV KSČ. V říjnu 1947 byl ovšem (z titulu funkce poslance) kooptován do předsednictva KV KSČ. Šlo o mimořádné opatření dané zhoršující se vnitropolitickou situací v Československu. Svůj vliv na regionální struktury KSČ v Plzni si tak udržel.\n\nV letech 1945-1946 byl poslancem Prozatímního Národního shromáždění za KSČ. V parlamentu setrval až do parlamentních voleb v roce 1946, pak se stal poslancem Ústavodárného Národního shromáždění za KSČ. Mandát zastával až do voleb do Národního shromáždění roku 1948. V nich již nebyl stranou zařazen na kandidátní listinu. V květnu 1948 kritizoval krajské vedení strany za chyby, jejichž výsledkem měly být spontánní proamerické demonstrace v Plzni, odehrávající se v době výročí osvobození. Doporučil, aby strana nezamlčovala podíl Američanů na osvobození státu a aby sama organizovala připomínky jejich role, byť s distancováním se od současné \"imperialistické\" politiky USA. Dne 14. června 1948 sekretariát KV KSČ podal na ÚV KSČ stížnost na výstupy Karla Štekla a dalších funkcionářů. Po intervenci zástupců ÚV KSČ byl Štekl vyzván k provedení sebekritiky.\n\nPo roce 1948 opustil aktivní politiku. Měl slíbené zaměstnání v oboru pojišťovnictví. Počátkem šedesátých let byl náměstkem ministra dopravy.\n\n"}
{"id": "756311", "url": "https://cs.wikipedia.org/wiki?curid=756311", "title": "Atrioventrikulární uzel", "text": "Atrioventrikulární uzel\n\nAtrioventrikulární uzel (zkratka AV uzel, někdy označován také jako Aschoffův-Tawarův uzel) je součástí převodního systému srdečního, který zajišťuje tvorbu srdečních vzruchů a jejich šíření po srdci. \n\nLeží pod vnitřní výstelkou srdeční (endokardem) na spodině pravé srdeční síně v tzv. Kochově trojúhelníku - tedy mezi septálním cípem trojcípé chlopně, koronárním sinem a blanitou částí mezikomorové přepážky. Rozměry AV uzlu jsou asi 1 × 3 × 5 mm. Jeho dolní část směřující k srdečním komorám, plynule přechází v Hisův svazek. Ten prostupuje nevodivou vazivovou přepážkou izolující elektricky síně od komor. Za normálních okolností je jejich jedinou vodivou spojkou. Hisův svazek přechází na mezikomorovou přepážku, kde se dělí na pravé a levé Tawarovo raménko. Atrioventrikulární uzel a horní část Hisova svazku se označují jako síňokomorová junkce (AV junkce). \n\nKrví je zásobován ve většině případů (90 %) z pravé věnčité tepny. Uzel je tvořen, podobně jako ostatní převodní systém, specializovanou svalovou tkání, která je uzpůsobená k tvorbě a šíření elektrických vzruchů. Toho je dosahováno přesuny iontů sodíku a draslíku přes buněčnou membránu.\n\nAV uzel je normálně jedinou elektricky vodivou spojnicí mezi srdečními předsíněmi a komorami. Zajišťuje převod srdečního vzruchu, který za normální okolností vzniká v horní části předsíní (v sinoatriálním uzlu) a šíří se k AV uzlu po předsíních, dále na srdeční komory. Tento převod se uskutečňuje s jistým zpožděním, což zajišťuje, že se srdeční síně a komory stahují koordinovaně – za normálních okolností každý stah předsíní je s jistým zpožděním následován stahem komor. Při chorobném postižení AV uzlu vznikají poruchy převodu vzruchu na komory – atrioventrikulární blokády. \n\nAV uzel má velký význam při síňových arytmiích jako je fibrilace síní či flutter síní, kdy je frekvence síňových stahů nekoordinovaná nebo velmi rychlá – kolem 300/minutu. Takto rychlá frekvence předsíní celkovou funkci srdce ovlivní jen poměrně málo, pokud by však byl každý tento vzruch převáděn na komory, při takto rychlých stazích komor by byla funkce srdce neefektivní (komory by se nestačily krví plnit a tím pádem by rychle poklesl srdeční výdej) a došlo by k velmi rychlému selhání srdce. AV uzel zajišťuje, že je na komory převeden jen např. každý druhý či třetí impulz, který po síních k AV uzlu dorazí – uplatní se tzv. fyziologický blok, který chrání srdeční komory. Ty sice i pak pracují rychleji než normálně, ale zajistí vesměs dostatečný srdeční výdej. \n\nV případě postižení sinoatriálního uzlu se uplatní jako náhradní zdroj vzruchů – tzv. sekundární pacemaker, který zajistí náhradní rytmus nazývaný junkční. Ten je pomalejší než normální sinusový rytmus (frekvence 40-60/min). \n\n\n"}
{"id": "756312", "url": "https://cs.wikipedia.org/wiki?curid=756312", "title": "Bohumil Štěpán", "text": "Bohumil Štěpán\n\nBohumil Štěpán (22. února 1905 Trnovo – 28. ledna 1983 Čáslav)) byl český a československý politik a poválečný poslanec Prozatímního a Ústavodárného Národního shromáždění za Československou stranu lidovou.\n\nNarodil se v Bosně (okupované Rakouskem-Uherskem) ve městě Trnovo u Sarajeva, kde jeho otec sloužil v rakousko-uherské armádě. Obecnou školu navštěvoval v Mníšku pod Brdy a následně pokračoval na Arcibiskupském gymnáziu v Praze, kde roku 1924 maturoval. V letech 1924–1930 studoval práva na Univerzitě Karlově. Při studiích na právnické fakultě podnikl studijní cestu po Rakousku, Itálii, Balkánu, Malé Asii a Egyptě. V období let 1931–1939 pracoval na zemském finančním ředitelství v Praze. Za druhé světové války pracoval na usedlosti své manželky v obci Radlík u Jílového a zde se zapojil do domácího odboje. Po válce se účastnil politického dění.\n\nV letech 1945–1946 byl poslancem Prozatímního Národního shromáždění za ČSL. Setrval zde do parlamentních voleb v roce 1946, pak se stal poslancem Ústavodárného Národního shromáždění za ČSL. Zde formálně zasedal až do voleb do Národního shromáždění roku 1948.\n\nPo únoru 1948 pronásledován, vystěhován z pražského bytu do Radlíku a z rozhodnutí komunistů mohl působit pouze v dělnických profesích. Nejprve pracoval jako dělník a brigádník v cukrovarech, později jako kotelník v čokoládovně v Praze-Modřanech.\n\n"}
{"id": "756323", "url": "https://cs.wikipedia.org/wiki?curid=756323", "title": "Třtina nachová", "text": "Třtina nachová\n\nTřtina nachová (\"Calamagrostis phragmitoides\") je druh rostliny z čeledi lipnicovité (\"Poaceae\").\n\nJedná se o vytrvalou výběžkatou trávu, dosahující výšky nejčastěji 80−120 cm. Oddenky jsou plazivé s dlouhými výběžky. Stébla mají nejčastěji 5−8 kolének, jsou dole hladká, pod latou slabě drsná. Na středních kolénkách se stébla často větví, což je u trav celkem řídký jev. Listy jsou střídavé s listovými pochvami, které jsou slabě drsné, horní jsou drsné silněji. Čepele jsou čárkovité, asi 6−10 mm široké, drsné, na rubu lesklé. Jazýček je dřípený, u horních listů 6–10 mm dlouhý, na vnější straně krátce chlupatý. Květenstvím je lata, která se skládá z mnoha klásků, celá lata je víceméně přímá, celkem bohatá a rozkladitá, i více než 20 cm dlouhá. Klásky jsou jednokvěté, často nafialovělé, plevy jsou víceméně stejné, na kýlu štětinkaté, chlupy bazálního věnečku jsou asi stejně dlouhé jak plucha. Plucha je kratší než pleva, nahoře dvouzubá, pětižilná, osina je nasazená na vrcholu pluchy nebo těsně pod ním a je krátká, jen 1–2 mm. Tyčinky jsou 3, prašníky jsou žlutavé, pyl je zakrnělý. Plodem je obilka. Počet chromozómů je 2n=56.\n\n\"Calamagrostis phragmitoides\" je součástí složitého taxonomického komplexu druhu \"Calamagrostis purpurea\" s.l. s výskytem apomixe. Jednotlivé taxony jsou autory hodnoceny různě na úrovni druhu nebo poddruhu. Někdy je řazena do rodu \"Deyeuxia\" jako \"Deyeuxia purpurea\" (Trinius) Kunth. V severnější Evropě se vyskytuje druh \"Calamagrostis phragmitoides\" (popř. \"Calamagrostis purpurea\" subsp. \"phragmitoides\"). Do tohoto komplexu patří i \"Calamagrostis pseudopurpurea\" (\"Calamagrostis purpurea\" subsp. \"pseudopurpurea\"), snad endemit Německa. \"Calamagrostis purpurea\" subsp. \"purpurea\" roste patrně až v Rusku. Od evropského Ruska, v celé severnější Asii a asi i v Severní Americe pak roste \"Calamagrostis langsdorffii\" (popř. \"Calamagrostis purpurea\" subsp. \"langsdorffii\"). V Severní Americe se vyskytuje také příbuzný druh \"Calamagrostis canadensis\". Celá záležitost jistě vyžaduje další taxonomické studie.\n\nPřesné rozšíření je patrně těžké určit kvůli taxonomickým obtížím. Druh roste ve Skandinávii a severní Evropě, na jih po střední Evropu. Fischer už ji ale pro Rakousko neudává. Lokality v ČR budou na jižní hranici areálu. Rozšíření na východ je těžké stanovit, snad po Evropské Rusko a jižní Sibiř. V severnější Asii a Severní Americe pak rostou příbuzné taxony komplexu.\n\nV ČR zatím byla zaznamenána v Krušných horách, v jižních Čechách, na Českomoravské vrchovině a v Nízkém Jeseníku. Na mnohých lokalitách byl druh objeven celkem nedávno, zřejmě byl přehlížen, není proto vyloučeno, že bude nalezena i na dalších lokalitách. Roste na rašelinných loukách a křovinách. V ČR je řazena mezi kriticky ohrožené druhy, kategorie C1.\n"}
{"id": "756329", "url": "https://cs.wikipedia.org/wiki?curid=756329", "title": "Fortuna Sittard", "text": "Fortuna Sittard\n\nFortuna Sittard je nizozemský fotbalový klub z města Sittard. Vznikl roku 1968 spojením dvou starších klubů, jež se ocitly v ekonomických problémech: Fortuny 54 (vítěze nizozemského poháru v letech 1957 a 1964, účastníka PVP 1964/65), a Sittardie.\n\nNejvětším mezinárodním úspěchem klubu je čtvrtfinále Poháru vítězů pohárů v sezóně 1984/85. První nizozemskou ligu klub hrál v letech 1983–1993 a 1996–2002. V dresu Fortuny nastupoval například Mark van Bommel.\n\n\n\"K 1. červenci 2013\"\n\n"}
{"id": "756330", "url": "https://cs.wikipedia.org/wiki?curid=756330", "title": "Scooby-Doo (rozcestník)", "text": "Scooby-Doo (rozcestník)\n\nScooby-Doo má více významů:\n"}
{"id": "756331", "url": "https://cs.wikipedia.org/wiki?curid=756331", "title": "Rovaniemen Palloseura", "text": "Rovaniemen Palloseura\n\nRovaniemen Palloseura, často označovaný zkratkou RoPS, je finský fotbalový klub z města Rovaniemi. Založen byl roku 1950. Dvakrát získal finský fotbalový pohár (v letech 1986 a 2013), v sezóně 1986/87 se probojoval do čtvrtfinále Poháru vítězů pohárů, což je největší mezinárodní úspěch klubu.\n\n"}
{"id": "756335", "url": "https://cs.wikipedia.org/wiki?curid=756335", "title": "Josef Tesla", "text": "Josef Tesla\n\nJosef Tesla (22. února 1905 Ostrava – 29. dubna 1963 Praha) byl český a československý poválečný politik Komunistické strany Československa, poslanec Prozatímního Národního shromáždění a Národního shromáždění ČSR a ministr vlády Československa.\n\nPocházel z hornické rodiny. Vyučil se soustružníkem a od mládí se zapojil do dělnického hnutí. Od věku dvanácti let pracoval ve Vítkovických železárnách a už jako učeň byl členem odborové organizace.\n\nNa počátku 20. let byl nejprve členem levicového křídla sociální demokracie. Roku 1921 vstoupil do nově založené KSČ. V letech 1919–1925 se angažoval v mládežnickém hnutí. Roku 1922 se stal krajským důvěrníkem komunistické mládeže na Ostravsku. Od roku 1923 byl členem Ústředního výboru československého Komsomolu. Roku 1926 nastoupil do administrace ostravského listu \"Dělnický deník\". Působil ve vysokých stranických funkcích. Byl tajemníkem okresního výboru KSČ v Orlové. V letech 1930–1933 zastával funkci krajského tajemníka KSČ v Kladně. Potom přešel na post krajského tajemníka KSČ v Hradci Králové.\n\n16. března 1939 byl zatčen a až do konce války vězněn v koncentračním táboře Buchenwald.\n\nV letech 1945–1946 byl poslancem Prozatímního Národního shromáždění za KSČ. V parlamentu setrval až do parlamentních voleb v roce 1946. Znovu se do parlamentu vrátil po volbách do Národního shromáždění roku 1954 jako poslanec za volební kraj Ústí nad Labem. Na poslaneckém postu setrval do konce volebního období v roce 1960.\n\nV letech 1945–1947 byl vedoucím tajemníkem Krajského výboru KSČ v Hradci Králové, v letech 1950–1952 v Ústí nad Labem. Na celostátní konferenci v prosinci 1952 byl zvolen kandidátem Ústředního výboru Komunistické strany Československa, členem ÚV KSČ se stal v září 1953. V této funkci byl potvrzen na X. sjezdu KSČ a XI. sjezdu KSČ. Na XII. sjezdu KSČ se stal členem Ústřední kontrolní a revizní komise KSČ. V letech 1953–1954 byl navíc členem předsednictva ÚV KSČ. V roce 1955 mu byl udělen Řád republiky. Zastával i vládní posty. V druhé vládě Viliama Širokého byl v letech 1955–1957 ministrem pracovních sil a v letech 1957–1959 ministrem bez portfeje.\n\nK roku 1954 se profesně uvádí jako první tajemník Ústřední rady odborů.\n\n"}
{"id": "756345", "url": "https://cs.wikipedia.org/wiki?curid=756345", "title": "Money", "text": "Money\n\nSlovo Money pochází z angličtiny a znamená česky \"peníze\". Označení Money je často používaným názvem různých produktů, uměleckých děl nebo i lidským příjmením:\n\n\n\n\n"}
{"id": "756347", "url": "https://cs.wikipedia.org/wiki?curid=756347", "title": "Fotbal na Letních olympijských hrách 2012 - turnaj žen", "text": "Fotbal na Letních olympijských hrách 2012 - turnaj žen\n\nFotbalový turnaj žen na Letních olympijských hrách 2012 konaný v Londýně a dalších městech Velké Británie ve dnech 25. července až 9. srpna byl pátým ženským fotbalový turnajem na olympijských hrách. Zlato obhájil tým Spojených států amerických.\n\nPozn. Časy začátků zápasů jsou v UTC+1 (v Britském letním čase). Zeleně označené týmy postoupily.\n\n\nPrvní dva týmy z každé skupiny a dva nejlepší týmy na třetích místech postoupily do čtvrtfinále.\n\nCelkem padlo 71 gólů (z toho jeden vlastní) ve 26 zápasech. Dva góly padly z penalt. Nejlepší střelkyní turnaje se stala Kanaďanka Christine Sinclairová, která také jako jediná vstřelila hattrick.\n\n\n\n"}
{"id": "756351", "url": "https://cs.wikipedia.org/wiki?curid=756351", "title": "Antonín Modr", "text": "Antonín Modr\n\nAntonín Modr (17. května 1898, Strašice – 22. dubna 1983, tamtéž) byl český hudební vědec, skladatel a příležitostný dirigent.\n\nZačínal jako dělník a amatérský hudebník ve Strašicích na Rokycansku. Později hrál ve vojenských kapelách v italském Roveretu a v Rimavské Sobotě na Slovensku. Po první světové válce studoval na Pražské konzervatoři hru na housle u Rudolfa Reissiga a skladbu u Josefa Suka. \n\nV letech 1923–1927 byl violistou České filharmonie, poté hrál v orchestru Národního divadla a v letech 1934–1936 v Symfonickém orchestru pražského rozhlasu, který také příležitostně řídil. \n\nVedl lidové umělecké soubory a byl sbormistrem pěveckého sdružení \"Lukes\". Na konzervatoři vyučoval teoretické předměty a hru na kytaru a staré nástroje. V roce 1949 odešel do invalidního důchodu a pouze externě vyučoval na \"Vyšší hudebně pedagogické škole\".\n\nJeho skladatelské dílo na veřejnost příliš neproniklo. Velký význam však měly jeho teoretické práce. Kniha \"„Hudební nástroje“\" vyšla v několika vydáních v tehdejším Československu i v zahraničí.\n\n\n\n\n\nV průběhu druhé světové války se věnoval téměř výhradně chrámové hudbě. Zkomponoval několik mší a jiných duchovních skladeb.\n\n\n"}
{"id": "756360", "url": "https://cs.wikipedia.org/wiki?curid=756360", "title": "Václav Horák (politik)", "text": "Václav Horák (politik)\n\nVáclav Horák (* 7. května 1961 Brno) je český politik, bývalý náměstek hejtmana Jihomoravského kraje a člen KDU-ČSL.\n\nNarodil v roce 1961 v Brně, kde také vystudoval střední školu. V roce 1984 absolvoval Vysokou školu zemědělskou, Fakultu provozně ekonomickou. Po roční vojenské službě začal pracovat jako mechanizátor a ekonom v Agrochemickém podniku v Brně, poté ve Zkušebně zemědělských, lesnických a potravinářských strojů v Brně. \n\nV roce 1990 byl zvolen do Zastupitelstva města Šlapanice. V letech 1994–1998 byl členem rady a v letech 1998–2002 působil jako starosta města Šlapanice, od roku 2006 do roku 2014 byl členem Rady města Šlapanice. Je v předsednictvu Svazku obcí pro vodovody a kanalizace Šlapanicko, členem Finančního výboru Zastupitelstva města Šlapanice a Komise stavební a územního plánování Rady města Šlapanice.\n\nV listopadu 2004 byl Václav Horák zvolen do Zastupitelstva Jihomoravského kraje a v prosinci téhož roku náměstkem hejtmana Jihomoravského kraje zodpovědným za oblast životního prostředí. Krajským zastupitelem byl zvolen opět v roce 2008 a stal se předsedou Výboru pro životní prostředí a zemědělství Zastupitelstva JMK. V září 2010 byl zvolen náměstkem hejtmana Jihomoravského kraje zodpovědným za oblast dopravy . Tuto funkci vykonával do listopadu 2012, v krajských volbách na podzim téhož roku už nekandidoval.\n\nOd roku 1990 je členem KDU-ČSL, na konci roku 2015 zastává funkci předsedy okresního výboru na okrese Brno-venkov. \n"}
{"id": "756366", "url": "https://cs.wikipedia.org/wiki?curid=756366", "title": "Hisův svazek", "text": "Hisův svazek\n\nHisův svazek je součást převodního systému srdečního, která převádí vzruch ze síní na komory. Pojmenován je podle švýcarského kardiologa Wilhelma Hise, který jej v roce 1893 popsal.\n\nJe tvořen svazkem specializovaných buněk srdeční svaloviny, přizpůsobených šíření elektrického vzruchu. Navazuje na atrioventrikulární uzel a \nprochází vazivovou přepážkou oddělující elektricky síně od komor (přes trigonum fibrosum dextrum). V mezikomorové přepážce se větví na pravé a levé Tawarovo raménko, kterými se vzruch rozvádí dále na svalovinu srdečních komor. \n\nZa normálních okolností je jediným vodivým spojením síní a komor. Umožňuje (spolu s atrioventrikulárním uzlem) šíření srdečního vzruchu ze síní na komory s jistým zpožděním (samotným Hisovym svazkem prochází vzruch asi 0,03 až 0,04 sekundy), což vede k synchronizované činnosti srdečních oddílů – stah předsíní je následován stahem komor. Buňky Hisova svazku se v případě poškození atrioventrikulárního uzlu mohou stát zdrojem náhradních impulzů, které stimulují činnost komor (náhradní rytmus). Frekvence takového rytmu je nižší než u běžného sinusového rytmus a pohybuje se obvykle mezi 40 a 60 stahy za minutu. V případě úplného funkčního přerušení Hisova svazku se uplatní náhradní (terciární) zdroje impulzů v komorách srdečních, frekvence takového rytmu je ale obvykle pod 40 úderů za minutu. Stav je označován jako atrioventrikulární blokáda třetího stupně. \n\n\n"}
{"id": "756368", "url": "https://cs.wikipedia.org/wiki?curid=756368", "title": "Glee: The Music, The Rocky Horror Glee Show", "text": "Glee: The Music, The Rocky Horror Glee Show\n\nGlee: The Music, The Rocky Horror Glee Show je třetí EP amerického televizního seriálu \"Glee\". Album vyšlo 19. října 2010. Obsahuje sedm písní z páté epizody druhé série s názvem \"Rocky Horror Glee Show\", která se poprvé vysílala 26. října 2010 na televizním kanálu Fox. V tomto díle vystupuje sbor s komediálním hororovým muzikálem The Rocky Horror Show z roku 1973.\n\nVšechny písně napsal a složil Richard O'Brien.\n\n\n"}
{"id": "756376", "url": "https://cs.wikipedia.org/wiki?curid=756376", "title": "Finská socialistická dělnická republika", "text": "Finská socialistická dělnická republika\n\nFinská socialistická dělnická republika nebo též Finská socialistická republika rad byl loutkový stát Sovětského Ruska v roce 1918. Stát byl zřízen na základě Finské lidové deklarace a v důsledku občanské války republika zanikla obsazením vojsky generála Carla Gustafa Emila Mannerheima. Roku 1917 vypuklo v Helsinkách povstání, které vyústilo ve vyhlášení nezávislosti 17. 7. 1917, v prosinci téhož roku byla potvrzena nezávislost. V lednu roku 1918 vypukla ve Finsku revoluce, která vyhlásila Finskou socialistickou dělnickou republiku. V březnu 1918 byla mezi Finskem a sovětským Ruskem uzavřena smlouva o přátelství. V květnu 1918 byla bolševická revoluce s pomocí německých jednotek potlačena.\n\nStránky pro studenty FF UK\n"}
{"id": "756378", "url": "https://cs.wikipedia.org/wiki?curid=756378", "title": "Oldřich Ryšavý", "text": "Oldřich Ryšavý\n\nMUDr. Oldřich Ryšavý (* 20. prosince 1958, Hodonín) je český politik České strany sociálně demokratické, v letech 2010 až 2014 starosta Břeclavi a od roku 2008 do roku 2012 člen rady Jihomoravského kraje. \n\nNarodil v roce 1958 v Hodoníně, nyní žije v Břeclavi. Po absolvování Lékařské fakulty UP v Olomouci působil nejprve na chirurgickém oddělení v Nemocnici Valtice, nyní má soukromou chirurgickou ambulanci v Břeclavi.\n\nV letech 1998 až 2006 byl členem Rady města Břeclavi, ve volebním období 2006-2010 byl členem břeclavského zastupitelstva a předsedou jeho Kontrolního výboru, po komunálních volbách na podzim 2010 byl zvolen starostou Břeclavi. Ve volbách v roce 2014 nekandidoval.\n\nČlenem Zastupitelstva Jihomoravského kraje byl v letech 2000 až 2012. Ve volebním období 2000-2004 byl členem Výboru kontrolního a Výboru pro národnostní menšiny, ve volebním období 2004-2008 místopředsedou zdravotní Komise Rady JMK. Na ustavujícím zasedání krajského zastupitelstva v listopadu 2008 byl zvolen členem Rady Jihomoravského kraje. V krajských volbách na podzim 2012 už nekandidoval.\n\nOd roku 1990 je členem ČSSD, od roku 1998 byl předsedou Okresního výkonného výboru ČSSD v Břeclavi, k lednu 2016 už tuto funkci nezastává.\n"}
{"id": "756389", "url": "https://cs.wikipedia.org/wiki?curid=756389", "title": "Panoženka měňavková", "text": "Panoženka měňavková\n\nPanoženka měňavková \"(Mastigamoeba aspera)\" tvoří přechod mezi bičíkovci a kořenonožci. Vedle mohutného bičíku má na těle i panožky. Žije na dně vod.\n"}
{"id": "756399", "url": "https://cs.wikipedia.org/wiki?curid=756399", "title": "Jihoafrická ženská fotbalová reprezentace", "text": "Jihoafrická ženská fotbalová reprezentace\n\nJihoafrická ženská fotbalová reprezentace reprezentuje JAR na mezinárodních fotbalových akcích, jako je mistrovství světa žen nebo ženský turnaj na olympijských hrách.\n"}
{"id": "756400", "url": "https://cs.wikipedia.org/wiki?curid=756400", "title": "Kamerunská ženská fotbalová reprezentace", "text": "Kamerunská ženská fotbalová reprezentace\n\nKamerunská ženská fotbalová reprezentace reprezentuje Kamerun na mezinárodních fotbalových akcích, jako je mistrovství světa žen nebo ženský turnaj na olympijských hrách.\n"}
{"id": "756401", "url": "https://cs.wikipedia.org/wiki?curid=756401", "title": "33 (album, M. Efekt)", "text": "33 (album, M. Efekt)\n\n33 je deváté a poslední studiové album české rockové skupiny Blue Effect, která jej vydala pod počeštěným a zkráceným názvem M. Efekt. Vyšlo v roce 1981 ve vydavatelství Supraphon s katalogovým číslem 1113 2897. Ještě před vydáním alba se skupina v létě 1981 rozpadla, obnovena byla na jaře 1982 ve zcela odlišné sestavě.\n\nAlbum \"33\" vyšlo v remasterované verzi na CD poprvé v roce 2001 (Sony Music/Bonton), roku 2009 bylo vydáno v rámci box setu \"1969–1989 Alba & singly & bonusy\".\n\n"}
{"id": "756402", "url": "https://cs.wikipedia.org/wiki?curid=756402", "title": "Hrabství Donegal", "text": "Hrabství Donegal\n\nHrabství Donegal ( nebo , ) je irské hrabství, nacházející se na severu země v bývalé provincii Ulster. Sousedí s hrabstvím Leitrim a se severoirským hrabstvím Fermanagh na jihu a se severoirskými hrabstvími Londonderry \"(Derry)\" a Tyrone na východě. Západní pobřeží omývá Donegalský záliv a Atlantský oceán.\n\nHlavním městem hrabství je Lifford. Hrabství má rozlohu 4841 km² a žije v něm 160 927 obyvatel (2011).\n\nMezi zajímavá místa patří 600 metrů vysoké útesy Slieve League, hrad Donegal Castle či dolmen Kilclooney. Mys Malin Head je nejsevernějším bodem celého Irska.\n\nDvoupísmenná zkratka hrabství, používaná zejména na SPZ, je DL.\n\n"}
{"id": "756414", "url": "https://cs.wikipedia.org/wiki?curid=756414", "title": "Hrabství Sligo", "text": "Hrabství Sligo\n\nHrabství Sligo ( , ) je irské hrabství, nacházející se na severozápadě země v provincii Connacht. Sousedí s hrabstvím Mayo a Roscommon na jihu a s hrabstvím Leitrim na východě. Severozápadní pobřeží omývá Donegalský záliv, součást Atlantského oceánu.\n\nHlavním městem hrabství je Sligo. Hrabství má rozlohu 1837 km² a žije v něm 65 270 obyvatel (2011). \n\nMezi zajímavá místa patří skalní formace Ben Bulben.\n\nDvoupísmenná zkratka hrabství, používaná zejména na SPZ, je SO.\n\n"}
{"id": "756416", "url": "https://cs.wikipedia.org/wiki?curid=756416", "title": "33 (rozcestník)", "text": "33 (rozcestník)\n\n33 může být:\n\n"}
{"id": "756419", "url": "https://cs.wikipedia.org/wiki?curid=756419", "title": "Žinylka", "text": "Žinylka\n\nŽinylka (z francouzského \"chenille\" = housenka) je efektní příze housenkovitého tvaru. \n\nV odborné literatuře se uvádí: tkaná, pletená (na osnovním stroji), skaná, pozamentová, povločkovaná (z povločkovaných monofilamentů), imitovaná (efektně skaná) žinylka.\nV článku je blíže popsána tkaná a skaná žinylka. O ostatních z uvedených druhů není známo, že by se kdy vyráběly ve větším množství.\n\nPásy z cca 2-8 osnovních nití se protkávají útkem v plátnové nebo perlinkové vazbě, mezi pásy zůstává mezera, v jejímž středu se v hotové tkanině jednotlivé pásy oddělí přestříháním útkových nití. Šířkou mezery se určuje délka útků odstávajících z krajů pásu a tím i délka vlasu v hotové žinylce. Tkaný pás (zvaný také \"předdílo\") se obvykle zakrucuje skaním, takže vzniká příze s kruhovým průřezem.\n\nTímto způsobem se žinylka začala vyrábět ve Francii kolem roku 1750 z hedvábných nití a používala se asi do 60. let 20. století zejména k výrobě tzv. žinylkových koberců. \n\nNa konvenčním \"prstencovém\" skacím stroji je adaptováno zařízení pracující na následujícím principu (viz \"snímek skací jednotky vlevo\"):\n\nVlasová nit se ovinuje kolem plochého kovového dílce (tzv. \"kalibru\"), v jehož vnitřku rotuje kotouč s ostrou hranou, kterou se rozřezává nit na délku cca 2-5 mm. Od velikostí kalibru je závislá délka vlasu a tloušťka hotové příze. Ústřižky vlasové niti jsou vedeny kolmo mezi dvě \"nosné (jádrové) niti\", ty se vzájemně zakrucují, stisknou vlasy a fixují jejich polohu tak, že se z nich kolem osy jádra tvoří hebký povrch příze s kruhovým průřezem.\n\nSkací zákrut nosných nití je udáván otáčkami vřetena (max. cca 9000/min.), příze se navíjí na potáč rychlostí cca 7-10 m/min.\n\nTímto způsobem se dá vyrábět žinylka v jemnostech cca 80-2000 tex, ve váhovém poměru vlasových k nosným nitím cca 70/30 – 80/20. Nejčastěji se zpracovávají jednoduché příze z polyakrylu, známé jsou však i výrobky z viskózy, polyesteru i bavlny.\n\nŽinylka pak prochází při přesoukávání z potáčů na křížové cívky elektronickou kontrolou za účelem odstranění vadných, bezvlasých míst.\n\nS průmyslovou výrobou skané žinylky se začalo asi v roce 1970 (v Itálii). Údaje o rozsahu produkce nejsou publikovány, známé je jen, že tento druh příze je mnohostranně použitelný, např.\n"}
{"id": "756422", "url": "https://cs.wikipedia.org/wiki?curid=756422", "title": "Hromadinka švábí", "text": "Hromadinka švábí\n\nHromadinka švábí \"(Gregarina blattarum)\" je prvok parazitující ve střevě švábů. Vyskytuje se hojně a na celém světě. Vegetativní stadium hromadinky, trofozoit, má tělo rozčleněné do tří oddílů, epimeritu, protomeritu a deuteromeritu, ve kterém je buněčné jádro. Epimerit je vnořený do buňky střevní výstelky švába. Volní trofozoiti, tzv. sporonti, měří 500–1100 μm. Sporonti se účastní pohlavního rozmnožování – dva jedinci se přikládají k sobě a konjugují za vzniku sporocysty, ve které vzniknou spory, ve kterých se dále vyvíjejí sporozoiti. Spory jsou infekční, odcházejí s trusem švába do vnějšího prostředí. Životní cyklus je přímý, po pozření spory jiným švábem se v jeho trávicí trubici ze spory uvolní sporozoiti, zanoří se do sliznice, vzniknou z nich trofozoiti a cyklus se opakuje.\n\nBěhem zimních měsíců může být až 30 % švábů nakaženo 30 a více sporocystami. Kvůli snadné dostupnosti hostitele a velkému rozšíření v populaci švábů je hromadinka švábí ideálním druhem při výzkumu hromadinek obecně.\n"}
{"id": "756424", "url": "https://cs.wikipedia.org/wiki?curid=756424", "title": "Trnavská apoštolská administratura", "text": "Trnavská apoštolská administratura\n\nTrnavská apoštolská administratura existovala v letech 1922 až 1977 v té části ostřihomské arcidiecéze, která ležela na území Československa. Její správa byla vyňata z pravomoci ostřihomských arcibiskupů a svěřena apoštolskému administrátorovi přímo podřízenému Svatému stolci.\n\nPo rozpadu Uherska v roce 1918 se značná část rozlehlé ostřihomské arcidiecéze (asi 80 %) ocitla na území nově vzniklého Československa. Nejprve ji spravovali vikáři s pravomocí generálního vikáře, 29. květen 1922 pak bylo toto území vyňato z pravomoci ostřihomských arcibiskupů a vytvořena apoštolská administratura v čele s apoštolským administrátorem, který byl podřízeném přímo Svatému stolci (stejně jako nitranská, banskobystrická a spišská diecéze, které předtím byly součástí církevní provincie s metropolí v Ostřihomi).\n\nPapežskou konstitucí \"Praescriptionum sacrosancti\" ze dne 30. prosince 1977 byl území trnavské apoštolské administratury odděleno od ostřihomské arcidiecéze a vznikla samostatná trnavská arcidiecéze.\n\n\n\n"}
{"id": "756426", "url": "https://cs.wikipedia.org/wiki?curid=756426", "title": "Aleš Máchal", "text": "Aleš Máchal\n\nAleš Máchal (* 1952) je český ekopedagog, spoluzakladatel a první ředitel školského zařízení pro environmentální vzdělávání \"Lipka\".\n\nAleš Máchal vystudoval v roce 1975 Provozně ekonomickou fakultu Vysoké školy zemědělské v Brně (nyní PEF MZLU) a získal titul inženýr v oboru provoz a ekonomika zemědělství. Následně byl zaměstnán na ekonomických pozicích v Zemědělských stavbách n. p. a v Generálním ředitelství VHJ Zemědělské stavby. Souběžně získával praxi v dobrovolné ochraně přírody a ve výchově dětí k ochraně přírody. V letech 1984 až 1986 studoval postgraduální studium „Ochrana a tvorba životního prostředí“ na Agronomické fakultě VŠZ v Brně. Mezi lety 1987 a 1991 pak působil jako vedoucí oddělení speciální ochrany přírody s působností pro Jihomoravský kraj a následně jako náměstek ředitele pro ochranu přírody. Mezi roky 1990 a 1992 si rovněž doplnil aprobaci pro vyučování odborných předmětů a biologie na středních školách na PEF VŠZ. V roce 1991 spolu s Mgr. Hanou Korvasovou založil Lipku - Dům ekologické výchovy v Brně. Do roku 2002 byl prvním ředitelem Lipky, po roce 2002 je zástupcem ředitelky a pedagogickým pracovníkem. Je členem redakční rady časopisu Sedmá generace a odborného periodika Envigogika.\n\nPočínaje rokem 1991 externě vyučuje na Pedagogické fakultě MU, Přírodovědecké fakultě UP a Mendelově univerzitě v Brně. Donedávna externě vyučoval na Katedře environmentálních studií Fakulty sociálních studií Masarykovy univerzity; s katedrou dodnes spolupracuje. Mezi lety 2002 a 2006 společně s RNDr. Mojmírem Vlašínem moderoval televizní cyklus „Hra na zelenou“. V roce 2001 získal Cenu Josefa Vavrouška a v roce 2002 Cenu ministra životního prostředí.\n\n• Horká, H., Kulich, J., Lišková, E. a Máchal, A. Ekologické/environmentální minimum pro studenty oboru učitelství (návrh). In: Lišková, E. (ed.): Minimální všeobecný základ znalostí a dovedností studentů učitelství o životním prostředí, udržitelném rozvoji a environmentální výchově. Sborník prací katedry biologie a ekologické výchovy Pedagogické fakulty UK. Praha: Univerzita Karlova, 2003, s. 9–13. ISBN 80-7290-123-0. \n• Máchal, A. Průvodce praktickou ekologickou výchovou. Brno: Rezekvítek, 2007. ISBN 80-902954-0-1 \n• Máchal, A., Husták, J. a Slámová, G. Malý ekologický a environmentální slovníček. Brno: Rezekvítek, 2006. ISBN 80-902954-1-X \n• Máchal, A., Vlašín, M. a Smolíková, D. Desatero domácí ekologie. Brno: Rezekvítek, 2002. ISBN 80-86626-01-6 \n• Vlašín, M., Ledvina, P., Máchal, A. Desatero domácí ekologie. Brno: Síť ekologických poraden, 2009. ISBN 978-80-904520-0-8 \n• Máchal, A., Korvasová, H., Hrajeme si na přírodu: soubor her s ekologickou tematikou. Institut dětí a mládeže Praha. 1991. ISBN 80-85105-33-0 \n• Máchal, A. Špetka dobromysli (Kapitoly z praktické ekologické výchovy). Brno: EkoCentrum, 1996. ISBN 80-901668-6-5 \n• Vlašín, M., Máchal, A., Vlašínová, H., Klíč k určování savců. Brno: EkoCentrum, 1994. ISBN 80-901668-2-2\n\n"}
{"id": "756435", "url": "https://cs.wikipedia.org/wiki?curid=756435", "title": "Hlavní plán výroby", "text": "Hlavní plán výroby\n\nHlavní plán výroby (anglicky Master Production Schedule, ve zkratce MPS) je navržený a schválený plán výroby, z něhož ve výrobním podniku vychází plánování potřeby materiálu (MRP). MPS obsahuje konkrétní vyráběné položky, jejich množství a termíny, ve kterých je podnik plánuje vyrábět. Musí respektovat předpovědi, rámcový plán a další důležitá fakta, jako skluzy ve výrobě, dostupnost materiálu a kapacit, strategii a cíle podnikového vedení.\n\nHlavní plán výroby (MPS) určuje konkrétní \"výrobky\", které se vyrobí, \"termíny\", kdy se vyrobí, a \"množství\", v jakých se vyrobí. Pro podnik je to předpokládaný rozvrh vytváření jeho produktů. Není to deklarace poptávky ani předpověď prodeje. Od předpovědi se liší v tom, že respektuje kapacitní omezení a zohledňuje výrobní náklady i další zdroje. V důsledku toho MPS může specifikovat větší výrobní dávku i když existuje požadavek jen na jediný kus anebo se výroba může realizovat v předstihu, aby se lépe využily výrobní kapacity. Do výroby se dokonce může pustit i výrobek, na který není žádná předpověď. \n\nMPS specifikuje konkrétní výrobky pomocí jejich číselných označení, pro něž existují kusovníky. Musí se z něj dát odvodit, jaké díly a materiály budou k výrobě zapotřebí. Nemůže se proto vyjadřovat v korunách nebo jiných obecných jednotkách. Položky zařazované do MPS někdy dokonce výhodně využívají modulární nebo plánovací kusovníky, které jsou pro lidi mimo výrobu zcela nesrozumitelné. V důsledku toho je MPS příliš detailní, nepřehledný a pro komunikaci výroby s jinými útvary (finance, prodej, marketing) ani pro rozhodování vrcholového vedení se nehodí.\nPro tyto účely si výrobní podniky vytvářejí jiný plán, označovaný jako \"rámcový\", někdy též \"agregátní\", nebo podle zavedené anglické terminologie \"Sales and Operation Plan\" (S&OP), v překladu \"obchodně-provozní plán\". Obchodně-provozní plánování vychází ze strategických cílů a vrcholovému vedení poskytuje klíčové vazby ke koordinaci různých plánovacích aktivit ve firmě. Tyto vazby ukazuje obrázek vpravo. Plán S&OP není sestaven pro jednotlivé výrobky, ale obvykle pro zvládnutelný počet (6 až 12) výrobkových řad (rodin výrobků, anglicky product families). Schvaluje se na poradách vedení, konaných pravidelně každý měsíc, a definuje agregovaná množství výstupů za měsíc, vyjádřená často ve finanční hodnotě vyprodukovaných výrobků nebo v tunách nebo v normohodinách výrobních dělníků. Podstatné je, aby šlo o nějaké společně chápané a homogenní jednotky, které lze udržet v souladu s ostatními plány v podniku. S&OP určuje po měsících, v jakých \"objemech\" a jakým tempem se budou vyrábět výrobkové rodiny, zatímco MPS určuje po týdnech nebo dnech, jak bude vypadat \"mix\" jednotlivých konkrétních výrobků a v jakém pořadí a pro jaké zakázky se budou vyrábět.  S&OP vzniká v součinnosti různých podnikových útvarů a po schválení vrcholovým vedením slouží jako podklad pro hlavního plánovače, který podle něj vytváří a aktualizuje hlavní plán výroby.\n\nPřestože většinu funkcí MPS fakticky obstarává systém ERP, v němž je MPS obsažen, je pro uživatele cenná aspoň základní znalost toho, jak to celé funguje. Jinak nevědí, co od systému mohou a co naopak nemohou chtít, a nedokáží zhodnotit, jestli se informační systém v podniku správně využívá. Základem při tvorbě a aktualizaci MPS je \"časově fázovaný záznam\" (time-phased record), který lze snadno zpracovávat na počítači. \nZjednodušený příklad ukazuje obrázek vpravo. Záznam se týká jedné konkrétní vyráběné položky a obsahuje několik řádků s různými hodnotami rozepsanými do dvanácti týdnů. Týden číslo 1 je právě teď, v dalších sloupcích jsou zaznamenány předpokládané hodnoty příštích týdnů. Celý záznam se v čase posouvá - příští pondělí hodnoty ze sloupce 1 zmizí, zbytek se posune o jedno místo vlevo a na konci se vynoří nové hodnoty pro týden 12. Všechny hodnoty (kromě počáteční zásoby) se vztahují ke konci příslušných týdnů. Předpověď prodeje říká, že v prvních šesti týdnech se prodá vždy 5 ks položky AB12, dál pak týdně 15 ks. Bude-li to splněno, zásoby položky se budou měnit podle druhého řádku. Řádek MPS ukazuje, že na konci čtvrtého týdne výroba dodá jednu výrobní dávku, tj. 30 ks. Řádek MPS ukazuje množství a termíny, kdy se má výroba položky \"dokončit\". Údaje o tom, kdy se má výroba potřebných dílů \"zahájit\", jsou obsaženy v systému MRP. V tomto smyslu tedy MPS řídí chování systému MRP. \n\nPředpověď prodeje pochází od pracovníků prodeje, řádek MPS zadává plánovač, počáteční zásoba je z databáze ERP a plánovanou zásobu systém vypočítává. Přestože je k dispozici rozpis na 12 týdnů dopředu, jak to v budoucnosti opravdu dopadne se samozřejmě neví. Bude-li se týdně prodávat třeba 10 ks místo 5, leccos se změní. Plánovaná zásoba se může dostat i do záporných čísel, což signalizuje potenciální problém. Nemusí to být problém skutečný, protože prodeje možná zase náhle klesnou, ale může být. Je zřejmé, že MPS se neustále proměňuje. Transakce v ERP zaznamenávají skutečné prodeje a skutečnou výrobu, marketing resp. prodej může měnit své předpovědi a plánovač může zásahy do řádku MPS ovlivňovat zadání pro nákup a výrobu. Musí však postupovat opatrně, protože takové zásahy mohou nepříznivě ovlivnit výši zásob, využití výrobních kapacit, spokojenost zákazníků i finanční výsledky podniku. A každopádně musí dodržet objemy výroby předepsané ve výše popisovaném obchodně-provozním plánu, který by právě tomu měl zabránit. \n\nU mnoha výrobků zákazník neočekává okamžité dodání, ale objednává je na nějaký pozdější termín. Tento dodací termín (přislíbené datum dodání) se dohaduje při vyjednávání o zakázce. Zákazník se buď ptá, kdy mu požadovaný produkt může být dodán, nebo přímo uvádí požadované datum dodání. \n\nS údaji, které má informační systém k dispozici, je možné zákazníkovi kvalifikovaně odpovědět. Schematicky to ukazuje příklad na připojeném obrázku. \nDo záznamu MPS přibyly dva nové řádky: \"nevyřízené zakázky\" ukazují množství, která mají být v daných týdnech dodána konkrétním zákazníkům, a informaci \"co lze slíbit\" (anglicky Available To Promise, ATP) si pracovníci prodeje mohou zobrazit při jednání s novým zájemcem o výrobek AB12. Obrázek předvádí jednoduchý výpočet, jehož výsledek říká, že na konec tohoto týdne lze zákazníkovi slíbit dodávku 10 ks (kvůli zjednodušení tento příklad zanedbává dobu potřebnou pro dodání zboží z výroby k zákazníkovi). Jakmile se nová zakázka zadá do systému, hodnota ATP klesne na nulu.\n\nPři sestavování hlavního plánu výroby se obvykle vychází z odhadů a předpovědí, které jsou pak postupně nahrazovány konkrétními zakázkami, jež podnik dostává. Dá se říci, že skutečné zakázky postupně „konzumují“ původní předpovědi. Při propočtech toho, co lze slíbit, bere systém v úvahu pouze skutečné zakázky a výrobu naplánovanou v MPS, jelikož předpovědi jsou vždy nejisté. Mechanismus \"co lze slíbit\" přitom zaručuje, že se zákazníkům neslibuje nic, co by se nedalo splnit. Skutečné zakázky jsou rezervované (řádek \"nevyřízené zakázky\") nebo očekávané (řádek \"předpověď prodeje\"), řádek \"plánovaná zásoba\" dává signály k zadávání dávek do MPS. Jakmile je nějaké množství do řádku MPS přidáno, generuje plánované zásoby, které lze slibovat zákazníkům. \n\nPřestože jsou zde uvedené příklady silně zjednodušené, je zjevné, že práce s MPS je docela náročná. V podniku ji zastává \"hlavní plánovač výroby\" (Master production scheduler), což je důležitá a zodpovědná funkce. Je to osoba primárně zodpovědná za veškeré dodatky a změny v MPS záznamech. Zodpovídá také za rozpad S&OP plánu do MPS, který se v součtu všech detailních požadavků musí krýt s naplánovanými objemy S&OP. Plánovač zjišťuje a hodnotí dopady změn na MPS, pomáhá s analýzami typu „co když“ a informuje vedení vždy, když situace vyžaduje rozhodnutí, které není v jeho pravomoci. \n\nMnohé jeho aktivity spočívají v řešení konkurenčních požadavků na omezené kapacity. V MPS se plánuje mnoho položek současně a je jasné, že když více záznamů MPS vykazuje ke konci plánovacího horizontu záporné hodnoty plánovaných zásob, bude nutné přijmout nějaké kompromisy. Všechno se nedá naplánovat najednou. Je-li naléhavých případů moc, možná bude nutná zpětná vazba na marketing, aby se našlo řešení například v navýšení kapacit (třeba rozpočtů na přesčasy).\n\nSoučástí funkce je i monitorování výsledků a plnění plánu MPS, a pravidelné shrnutí pro vyšší manažery. Aby plánovač mohl efektivně fungovat, musí být také splněny další předpoklady, jak organizační, tak technické. Transakce s dopadem do MPS se odehrávají v různých částech podniku a záleží na dělbě práce a přesnosti. Kritická je kvalita údajů v databázi ERP (kusovníky, zásoby, atd.).\n\nJakkoli pro počítačový systém není problém úkoly pro výrobu kdykoli podle potřeby přeplánovat, je ve skutečnosti stabilita hlavního plánu velmi důležitá. Stabilní MPS se projeví zlepšenou výkonností výrobního provozu a naopak, příliš mnoho změn v MPS snižuje produktivitu a stojí peníze. \n\nProto se vždy zavádějí ještě dodatečná pravidla, která provádění změn v MPS v určitých časových obdobích různě omezují nebo zcela zakazují. Navíc navyšování výroby v blízké budoucnosti je nemožné z principu. V MPS se sice nepracuje s průběžnými dobami výroby ani nákupu, ty se ovšem uplatní, jakmile je spuštěno MRP. Přidat novou dávku například do příštího týdne je v MPS zdánlivě možné, ale MRP vzápětí začne doporučovat nákupy materiálů a výrobní příkazy dílů s nereálnými termíny dokončení, spadajícími hluboko do minulosti. Dodavateli samozřejmě nelze odeslat objednávku, kde se požaduje dodání před měsícem, a s vlastní výrobou je to stejné.\n\n"}
{"id": "756441", "url": "https://cs.wikipedia.org/wiki?curid=756441", "title": "Litevsko-běloruská sovětská socialistická republika", "text": "Litevsko-běloruská sovětská socialistická republika\n\nLitevsko-běloruská sovětská socialistická republika ( \"Lietuvos-Baltarusijos Tarybinė Socialistinė Respublika\", , \"LITBEL\") byla sovětská republika a loutkový stát Sovětského Ruska, která existovala na území dnešního Běloruska a jižní oblasti Litvy po dobu přibližně sedmi měsíců roku 1919.\n\nPo odchodu německých vojsk z území Běloruska v listopadu 1918 byla 2. ledna 1919 oficiálně vyhlášena Běloruská sovětská socialistická republika, která se 27. února 1919 spojila s Litevskou socialistickou republikou a vytvořila Litevsko-běloruskou sovětskou socialistickou republiku. V jejím čele stál Polák Kazimierz Herykowicz Cichowski (předseda parlamentu) a Litevec Vincas Mickevičius-Kapsukas (předseda vlády). Hlavní město republiky bylo ve Vilniusu, později (od dubna 1919) v Minsku a od září v Smolensku. Litevsko-běloruská sovětská socialistická republika se rozpadla po okupaci vojsky Polska, Trojdohody, Litvy a Německa 25. srpna 1919. Území, které vpád vojsk přežila, se v roce 1920 rozdělila mezi Polsko a Běloruskou sovětskou socialistickou republiku.\n\n"}
{"id": "756445", "url": "https://cs.wikipedia.org/wiki?curid=756445", "title": "The Roots", "text": "The Roots\n\nThe Roots je americká hip hop / neo soulová skupina z Philadelphie. Vznikla roku 1987, když ji založili rapper Tariq „Black Thought“ Trotter a bubeník a hudební producent Ahmir „Questlove“ Thompson. Skupina je proslulá díky své alternativní tvorbě v žánru hip hopu, a používání živých hudebních nástrojů. Jako první se přidal rapper Malik B. a roku 1992 i kytaristé Josh „Rubberband“ Abrams a Leonard „Hub“ Hubbard, tak vznikla původní skupina \"The Square Roots\". Skupina byla již čtyřikrát oceněna cenou Grammy.\n\nMezi lety 2009 a 2014 skupina působila jako house band v americkém pořadu TV stanice NBC \"Late Night with Jimmy Fallon\", od roku 2014 působí v pořadu \"The Tonight Show Starring Jimmy Fallon\".\n\nSkupinu založili rapper Tariq „Black Thought“ Trotter a bubeník Ahmir „Questlove“ Thompson v roce 1987 ve Philadeplphii. Ve stejném roce se přidal rapper Malik „Malik B.“ Basit. Roku 1992 se skupina, říkající si z počátku \"The Square Roots\", rozšířila o baskytaristy Joshe „Rubberband“ Abramse a Leonarda „Hub“ Hubbarda. Rubberband však brzy ze skupiny odešel. Roku 1993 se přidali Kenyatta „Kid Crumbs“ Warren a Scott Storch. V tomto složení vydali nezávislé album \"Organix\", které zaznamenalo jen lokální úspěch. Také vedlo k zisku smlouvy u DGC Records, kde v sestavě oslabené o Kid Crumbs, ale posílené o klávesáka Jamese „Kamal Gray“ Graye, rappera Karla „Dice Raw“ Jenkinse a beatboxera Rahzela Browna, roku 1995 vydali své první studiové album nazvané \"Do You Want More?!!!??!\". O rok později následovalo album \"Illadelph Halflife\", které vydali již bez Scotta Storcha, který se vydal na sólovou dráhu hudebního producenta.\n\nRoku 1999 u MCA Records vydali své nejúspěšnější album \"Things Fall Apart\". To debutovalo na čtvrté příčce žebříčku Billboard 200 a roku 2013 získalo certifikaci platinová deska od společnosti RIAA za jeden milion prodaných kusů v USA. Z alba pochází i úspěšný singl „You Got Me“, za který získali svou první cenu Grammy. Po vydání alba skupinu opustil dlouholetý člen Malik B. Roku 2000 se přidal kytarista Ben Kenney. O rok později odešli Dice Raw a Rahzel. Naopak byl přijat F. Knuckles, hráč na perkuse. V této sestavě v roce 2002 vydali album \"Phrenology\", které v podstatě zopakovalo úspěch alba předchozího, i když debutovalo na 28. příčce a získalo certifikaci zlatá deska.\n\nRok 2003 byl ve znamení odchodu Scratche a Bena Kenneyho, kterého nahradil kytarista Kirk „Captain Kirk“ Douglas. Se skupinou tehdy úzce spolupracoval i vokalista Martin Luther McCoy. Po odchodu od MCA Records skupina získala smlouvu u Geffen Records. Tam vydali album \"The Tipping Point\", které se vrátilo do Top 10 žebříčku Billboard 200, ale v prodeji značně oslabilo. Tím pro skupinu zkušenost s Geffen Records skončila.\n\nV roce 2007 skupinu opustil její dlouholetý baskytarista Leonard Hubbard, kterého nahradil Owen Biddle. Se suzafonem se připojil Damon „Tuba Gooding Jr.“ Bryson. Owen Biddle ze skupiny odešel roku 2011, kdy byl nahrazen Markem Kelleyem. Při různých speciálních příležitostech se skupinou hraje klávesák (a známý textař) James Poyser.\n\nU Def Jam Recordings vydali celkem čtyři sólo studiová alba \"Game Theory\" (2006), \"Rising Down\" (2008), \"How I Got Over\" (2010) a \"Undun\" (2011), všechna alba se umístila v top desítce (mimo \"Undun\"), ale komerčně nezabodovala. Roku 2010 také skupina spolupracovala se zpěvákem Johnem Legendem na albu \"Wake Up!\". To se umístilo na 8. příčce Billboard 200 a zaznamenalo sto tisícový prodej v USA. Za toto album skupina získala tři ceny Grammy.\n\n"}
{"id": "756451", "url": "https://cs.wikipedia.org/wiki?curid=756451", "title": "Beatová síň slávy (album, Blue Effect)", "text": "Beatová síň slávy (album, Blue Effect)\n\nBeatová síň slávy je výběrové album české rockové skupiny Blue Effect. Bylo vydáno v roce 2004 vydavatelstvím Supraphon (katalogové číslo SU 5592) při příležitosti uvedení Blue Effectu do Beatové síně slávy. Jedná se o dvojalbum, první disk obsahuje výběr skladeb z celého období fungování skupiny mezi lety 1969 a 1989, přičemž písně byly zařazeny na základě hlasování posluchačů Radia Beat. Na druhém disku se nachází různé rarity vybrané Radimem Hladíkem a publicisty Radkem Diestlerem a Vojtěchem Lindaurem. Prvních pět písní je pochází z nevydaného živého záznamu z pražského divadla Rokoko z roku 1973, píseň „Golem“ byla vydána na sampleru \"Staré pověsti české\" (1976), zbylé skladby, zhudebněné básně Jiřího Wolkera, byly studiově nahrány v roce 1979 pro hudební koláž \"Knoflík pro štěstí\" plzeňské divadlo Alfa.\n"}
{"id": "756452", "url": "https://cs.wikipedia.org/wiki?curid=756452", "title": "Jasan v Třebusicích", "text": "Jasan v Třebusicích\n\nJasan v Třebusicích je památný strom v obci Třebusice, která se nalézá 8 km severovýchodně od Kladna ve středních Čechách. Zhruba 80letý jasan ztepilý (\"Fraxinus excelsior\") roste v jedné ze zahrad na samém jihovýchodním okraji vesnice, v nivě drobného Třebusického potoka, na jeho pravém (jižním) břehu v nadmořské výšce 277 m. \n\nKmen stromu má měřený obvod 270 cm a jeho koruna dosahuje výšky 20 m. Jasan je chráněn od roku 1985. K roku 2011 jediné označení na místě představoval napolo oprýskaný kovový štítek na kmeni. Stav stromu byl při posledních zatím publikovaných revizích v letech 1995 a 1996 hodnocen slovy \"„zdravý, nutná úprava okolí“\".\n\nSám strom není veřejnosti přímo dostupný, neboť se nalézá uvnitř oplocené zahrady, několik metrů od jejího jihovýchodního rohu. Přístup do těsné blízkosti jasanu, k oplocení z vnější strany, je sice možný (od severovýchodu, ve směru od silnice Třebusice – Koleč, po okraji pole) silně však ztížený absencí cest a v okolí stromu i bujnými křovisky.\n\n"}
{"id": "756465", "url": "https://cs.wikipedia.org/wiki?curid=756465", "title": "Geotechnika", "text": "Geotechnika\n\nGeotechnika je spojení poznatků z geologie, hydrogeologie, mechaniky zemin a hornin, zakládání staveb a podzemního stavitelství\n\n\n"}
{"id": "756470", "url": "https://cs.wikipedia.org/wiki?curid=756470", "title": "Masarykův dub", "text": "Masarykův dub\n\nOznačení Masarykův dub bývá používáno pro následující památné stromy:\n\n"}
{"id": "756472", "url": "https://cs.wikipedia.org/wiki?curid=756472", "title": "Neil Roberts", "text": "Neil Roberts\n\nNeil Roberts (1960 – 18. listopadu 1982) byl punker a anarchista, který spáchal sebevražedný bombový útok na zařízení zajišťující hlavní počítačovou databázi novozélandské policie sídlící ve městě Whanganui. Při sebevražedném útoku byl jediný, kdo zahynul, a počítačový systém zůstal neponičen. Před útokem nastříkal sprejem slogan: „WE HAVE MAINTAINED A SILENCE CLOSELY RESEMBLING STUPIDITY“ následovaný symbolem anarchismu „A“ v kruhu se slovy „anarchy – peace thinking“. Před útokem byl aktivní v protestních hnutích.\n"}
{"id": "756474", "url": "https://cs.wikipedia.org/wiki?curid=756474", "title": "Indonéská hymna", "text": "Indonéská hymna\n\nHymna Indonésie je píseň Indonesia Raya. Hudbu složil v roce 1928 Wage Rudolf Supratman. V roce 1945, když Indonésie vyhlásila nezávislost, byla vybrána za národní hymnu.\n\n"}
{"id": "756476", "url": "https://cs.wikipedia.org/wiki?curid=756476", "title": "Vladimír Tichota", "text": "Vladimír Tichota\n\nVladimír Tichota (17. října 1899 – 1975 Praha) byl český a československý politik Československé strany národně socialistické a poslanec Prozatímního a Ústavodárného Národního shromáždění. Po roce 1948 politicky pronásledován a vězněn komunistickým režimem.\n\nPůvodním povoláním byl železničářem. Od mládí se angažoval v odborovém hnutí.\n\nV letech 1945–1946 byl poslancem Prozatímního Národního shromáždění za národní socialisty. V parlamentu setrval až do parlamentních voleb v roce 1946, pak se stal poslancem Ústavodárného Národního shromáždění za národní socialisty, kde setrval formálně do voleb do Národního shromáždění roku 1948.\n\nPo únorovém převratu v roce 1948 byl členem ústředního vedení ilegální Československé strany národně socialistické. V 50. letech 20. století byl souzen v politickém procesu s členy národněsocialistické politické šestky (známý též jako proces se skupinou Josefa Čupery), který navazoval na proces se skupinou Milady Horákové. Státní soud v Praze vynesl rozsudky ve dnech 20.–21. července 1950. Na doživotí byl odsouzen Josef Čupera, zbytek skupiny včetně Tichoty dostal vysoké tresty odnětí svobody. V prosinci 1990 byli všichni členové skupiny „JUDr. Čupera a spol.“ plně rehabilitováni. Z vězení byl Tichota propuštěn roku 1960. Zemřel roku 1975.\n\n"}
{"id": "756478", "url": "https://cs.wikipedia.org/wiki?curid=756478", "title": "Císařský dub", "text": "Císařský dub\n\nOznačení Císařský dub bývá používáno pro následující památné stromy:\n"}
{"id": "756479", "url": "https://cs.wikipedia.org/wiki?curid=756479", "title": "Řečové postižení", "text": "Řečové postižení\n\nŘečové postižení je jakákoliv porucha řečového ústrojí, tzn. hlasivek či hrtanu, která se projevuje špatnou mluvou či dokonce neschopností mluvit – němotou. Řečové poruchy se také mohou projevit špatným nacházením slov, např. afázií, zrychlenou mluvou nebo třeba koktavostí. Existují rovněž řečová postižení, která se projevují špatnou výslovností některých písmen, zejména souhlásky \"r\".\n\nDětský věk je ideální pro rozvoj jazykových dovedností, a proto je nutné, aby se s dětmi minimálně do šesti let hodně mluvilo. Děti, které vyrůstaly bez nedostatečných zvukových vjemů můžou poté mít problém s nedostatečnou slovní zásobou. Avšak i u dětí se mohou vyskytnout různé poruchy, které je už nutno léčit přes logopeda. Patří sem špatné vyslovování hlásek \"r\", \"ř\" a \"l\". Mezi jiné řečové vady patří rovněž drmolení a koktavost nebo špatná artikulace. Tato postižení je nutno léčit co nejdříve, jelikož v dospělém věku se odbourávají hůře než v dětském.\n\nJedná se již o nevratná nebo špatně léčitelná postižení, které se neléčí přes logopeda, ale je zde nutná i lékařská pomoc. Poruchy řeči způsobené nemocemi a úrazem mohou být například špatně provedená operace štítné žlázy, při níž může dojít k narušení hlasivek, a tím pádem i poškození hlasového ústrojí, což může mít za následek i němotu. Dalším problémem může být rovněž také zhoubný nádor hlasivek a hrtanu. Člověka může připravit o řeč i závažné poranění jazyka.\n"}
{"id": "756480", "url": "https://cs.wikipedia.org/wiki?curid=756480", "title": "Václav Tichý", "text": "Václav Tichý\n\nVáclav Tichý (3. října 1891 – ???) byl český a československý politik Československé strany národně socialistické a poslanec Prozatímního Národního shromáždění a Ústavodárného Národního shromáždění. Po roce 1948 politicky pronásledován a vězněn komunistickým režimem.\n\nProfesí byl zaměstnancem družstva z Ústí nad Labem.\n\nV letech 1945–1946 byl poslancem Prozatímního Národního shromáždění za národní socialisty. V parlamentu setrval až do parlamentních voleb v roce 1946, pak se stal poslancem Ústavodárného Národního shromáždění za národní socialisty, kde setrval formálně do voleb do Národního shromáždění roku 1948.\n\nPo únorovém převratu v roce 1948 byl politicky pronásledován a vězněn.\n\n"}
{"id": "756486", "url": "https://cs.wikipedia.org/wiki?curid=756486", "title": "Zástavní právo", "text": "Zástavní právo\n\nZástavní právo patří mezi věcná práva k cizí věci a slouží k zajištění dluhu v ujednané výši pro případ, že nebude dlužníkem (\"zástavní dlužník\") včas a řádně splněn. Předmětem zástavněprávního vztahu je zástava, která může být v případě nesplnění pohledávky zpeněžena a výtěžek získá věřitel (\"zástavní věřitel\").\n\nZástavním právem lze zajistit dluh o určité výši nebo jehož výši lze určit kdykoliv v době trvání zástavního práva. Součástí zástavy jsou též (není-li to vyloučeno ve smlouvě) příslušenství zástavy, její přírůstek, neoddělitelné plody a užitky. Novinkou v novém občanském zákoníku je \"budoucí zástavní právo\", které je specifické tím, že v době vzniku zástavní smlouvy není zástavce vlastníkem zástavy. V tomto případě je uzavření zástavní smlouvy možné, ale zástavní právo k věci vzniká až po nabytí vlastnictví zástavním dlužníkem. Dalšími druhy zástavního práva je vespolné zástavní právo a zastavení cizí věci. \"Vespolné zástavní právo\" znamená, že se zástavní věřitel může domáhat uspokojení své pohledávky ze kterékoliv zástavy podle svého výběru nebo ze všech až do úplného uspokojení své pohledávky. Cizí věc lze zastavit jen se souhlasem jejího vlastníka.\n\nDo konce roku 2013 bylo zástavní právo upraveno v § 152 až 174 občanského zákoníku č. 40/1964 Sb., od 1. ledna 2014 je upraveno v § 1309 až 1394 nového občanského zákoníku (zákon č. 89/2012 Sb.). Právní úprava zástavního práva v novém občanském zákoníku je podrobnější a ponechává větší míru volnosti smluvním stranám.\n\nZástavou mohou být všechny věci, které jsou způsobilým předmětem občanskoprávních vztahů majetkové povahy, proto mohou být zástavou věci hmotné i nehmotné. Vlastností zástavy však musí být její obchodovatelnost, aby mohla být v případě nesplnění pohledávky zpeněžena. Kromě obvyklých movitých i nemovitých věcí mohou být jako zástava využity:\n\nZástavní právo vzniká obvykle na základě smlouvy, která může být písemná, ústní či ve formě veřejné listiny. Součástí zástavní smlouvy mohou být kromě hlavních ujednání, jako je specifikování, co je zástavou a jaký dluh se jí bude zajišťovat, i vedlejší ujednání týkající se např. smluvních pokut za nedodržení dohodnutého termínu splacení dluhu. Jestliže je zástavou movitá věc, zástavní dlužník předává zástavu zástavnímu věřiteli nebo třetí osobě do úschovy.\n\nVznik zástavního práva lze rozdělit do dvou skupin, a to na dobrovolné a nucené zástavní právo. \"Dobrovolné zástavní právo\" vzniká na základě zástavní smlouvy (např. odevzdáním či zápisem do rejstříku zástav); na rozdíl od toho \"nucené zástavní právo\" vzniká rozhodnutím příslušného orgánu veřejné moci. Budoucí zástavní právo ovšem vzniká až po nabytí vlastnictví k zastavené věci, jde-li pak o věc zapsanou ve veřejném seznamu, typicky v katastru nemovitostí, vznikne zástavní právo až zápisem do tohoto seznamu. S ohledem na skutečnost, že cizí věc lze zastavit jen se souhlasem jejího vlastníka, je nově upraveno i zastavování cizí věci v zastavárenském závodu. Protože jsou často zastavovány věci kradené či ztracené, upravuje občanský zákoník práva skutečného vlastníka věci. Přijme-li zastavárenský závod movitou věc, byť v dobré víře, musí jí vydat skutečnému vlastníkovi po prokázání, že věc pozbyl ztrátou nebo činem povahy úmyslného trestného činu.\n\nZástavnímu dlužníkovi vzniká povinnost doplnit jistotu tehdy, když zastavovaná věc ztratí svojí původní hodnotu z důvodu jednání vlastníka zastavené věci, ať už z důvodu činnosti, či nečinnosti k zastavované věci. V tomto případě je zástavní dlužník povinen doplnit zajištění do původního stavu. Další povinností zástavního dlužníka je doplnění zajištění podle starého občanského zákoníku (zákon č. 40/1964 Sb.) za předpokladu, že zástavní právo vzniklo před 1. lednem 2014. To znamená, že v tomto případě by musel zástavní dlužník zástavu okamžitě přiměřeně doplnit. Neučinil-li by tak, stala by se část pohledávky, která není zajištěna, splatnou.\n\nS novým občanským zákoníkem vzniká v zástavním právu pravidlo následku pojistné události, která zasáhne pojištěnou zástavu. Nastane-li pojistná událost, pojišťovna plní zástavnímu věřiteli, prokáže-li včas, že na věci vázne jeho zástavní právo. Neuhradí-li zástavní dlužník řádně a včas svoji pohledávku, vzniká zástavnímu věřiteli právo uspokojit se ze zadrženého plnění z pojistné smlouvy. Tento nárok však mohou strany v zástavní smlouvě vyloučit.\n\nZástavní věřitel je oprávněn zástavu držet a má vůči zástavnímu dlužníkovi právo na náhradu nákladů, které mu za dobu úschovy zástavní věci vzniknou. Užívat zastavenou věc, přivlastňovat si její přírůstky, plody a užitky může zástavní věřitel pouze v případě, bylo-li to ujednáno v zástavní smlouvě, s kterou souhlasily všechny zúčastněné strany. Současně má zástavní věřitel povinnost o zastavenou věc (je-li v jeho úschově) pečovat jako řádný hospodář.\n\nDojde-li k tomu, že zástavní dlužník svůj dluh nesplní řádně a včas, má věřitel právo uspokojit svoji pohledávku výkonem zástavního práva. Výkon zástavního práva se provádí hlavně \"zpeněžením zástavy\", ale není vyloučena ani dohoda, k níž dojde po splatnosti pohledávky, podle níž si věřitel zástavu za libovolnou nebo předem určenou cenu ponechá (tzv. \"propadná zástava\"). Taková odchylná ujednání vždy vyžadují písemnou formu. Oproti starému občanskému zákoníku lze nyní volit z více možností, jak zpeněžit zástavu, než jenom prodejem zástavy ve veřejné dražbě nebo pouhým prodejem. Záleží na tom, jak se smluvní strany dohodnou, jestli se bude jednat o prodej z volné ruky, veřejnou soutěž, dobrovolnou dražbu či vnucenou správu. Zástavní dlužník i zástavní věřitel musí respektovat zakázaná ujednání vyplývající z občanského zákoníku, jinak dojde k neplatnosti smluvního ujednání.\n\nVzájemná práva a povinnosti se týkají i procesu zpeněžení zástavy. Před započetím zpeněžení zástavy musí zástavní věřitel nejdříve oznámit zástavnímu dlužníkovi, že přistoupil k výkonu zástavního práva. Je-li zástavní právo zapsáno ve veřejném seznamu nebo v rejstříku zástav, zajistí zástavní věřitel zápis o započetí s výkonem zástavního práva i v tomto rejstříku. Po uplynutí 30 dnů od oznámení zástavnímu dlužníkovi nebo dne zápisu ve veřejném seznamu nebo rejstříku zástav může věřitel zpeněžit zástavu. Dlužník poté, co mu bylo věřitelem oznámeno započetí výkonu zástavního práva, nesmí bez souhlasu zástavního věřitele zástavu zcizit. Povinností zástavního dlužníka je strpět výkon zástavního práva, vydat zástavnímu věřiteli zástavu i listiny potřebné k převzetí zástavy.\n\nZástavní právo má široký rozsah a občanský zákoník ho upravuje tak, že se vztahuje na zástavu, na její přírůstek i příslušenství. Novinkou občanského zákoníku je možnost hromadného zastavení věcí, při kterém platí zástavní právo na každou jednotlivou věc, která náleží zástavě a slouží jí, ať je kdekoliv. Zástavní právo vzniká na každou věc, která se zastaví k již zastavenému, a stejně zanikne, když se od hromadné věci odloučí. Přemění-li se zástava v novou věc, přejde na ni i zástavní právo; podobně přechází na všechny věci vzniklé rozdělením původní zástavy. Stejný následek nastává tehdy, spojí-li se zástava s jinou věcí a není-li možné obnovení předešlého stavu, ovšem jen do hodnoty v době spojení.\n\nZánik zástavního práva lze dělit na zánik v důsledku zániku zajištěné pohledávky nebo samotným zánikem zástavního práva. Současně s pohledávkou zaniká i dluh, k zániku pohledávky dochází nejčastěji jejím splněním. Samotným zánikem je myšlen případ, kdy dojde k zániku zástavního práva z důvodu zániku zástavy, uplynutí doby, dohody o zániku závazku, zaplacení odstupného, splynutím, odstoupením od smlouvy, prominutím dluhu, smrti dlužníka nebo věřitele.\n\nV případech, kdy je zástava zapsána ve veřejném seznamu nebo v rejstříku zástav a dojde k zániku zástavního práva, musí zástavní věřitel zažádat o výmaz zapsané zástavy. Za předpokladu, že ve smluvním ujednání bylo vymezeno, že o výmaz z veřejného seznamu či rejstříku zástav zažádá zástavní dlužník, musí zástavní dlužník provést žádost o výmaz. K tomu aby zástavní dlužník mohl požádat o výmaz, musí od zástavního věřitele obdržet potvrzenou listinu se zánikem zástavního práva.\n\nJestliže dojde k zastavení pohledávky, která už je zajištěna zástavním právem, jedná se o tzv. \"podzástavní právo\". Souhlasu vlastníka primární zástavy není třeba, je však nutné mu tuto skutečnost oznámit. Sekundární, podzástavní věřitel pak může dosáhnout zpeněžení primární zástavy místo primárního zástavního věřitele.\n\nNový občanský zákoník navrátil do českého práva pojem \"uvolněná zástava\". Uvolnění zástavy lze využít pouze v případech, kdy je zastavená věc evidována ve veřejném seznamu (zejména katastru nemovitostí). Podstata spočívá v tom, že při zániku zástavního práva může být bez nutnosti jeho předchozího výmazu k téže věci zapsáno zástavní právo pro jiný dluh. Vlastník tak může spojit uvolněnou zástavu s jiným dluhem, jeho hodnota ale nesmí převyšovat původní dluh (který byl jeho věcí jako zástavou původně zajištěn). Právo na disponování s uvolněnou zástavou zaniká, pokud ho vlastník nevyužije do deseti let od zápisu uvolnění zástavního práva do veřejného seznamu.\n\nZástavní právo může specificky vzniknout na základě rozhodnutí soudu v rámci exekučního řízení, a to jen na určené nemovitosti, ačkoli včetně všech jejích součástí a příslušenství. Zaznamenává se též do katastru nemovitostí. Protože však jde jen o zástavní právo, byť zřízené v rámci exekučního řízení, nelze jeho prostřednictvím přímo uspokojit pohledávku věřitele (\"oprávněného\"), slouží pouze jako zajišťovací institut. Teprve v případě, že dlužník (\"povinný\") zajištěnou pohledávku nesplní, je možné na jeho základě provést standardní výkon rozhodnutí prodejem nemovité věci.\n\nObdobně funguje i exekutorské zástavní právo, které může zřídit svým exekučním příkazem soudní exekutor.\n\nV systému angloamerického práva je možným institutem i tzv. \"pohyblivé zástavní právo\". Jeho rozsah na zástavě, kterou bývá obchodní společnost, je proměnlivý, pevně určeným se stane teprve ve chvíli, kdy je na zástavním dlužníkovi jeho dluh vymáhán. Ačkoliv je jeho povaha dostatečně dobře popsána v judikatuře, legální definice chybí. První známou definicí je definice lorda Macnaghtena ve dvou soudních případech z let 1897 a 1904.\n\nVýhody má jak pro zástavního věřitele, tak pro zástavního dlužníka. Pro zástavního věřitele je výhodné, že v každém okamžiku pokrývá veškerý majetek zadlužené společnosti. Pro zástavního dlužníka je výhoda v tom, že může nakládat se svým majetkem (ale pouze takovým způsobem, který je běžný pro každodenní obchodní činnost). Toto zástavní právo se například vztahuje i na skladové zásoby, které byly vyrobeny až v době po uzavření smlouvy, ale je možné prodávat je zákazníkům.\n"}
{"id": "756490", "url": "https://cs.wikipedia.org/wiki?curid=756490", "title": "Řemdihák plstnatý", "text": "Řemdihák plstnatý\n\nŘemdihák plstnatý (\"Uncaria tomentosa\"), známý též jako vilkakora, unkárie nebo kočičí dráp, je dřevnatá liána z čeledi mořenovité, vyskytující se v deštných pralesích Amazonie. Slovo vilcacora pochází z ajmarštiny. Rostlina dorůstá až třicetimetrové délky, na bázi listů má tenké zahnuté trny připomínající drápy kočky.\n\nPoužívala se v tradičním domorodém léčitelství, evropská medicína ji objevila až v 80. letech. Přisuzují se jí pozitivní účinky při bolestech zad, zánětech, rakovině i AIDS. Jako droga se používá kůra i kořen. Nedoporučuje se její užívání v těhotenství.\n\n\n \n"}
{"id": "756494", "url": "https://cs.wikipedia.org/wiki?curid=756494", "title": "Vojtech Török", "text": "Vojtech Török\n\nVojtech Török (6. listopadu 1906 Strážske – 30. dubna 1990) byl slovenský a československý politik, poválečný poslanec Prozatímního Národního shromáždění za Demokratickou stranu. Po únorovém převratu v roce 1948 funkcionář Strany slovenské obrody, za níž zasedal v Národním shromáždění republiky Československé, v Slovenské národní radě a později na přelomu 60. a 70. let i ve Sněmovně národů Federálního shromáždění. Dlouholetý pověřenec zdravotnictví.\n\nPocházel z města Strážske. Působil jako učitel a politik.\n\nV letech 1945–1946 byl poslancem Prozatímního Národního shromáždění za Demokratickou stranu, kde setrval do parlamentních voleb v roce 1946. Po únorovém převratu v roce 1948 se Török zapojil do budování Strany slovenské obrody jako loajální součásti komunistického režimu. V parlamentních volbách v roce 1948 byl zvolen ve volebním kraji Liptovský Svätý Mikuláš do Národního shromáždění, nyní již za Stranu slovenskej obrody. V parlamentu setrval do konce volebního období v roce 1954.\n\nPo volbách roku 1954 se stal poslancem Slovenské národní rady. V 10. Sboru pověřenců, 11. Sboru pověřenců a 12. Sboru pověřenců zastával post pověřence zdravotnictví, který si ponechal i po zrušení Sboru pověřenců jako kolektivního orgánu ve funkčním období po volbách do Slovenské národní rady roku 1960. Na postu pověřence zdravotnictví zasedal nepřetržitě od roku 1952 do roku 1964. Poslancem SNR byl zvolen opětovně ve volbách roku 1964.\n\nPo federalizaci Československa usedl roku 1969 jako poslanec do Sněmovny národů Federálního shromáždění, kde setrval až do konce volebního období, tedy do voleb roku 1971.\n\nBěhem pražského jara v rámci Strany slovenské obrody reprezentoval mírně reformní proud, který požadoval aktivnější politiku v rámci Národní fronty. Po invazi vojsk Varšavské smlouvy do Československa ale tato kritika byla umlčena a počátkem roku 1971 byli tito funkcionáři včetně Vojtecha Töröka postiženi. Většinou byli nuceni odejít ze svých postů a čekalo je i vyloučení ze strany.\n\nZa normalizace ho roku 1972 Státní bezpečnost zařadila do své evidence zájmových osob.\n\n"}
{"id": "756497", "url": "https://cs.wikipedia.org/wiki?curid=756497", "title": "Jozef Trojan", "text": "Jozef Trojan\n\nJozef Trojan, též Josef Trojan (25. března 1906 Horní Heřmanice – 29. prosince 1953 Praha), byl slovenský a československý odbojář, poválečný politik Komunistické strany Slovenska a poslanec Prozatímního Národního shromáždění. V 50. letech 20. století popraven v rámci politických procesů komunistického režimu.\n\nJeho manželka se jmenovala Stanislava, pocházela z Třebíče, v roce 1944 utekla a skrývala se s dcerou, posléze porodil v horách i syna Jiřího.\n\nNarodil se v Horních Heřmanicích v okrese Třebíč. \n\nZa tzv. slovenského štátu působil zpočátku jako účetní a později jako správce velkostatku Baťových závodů v Baťovanech. Za druhé světové války se podílel na odboji a účastnil se Slovenského národního povstání. Jako kapitán partyzánské jednotky Hornonitranska partizánska brigáda operoval v regionu Horní Nitra (velkou část jejích členů tvořili dělníci z Baťových závodů v Baťovanech). Koncem října 1944 po ústupu povstalců rozhodl Trojan o rozpuštění partyzánského oddílu a přechodu do lesů.\n\nPo válce byl ředitelem bývalých Baťových závodů v Baťovanech (Závody 29. augusta). V letech 1945–1946 byl poslancem Prozatímního Národního shromáždění za KSS. Setrval zde do parlamentních voleb v roce 1946.\n\nV srpnu 1949 se účastnil oslav 5. výročí SNP a pochodoval v čele své partyzánské brigády ve Zvolenu před prezidentem Klementem Gottwaldem. Pak se ale stal obětí čistek. V noci na 22. prosince 1949 byl zatčen a obviněn z velezrady, maření dvouletého a pětiletého plánu, sabotáže a vydírání. Ve vazbě ovšem nic nepřiznal a konstrukce obžaloby se rozpadla. Nakonec byl obviněn z návodu na pětinásobnou vraždu, které se měli dopustit milicionáři v Baťovanech. Mělo jít o čin milicionářů-partyzánů z dubna 1945. Odsouzen byl 16. října 1953 k trestu smrti a popraven. Podle jiného zdroje bylo proti němu u soudu použito jeho rozhodnutí z roku 1944 o ústupu do hor.\n\n"}
{"id": "756499", "url": "https://cs.wikipedia.org/wiki?curid=756499", "title": "Marie Trojanová (lidovecká politička)", "text": "Marie Trojanová (lidovecká politička)\n\nMarie Trojanová, rozená Seegerová (20. srpna 1899 Dobřany – 30. října 1963 Praha), byla česká a československá učitelka a politička; poválečná poslankyně Prozatímního a Ústavodárného Národního shromáždění za Československou stranu lidovou.\n\nByla nejmladší z početné rodiny dvanácti dětí ředitele Zemské pokladny pro Království české a dlouholetého funkcionáře Umělecké besedy. Absolvovala obecnou a měšťanskou školu a pak studovala v ústavu anglických panen v Praze, později na učitelském ústavu v Chrudimi, kde roku 1922 maturovala. Kromě toho složila rovněž státní zkoušky z němčiny, italštiny a francouzštiny. V roce 1927 vykonala státní zkoušku opravňující učit na měšťanských školách a od té doby působila na dívčí hudební škole v Praze XIX. V letech 1926-1929 byla místopředsedkyní Ústředí katolického studentstva v Praze. Za 2. světové války se účastnila domácího odboje.\nJejí politická kariéra vyvrcholila v letech 1945-1948, kdy působila jako předsedkyně Ústředí žen ČSL a v letech 1946-1948 i jako místopředsedkyně strany, kterou též zastupovala v Národní frontě žen. V letech 1945–1946 byla poslankyní Prozatímního Národního shromáždění za ČSL. Setrvala zde do parlamentních voleb v roce 1946, pak se stala poslankyní Ústavodárného Národního shromáždění za ČSL. Zde formálně zasedala až do voleb do Národního shromáždění roku 1948.\n\nPo únoru 1948 se stáhla do ústraní. V letech 1949-1962 vyučovala na měšťanské (později základní) škole v Korunovační ulici v Praze na Letné.\n\n"}
{"id": "756500", "url": "https://cs.wikipedia.org/wiki?curid=756500", "title": "Antonín Trubecký", "text": "Antonín Trubecký\n\nAntonín Trubecký (15. prosince 1907 – 20. března 1986 Opava-Komárov) byl český a československý politik a poslanec Prozatímního Národního shromáždění za Československou sociální demokracii.\n\nV roce 1940 se uvádí, že jistý Antonín Trubecký z Kravařova byl zatčen a vězněn do roku 1945 za odbojovou činnost v Obraně Slezska. V roce 1943 byla německými úřady vystěhována z vesnice celá rodina.\n\nV letech 1945–1946 byl poslancem Prozatímního Národního shromáždění za ČSSD. Setrval zde do parlamentních voleb v roce 1946.\n\nBěhem únorového převratu roku 1948 se jistý Antonín Trubecký uvádí jako člen Akčního výboru Národní fronty v Opavě za Jednotný svaz českých zemědělců.\n\n"}
{"id": "756501", "url": "https://cs.wikipedia.org/wiki?curid=756501", "title": "Výroba oceli", "text": "Výroba oceli\n\nVýroba oceli je metalurgický postup získání oceli, technické slitiny železa s nižším obsahem uhlíku, než mají litiny, ze surového železa odstraňováním přebytečného uhlíku a dalších nežádoucích prvků, jako je fosfor a síra, a dodáním žádoucích legujících prvků, např. manganu, hliníku, křemíku a dalších. Ocel se vyrábí ve specializovaném hutním provozu, který se nazývá ocelárna. Ocel se ve značné míře recykluje a další surovinou pro ocelárny je železný šrot.\n\nV nejstarších dobách byla nízkouhlíková ocel získávána přímo ze železné rudy ve formě houbovitého polotovaru v dýmačce, jednoduché redukční peci, která nebyla schopna výrobek roztavit. Polotovar se pak zpracovával kováním v hamru.\n\nZvětšováním objemu a zejména výšky pece se zvyšovala nejen účinnost zařízení, ale také teplota procesu. Při dosažení výšky pece cca 4 m dosáhla teplota ve spodní části pece přes 900 °C, kdy dochází k nauhličování železa za vzniku karbidu železa. Zvyšováním obsahu karbidu železa dochází ke snižování teploty tavení (viz Binární diagram železo-uhlík), takže při dosažení teploty nad 1150 °C dojde k roztavení produktu a vzniká tak surové železo. Tento meziprodukt bylo možno využít k výrobě oceli, až když byla vyvinuta technologie jeho zkujňování, tedy odstraňování příliš velkého množství grafitického uhlíku – dejlováním, později pudlováním atd.\n\nV moderní době tedy ocel vzniká zkujňováním surového železa. Mezi nejstarší a již překonané metody zkujňování patří tzv. pudlování, při kterém se roztavené surové železo promíchávalo s hematitem (minerál FeO) a jeho vlivem docházelo ke „spalování“ uhlíku i dalších příměsí. Vzniklé tzv. svářkové železo se poté na ocel zpracovávalo náročnými metodami jako je \"cementace\" (dlouhodobé zahřívaní tyčového železa s dřevěným uhlím) nebo \"kelímkový proces\" (tavení železa s přesným množstvím dřevěného uhlí). V polovině 19. století však již tento způsob nedokázal pokrýt stále rostoucí poptávku po oceli a hledala se jiná možnost.\n\nV roce 1856 si nechal Henry Bessemer patentovat nový zkujňovací postup, po něm pojmenovaný jako tzv. \"bessemerování\". Provádělo se v tzv. \"konvertorech\" oxidací uhlíku profukováním roztaveného železa vzduchem. Alkalické příměsi se zachycovaly v podobě strusky na vyzdívce konvertoru. Síra byla odstraňována pomocí zrcadloviny (feromangan) obsahující mangan, což navrhl Robert Forester Mushet. Vlivem nové metody se výroba oceli významně zlevnila, například v Británii během 10 let cena klesla ze 70 na 15 liber za jednu tunu. V USA musel Andrew Carnegie přizpůsobit postup železné rudě od Hořejšího jezera a roce 1872 začal vyrábět kolejnice za 170 dolarů za tunu, ale v roce 1898 se cena snížila na 17 dolarů za jednu tunu. \nDalší modifikaci zavedli roku 1897 Sidney Gilchrist Thomas a Percy Carlyle Gilchrist, když na vyzdívku konvertoru použili vápenec nebo dolomit. Tímto tzv. zásaditým způsobem bylo umožněno zpracování surového železa s vysokým obsahem fosforu, neboť veškeré kyselé příměsi včetně fosforu zreagují s vyzdívkou za vzniku zásadité strusky, která našla uplatnění jako hnojivo. Postup podle Bessemera včetně modifikací se udržel skoro až do roku 1910.\n\nNěkolik let po Bessemerovu způsobu zavedl sir William Siemens (původem z Německa) tzv. \"Siemensův-Martinův proces\" zkujňování železa. Oxidace příměsí probíhala v Siemensově-Martinově peci, kterou lze opatřit podle typu surového železa vyzdívkou zásaditou nebo kyselou. Vytápění je na rozdíl od ostatních způsobů vnější. Siemensův-Martinův způsob vytlačil Bessemeraci díky hospodárnějšímu provozu a snadnější regulaci složení oceli.\n\nV roce 1952 byl v Rakousku zaveden tzv. \"zásaditý kyslíkový konvertorový proces\", který spolu se svými modifikacemi vytlačil méně ekonomický Siemensův-Martinův způsob. Je také méně časově náročný a proto patří k nejběžnějším ve výrobě oceli. Hlavní princip je profukování proudem čistého kyslíku vysouvatelnými ocelovými tryskami skrz roztavené surové železo. Nečistoty přitom tvoří se zásaditou vyzdívkou pece strusku, která se odstraňuje vylitím (nakloněním) konvertoru.\n\nV roce 1878 si nechal William Siemens patentovat metodu \"zkujňování železa v elektrické peci\", při kterém se surové železo taví účinkem tepla vznikajícího přímo průchodem elektrického proudu surovým železem, nebo nepřímo vznikem elektrického oblouku nad povrchem železa. Tento energeticky náročnější způsob se používá při výrobě slitinových a vysoce kvalitních ocelí.\n\nVýchozím materiálem pro výrobu ocele je zpravidla surové železo. Výroba surového železa probíhá ve vysoké peci redukcí oxidů železa obsažených v železné rudě. Ruda, koks a vápenec jsou vsazovány do vysoké pece a zde za vysokých teplot redukovány a taveny. Surové železo a vysokopecní struska jsou periodicky odebírány z vysoké pece a buďto odlévány do tzv. \"housek\" nebo jako tekutý kov transportovány přímo do oceláren.\n\nV současnosti se nejvíce používá některý ze zásaditých kyslíkových konvertorů nebo elektricky vytápěné pece, zatímco výroba v Siemens-Martinových pecích je na ústupu. Celý proces zpracování surového železa na ocel je pečlivě řízen tak, aby výsledný produkt obsahoval pouze požadované množství uhlíku. Pro výrobu běžných typů ocelí se obsah uhlíku obvykle snižuje pod 1,5 %. Získaná tzv. \"nelegovaná\" neboli \"měkká ocel\" je poměrně měkká a snadno se mechanicky zpracovává (tažení, kování, ohýbání atd.). Mechanické vlastnosti se dají dále upravovat tepelným zpracováním, například \"kalením\" (zahřátím do červeného žáru a prudkým zchlazením vodou nebo minerálním olejem) nebo \"popouštěním\" (zahřátím na 200 až 300 °C a pomalým chlazením). Slouží k výrobě drátů, plechů, hřebíků a podobných produktů.\nDalší zkvalitnění vyrobené oceli se dosahuje legováním, tedy přídavky definovaných množství jiných kovů za vzniku slitiny. Tzv. nízkolegované oceli obsahují maximálně 5 % legovacích kovů, vysoce legované oceli mohou mít i přes 30 % kovů jiných než železo (např. superduplexní korozivzdorná ocel UNS S32750). Hlavními prvky pro legování ocelí jsou nikl, chrom, vanad, mangan, wolfram, kobalt a ve speciálních aplikacích ještě mnoho dalších. Po oduhličení a přisazení legujících prvků je tavenina odlévána do ingotů v kokilách nebo kontinuálně odlévána. Takto vyrobený polotovar je potom výchozím materiálem pro další zpracování válcováním nebo kováním.\nRozlišujeme tzv. uklidněné a neuklidněné oceli. U uklidněných ocelí je rozpuštěný kyslík vázán přísadou hliníku nebo křemíku. Existuje více než 2 000 různých druhů ocelí s přesně definovaným složením a mechanickými vlastnostmi jako je pevnost, tvrdost, chemická odolnost a řada dalších.\n\nV současné době je ocel vyráběna převážně v tzv. integrovaných hutních provozech, kde je koncentrována celá výroba od surového železa přes ocelárnu a válcovnu až k hotovému polotovaru. Rozšířeny jsou i tzv. miniocelárny, kde je ocel vyráběna z ocelového odpadu v elektrických pecích a odlévána v kontinuálním licím zařízení na \"bramy\", \"sochory\" apod. Ocelové polotovary jsou dále zpracovány ve válcovnách na drát, plech, nosníky, kolejnice, profily, které jsou široce používány v průmyslu, ve stavebnictví jako součást železobetonu nebo ke konstrukci mostů, skeletů výškových budov a věží, elektrárenských turbín, nádob jaderných reaktorů a mnoho dalších. Část polotovarů slouží jako výchozí materiál pro výrobu výkovků v kovárnách.\n\nV roce 2007 bylo na světě vyrobeno 1 348 107 tis. tun. Zdaleka nejvíce oceli bylo vyrobeno v Číně – 489 712 tisíc tun. Druhým nejsilnějším výrobcem oceli jsou ostatní asijské země s 268 673 tis. tunami; státy evropské unie vyprodukovaly celkem 210 260 tis. tun, čímž se umisťují na třetím místě ve světové produkci oceli. Pro srovnání v České republice se výroba oceli zvýšilla oproti loňskému roku o 0,8 %, tedy na 5,31 milionů tun.\nV roce 2016 patřily mezi největší producenty oceli tyto společnosti:\n\nV Česku bylo v roce 2016 vyrobeno 5,306 milionů tun oceli, což bylo více než v loňském roce i v roce 2009, kdy následkem ekonomické krize dosáhla výroba oceli v Česku historického minima 4,6 milionů tun. Největším výrobcem oceli byl ArcelorMittal Ostrava, následovaný Třineckými železárnami a Evraz Vítkovice Steel.\n\n"}
{"id": "756502", "url": "https://cs.wikipedia.org/wiki?curid=756502", "title": "Psí vlna", "text": "Psí vlna\n\nPsí vlna je textilní živočišné vlákno vyrobené ze srsti psa domácího. Vyrábí se spřádáním vyčesané psí srsti, která musí být aspoň 4 cm dlouhá. Je-li vyčesaná srst s podsadou, výsledkem je měkká, hřejivá vlna, spředením dostatečně dlouhé srsti bez podsady vznikne hrubší vlna s větším leskem. Použití ostříhané srsti je taktéž možné, ale spředená vlna bude „kousavá“. Během zčesávání, předení a praní dochází ke ztrátě asi 10–20 % hmotnosti surové srsti. Psí vlna je ale 8× hřejivější než vlna ovčí. V České republice se komerčně nevyrábí, je však možné nechat si upříst vyčesanou srst vlastního psa.\n\nZe současných plemen jsou k vyčesávání za účelem získávání vlny vhodná především dlouhosrstá plemena s podsadou, jako je německý ovčák, belgický ovčák, bílý švýcarský ovčák, dlouhosrstá kolie, briard, bobtail, bearded kolie a pastevečtí psi, jako je šarplaninský ovčák, polský nížinný ovčák, slovenský čuvač nebo kavkazský pastevecký pes, dále novofundlandský pes, hovawart, švýcarský salašnický pes, leonberger nebo zlatý retrívr, špicové, severská plemena, jako je samojed a čau-čau, je možné spřádat srst pudla, lvíčka, maltézského psíka nebo jorkšírského teriéra.\n\nV minulosti byla psí vlna používaná v Americe před příchodem Evropanů a pro tento účel byla vyšlechtěna zvláštní, dnes již vyhynulá plemena: Indiánský vlnatý pes byl psem určeným na produkci vlny ze severozápadního okraje USA a jihozápadu Kanady. Byl o něco větší než dnešní trpasličí špic a měl hustou srst převážně bílé barvy. Vlna se používala k výrobě oděvů a přikrývek. Tradičně psí vlnu používali také příslušníci kmenů Naga v Indii, kde byla srst černých psů vetkávána do koberců.\n\n"}
{"id": "756503", "url": "https://cs.wikipedia.org/wiki?curid=756503", "title": "Ferit α", "text": "Ferit α\n\nFerit α nebo alfa ferit je intersticiální tuhý roztok uhlíku v železe α s krychlovou prostorově středěnou krystalovou mřížkou. V základní krystalové buňce feritu, kde je 8 atomů železa umístěných v rozích krychle, může být jeden atom uhlíku umístěn uprostřed. Maximální koncentrace uhlíku ve feritu je 0,022 hm. %.\n\nFerit α je intersticiální tuhý roztok uhlíku v železe alfa. To znamená, že atomy uhlíku se nacházejí v meziatomových prostorách krystalové mřížky železa α. Rozpustnost uhlíku v alfa železe je funkcí teploty (při konstantním tlaku). Nejvyšší rozpustnost uhlíku je při eutektoidní teplotě, což je teplota eutektoid polymorfní přeměny oceli – odpovídá teplotě asi 723 °C při normálním tlaku. Ferit α je při této teplotě nasycený při koncentraci uhlíku 0,022 hm. %.. Při ochlazování oceli se rozpustnost uhlíku v alfa železe ještě zmenšuje a při teplotě 20 °C je obsah uhlíku řádově 10 %, tedy zanedbatelný. Přebytečný uhlík se při ochlazování z feritu vylučuje jako terciární cementit FeC. Krystaly feritu jsou světlé, za studena měkké a tvárné, těmito vlastnostmi se vyznačují i oceli s větším podílem feritu (nízkouhlíkové oceli).\n\nFerit je feromagnetický při teplotách nižších než 769 °C. Právě tato složka dodává oceli a litině jejich magnetické vlastnosti. Při zvýšení teploty dojde k přeměně na paramagnetický ferit β. Nad teplotou A 912 °C se mění krystalová mřížka z železa z prostorově středěné na plošně středěnou mřížku austenitu. Nad peritektickou teplotou 1394 °C se austenit transformuje opět na ferit, který se označuje jako ferit δ a který má stejnou strukturu jako ferit α.\n\n"}
{"id": "756504", "url": "https://cs.wikipedia.org/wiki?curid=756504", "title": "Kosmodrom Vostočnyj", "text": "Kosmodrom Vostočnyj\n\nKosmodrom Vostočnyj ( - fonetická výslovnost Kasmodrom Vastočnyj) \nje ruský kosmodrom ve výstavbě určený pro civilní i vojenské starty. Nachází se na ruském území, a to v Amurské oblasti asi 300 km severně od města Blagověščensk. Po jeho dokončení se očekává snížení závislosti Ruska na kosmodromu Bajkonur, který se po rozpadu SSSR ocitnul na území samostatného státu v Kazachstánu a ruská strana ho má v pronájmu. Z nového kosmodromu budou startovat jak nepilotované tak i pilotované mise.\n\nPrvní start se uskutečnil 28. dubna 2016. Nosná raketa Sojuz 2.1a vynesla na oběžnou dráhu tři menší družice.\n\nDne 6. listopadu 2007 podepsal ruský prezident Vladimir Putin dekret na výstavbu nového kosmodromu Vostočnyj. Její zbrzdění však zapříčinila ekonomická krize a výpadek příjmů Ruska v oblasti vývozu ropy a dalších surovin. Na počest výstavby kosmodromu byla v srpnu 2010 položena pamětní deska na základním kameni. \nV roce 2011 započalo projektování a mapování oblasti budoucího kosmodromu a následně zahájena výstavba. Mají zde stát mj. kosmické výrobní komplexy a také přistávací a vzletové dráhy. Nové letiště bude muset být schopné umožnit přistávání letadel An-124 Ruslan s bloky nosných raket.\nPrvní etapa výstavby a veškeré objekty kosmodromu Vostočnyj měly být uvedeny do provozu do konce roku 2016.\nV souvislosti s výstavbou má rovněž poblíž města Ciolkovskij (dříve \"Uglegorsk\") vyrůst zcela nové hvězdné městečko, kde budou bydlet lidé podílející se na jeho stavbě.\n\nV srpnu 2017 začala příprava na druhou fázi výstavby kosmodromu, která zahrnuje i druhou odpalovací rampu pro rakety Angara.\n\n24. května 2018 Roskosmos oznámil, že v polovině května bylo vydáno schválení pro zahájení stavby odpalovacího zařízení pro Angaru na kosmodromu Vostočnyj. Práce na stavbě maji začít v červnu 2018, uvedla státní korporace. Podle Roskosmosu ruská vláda vybrala PSO Kazaň Company jako hlavního dodavatele stavby komplexu, který plánuje dokončení rampy v roce 2021. Celková investice do projektu bude asi 40 000 000 000 rublů.\nNicméně, rozvoj infrastruktury a provoz komplexu bude zpočátku omezen, protože financování plánované výstavby specializovaných montážních budov pro raketu bylo odloženo do další fáze mezi roky 2023 a 2025. Mezitím by se skladování a příprava raket Angara a jejich nákladu prováděly v technických zařízeních pro rakety Sojuz 2.\n\nDůvodů pro stavbu se sešlo hned několik. Prvně se jedná o důvody politické, nový kosmodrom by měl upevnit pozici Ruska na rostoucím globálním kosmickém trhu. Další aspekty jsou ekonomické: Za Bajkonur je nutné platit Kazachstánu roční pronájem ve výši 115 milionů dolarů.\nPoblíž se již dříve nacházela raketová divize a později kosmodrom Svobodnyj. Jeho efektivita ale nebyla příliš veliká (za celou dobu existence bylo vypuštěno pouze pět lehkých raket), a to bylo také důvodem k jeho uzavření. Myšlenka na stavbu kosmodromu na tomto místě však nebyla zcela zavržena, a tak zřela světlo světa myšlenka na kosmodrom Vostočnyj.\n\nV současné době (leden 2020) se na kosmodromu nachází startovací komplex pro rakety Sojuz 2 a probíhá výstavba komplexu 1A pro rakety Angara. Po jejím dokončení je v plánech také výstavba třetího komplexu určeného pro supertěžkou raketu Jenisej. \n\nV březnu roku 2016 byla dokončena první fáze výstavby kosmodromu zahrnující startovací komplex 1S pro rakety lehké a střední třídy Sojuz 2. Komplex zahrnuje technickou oblast pro zpracování a přípravu raket Sojuz, montážní halu, zařízení pro přípravu kosmických lodí, sklad raketových stupňů a další podpůrné budovy. Dodávka rakety Sojuz na startovní rampu se provádí standardně po 4,4 km dlouhé železnici pomocí transportní a montážní jednotky vyrobené v závodě Tjažmaš. Dodání rakety z technické oblasti trvá 1,5 až 2 hodiny. Samotná odpalovací rampa se liší od těch na kosmodromu Bajkonur a Pleseck díky přítomnosti mobilní obslužné věže, která má výšku 52 metrů a váží 1600 tun. Podobnou věž najdeme také na evropském kosmodromu v Kourou ve Francouzské Guyaně.\nTato mobilní věž umožňuje provádět veškeré práce na přípravě rakety na start v náročných klimatických podmínkách. 67 km kabelů zajišťuje provoz všech spouštěcích systémů.\n\n30. května roku 2019 začala výstavba druhé fáze kosmodromu, jedná se o startovací komplex 1A pro využití nosných raket těžké třídy Angara A5.\nÚplné dokončení stavby je plánováne do konce roku 2025, avšak k prvnímu vypuštění rakety Angara A5 má dojit již v roce 2023. Půjde o testovací let při, kterém bude zároveň vynesena první kosmická loď Orjol (dříve Federacija) v bezpilotním režimu. Roskosmos na Vostočném rovněž počítá s vytvořením infrastruktury nezbytné pro pilotované lety. Půjde o montážní halu pro přípravu kosmické lodi, tlakovou komoru, záchranné a navigační systémy a další objekty bez nichž by byl provoz kosmodromu s posádkou nemožný.\n\n\n\n\n\n\n\n\nV roce 2023 bude poblíž kosmodromu zahájena výstavba letiště, schopného přijímat ruská a zahraniční osobní i těžká nákladní letadla. S dokončením a uvedením letiště do provozu se počítá do roku 2029. Součástí letiště by měly být i přistávací plochy určené pro návratové stupně znovupoužitelných raket.\n\nV současné době je nejbližší hlavní letiště v městě Blagověščensk vzdálené více než 150 km od kosmodromu, což komplikuje dopravu rozměrných nákladů, který musí být dále dopravován po železnici nebo kamiony.\n\n\n\n\n\n"}
{"id": "756505", "url": "https://cs.wikipedia.org/wiki?curid=756505", "title": "Mária Turková", "text": "Mária Turková\n\nMária Turková (4. února 1911 Uhrovec – 10. prosince 1947 Púchov) byla slovenská a československá poválečná politička Komunistické strany Slovenska, poslankyně Prozatímního Národního shromáždění a Ústavodárného Národního shromáždění, která tragicky zahynula při cestě na zasedání parlamentu.\n\nPocházela z rodiny továrenských dělníků. Dětství prožila v těžké sociální situaci. Po absolvování školy působila jako řezbářka ornamentů v továrně na hole, pak jako malířka ornamentů v továrně na památkové předměty. V letech 1936-1938 žila v Sovětském svazu. Zapojila se do Slovenského národního povstání (působila v partyzánské brigádě Jana Žižky) a stala se pak členkou Okresního národního výboru za KSS.\n\nČlenkou KSČ byla od roku 1933. Po válce zastávala funkci zástupkyně tajemníka oblastního výboru KSS v Trenčíně.\n\nV letech 1945–1946 byla poslankyní Prozatímního Národního shromáždění za KSS. Setrvala zde do parlamentních voleb v roce 1946, po nichž nastoupila jako poslankyně za KSS do Ústavodárného Národního shromáždění. Zde zasedala až do své smrti v roce 1947. Pak ji jako náhradník vystřídal Kornel Haim. Během cesty na schůzi Ústavodárného Národního shromáždění 10. prosince 1947 byla zachycena přijíždějícím rychlíkem v železniční stanici Púchov a usmrcena.\n\n"}
{"id": "756511", "url": "https://cs.wikipedia.org/wiki?curid=756511", "title": "Turfan", "text": "Turfan\n\nTurfan (ujgursky تۇرپان, Turpan; čínsky 吐魯番, pinyinem Tǔlǔfān) je oáza ve Východním Turkestánu v Ujgurské autonomní oblasti Sin-ťiang. Nachází se na severní straně Turfanské prolákliny v nadmořské výšce +30 m. V roce 2006 v Turfanu žilo 254 900 obyvatel, převážně Ujgurů.\n\nPřes Turfan prochází dálková železniční trať Lan-čou – Sin-ťiang, od které se v něm odpojuje železniční trať Turfan – Kašgar.\n\nTurfan se nachází na dálnici číslo 312.\n\nV Turfanu je sice klima bez moře silně závislé na slunci, teploty se během roku pohybují mezi +40 a -29 stupni Celsia, ovšem minimální srážky se tu řeší zavlažováním. Díky tomu se tu každoročně vypěstují spousty kvalitního ovoce.\n\nV Turfanu se již po staletí suší rozinky, tradičně 40 dní v tmavých a relativně chladných větrných sušárnách, tak bobule zůstávají světlé. Naopak když se původně žlutozelené bobule suší na přímém slunci, ztmavnou: Zhnědnou.\n\nSvětová produkce rozinek byla 1,1 milionu tun (v r. 2005), z toho nejvíce: Turecko 30%, USA 28%, Írán 13%, Řecko a Chile po 6%.\n\nV roce 2009/2010 byla čínská roční produkce rozinek předpovězena mezinárodními experty na 155 000 tun, z čehož 75% bylo předpokládáno z Turfanu, tedy 10 % celosvětové produkce rozinek.\n\n\n"}
{"id": "756521", "url": "https://cs.wikipedia.org/wiki?curid=756521", "title": "Jarmila Uhlířová", "text": "Jarmila Uhlířová\n\nJarmila Uhlířová, též Jarmila Anna Uhlířová (25. února 1902 Ivanovice na Hané – 4. prosince 1988 New York) byla česká a československá politička Československé strany národně socialistické a poslankyně Prozatímního a Ústavodárného Národního shromáždění. Po roce 1948 žila v exilu.\n\nVystudovala učitelský ústav v Kroměříži a později v Brně a Ostravě.\n\nV letech 1945–1946 byla poslankyní Prozatímního Národního shromáždění za národní socialisty. Držela zde post předsedkyně kulturního výboru. V parlamentu setrvala až do parlamentních voleb v roce 1946, pak se stala poslankyní Ústavodárného Národního shromáždění za národní socialisty, kde setrvala formálně do voleb do Národního shromáždění roku 1948.\n\nAngažovala se v Sokolu. V rámci strany byla aktivní v ženském odboru.\nPo únorovém převratu v roce 1948 odešla do emigrace. Od roku 1949 zasedala v Radě svobodného Československa. V exilu žila v Londýně a v New Yorku, kde učila po dobu 15 let na české krajanské škole.\n\n"}
{"id": "756523", "url": "https://cs.wikipedia.org/wiki?curid=756523", "title": "Česká komora architektů", "text": "Česká komora architektů\n\nČeská komora architektů (ve zkratce ČKA) je veřejnoprávní subjekt, jehož posláním je vytvářet podmínky pro co nejsprávnější výkon povolání – profese architekta, urbanisty, krajinářského architekta, potažmo projektanta pozemních staveb nebo parků – jako „svobodného povolání“ s cílem snižovat rizika pro všechny účastné strany. Hlavním a prvním úkolem je ověřit odborné schopnosti a připravenost osob vykonávat povolání.\nJejí sídlo je v Praze a má pobočku v Brně.\n\nJedním z hlavních úkolů, který má plnit, je vytváření správných a rovnovážných vztahů mezi účastníky procesu navrhování staveb, územním plánováním a jejich následné realizace. Profese architekta je vykonávána na rozhraní veřejných a soukromých zájmů. Veřejné zájmy mohou být v případě jejich porušení velmi vážný dopad na jednotlivce, společnost nebo veřejný prostor. Někdy mohou být i nevratné. Na místě je tedy vysoce odborné usměrnění jejich výkonu. Tyto aktivity je ČKA pověřena vykonávat ve vzájemné dělbě práce mezi ní a Českou komorou stavebních inženýrů (ČKAIT). Komory byly zřízeny zákonem a převaha jejich úkolů je veřejnoprávní podstaty. Vedle poslání chránit veřejný zájem, je doprovodným úkolem dbát o vysokou stavební kulturu, i když jiné pospolitosti i jednotlivci jsou s ohledem na povahu věci a větší spontaneitu pro takový úkol disponovány lépe.\n\nČeská komora architektů vznikla z nové motivace (po roce 1989) spojené s touhou vytvořit prostředí pro řádný výkon náročných povolání, která mají značný dopad na veřejný život, veřejný prostor a dotýkají se zájmů téměř všech obyvatel i společnosti jako funkčního celku.\n\nČKA je subjektem veřejného práva (v jednom ohledu orgánem veřejné moci) – není tedy dobrovolným ani nedobrovolným spolkem sdružujícím osoby stejné profese na základě společných zájmů. Taková představa ač častá není správná. V první řadě jde o neomezenou sumu autorizovaných osob, u kterých byly zkouškami ověřeny schopnosti vykonávat povolání, jež vyžaduje veřejnou regulaci, a byly autorizovány. Teprve druhotně (i když ve stejný okamžik) se tyto osoby stávají členy Komory, proto aby výkon svěřených úkolů probíhal v demokratickém prostředí, podléhal demokratickému a veřejnému ověření, přičemž byl vykonáván k tomu povolanými kvalifikovanými osobami.\nNumerus clausus nesmí být uplatňován.\n\nAutorizace je ověření odborných, profesionálních schopností a dovedností a morálních vlastností (bezúhonnost) po předepsané tříleté praxi. Zjišťuje se v průběhu veřejné zkoušky, na které spolupracují Česká komora architektů a stát. Obsah zkoušky je dán zákonem, vnitřními řády a zvyklostmi lege artis. Je obdobou atestace u lékařů a justiční či advokátní zkoušky u právníků. Výsledkem úspěšně vykonané zkoušky a po předepsaném slibu je vystavení osvědčení o autorizaci, které se stává součástí veřejného rejstříku. Komora za společnost garantuje, že autorizované osoby ovládají alespoň v minimální míře odbornost tak aby se nestaly rizikem pro dotčené strany.\n\nProjektovou dokumentaci pro stavby (vybrané činnosti ve výstavbě) smějí vykonávat jen a pouze autorizované osoby a to výlučně osobně. Pro tento účel stvrzují dokumentaci úředním razítkem se státním znakem.\n\nČeská komora architektů vznikla přijetím zákona č. 360 na 37. schůzi České národní rady 12. května 1992 (jako jedna z posledních profesních komor) a na základě dlouhodobého restitučního procesu, který byl zahájen neformálními rozpravami již před „sametovou revolucí“. Její předchůdkyní byla Komora civilních inženýrů (1913–1951), jež měla sekci architektů.\nNedemokratický režim před rokem 1989 zrušil profesní komory již ve svém počátku a nedovolil svobodný výkon vysoce kvalifikovaných povolání v samosprávném modelu. Profesní komory likvidoval ihned na počátku 50. let.\n\nV době nesvobody nesměly fyzické osoby samostatně projektovat, to mohly pouze právnické osoby – tzv. „socialistické organizace“ pak tedy motivace, zodpovědnost i kreativita, která je vlastní jen individuálním osobám, se téměř vytratila.\n\nPrvní úvahy o obnovení komor se vynořily z popudu V.Havla a M.Masáka v prostředí libereckého ateliéru SIAL, v bytě architekta O.Binara a za účasti K.Hubáčka již v zimě roku 1986.\n\nOdbornou činnost autorizovaných osob a s tím spojenou činnost vymezuje zákon č. 360 z roku 1992, který prošel několika novelami v součinnosti se zákonem stavebním (§ 158).\n\nČeská komora architektů vykonává jako orgán veřejné správy ověření odborné způsobilosti osvědčenou autorizací a vede registr těchto autorizací v řádném režimu (podobně, jako jsou vedeny jiné obdobné veřejné registry a rejstříky – živnostenský rejstřík, obchodní rejstřík). Tento úkol veřejného zájmu na ČKA přenesl stát v delegaci své suverenity zákonem ZvpAIT č. 360/92 Sb. a na základě ústavního zmocnění dle čl. 26 odst. 3 LPS.\n\nDle jejich úkolů jedná ČKA pravidelně s orgány veřejné správy, zejména ministry a jejich úřady a účastní se hlasem poradním legislativního procesu. Je členem mezinárodních organizací ACE, EFAP a UIA a jejich prostřednictvím komunikuje s Evropskou komisí. Spolupodílí se na akreditaci vysokých škol v oborech její působnosti.\n\nUdržuje také četné a dělné kontakty s ostatními profesními komorami.\n\nKomora je zároveň samosprávnou organizací. Osoby, které jsou již autorizovány se vzápětí (respektive ve stejný moment) staly i členy Komory a získaly tak práva spravovat na základě uznaných demokratických pravidel společné věci, vydávat podzákonné právní normy (vnitřní řády Komory) a převzít na sebe práva a povinnosti, které z toho vyplývají.\n\nJedním z dalších úkolů veřejného zájmu je kontrola soutěží na poli projektování: Jako pověřený subjekt dbá na transparentnost a férovost jednoho z nejstarších soutěžních nástrojů – architektonické soutěže, což je speciální forma soutěže o návrh. Dle své zkušenosti sleduje i transparenci ostatní druhů soutěží a výběrových řízení v projektování a stavitelství.\n\nK profesi architekta nedílně patří také navrhování měst, urbanismus a územní plánování. Komora se stará i o výkon povolání krajinářských architektů a architektů činných na poli krajinného plánování.\n\nKomora má tyto orgány:\n\nČeská komora architektů se prokazuje poměrně citelnou dynamikou demokratických procesů a zřetelnou personální obměnou personálního složení orgánů. Každoročně je volena nová 1/3 všech orgánů a jejich regionální původ (plošné rozložení na území státu) je obstaráván třemi základními volebními obvody (Praha, Čechy, Morava) v korelaci a největší početní seskupení AA. Za 18 let existence se v jejím čele vystřídalo 5 předsedů, tedy jeden na přibližně 3,6 roku. Předseda je volen vždy na 1 rok. Citelnější je obměna na čele dalších orgánů komory stavovského soudu a dozorčí rady.\nVe všech orgánech se vystřídalo za dobu existence doposud více než 111 osob.\n\n"}
{"id": "756530", "url": "https://cs.wikipedia.org/wiki?curid=756530", "title": "Josef Ulrich (národní socialista)", "text": "Josef Ulrich (národní socialista)\n\nJosef Ulrich byl český a československý politik Československé strany národně socialistické a poslanec Prozatímního a Ústavodárného Národního shromáždění. Po roce 1948 politicky pronásledován a vězněn.\n\nV roce 1945 se uvádí jako rolník z obce Boharyně.\n\nV letech 1945–1946 byl poslancem Prozatímního Národního shromáždění za národní socialisty. V parlamentu setrval až do parlamentních voleb v roce 1946, pak se stal poslancem Ústavodárného Národního shromáždění za národní socialisty, kde setrval formálně do voleb do Národního shromáždění roku 1948.\n\nPo únorovém převratu v roce 1948 byl politicky pronásledován a vězněn komunistickým režimem. Původní profesí byl sedlák. V 70. letech 20. století se příležitostně začal scházet s bývalými stranickými kolegy z předúnorové národně socialistické strany včetně Prokopa Drtiny.\n\n"}
{"id": "756531", "url": "https://cs.wikipedia.org/wiki?curid=756531", "title": "Bohumil Urbánek", "text": "Bohumil Urbánek\n\nBohumil Urbánek (9. listopadu 1901 – 1. února 1956) byl český a československý politik Československé strany národně socialistické (po roce 1948 Československá strana socialistická) a poslanec Prozatímního a Ústavodárného Národního shromáždění a Národního shromáždění ČSR.\n\nRoku 1945 se uvádí jako kovopracovník z Moravské Ostravy.\n\nV letech 1945–1946 byl poslancem Prozatímního Národního shromáždění za národní socialisty. V parlamentu setrval až do parlamentních voleb v roce 1946, pak se stal poslancem Ústavodárného Národního shromáždění za národní socialisty. Znovu se členem parlamentu stal za ve volbách do Národního shromáždění roku 1948, nyní již za Československou stranu socialistickou, která byla po únorovém převratu v roce 1948 vytvořena z národně socialistické strany a která byla loajálním spojencem komunistického režimu. Zvolen byl za volební kraj Ostrava a v parlamentu setrval do konce volebního období v roce 1954.\n\n"}
{"id": "756532", "url": "https://cs.wikipedia.org/wiki?curid=756532", "title": "Christian Knorr von Rosenroth", "text": "Christian Knorr von Rosenroth\n\nChristian Knorr von Rosenroth (15./16. července 1636, Alt-Raudten u Wohlau [dnes Wołów, Slezsko] – 4./8. května 1689, Sulzbach, Horní Falc) byl německý učenec, básník a překladatel.\n\nKnorr von Rosenroth získal vzdělání na latinské škole ve Fraustadtu a po krátkém studiu ve Frankfurtu nad Odrou (1651) a Štětíně (1652) se imatrikuloval na univerzitě v Lipsku, kde roku 1660 získal titul magistra. Po soukromých studiích, snad ve Wittenbergu, cestoval v letech 1663 až 1666 po Nizozemí, Francii a Anglii. Setkával se při tom s teosofy, kabalisty, pansofy a pracelsiány. Znal se osobně s G. M. Leibnizem.\n\nJeden z nejvýznamnějších představitelů křesťanské kabaly, autor jejího klasického pramene Kabbala denudata (1677), v němž podal řadu důležitých pasáží ze Zoharu.\n\n\n"}
{"id": "756537", "url": "https://cs.wikipedia.org/wiki?curid=756537", "title": "Brisbane International 2012 – ženy", "text": "Brisbane International 2012 – ženy\n\nTenisový turnaj WTA Brisbane International 2012 se konal ve dnech 1. – 8. ledna v areálu Queensland Tennis Centre australského města Brisbane venku na kurtech s tvrdým povrchem. Turnaj postoupil do vyšší kategorie WTA Premier Tournaments. Odměny činily 655 000 USD.\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n"}
{"id": "756538", "url": "https://cs.wikipedia.org/wiki?curid=756538", "title": "Závazkové právo", "text": "Závazkové právo\n\nZávazkové právo nebo také obligační právo je součást soukromého práva a tvoří ho souhrn právních norem, které upravují závazky (obligace). Tyto závazky jsou jako právní vztahy povahy relativní, když jde vždy o vztahy mezi dvěma či více konkrétními subjekty (na jedné straně věřitel, na druhé dlužník), a práva a povinnosti vyplývající z takového závazkového právního vztahu platí jen mezi těmito subjekty \"()\". Tím se závazkové právo podstatně liší od práv věcných, která působí proti všem \"()\". Liší se ale významně i od práva dědického, protože to normuje přechod majetku pro případ smrti \"()\", zatímco závazkové právo reguluje vztahy mezi živými \"()\".\n\nZákladním pramenem upravujícím závazkové právo je občanský zákoník z roku 2012. Právo závazkové tvoří jeho část čtvrtou \"Relativní majetková práva\" rozdělenou do čtyř hlav dle druhu závazků:\n\n\nZávazkové právo je možné rozlišovat podle typů závazků, které se tradičně dělí na:\n"}
{"id": "756540", "url": "https://cs.wikipedia.org/wiki?curid=756540", "title": "Rendez-vous '87", "text": "Rendez-vous '87\n\nRendez-vous '87 byl hokejový dvojzápas, v němž se střetl výběr nejlepších hráčů National Hockey League a sovětská hokejová reprezentace. Konal se v únoru 1987 v Quebec City v rámci tzv. \"Zimního karnevalu\". Přišlo přes patnáct tisíc diváků, zápasy vysílala stanice CBC Television.\n\nPo nezdaru v 1979 Challenge Cupu se vedení kanadského profesionálního hokeje rozhodlo pozvat sovětskou sbornou k odvetě. Tentokrát místo národního týmu Kanady nastoupil výběr NHL, v němž byli také Američané, Švédové a Finové. Trenérem byl Jean Perron z Montreal Canadiens. Dvojice utkání se hrála místo tradičního NHL All-Star Game. Každý ze soupeřů vyhrál jeden zápas, hosté měli lepší skóre 8:7. Nejlepšími hráči série byli vyhlášeni Wayne Gretzky a Valerij Kamenskij.\n\n NHL All Stars - SSSR 4:3 (1:0, 1:1, 2:2)\n\n11. února 1987 - Quebec City (Colisee de Quebec)\nBranky: 1:0 5:23 Kurri (Gretzky, Tikkanen), 2:0 37:00 G. Anderson (M. Lemieux), 3:1 47:03 K. Dineen (Poulin, Hawerchuk), 4:3 58:45 Poulin (M. Lemieux, Wilson) - 2:1 38:42 Kasatonov (Makarov), 3:2 42:03 Bykov (Chomutov, Starikov), 3:3 48:04 Semjonov (Tatarinov, Varnakov).\nRozhodčí: Sergej Morozov (URS) - Ray Scapinello, Ron Finn (CAN)\nVyloučení: 10:30 C. Lemieux, 15:34 Bourque, 32:28 Hawerchuk, 48:18 Tikkanen - 34:37 Kamenskij.\nDiváků: 15 398 \n\nNHL All-Stars: Fuhr - Ramsey, Langway, Green, Bourque, Samuelsson, Wilson, Chelios - Anderson, Hawerchuk, Messier, Dineen, Tikkanen, Goulet, Kurri, Muller, Poulin, Sandström, C. Lemieux, M. Lemieux, Gretzky.\n\nSSSR: Bělošejkin - Fetisov, Kasatonov, Starikov, Stělnov, Gusarov, Pěrvuchin, Biljaletdinov, Tatarinov - Krutov, Larionov, Kamenskij, Chomutov, Světlov, Semak, Varnakov, Prjachin, Makarov, Bykov, Chmylev, Semjonov.\n\nNHL All Stars - SSSR 3:5 (1:0, 0:3, 2:2)\n\n13. února 1987 - Quebec City (Colisee de Quebec)\nBranky: 1:0 3:32 Messier (Kurri, Gretzky), 2:3 47:33 Wilson (Gretzky, Goulet), 3:5 59:23 Bourque (M. Lemieux, Gretzky) - 1:1 23:13 Kamenskij (Chomutov, Bykov), 1:2 25:17 Krutov (Fetisov, Larionov), 1:3 39:41 Kamenskij, 2:4 49:13 Krutov (Larionov), 2:5 52:59 Chomutov (Kamenskij). \nRozhodčí: Dave Newell - Ray Scapinello, Ron Finn (CAN)\nVyloučení: 9:50 Anderson, 11:33 C. Lemieux - 3:22 Němčinov, 9:50 Krutov, 17:04 Fetisov, 46:05 Němčinov, 51:46 Kasatonov, 57:20 Prjachin. \nDiváků: 15 395\n\nNHL All Stars: Fuhr - Ramsey, Langway, Green, Bourque, Samuelsson, Wilson, Chelios, Rochefort - Anderson, Hawerchuk, Messier, Dineen, Tikkanen, Goulet, Kurri, Muller, Poulin, C. Lemieux, M. Lemieux, Gretzky.\n\nSSSR: Bělošejkin - Fetisov, Kasatonov, Starikov, Stělnov, Gusarov, Pervuchin, Biljaletdinov, Tatarinov - Krutov, Larionov, Kamenskij, Chomutov, Světlov, Semak, Prjachin, Makarov, Bykov, Chmylev, Lavrov, Němčinov, Semjonov.\n\nV obou utkáních byli náhradními brankáři Malarchuk (NHL) a Mylnikov (SSSR). Pro zranění nehráli za NHL Coffey a Howe.\n\n"}
{"id": "756541", "url": "https://cs.wikipedia.org/wiki?curid=756541", "title": "Moravská demokratická strana", "text": "Moravská demokratická strana\n\nMoravská demokratická strana (MoDS) byla politická strana existující na přelomu 20. a 21. století v České republice a působící na území Moravy.\n\nVznikla v dubnu 1997 sjednocením dvou promoravských politických stran, které neuspěly ve volbách do Poslanecké sněmovny v roce 1996, a to Moravské národní strany (MNS) s předsedou Ivanem Dřímalem a Českomoravské unie středu s předsedou exposlancem Daliborem Štamberou. ČMUS vznikla v letech 1994-1996 integrací tří parlamentních stran Zemědělské strany (ZS), Liberálně sociální unie (LSU) a Hnutí za samosprávnou demokracii - Společnost pro Moravu a Slezsko (HSD-SMS, v roce 1994 přejmenována na Českomoravskou stranu středu – ČMSS). Do Českomoravské unie středu vplynula i členská základna Křesťanskosociální unie (KSU), odštěpené malé strany od KDU-ČSL. Předsedou Moravské demokratické strany byl zvolen dosavadní předseda Moravské národní strany brněnský politik Ing. Ivan Dřímal. Zkratka MoDS byla užívána z důvodu možné záměny s Masarykovou demokratickou stranou.\n\nStrana v sobě integrovala dva proudy moravského hnutí – proud zdůrazňující samostatnou moravskou národnost reprezentovaný Moravskou národní stranou a proud prosazující pouze požadavky zemské samosprávy s jednotným a širším pojetím národnosti české, který reprezentovalo především bývalé Hnutí za samosprávnou demokracii - Společnost pro Moravu a Slezsko, v letech 1993-1994 pod názvem Hnutí samosprávné demokracie Moravy a Slezska (HSDMS) a v letech 1994-1995 pod názvem Českomoravská strana středu (ČMSS). Do této integrace promoravských stran v roce 1997 se na poslední chvíli odmítlo zapojit Hnutí samosprávné Moravy a Slezska s předsedou a exposlancem Jiřím Bílým.\n\nStrana se významněji prosadila jen na komunální úrovni. Vedle výhradně moravských krajů působila např. i v moravském městě Dačice, v současném Jihočeském kraji, kde získala v komunálních volbách v roce 1998 tři zastupitele.\n\nMoravská demokratická strana se v 17. prosince 2005 spojila s Hnutím samosprávné Moravy a Slezska (HSMS) s předsedou Ing. Pavlem Dohnalem do strany Moravané.\n"}
{"id": "756544", "url": "https://cs.wikipedia.org/wiki?curid=756544", "title": "Šmehlík", "text": "Šmehlík\n\nExistuje více nositelů příjmení Šmehlík:\n\n\n"}
{"id": "756546", "url": "https://cs.wikipedia.org/wiki?curid=756546", "title": "Uzbeci", "text": "Uzbeci\n\nUzbeci (\"O‘zbek / Ўзбек\", plurál \"O‘zbeklar / Ўзбеклар\") jsou turkický národ čítající asi 23 až 30 milionů lidí. Žijí především ve Střední Asii, ale jejich diaspora se dá rovněž nalézt v Severní Americe, Turecku, Saúdské Arábii nebo Západní Evropě. Jejich jazykem je uzbečtina.\n\n\n"}
{"id": "756548", "url": "https://cs.wikipedia.org/wiki?curid=756548", "title": "Ján Ušiak (politik)", "text": "Ján Ušiak (politik)\n\nJán Ušiak (16. června 1914 – ???) byl slovenský a československý poválečný politik Komunistické strany Slovenska a poslanec Prozatímního Národního shromáždění, Slovenské národní rady a Národního shromáždění ČSR.\n\nV letech 1945–1946 byl poslancem Prozatímního Národního shromáždění za KSS. Setrval zde do parlamentních voleb v roce 1946. Na základě výsledků parlamentních voleb roku 1946 byl zvolen do Slovenské národní rady.\n\nZnovu se v celostátním parlamentu objevil po volbách do Národního shromáždění roku 1948, kdy byl zvolen za volební kraj Liptovský Mikuláš. V parlamentu setrval do konce volebního období v roce 1954.\n\nV letech 1946–1956 se Ján Ušiak uvádí jako účastník zasedání Ústředního výboru KSS. Za nastupující normalizace Ústřední výbor Komunistické strany Československa zařadil jistého Jána Ušiaka, narozeného roku 1914, na seznam „představitelů a exponentů pravice“. V té době je uváděn jako docent Filozofické fakulty Univerzity Komenského v Bratislavě.\n\nV roce 1977 se jistý Ján Ušiak uvádí jako poslanec Slovenské národní rady.\n"}
{"id": "756549", "url": "https://cs.wikipedia.org/wiki?curid=756549", "title": "Manitou", "text": "Manitou\n\nManitou nebo Manitu je v jazyce severoamerických indiánů algické jazykové skupiny (Algonkini, Kríkové, Odžibvové aj.) souhrnné označení pro různé přírodní síly nebo pro duchovní bytosti, které je způsobují. Vyskytují se všude v přírodě, případně i ve snech, mohou léčit a propůjčovat mimořádné schopnosti. Vůči lidem jsou spíše neutrální, mohou jim prospívat i škodit. Těm, kdo jim prokazují úctu, však mohou významně pomoci.\n\nU některých indiánských kmenů se objevuje pojem Kiči (nebo Giči) Manitu, což je nejvyšší božstvo, nadřízené všem přírodním silám. Tento pojem pak použili už v 17. století křesťanští misionáři pro označení jediného Boha biblických náboženství.\n\nNázev kanadského jezera a provincie Manitoba pochází z algonkinského \"manitu\"-vapú, Manituův průliv; Manitoulin znamená Manituův ostrov. Slovo se v Evropě rozšířilo koncem 19. století díky „indiánkám“ a zejména románům Karla Maye. Odtud se dostalo do trampských písní a lidové kultury vůbec.\n\n"}
{"id": "756551", "url": "https://cs.wikipedia.org/wiki?curid=756551", "title": "ASB Classic 2012", "text": "ASB Classic 2012\n\nTenisový turnaj WTA ASB Classic 2012 se konal ve dnech 2. – 7. ledna v areálu ASB Tennis Centre největšího novozélandského města Aucklandu venku na kurtech s tvrdým povrchem. Turnaj patřil do kategorie WTA International Tournaments. Odměny činily 220 000 USD.\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n"}
{"id": "756553", "url": "https://cs.wikipedia.org/wiki?curid=756553", "title": "Live (album, Blue Effect)", "text": "Live (album, Blue Effect)\n\nLive je koncertní album české rockové skupiny Blue Effect. Vydáno bylo v roce 2008 vydavatelstvím Supraphon s katalogovým číslem SU 5873. Deska zachycuje většinu koncertu, který proběhl 26. března 2007 v pražském Lucerna Music Baru. Blue Effect se zde představil v obnovené podobě, ve které hraje od roku 2004, vystoupili zde ale i hosté z dřívějších formací skupiny a členové předchozího Hladíkova souboru The Matadors.\n\nZáznam celého koncertu byl zároveň vydán jako DVD \"Live & Life 1966-2008\".\n\n"}
{"id": "756560", "url": "https://cs.wikipedia.org/wiki?curid=756560", "title": "Mistrovství Evropy v rychlobruslení 2012", "text": "Mistrovství Evropy v rychlobruslení 2012\n\nMistrovství Evropy v rychlobruslení 2012 se konalo ve dnech 6. až 8. ledna 2012 na otevřené rychlobruslařské dráze Városligeti Müjégpálya v maďarské Budapešti. Jednalo se o 23. společné mistrovství Evropy a celkově o 37. evropský ženský šampionát a 106. mistrovství Evropy pro muže. Z předchozího šampionátu obhajovala titul pouze Češka Martina Sáblíková, Rus Ivan Skobrev kvůli zranění nestartoval.\n\nV Budapešti obhájila titul Martina Sáblíková titul a stala se počtvrté mistryní Evropy. Mezi muži popáté zvítězil Nizozemec Sven Kramer.\n\nČeskou výpravu tvořili kromě Martiny Sáblíkové také Karolína Erbanová a Milan Sáblík.\n\nMužského mistrovství Evropy se zúčastnilo celkem 29 závodníků z následujících zemí: Nizozemsko (4), Norsko (4), Polsko (3), Rusko (3), Belgie (2), Francie (2), Itálie (2), Německo (2), Bělorusko (1), Česko (1), Finsko (1), Lotyšsko (1), Rakousko (1), Rumunsko (1), Švýcarsko (1).\n\nZávodníci na prvních 14 příčkách zajistili pro své země odpovídající počet míst pro start na Mistrovství světa ve víceboji 2012.\n\nŽenského mistrovství Evropy se zúčastnilo celkem 23 závodnic z následujících zemí: Nizozemsko (4), Německo (3), Norsko (3), Polsko (3), Rusko (3), Česko (2), Belgie (1), Bělorusko (1), Dánsko (1), Maďarsko (1), Rakousko (1).\n\nZávodnice na prvních 14 příčkách zajistily pro své země odpovídající počet míst pro start na Mistrovství světa ve víceboji 2012.\n<nowiki>*</nowiki> pád\n\n"}
{"id": "756565", "url": "https://cs.wikipedia.org/wiki?curid=756565", "title": "An-šan", "text": "An-šan\n\nAn-šan ( , pchin-jinem \"Ānshān\") je městská prefektura v Čínské lidové republice, kde patří k provincii Liao-ning. Leží zhruba 92 kilometrů jižně od Šen-jangu, hlavního města provincie.\n\nCelá prefektura má rozlohu 9252 čtverečních kilometrů a v roce 2010 v ní žilo přes tři a půl milionu obyvatel.\n\n"}
{"id": "756566", "url": "https://cs.wikipedia.org/wiki?curid=756566", "title": "The Blue Effect (EP)", "text": "The Blue Effect (EP)\n\nThe Blue Effect je EP české rockové skupiny The Blue Effect. Vydáno bylo roku 1969 v edici Mikrofóra vydavatelstvím Panton s katalogovým číslem 03 0203. Společně se singlem „Slunečný hrob“/„I've Got My Mojo Working“ se jedná se o první oficiální nahrávku této skupiny a zároveň jedinou, kde hrál jako její člen i Miloš Svoboda. Poslední skladbou, kde Svoboda účinkuje, je „Paměť lásky“ z debutového alba \"Meditace\", poté z Blue Effectu odešel.\n\nCelé EP bylo zařazeno jako bonus na CD reedici alba \"Meditace\" z roku 1996 (Bonton Music) a roku 2009 na devátý disk se singly a bonusy v rámci box setu \"1969–1989 Alba & singly & bonusy\".\n\n"}
{"id": "756569", "url": "https://cs.wikipedia.org/wiki?curid=756569", "title": "Australian Open 2012", "text": "Australian Open 2012\n\nAustralian Open 2012 byl jubilejní 100. ročník úvodního tenisového grandslamu sezóny, konaný v rozmezí 16. až 29. ledna. Hrálo se v Melbourne Parku v Melbourne na 25 dvorcích s tvrdým umělým povrchem Plexicushion. Organizátory události byly Mezinárodní tenisová federace a Australský tenisový svaz. Turnaj byl součástí mužského okruhu ATP World Tour 2012 a ženského okruhu WTA Tour 2012. Vítězové si do žebříčků připsali dva tisíce bodů.\n\nObhájci titulu ve dvouhrách byli mužská světová jednička Srb Novak Djoković, jenž grandslam opět vyhrál a Belgičanka Kim Clijstersová, která došla do semifinále.\n\nNa 100. ročníku turnaje přislíbilo účast 59 bývalých vítězů. K tomuto jubileu byla vyražena zvláštní mince, následně dostupná v prodeji. Všichni aktuální vítězové obdrželi speciální medailon.\n\nUdálost byla také určena k oslavě 50. výročí získání prvního grandslamu legendárním Australanem Rodem Laverem. Jestřábí oko se představilo poprvé v Aréně Margaret Courtové a Kenu Fletcherovi se dostalo pocty uvedení do Síně slávy australského tenisu.\n\nFinále mužské dvouhry překonalo rekord v délce trvání všech finálových zápasů historie grandslamu.\n\nSoučasně se jednalo o absolutně nejdelší utkání ve stoleté historii Australian Open.\n\nZápas, do kterého nastoupili první a druhý hráč světa – obhájce vítězství Novak Djoković a Rafael Nadal, trval 5 hodin a 53 minut a skončil výsledkem 5-7, 6-4, 6-2, 6-7, 7-5 pro srbského obhájce titulu, který využil první mečbol. Nadal prohrál s Djokovićem posedmé v řadě, vždy ve finále.\n\nPředchozí rekord drželo finále mužské dvouhry na US Open 1988 mezi Čechem Ivanem Lendlem a Švédem Matsem Wilanderem, v němž Seveřan triumfoval za 4 hodiny a 54 minut po setech 6–4, 4–6, 6–3, 5–7, 6–4. Dosavadní rekord byl tak překonán o padesát devět minut.\n\nVítězem mužské dvouhry se v nejdelším finále grandslamové historie stal první nasazený Srb Novak Djoković. Na Australian Open získal třetí titul z této soutěže (předchozí 2008, 2011), celkově pak pátou výhru z turnajů Grand Slamu.\n\nŠampiónkou ženské dvouhry se poprvé stala třetí nasazená Běloruska Viktoria Azarenková. Jedná se o její první grandslamový titul v této soutěži. V následné pondělní klasifikaci žebříčku WTA se stala 21. hráčkou, která dosáhla na pozici ženské světové jedničky ve dvouhře.\n\nVítězem mužské čtyřhry se poprvé stal nenasazený česko-indický pár Radek Štěpánek a Leander Paes. Pro Štěpánka se jedná o první titul v mužské čtyřhře na turnajích Grand Slamu. Jeho spoluhráč Leander Paes získal, po třech finálových porážkách, první titul z Australian Open, celkově z mužské čtyřhry na turnajích Grand Slamu pak sedmý.\n\nTitul v ženské čtyřhře získala nenasazená ruská dvojice Světlana Kuzněcovová a Věra Zvonarevová. Pro Kuzněcovovou je to druhý titul v této soutěži z Australian Open (první 2005). Zvonarevová zde získala premiérovou výhru a na grandslamu celkově druhý titul z ženské čtyřhry.\n\nVe smíšené čtyřhře zvítězil americko-rumunský pár Bethanie Matteková-Sandsová a Horia Tecău. Pro oba představuje premiérový titul z turnajů Grand Slamu.\n\nČeští tenisté zaznamenali jednu výhru, když premiérový grandslamový titul získal Radek Štěpánek, a to v soutěži mužské čtyřhry spolu s Indem Leanderem Paesem. Ve dvouhrách se nejdále probojovala druhá nasazená hráčka Petra Kvitová, která vypadla – stejně jako v singlu juniorky Adam Pavlásek, v semifinálové fázi.\n\n\nNa druhém místě v počtu es skončil Tomáš Berdych s 87 zásahy a druhá mezi ženami pak Petra Kvitová s 20 esy. Na druhém místě v počtu dvojchyb se umístil také Tomáš Berdych s 22 chybami. Na druhém místě v procentuální úspěšnosti prvního podání skončila Lucie Šafářová s 75 %.\n\n Maikel Scheffers vs. Nicolas Peifer 3–6, 7–6, 6–0\n\n Esther Vergeerová vs. Aniek van Kootová 6–0, 6–0\n\n Peter Norfolk vs. David Wagner 4–6, 6–4, 6–2\n\n Ronald Vink / Robin Ammerlaan vs. Stéphane Houdet / Nicolas Peifer 6–2, 4–6, 6–1\n\n Esther Vergeerová / Sharon Walravenová vs. Aniek van Kootová / Marjolein Buisová 4–6, 6–2, 6–4\n\n Andrew Lapthorne / Peter Norfolk vs. David Wagner / Noam Gershony 6–4, 6–2\n\nAustralian Open 2012 vynaložil na finančních odměnách nejvyšší částku v celé historii tenisu s celkovým rozpočtem 26 miliónů australských dolarů. Vítězové dvouhry obdrželi prémii 2 300 000 australských dolarů. Všechny částky jsou uváděny v australských dolarech (AUD); odměny ve čtyřhrách pak celkově na pár.\n\nTabulka uvádí zisk bodů do žebříčku ATP a WTA pro každého hráče v závislosti na kole turnaje, ve kterém vypadl.\nNásledující tenisté obdrželi divokou kartu do hlavních soutěží.\n\n\n\n\n\n\nNásledující tenisté postoupili do hlavních soutěží z kvalifikací.\n\n\n\n"}
{"id": "756577", "url": "https://cs.wikipedia.org/wiki?curid=756577", "title": "Viliam Hrnčár", "text": "Viliam Hrnčár\n\nViliam Hrnčár (30. ledna 1938 – 6. května 1997) byl slovenský fotbalový útočník.\n\nByl odchovancem nitranského fotbalu. V československé lize hrál za ČH Bratislava, Slovan Nitra, Slovan Bratislava a Spartak ZJŠ Brno. V lize odehrál 140 utkání a dal 36 gólů (11.05.1958–26.05.1967). V ročníku 1958/59 získal s Červenou hviezdou Bratislava ligový titul. Ve Veletržním poháru nastoupil v sezóně 1965/66 v 5 utkáních. V reprezentačním B-týmu Československa nastoupil ve 3 utkáních, za olympijskou reprezentaci 2 utkání.\n\n"}
{"id": "756578", "url": "https://cs.wikipedia.org/wiki?curid=756578", "title": "Ivan Hucko", "text": "Ivan Hucko\n\nIvan Hucko (* 3. ledna 1965) je bývalý československý fotbalový obránce a později trenér. Jeho otcem je fotbalový trenér Ján Hucko.\n\nV lize hrál za Slovan Bratislava, FC Spartak Trnava, Duklu Praha a FC Nitra. V lize nastoupil ke 142 utkáním a dal 8 gólů. S Trnavou získal v roce 1986 Československý pohár. V Poháru vítězů pohárů nastoupil v 1 utkání.\n\nJako trenér vedl MFK Ružomberok, FC Spartak Trnava a jako asistent reprezentaci Bahrajnu.\n\n"}
{"id": "756581", "url": "https://cs.wikipedia.org/wiki?curid=756581", "title": "Cummins", "text": "Cummins\n\nCummins Inc. je americký výrobce a distributor dieselových motorů, plynových motorů, filtrů a související technologie. Vyrábí motory s výkony od 55 HP do 3500 HP. Společnost byla založena v roce 1919 jako Cummins Engine Company a v současnosti má necelých 60 tisíc zaměstnanců.\n\nVynálezce a zlepšovatel Clessie Cummins založil firmu s finanční podporou Williama Irwina v roce 1919 a počátkem třicátých let dodal dvoutaktní vznětové motory pro automobilku Duesenberg a závod 500 mil Indianopolis. Navzdory prokázané spolehlivosti a úspornosti se až později prosadily jejich motory pro lehké nákladní automobily a v padesátých letech získaly významný podíl na trhu těžkých nákladních automobilů. Ale i v pickupu Dodge RAM je od roku 1989 k mání řadový šestilitrový šestiválec Cummins. \n\nK definitivnímu přechodu od dvoutaktních na čtyřtaktní vznětové motory došlo v roce 1934 na základě zkoušek v závodech 500 mil. V roce 1946 přihlašuje Clessie Cummins patent na první systém common rail vstřikování.\n\nV šedesátých letech vznikl montážní závod ve Skotsku v Shotts, v Darlingtonu je vývojové centrum motorů pro Evropu a Asii.\n\nV Indii fungoval společný podnik s Kirloskar Group od roku 1962 do 1996, kdy ho Cummins odkoupil. V Číně má podíl v joint-venture Dongfeng Cummins (motory pro automobily) a Guangxi Cummins Industrial Power (dieselagregáty).\n\nSpolečná firma pro dodávky plynových motorů využívající technologie Westport Innovations pro spalování plynu včetně neupraveného CNG.\n\nDnes Cummins Power Systems, dodává stacionární i přenosné dieselgenerátory až do 3,5 MW. Vznikl koupí firmy Onan (1986) a Petbow (UK).\n\nDodává turbodmychadla značky Holset, společnost vznikla začleněním britské firmy Holset Engineering v roce 1973.\n\nDodává filtry a katalyzátory spalin, know-how firmy Nelson Industries zakoupené v roce 1999.\n\nPod značkou Fleetguard dodává od roku 1958 palivové, olejové a hydraulické filtry.\n\nCummins se snaží zachytit trend a podíl na rostoucím trhu vývojem pohonů nejprve pro městské autobusy, a to ve verzi jak bateriového tak i hybridního elektropohonu.\n"}
{"id": "756582", "url": "https://cs.wikipedia.org/wiki?curid=756582", "title": "Hnutí samosprávné Moravy a Slezska", "text": "Hnutí samosprávné Moravy a Slezska\n\nHnutí samosprávné Moravy a Slezska (HSMS) byla politická strana existující na přelomu 20. a 21. století v České republice a působící na území Moravy. V letech 1996-2001 hnutí používalo rozšířený název Hnutí samosprávné Moravy a Slezska – Moravské národní sjednocení (HSMS-MNSj), protože do ní vstoupila v březnu 1996 část členů Moravské národní strany (např. poslanec PSP ČR, právník a historik JUDr. Jiří Bílý.\n\nStrana byla založena členy Hnutí za samosprávnou demokracii – Společnosti pro Moravu a Slezsko, kteří nesouhlasili s politickou linií předsedy HSD-SMS Jana Kryčera, který prosadil v lednu 1994 další změnu názvu hnutí na Českomoravskou stranu středu (ČMSS), chtěl stranu etablovat v politickém středu a liberalismu a oslovit voliče celé České republiky, nejen Moravy a Slezska.\n\nHnutí se pod vedením exposlance JUDr. Jiřího Bílého v roce 1997 se na poslední chvíli odmítlo zapojit do integrace promoravských stran po neúspěšných parlamentních volbách 1996 do Moravské demokratické strany (MoDS) .\n\nHnutí se nepodařilo získat ani na komunální úrovni významnější voličskou podporu. V některých volbách spolupracovala s dalšími promoravskými (MoDS), i celočeskými politickými subjekty (Strana zelených, KDU-ČSL, SŽJ) v komunálních volbách 2002. Ve volbách do Evropského parlamentu v roce 2004 na 2. místě kandidátky Za zájmy Moravy ve sjednocené Evropě kandidoval člen HSMS, spisovatel a historik PhDr. Jiří Pernes.\n\nHnutí samosprávné Moravy a Slezska se v 17. prosince 2005 spojilo s Moravskou demokratickou stranou do strany Moravané s předsedou Ing. Pavlem Dohnalem, starostou Hluku, členem a bývalým předsedou HSMS. Strana Moravané působí v současnosti a je dnes jednou z politických stran moravského hnutí. V roce 2018 vzniklo Moravské zemské hnutí.\n"}
{"id": "756585", "url": "https://cs.wikipedia.org/wiki?curid=756585", "title": "Ladislav Hudec (fotbalista)", "text": "Ladislav Hudec (fotbalista)\n\nLadislav Hudec (* 4. ledna 1957) je bývalý československý fotbalista, záložník. Po skončení aktivní kariéry působí jako trenér.\n\nHrál za Inter Bratislava. V lize nastoupil ke 257 utkáním a dal 19 gólů. V Poháru UEFA nastoupil k 9 utkáním a dal 1 gól. Za dorosteneckou reprezentaci k 17 utkáním, za juniorskou reprezentaci do 21 let nastoupil v 17 utkáních.\n\nV sezóně 2012/13 vedl slovenský celek TJ Spartak Myjava. Tým vedl i v podzimní části Corgoň ligy 2013/14, v zimní přestávce byl poněkud překvapivě odvolán, neboť krátce předtím podepsal dlouhodobou smlouvu s Myjavou. Mužstvo bylo po podzimní části se 30 body na páté příčce ligové tabulky.\n\n\n"}
{"id": "756590", "url": "https://cs.wikipedia.org/wiki?curid=756590", "title": "Real Valladolid", "text": "Real Valladolid\n\nReal Valladolid Club de Fútbol je španělský fotbalový klub z města Valladolid. Založen byl roku 1928. První španělskou ligu hrál v letech 1948–1958, 1959–1961, 1962–1964, 1980–1992, 1993–2004, 2007–2010. Během 40 sezón v La Lize si zajistil 13. místo v její historické tabulce. Nejlepším umístěním bylo 4. místo v sezóně 1962/63. Největším mezinárodním úspěchem klubu je čtvrtfinále Poháru vítězů pohárů 1989/90.\n\nV ročníku 2013/14 sestoupil do Segunda División. V sezóně 2017/18 ale klub vybojoval postup zpátky do nejvyšší ligy a v roce 2018 se jeho většinovým vlastníkem stala brazilská fotbalová hvězda Ronaldo.\n\n"}
{"id": "756591", "url": "https://cs.wikipedia.org/wiki?curid=756591", "title": "Borsodszentgyörgy", "text": "Borsodszentgyörgy\n\nBorsodszentgyörgy je obec na severovýchodě Maďarska v župě Borsod-Abaúj-Zemplén.\n\nRozkládá se na ploše 21,52 km² a v roce 2009 zde žilo 1 188 obyvatel.\n"}
{"id": "756599", "url": "https://cs.wikipedia.org/wiki?curid=756599", "title": "AE Larisa 1964", "text": "AE Larisa 1964\n\nPAE Athlitiki Enosi Larisas 1964 (řecky Ποδοσφαιρική Ανώνυμη Εταιρεία Αθλητική Ένωση Λάρισας 1964, \"fotbalový oddíl atletické unie Larisy\") často označovaný zkratkou AEL, česky jako AE Larisa 1964, je řecký fotbalový klub z města Larisa založený roku 1964. Roku 1988 získal svůj zatím jediný titul mistra Řecka (k roku 2016). Krom toho 2× vyhrál řecký fotbalový pohár (1985, 2007). V evropských pohárech dosáhl klub nejlepšího výsledku v sezóně 1984/85, kdy se probojoval do čtvrtfinále Poháru vítězů pohárů.\n\n"}
{"id": "756600", "url": "https://cs.wikipedia.org/wiki?curid=756600", "title": "Vojtěch Mojžíš", "text": "Vojtěch Mojžíš\n\nVojtěch Mojžíš (* 4. října 1949 Brno) je český hudební skladatel.\n\nVystudoval skladbu na Janáčkově akademii múzických umění v Brně u Ctirada Kohoutka. Pokračoval postgraduálním studiem, kde jej vedle Ctirada Kohoutka ovlivnili Alois Piňos, Miloslav Ištvan, Rudolf Růžička a Arnošt Parsch. Kromě toho vystudoval muzikologii na Filosofické fakultě Univerzity Karlovy v Praze.\n\nPo absolvování škol vyučoval nejprve hudební výchovu na gymnáziu v Bystřici nad Pernštejnem a na Lidové škole umění v Pozořicích. V roce 1979 odešel do Prahy a pracoval hudební režisér gramofonových firem Supraphon a Panton. V roce 1991 se stal školním inspektorem a od roku 1995 je vedoucím oddělení historických zvukových záznamů v Českém muzeu hudby v Praze. Externě vyučuje na \"Konzervatoři a Vyšší odborné škole Jaroslava Ježka\".\n\nJeho skladby jsou uváděny předními českými orchestry a soubory. Řadě z nich se dostalo uznání ve skladatelských soutěžích. Pracuje ve výboru \"Společnosti pro soudobou hudbu „Přítomnost“\" a účastní se organizace hudebního festivalu \"Dny soudobé hudby\".\n\n\n\n\n\n\n"}
{"id": "756602", "url": "https://cs.wikipedia.org/wiki?curid=756602", "title": "Bedřich Šonka", "text": "Bedřich Šonka\n\nBedřich Šonka (2. února 1933 Roudnice nad Labem – 25. února 2017 Holice) byl český fotbalový útočník. Po skončení hráčské kariéry se věnoval i trenérské práci, působil také jako sekretář hradeckého klubu.\n\nS fotbalem začínal v Roudnici nad Labem, v československé lize hrál za Tankistu Praha, Duklu Pardubice a Spartak Hradec Králové. V lize odehrál 176 utkání a dal 55 gólů. V Poháru mistrů evropských zemí nastoupil ke 4 utkáním a dal 1 gól. Během angažmá v Pardubicích se s pražskou Duklou pod vedením trenéra Kolského zúčastnil turné po Střední a Severní Americe.\n\n\n"}
{"id": "756607", "url": "https://cs.wikipedia.org/wiki?curid=756607", "title": "František Schwarzenberg", "text": "František Schwarzenberg\n\nFrantišek Schwarzenberg (německy \"Franz, Prinz von Schwarzenberg\", 24. března 1913, Praha – 9. března 1992, Unzmarkt, Štýrsko, Rakousko) byl český šlechtic z orlické větve Schwarzenbergů, úředník, diplomat a profesor. \n\nNarodil se 24. března 1913 v Praze jako druhý syn a poslední ze dvou potomků Karla V. Schwarzenberga (26. února 1886, Praha – 6. září 1914, Vukovar) a jeho manželky (sňatek 5. února 1910 ve Vídni) Eleonory, rozené Clam-Gallasové (4. listopad 1887, Frýdlant v Čechách – 31. květen 1967 Vídeň, ve Vídni byla také pochována). Při křtu dostal jméno \"František Bedřich Maria Josef Jan Nepomucký Adolf Eduard Paschalis Gabriel ze Schwarzenbergu\" \n\nZa první republiky na doporučení Edvarda Beneše působil na ministerstvu zahraničí, v roce 1939 působil více než rok v Kanceláři státního prezidenta Emila Háchy. Dne 6. října 1939 přinesl k rukám Emila Háchy deklaraci, ve které se hovořilo o tom, že se česká šlechta připojila k českému národu a nedlouho po té byl jmenován František Schwarzenberg do čela mládeže v Národním souručenství. Účastnil se květnového povstání v roce 1945 jako spojovací důstojník generála Karla Kutlvašra a byl členem České národní rady. Pro ni překládal prohlášení o převzetí moci do francouzštiny a angličtiny. Po válce pracoval na ministerstvu zahraničí a jako československý velvyslanec ve Vatikánu. Vlastnil zámek v Nalžovicích, který byl za války zkonfiskován Němci. Po válce jej obsadila Rudá armáda a v roce 1948 mu byl vyvlastněn. Po únoru 1948 zůstal v zahraničí a odešel do USA. Zde na Katolické univerzitě v Chicagu přednášel jako profesor politologii a po roce 1980 se odstěhoval do Rakouska. \n\nPo roce 1990 mu byl zámek i se 400 ha lesa vrácen v restituci. Pochován byl 15. března 1992 v Murau.\n\nDne 23. května 1944 se František Schwarzenberg v Dolních Beřkovicích oženil s Amálií Františkou z Lobkovic (25. leden 1921 Dolní Beřkovice – 3. duben 2013 Vídeň, pohřbena v Orlíku nad Vltavou), dcerou Marii Leopolda z Lobkowicz (7. červenec 1888, Dolní Beřkovice - 15. květen 1933, Praha) a jeho manželky (sňatek 11. duben 1918 Vídeň) Františky z Montenuova (22. srpen 1893, Margarethen am Moos, Dolní Rakousy – 3. listopad 1972, Wels). Měli spolu 3 děti (2 dcery a 1 syna):\n\n\n"}
{"id": "756609", "url": "https://cs.wikipedia.org/wiki?curid=756609", "title": "Cyril Horváth", "text": "Cyril Horváth\n\nCyril Horváth (24. září 1864 Turčiansky Svätý Martin – 2. srpna 1931 Bratislava) byl slovenský právník a národovec.\n\nPocházel z rodiny evangelického faráře.\n\nPůsobil jako advokát a posléze jako notář v Senici. Podílel se na slovenských národních snahách, byl signatářem Deklarace slovenského národa. Byl rovněž činovníkem národní demokracie.\n\nByl pohřben na evangelickém hřbitově v Bratislavě.\n\nMěl čtyři děti, nejmladší z nich byl spisovatel a právník Ivan Horváth. \n\n"}
{"id": "756610", "url": "https://cs.wikipedia.org/wiki?curid=756610", "title": "Zdeněk Pavlík (politik)", "text": "Zdeněk Pavlík (politik)\n\nZdeněk Pavlík (* 4. prosince 1953) je český politik České strany sociálně demokratické, od roku 2008 člen Rady Jihomoravského kraje, od roku 2012 do ledna 2016 náměstek hejtmana Jihomoravského kraje.\nNarodil v roce 1953, žije ve Slavkově u Brna. Po absolvování střední ekonomické školy působil jako vedoucí provozních jednotek s.p. Potraviny Brno, od roku 1991 byl ředitelem soukromé společnosti. Při zaměstnání vystudoval Univerzitu Tomáše Bati ve Zlíně.\nV letech 2000 až 2016 byl členem Zastupitelstva Jihomoravského kraje. Ve volebním období 2004 až 2008 byl členem Výboru finančního zastupitelstva Jihomoravského kraje a místopředsedou Komise dopravy a územního plánování Rady JMK.\nNa ustavujícím zasedání krajského zastupitelstva v listopadu 2008 byl zvolen členem Rady Jihomoravského kraje. Tuto funkci vykonával celé volební období. Do jeho kompetence patřila oblast dopravy. V novém volebním období krajského zastupitelstva byl v listopadu 2012 zvolen náměstkem hejtmana Jíhomoravského kraje, do jeho kompetence spadá oblast majetku a dopravy.Na tuto funkci rezignoval v závěru roku 2015 (s účinností od 1. února 2016). Svoji abdikaci zdůvodnil tím, že už v nadcházejících krajských volbách nebude kandidovat.\n\nJe členem ČSSD, v roce 2012 byl potvrzen ve funkci místopředsedy krajského výkonného výboru. Do listopadu 2015 zastával funkci prvního místopředsedu výboru.\n"}
{"id": "756611", "url": "https://cs.wikipedia.org/wiki?curid=756611", "title": "Pozorování ptáků", "text": "Pozorování ptáků\n\nPozorování ptáků je činnost spočívající v rekreačním pozorování ptáků. Ptáky lze pozorovat pouhým okem, triedrem nebo dalekohledem. Mnoho birdwatcherů ptáky fotí nebo nahrává jejich zpěv a zaznamenává jejich polohu. Velkou část birdwatcherů tvoří amatéři, kteří tento způsob pozorování vykonávají pouze pro vlastní potěšení, na rozdíl od ornitologů, používajících formálnější vědecké metody pro výzkum.\n\nBirdwatcheři, kterým nestačí pozorování z dálky, si zřizují maskované úkryty, díky kterým nejsou pozorovaní ptáci vyrušováni přítomností birdwatchera.\n\nPozorování ptáků, neboli birdwatching, může mít mnoho podob. Přistupovat k němu lze vědecky, umělecky nebo třeba technicky. Ptáky můžeme pozorovat na vlastní zahradě, ale i v nejodlehlejších koutech světa. Může se jednat o prosté poznávání ptačích druhů nebo se můžeme zaměřit na jejich zpěv, chování, prostředí, ve kterém se vyskytují, můžeme se věnovat jejich tahu, hnízdění a mnoha dalším aspektům jejich života. Vztah, který si birdwatcher k objektu svého zájmu vytváří je ale v každém případě pozitivní a jeho důležitou součástí je ochranářský přístup. Birdwatching, byť je v některých zemích opravdu masovou rekreační aktivitou, přírodě neškodí, ale naopak má charakter výchovný a vzdělávací a popularizuje jak ochranu ptactva, tak přírody. Jednoduše řečeno, birdwatcher je milovníkem přírody, který se věnuje pozorování ptáků.\n\n"}
{"id": "756612", "url": "https://cs.wikipedia.org/wiki?curid=756612", "title": "Karel Václavů", "text": "Karel Václavů\n\nKarel Václavů (30. října 1919 - ???) byl český a československý poválečný politik Komunistické strany Československa a poslanec Prozatímního Národního shromáždění, Ústavodárného Národního shromáždění a Národního shromáždění ČSR.\nByl synem domkáře a člena sociálně demokratické strany. Profesně působil coby dílovedoucí. Později byl ředitelem družstevní mlékárny. Od roku 1935 byl činný ve Svazu mladých a roku 1936 se stal členem KSČ. Od roku 1937 zasedal v Krajském výboru KSČ v Plzni jako zástupce mládeže. Za okupace byl v červnu 1939 zatčen a po dobu devíti měsíců vězněn. Pak byl propuštěn. Následně se opětovně zapojil do ilegální politické činnosti a roku 1942 byl opět zatčen a ve vězení byl držen až do roku 1945.\n\nBezprostředně po válce nejprve odešel do pohraničí, ale ještě během roku 1945 byl vyzván aby se stal zemědělským tajemníkem Krajského výboru KSČ v Plzni. Jeho politický vliv rostl během roku 1947. Od března 1947 se řešilo obsazení nového KV KSČ. Stal se jeho druhým místopředsedou. Od srpna 1947 působil jako politický tajemník KV KSČ. Byl relativně mladým funkcionářem. bez výraznějších zásluh z meziválečné doby. Jeho vzestup tak část plzeňské KSČ nepřijímala pozitivně. Naopak podporu mu vyslovoval Rudolf Slánský a ústředí KSČ.\n\nV letech 1945–1946 byl poslancem Prozatímního Národního shromáždění za KSČ. V parlamentu setrval až do parlamentních voleb v roce 1946, pak se stal poslancem Ústavodárného Národního shromáždění za KSČ. Znovu se členem parlamentu za KSČ stal ve volbách do Národního shromáždění roku 1948. Zvolen byl za volební kraj Plzeň a v parlamentu setrval do konce volebního období v roce 1954.\n\nV březnu 1948 se Václavů stal předsedou KV KSČ a dohlížel na její slučování se sociální demokracií. Uvádí se tehdy bytem v Kozolupech. V létě roku 1948 čelil kritice od části krajského vedení strany pro příliš direktivní styl rozhodování a eliminaci názorových oponentů. Ve funkci předsedy KV KSČ se připomíná ještě roku 1949. V roce 1967 působil jako 1. náměstek ministra zemědělství a výživy Karla Mesteka.\n\nBěhem pražského jara v roce 1968 se angažoval v reformním proudu KSČ. Po invazi vojsk Varšavské smlouvy do Československa byl evidován jako „exponent pravice“. Je tehdy uváděn jako náměstek ministra předsedy FV Ministerstva zemědělství a výživy ČSSR.\n"}
{"id": "756613", "url": "https://cs.wikipedia.org/wiki?curid=756613", "title": "Antonín Vála", "text": "Antonín Vála\n\nAntonín Vála (14. prosince 1904 – ???) byl český a československý politik Československé strany národně socialistické a poslanec Prozatímního Národního shromáždění.\n\nV roce 1946 se profesně uvádí jako bývalý horník a železničář.\n\nV letech 1945–1946 byl poslancem Prozatímního Národního shromáždění za národní socialisty. V parlamentu setrval až do parlamentních voleb v roce 1946.\n\nPo únorovém převratu byl politicky pronásledován. Roku 1950 byl odsouzen v politickém procesu k těžkému doživotnímu žaláři. Uváděl se tehdy jako bývalý bývalý vrchní asistent ČSD. Bydlel v Mostu. Za vinu mu bylo mimo jiné kladeno, že na jaře 1949 měl navštívit Fráňu Zemínovou jako představitel protistátní skupiny.\n\n"}
{"id": "756614", "url": "https://cs.wikipedia.org/wiki?curid=756614", "title": "Pen-si", "text": "Pen-si\n\nPen-si ( , pchin-jinem \"Běnxī\") je městská prefektura v Čínské lidové republice, kde patří k provincii Liao-ning. Má rozlohu 8 411 čtverečních kilometrů a v roce 2010 zde žilo přibližně 1,7 miliónu obyvatel.\n\nPen-si se nachází na východě provincie Liao-ning nedaleko Šen-jangu. Na severu sousedí s prefekturami Fu-šun, Šen-jang, na západě s prefekturou Liao-jang, na jihu s prefekturou Tan-tung a na východní hranici s provincii Ťi-lin.\n\n\n"}
{"id": "756616", "url": "https://cs.wikipedia.org/wiki?curid=756616", "title": "Martin Valachovič", "text": "Martin Valachovič\n\nMartin Valachovič (26. září 1891 Pezinok – 7. března 1950 Bratislava) byl slovenský a československý poválečný politik Komunistické strany Slovenska a poslanec Prozatímního Národního shromáždění.\n\nProfesí byl dělníkem.\n\nV poválečném období byl členem Ústředního výboru KSS. Žilinská konference KSS v srpnu 1945 ho zvolila za člena Předsednictva ÚV KSS.\n\nV letech 1945–1946 byl poslancem Prozatímního Národního shromáždění za KSS. Setrval zde do parlamentních voleb v roce 1946.\n\n"}
{"id": "756617", "url": "https://cs.wikipedia.org/wiki?curid=756617", "title": "Ján Mocko", "text": "Ján Mocko\n\nJán Mocko (26. ledna 1843, Senica – 16. listopadu 1911, Senica) byl slovenský evangelický duchovní, církevní a literární historik.\n\nTeologii vystudoval v letech 1864–1867 v Bratislavě, Rostocku a v Erlangen. Následně působil tři roky jako vychovatel, roku 1870 byl ordinován k výkonu duchovenské činnosti. Od roku 1874 administroval sbor v v Čáčově, kde následně V letech 1876–1904 působil jako farář. V letech 1879–1899 byl konseniorem a v letech 1899–1902 seniorem Nitranského seniorátu. V roce 1901 těžce onemocněl a od roku 1904 žil v Senici.\n\nByl průkopníkem studia dějin evangelické hymnografie na Slovensku. Byl zakladatelem a členem spolku \"Tranoscius\".\n\nByl ženat s Oľgou, dcerou Andreje Braxatoria-Sládkoviče; jejich manželství bylo bezdětné. Je pohřben v Senici.\n\n"}
{"id": "756619", "url": "https://cs.wikipedia.org/wiki?curid=756619", "title": "Jiří Altman", "text": "Jiří Altman\n\nPhDr. Jiří Altman (* 1. května 1958) je český politik. Od roku 1998 do roku 2010 byl místostarostou městské části Brno-Bystrc. Ve volebním období 2008–2012 byl členem Rady Jihomoravského kraje za ČSSD. \n\nNarodil v roce 1958 v Brně, školní léta strávil částečně v Ostravě. Absolvoval Střední pedagogickou školu obor vychovatelství, dále pak obor učitelství filozofie a sociálních věd na Filozofické fakultě státní univerzity v Kyjevě. Vzdělání pak završil v roce 1997 absolvováním Specializačního studia a získáním vysokoškolské kvalifikace v oboru speciální pedagogika se zaměřením na somatopedii (výchovu dětí a mládeže s tělesným postižením) na Filozofické fakultě Masarykovy univerzity v Brně. \nProšel několika zaměstnáními, ovšem nejvíce jeho život ovlivnila léta 1991 – 1998, kdy působil jako vychovatel a posléze vedoucí úseku výchovy učňovské a středoškolské mládeže v ÚSP pro tělesně postiženou mládež Kociánka v Brně.\n\nOd roku 1998 do roku 2010 působil nepřetržitě jako místostarosta městské části Brno-Bystrc za ČSSD, byl místopředsedou městského výkonného výboru ČSSD v Brně. Na ustavujícím zasedání krajského zastupitelstva v listopadu 2008 byl zvolen členem Rady Jihomoravského kraje. Do jeho kompetence patřila oblast sociální péče. V krajských volbách v říjnu 2012 již nekandidoval. Po vítězství ve výběrovém řízení se v prvním pololetí 2013 stal ředitelem Zámečku Střelice – Domova pro osoby s mentálním postižením. \n"}
{"id": "756622", "url": "https://cs.wikipedia.org/wiki?curid=756622", "title": "Jevgenij Usťugov", "text": "Jevgenij Usťugov\n\nJevgenij Usťugov, celým jménem Jevgenij Romanovič Usťugov ( , * 4. června 1985, Krasnojarsk, Sovětský svaz, dnes Rusko), je ruský biatlonista. Největších úspěchů v kariéře dosáhl v roce 2010, kdy vyhrál závod s hromadným startem na zimních olympijských hrách ve Vancouveru a na olympijských hrách získal také bronzovou medaili v mužském štafetovém závodě. Ve stejných závodech dokázal získat stříbrné medaile také na domácím mistrovství světa 2011 v Chanty-Mansijsku. V celkovém hodnocení světového poháru dopadl nejlépe v sezóně 2009/10, kdy obsadil konečné čtvrté místo. \nV roce 2018 mu byl prokázán doping, díky kterému přišel o zlatou mediali z Olympijských her v Soči v roce 2014.\n\nStupně vítězů na zimních olympijských hrách. Výsledky z olympijských her se započítávají do celkového hodnocení světového poháru.\n\nStupně vítězů na mistrovstvích světa. Výsledky z mistrovství světa se započítávají do celkového hodnocení světového poháru.\n\nVítězství v závodech světového poháru.\n\n"}
{"id": "756627", "url": "https://cs.wikipedia.org/wiki?curid=756627", "title": "Jon Morton Aase", "text": "Jon Morton Aase\n\nJon Morton Aase (* 1936, Wisconsin, USA) je americký morfolog (anatom).\n\nJde o experta na fetální alkoholický syndrom (FAS), nejčastější příčinu mentální retardace ve vyspělých zemích.\n\nPochází z Wisconsinu, vyrůstal v Kalifornii a v Alabamě. Medicínu vystudoval na Yaleově univerzitě\nv New Havenu. Po ukončení studia pracoval na univerzitě v Minnesotě,\nWashingtonu D. C. a jako vedoucí oddělení dysmorfologie v Albuquerque. Později pracoval také v Seattlu.\n\nVěnoval se též studiu domorodého obyvatelstva na Aljašce. Jde o autora nebo spoluautora 45 prací o\ndysmorfologii. Společně s Davidem W. Smithem popsal familiární syndrom deformit, tzv.\nAaseho-Smithův syndrom.\n"}
{"id": "756628", "url": "https://cs.wikipedia.org/wiki?curid=756628", "title": "Śpiewnik Ewangelicki", "text": "Śpiewnik Ewangelicki\n\nŚpiewnik Ewangelicki (\"Evangelický zpěvník\"), s podtitulem Codzienna modlitwa, pieśń, medytacja, nabożeństwo (\"Každodenní modlitba, píseň, meditace, bohoslužba\"), je polský kancionál, který užívají evangelické církve v Polsku a v České republice (na Těšínsku). Byl vydán roku 2002.\n\nKancionál byl vydán jako společné dílo čtyř církví: Slezské církve evangelické augsburského vyznání, Luterské evangelické církve augsburského vyznání v ČR, Evangelicko-augsburské církve v Polské republice a Evangelicko-reformované církve v Polské republice. Připravila jej v letech 1995–2002 zpěvníková komise pod vedením Jana Grosse, jejíž členové pocházeli ze všech čtyřech výše uvedených církví.\n\nNotovaný kancionál obsahoval 955 písní rozčleněných do tří oddílů (1. církevní rok, 2. bohoslužba, 3. víra – láska – naděje) a další liturgické texty.\n\nDruhé vydání bylo uskutečněno roku 2008 a třetí roku 2019. \n"}
{"id": "756638", "url": "https://cs.wikipedia.org/wiki?curid=756638", "title": "Seznam bratislavských biskupů a arcibiskupů", "text": "Seznam bratislavských biskupů a arcibiskupů\n\nBratislavský arcibiskup je ordinářem římskokatolické bratislavské diecéze, která vznikla v roce 2008 rozdělením bratislavsko-trnavské arcidiecéze. Současně vzniklá arcidiecéze trnavská je sufragánní arcidiecézí náležející do západoslovenské církevní provincie, jejíž metropolí je bratislavská diecéze.\n\nArcibiskupové Bratislavsko-Trnavští\n\nArcibiskupové Bratislavští\n\nPomocní biskupové Bratislavsko-Trnavští\n\nPomocní biskupové Bratislavští\n\n\n"}
{"id": "756644", "url": "https://cs.wikipedia.org/wiki?curid=756644", "title": "KSC Lokeren", "text": "KSC Lokeren\n\nKSC Lokeren, plným názvem Koninklijke Sporting Club Lokeren Oost-Vlaanderen, je belgický fotbalový klub z města Lokeren. Založen byl roku 1923, do nejvyšší belgické soutěže vstoupil prvně v sezóně 1974-75. Od té doby ji opustil pouze na dvě sezóny. Nejlepším umístěním bylo 2. místo v sezóně 1980-81. Jednou klub vyhrál belgický pohár (1996). Největším mezinárodním úspěchem je čtvrtfinále Poháru UEFA 1980/81.\n\nV minulosti v klubu působili i čeští fotbalisté Jan Koller, Václav Budka, Roman Vonášek, Jan Musil, Daniel Zítka a také československý reprezentant Karol Dobiaš. Ke známým hráčům patřili též dánský reprezentant Preben Elkjær Larsen či Polák Grzegorz Lato.\n\n"}
{"id": "756662", "url": "https://cs.wikipedia.org/wiki?curid=756662", "title": "1969–1989 Alba &amp; singly &amp; bonusy", "text": "1969–1989 Alba &amp; singly &amp; bonusy\n\n1969–1989 Alba & singly & bonusy je box set české rockové skupiny Blue Effect. Vydán byl v roce 2009 ve vydavatelství Supraphon s katalogovým číslem SU 5990. Box set obsahuje téměř veškerou tvorbu skupiny (vyjma písně „Golem“, jež byla zařazena na album \"Beatová síň slávy\"), která byla mezi lety 1969 a 1989 vydána v Československu pro domácí trh. V kartonové krabičce se nachází 18stránkový booklet se stručnou historií kapely a dobovými fotografiemi a celkem devět CD. Osm z nich představuje všech osm studiových alb Blue Effectu (všechna vyjma \"Kingdom of Life\", které bylo určeno pro export) v remasterované podobě a ve zmenšených imitacích původních přebalů, na devátém disku jsou umístěny singly, EP a tři nevydané rarity. Jedná se o píseň „Král živých“, která byla nahrána v roce 1969 pro album \"Meditace\", musela však být přetextována a nakonec vyšla jako „Paměť lásky“, instrumentálku „F.e.d.o.r.“ pocházející ze zkušebny v roce 1977 a rozsáhlou skladbu „Prosím“ nahranou na koncertě v Brně roku 1978, která byla původně zamýšlena pro album \"Svět hledačů\".\n\n"}
{"id": "756670", "url": "https://cs.wikipedia.org/wiki?curid=756670", "title": "Oldřich III. z Rožmberka", "text": "Oldřich III. z Rožmberka\n\nOldřich III. z Rožmberka (17. ledna 1471 – 4. listopadu 1513) byl český šlechtic z rodu Rožmberků, nejmladší syn Jana II. z Rožmberka. Jeho bratři byli Jindřich V. z Rožmberka, Vok II. z Rožmberka a Petr IV. z Rožmberka. Bratři v roce 1501 přenechali clo z brodu ve Frymburku poustevníkům z Heurafflu. Spolu s Petrem získal od \"poustevníků z Heurafflu\", pozlacenou stříbrnou konvici, 299 maďarských guldenů, 100 liber šestigrošových mincí, sto liber jiných grošů a 84 liber českých grošů. Je pohřben v rodinné hrobce v cisterciáckém klášteře ve Vyšším Brodě.\n"}
{"id": "756673", "url": "https://cs.wikipedia.org/wiki?curid=756673", "title": "Lierse SK", "text": "Lierse SK\n\nKoninklijke Lierse Sportkring, známý spíše pod zkráceným označením Lierse SK, je belgický fotbalový klub z města Lier. Založen byl roku 1906. Čtyřikrát vyhrál belgickou ligu (1931-32, 1940-41, 1941-42, 1959-60, 1996-97) a dvakrát belgický pohár (1968-69, 1998-99). Do 1. ligy vstoupil prvně v sezóně 1927/28. Největším mezinárodním úspěchem klubu je čtvrtfinále Poháru UEFA 1971/72. Patří k pěti belgickým klubům, které hráli základní skupinu Ligy mistrů (Anderlecht Brusel, Bruggy, Racing Genk, Standard Lutych).\n\n"}
{"id": "756685", "url": "https://cs.wikipedia.org/wiki?curid=756685", "title": "Diskografie Blue Effect", "text": "Diskografie Blue Effect\n\nToto je diskografie české rockové skupiny Blue Effect, která vystupovala také pod názvy The Blue Effect, Modrý efekt, M Efekt a M. Efekt.\n\n\n"}
{"id": "756686", "url": "https://cs.wikipedia.org/wiki?curid=756686", "title": "Sinoatriální uzel", "text": "Sinoatriální uzel\n\nSinoatriální uzel (zkratka SA uzel) je součást převodního systému srdečního, která za normálních okolností zajišťuje tvorbu srdečních vzruchů. Poprvé byl popsán Arthurem Keithem a Martinem Flackem v roce 1907. \n\nJe tvořen shlukem buněk převodního systému srdečního ve stěně pravé síně blízko žilního splavu (sinus coronarius). U většiny lidí je krví zásoben z větví pravé věnčité tepny.\n\nSinoatriální uzel je hlavním zdrojem vzruchů v srdci savců (hlavním pacemakerem). Buňky mají schopnost spontánní depolarizace, tedy v důsledku toku iontů přes plazmatickou membránu měnit pozvolna samovolně napětí na této membráně a po dosažení určitého prahového napětí se rozbíhá série rychlých dějů, jejímž základem je otevření membránových kanálů pro sodík. Dochází tím k rychlé změně membránového napětí v buňce a vzniku akčního potenciálu. Jednotlivé buňky srdečního svalu jsou propojeny vodivými spoji (označovanými jako gap junctions) , kterými se tato změna membránového napětí rychle lavinovitě šíří z buňky na buňku a je podstatou šíření srdečního vzruchu. \nV SA uzlu je spontánní depolarizace z celého srdce nejrychlejší, odtud se vzruch šíří na srdeční předsíně, v nichž se rozbíhá různými směry, ale nejrychleji se šíří tzv. preferenčními drahami (Thorelův, Wenckebachův, Jamesův a Bachmanův svazek) dále k atrioventrikulárnímu uzlu a na srdeční komory. Tím, že za normálních okolností je v SA uzlu tvorba vzruchu nejrychlejší z celého převodního systému, „vnucuje“ svou frekvenci celému srdci. Pouze za stavů, kdy rychlost depolarizace v SA uzlu poklesne (nebo je porušeno šíření vzruchu), můžou se uplatnit jiná centra, v nichž spontánní depolarizace probíhá pomaleji (náhradní pacemakery). K poruše rytmu dochází také tehdy, pokud se v srdci objeví chorobný zdroj, který pracuje rychleji, nejčastěji mechanizmem krouživého vzruchu (re-entry) a „přebije“ aktivitu SA uzlu. \n\nNormální srdeční rytmus, generovaný z SA uzlu, se označuje jako sinusový. Jeho frekvence se běžně pohybuje kolem 70 impulzů za minutu (obvyklý rozptyl 60 až 100 úderů za minutu). Sám uzel je však regulován pokyny z autonomního kardioregulačního centra v mozkovém kmeni. Centrum řízení srdeční činnosti je umístěno v prodloužené míše. Parasympatický nervový systém spontánní depolarizaci zpomaluje a vede tak ke snížení tepové frekvence, sympatický nervový systém naopak ovlivněním SA uzlu (ale i atrioventrikulárního uzlu) zrychluje. Na řízení činnosti se uplatňují také některé hormonální působky z krevního oběhu. V řadě fyziologických i chorobných stavů tak dochází ke zvýšení tepové frekvence (při svalové námaze, stresu, horečce, velkých ztrátách tekutin a mnoha dalších), naopak v době převahy parasympatiku se srdeční frekvence zpomaluje (ve spánku, v klidu, po jídle). Při poruše funkce SA uzlu vznikají sinoatriální blokády.\n\n"}
{"id": "756692", "url": "https://cs.wikipedia.org/wiki?curid=756692", "title": "Artur Sasko-Koburský", "text": "Artur Sasko-Koburský\n\nJeho královská Výsost princ Arthur, vévoda z Connaughtu a Strathearnu, \"Arthur William Patrick Albert\" (1. května 1850, Londýn – 16. ledna 1942, tamtéž) byl člen britské královské rodiny, syn královny Viktorie, generální guvernér Kanady v letech 1911–1916.\n\nNarodil se 1. května roku 1850 jako třetí syn (sedmé dítě) britské královny Viktorie a jejího manžela, prince Alberta. Pokřtěn byl 22. června v soukromé kapli Buckinghamského paláce. Křest provedl Jan Bird Summer, arcibiskup z Canterbury, kmotry byli pruský korunní princ Vilém (budoucí německý císař Vilém I., Ida Sasko-Meiningenská (sňatkem princezna Sasko-Výmarsko-Eisenšská, sestra britské královny-vdovy Adelheid Sasko-Meiningenské, a Arthur Wellesley, 1. vévoda z Wellingtonu (jenž měl narozeniny ve stejný den jako malý princ, který své první jméno dostal na jeho počest).\n\nStejně jako jeho starší bratři získal základy vzdělání od soukromých vychovatelů. Již od dětství projevoval zájem o vojenský život a službu. V roce 1866 tedy zahájil studia na Královské vojenské akademii ve Woolwich.\n\nV roce 1874 byl jmenován vévodou z Connaughtu a Strathearnu a hrabětem ze Sussexu.\n\nOd roku 1868 byl poručíkem v ženijním útvaru, poté sloužil v artilerii a u střelectva. V průběhu let vojenské služby pobýval m. j. v Jižní Africe, Kanadě, Irsku, Egyptě (1882) a Indii (1886-1890). 1. dubna roku 1893 byl povýšen do hodnosti generála a pomýšlel na místo hlavního velitele britské armády, nakonec se však stal pouze velitelem vojenského okruhu v jižním Aldershot. 26. června roku 1902 byl jmenován polním maršálem. V letech 1900-1904 byl hlavním velitelem v Irsku, v letech 1904-1907 generálním inspektorem armády.\n\nV roce 1911 byl jmenován generálním guvernérem Kanady. Byl prvním členem královské rodiny v této pozici. Spolu s manželkou dbal o dobré britsko-kanadské kontakty, díky řadě různých cest po zemi získal v Kanadě jistou popularitu. V prvních letech první světové války zůstal vévoda v pozici guvernéra a aktivně působil v pomocných vojenských službách; guvernérem byl do roku 1916.\n\nPoté se vrátil do činné služby v armádě, kde setrval do konce války, zatímco jeho manželka a dcery pracovaly pro Červený kříž a další organizace pomáhající mírnit následky války.\n\nOd roku 1874 nosil titul vévoda (\"Duke\") Connaught a Strathearn a lord (\"Earl\") Sussex. V roce 1899, po smrti synovce Alfréda, vévody z Edinburghu (syna svého staršího bratra Alfréda), se zařadil do linie nástupnictví vévodského titulu Saxe-Coburg-Gotha, ale rezignoval na něj (i jménem svého syna) ve prospěch jiného synovce, vévody Karla Eduarda (pohrobka svého mladšího bratra vévody Leopolda, vévody z Albany).\n\nNáležel ke svobodným zednářům. V roce 1901 byl zvolen velmistrem britské Velké zednářské lóže, neboť dosavadní velmistr, jeho starší bratr, se stal králem jako Eduard VII. a jako se takový musel této funkce vzdát. Od té doby byl Artur velmistrem znovuvolen každoročně po dobu 37 let až do roku 1939, do věku téměř 90 let.\n\nByl nositelem mnoha nejvyšších řádů a vyznamenání, mezi nimi: Podvazkový řád, Řád sv. Michala a sv. Jiří, Řád lázně, Řád britského impéria, Řád sv. Patrika, Řád Indické říše, Řád bodláku.\n\n13. března 1879 se oženil s pruskou princeznou Luisou Markétou (1860-1917), dcerou prince Fridricha, vnučkou německého císaře Viléma I. Z jejich manželství se narodily tři děti, dvě dcery a syn:\nMargareta (15. ledna 1882 – 1. května 1920) ∞ 1905 Gustav Adolf, švédský princ, pozdější švédský král Gustav VI. Adolf\nArtur (13. ledna 1883 – 12. září 1938)\nPatricie (17. března 1886 – 12. ledna 1974) ∞ 1919 Sir Alexander Ramsay (pozdější britský admirál)\n\nV roce 1928 se stáhl z veřejného života. Zemřel v Bagshot Park, Surrey 16. ledna roku 1942, v 91 letech věku. Pochován byl po boku své manželky (jež zemřela již v roce 1917) v královské hrobce ve Frogmore ve Windsoru.\n\nJako příslušník britské královské rodiny a místokrál, byl princ Arthur držitelem řady titulů. Během svého života obdržel také mnoho národních i zahraničních vyznamenání jak civilní tak vojenské povahy. Byl také vojákem a dosáhl hodnosti polního maršála.\n\n"}
{"id": "756695", "url": "https://cs.wikipedia.org/wiki?curid=756695", "title": "Panaricium", "text": "Panaricium\n\nPanaricium (latinsky ) neboli vidlák je hnisavý zánět prstů ruky. Příčinou vzniku bývají neošetřená nebo špatně ošetřená drobná poranění. Možnou léčbou je konzervativní ošetření, antisepse nebo podání antibiotik. Radikálním, ale nejčastějším ošetřením bývá drobný chirurgický zákrok.\n\nZánět nehtového lůžka se nazývá paronychium.\n\n"}
{"id": "756697", "url": "https://cs.wikipedia.org/wiki?curid=756697", "title": "Pierluigi Pairetto", "text": "Pierluigi Pairetto\n\nPierluigi Pairetto (* 15. červenec 1952, Turín) je bývalý mezinárodní fotbalový rozhodčí.\n\nV roce 1980 začal pískat zápasy Serie B a Serie A. V roce 1989 měl na svém kontě odpískáno 45 zápasů nejvyšší italské soutěže a mezitím byl zapsán do listiny rozhodčích FIFA. Byl také nominován jako rozhodčí na Mistrovství Evropy ve fotbale 1992 a Mistrovství světa ve fotbale 1994. Rozhodoval na Mistrovství Evropy ve fotbale 1996 v Anglii zápas mezi Českem a Německem a finále Poháru vítězů pohárů 1995/96 mezi Paris Saint-Germain a Rapid Wien.\n\nPo kariéře rozhodčího v 1998 byl jmenován rozhodčí, první v \"Serie C\" (1998-1999), pak v \"Serie A\" s Paolo Bergamo mezi 1999 a 2005. To bylo mezi 2002 a 2006 místopředseda rozhodčích UEFA výboru (první italská vůbec). Byl zapojen do skandálu v italském fotbale v roce 2006, protože často telefonický kontakt měl s Luciano Moggi skandálem a později byl odstraněn z role, kterou hrají v rozhodčích UEFA výboru, byly nahrazeny Pierluigi Collina. Následně odsouzen v prvním stupni, vyloučení 2 roky a 6 měsíců, ve druhém stupni za 3 roky a 6 měsíců a 2 roky a 6 měsíců v rozsudku ze dne CONI.\n"}
{"id": "756703", "url": "https://cs.wikipedia.org/wiki?curid=756703", "title": "Sak Noel", "text": "Sak Noel\n\nSak Noel, vlastním jménem Isaac Mahmood Noell (* 12. dubna 1983, La Cellera de Ter, Girona, Španělsko) je katalánský DJ a hudební producent. S hudbou započal již jako teenager. Proslavil se singlem \"Loca People\", který byl hitem v evropských hitparádách. Další singl s názvem \"Paso\" (\"Nini Anthem\"), měl premiéru 15. listopadu 2011.\n\n"}
{"id": "756705", "url": "https://cs.wikipedia.org/wiki?curid=756705", "title": "Martin Roháč", "text": "Martin Roháč\n\nMartin Roháč byl český voják a později i loupežník a vrah s historicky největším počtem obětí v Českých zemích. Pocházel z Velké Bíteše. Se svou loupežnickou skupinou zavraždil v letech 1568-1571 59 lidí.\n\nUž jako voják se zúčastnil války s Tureckem v letech 1566-1568. Ta skončila uzavřením Drinopolského míru a proto byl propuštěn ze služby. Společně s několika dalšími vojáky začal loupit a vraždit. Jejich oběťmi byli především bezbranní kupci a řemeslníci, kterým kradli peníze, zboží a zpravidla i oděv.\n\nPrvní vraždy byly spáchány již v Sedmihradsku, kde jeho skupině padli za oběť 4 lidé. Ti byli okradeni o 24 zlatých a oděv. Další obětí byl kupec nedaleko Vídně, který byl okraden o 40 zlatých, dvě ručnice a oděv. U Rahašpurku spáchali dvě vraždy. Své oběti tentokrát okradli o zbraně. Následující vraždy spáchali u Stupavy, pod Prešpurkem, v Uherském Hradišti, Uherském Brodě, u Bánova, v dnešních Velkých Bílovicích a v Hustopečích u Brna, kde v jeden den zavraždili tři muže a oloupili soukeníky o tři postavy sukna. K dalším vraždám došlo v Újezdě, Poštorné a u Ivančic.\n\nPo těchto zločinech se někteří členové skupiny rozhodli odejít, protože se již dostali domů. Společně s ním zůstali pouze Mikuláš Miča z Předklášteří u Tišnova a Jan Čech. Jejich krutost se poté zvýšila. Například u Mělníka, za Čáslaví a u Chrudimi zavraždili 3 těhotné ženy, vyřezali z nich čtyři plody a nenarozeným dětem vyňali srdce, plíce a játra, která uvařili a snědli. Věřili, že jim to dodá odvahu a budou moci déle loupit a vraždit. \n\nRoku 1571 byl v Tišnově dopaden Mikuláš Míča. Tehdy byl aktivní už pouze Roháč Míča se na mučidlech přiznal a brzy poté byl ve Velké Bíteši zatčen Roháč, a taktéž skončil na mučidlech, kde se ke svým zločinům přiznal.\n\nRozsudek nad Martinem Roháčem byl vynesen 7. února 1571. Byl stejně krutý, jako byly kruté zločiny spáchané bandou Martina Roháče. Nejdříve měly být odsouzenému u pranýře odnímány články prstů a pak měl být přiveden na popraviště, kde mu měl kat trhat kleštěmi části těla, pak mu měly být kolem zpřeráženy všechny údy a ještě za živa měl být vpleten do kola a takto čekat na svou smrt. Rozsudek nad odsouzencem byl vykonán brněnským katem a jeho šesti pomocníky 17. února 1571.\n"}
{"id": "756707", "url": "https://cs.wikipedia.org/wiki?curid=756707", "title": "Seznam písní R.E.M.", "text": "Seznam písní R.E.M.\n\nToto je seznam písní americké kapely R.E.M..\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n Oficiální webové stránky\n"}
{"id": "756713", "url": "https://cs.wikipedia.org/wiki?curid=756713", "title": "Atrioventrikulární blokáda", "text": "Atrioventrikulární blokáda\n\nAtrioventrikulární blokáda (zkratka AV blokáda) je porucha srdečního rytmu, jejímž podkladem je porušené vedení vzruchu v oblasti AV junkce, tedy atrioventrikulárního uzlu a Hisova svazku. Tyto části převodního systému srdečního zajišťují převod vzruchu ze srdečních předsíní na komory. Při těžším stupni blokády tak dochází k narušení koordinace stahu předsíní a komor. \n\nRozlišují se tři stupně AV blokády:\n\n\nAV blokáda se může vyskytnout přechodně v souvislosti s akutním srdečním onemocněním, např. infarktem myokardu, zejména pokud postihuje spodní stěnu (tedy při uzávěru pravé věnčité tepny, z níž je většinou zásoben i AV uzel) či myokarditidou nebo být projevem intoxikace či předávkování léky (například srdečními glykosidy, betablokátory či některými blokátory kalciového kanálu). V těchto případech je možné očekávat ústup blokády po vyřešení základního stavu. U nemocných s chronickými nemocemi srdce jako např. ischemickou chorobou srdeční, těžšími chlopenními vadami či kardiomyopatiemi je porucha většinou trvalá. \n\nAV blokáda prvního stupně se sama neprojeví. Jednotlivé typy však mohou do sebe vzájemně přecházet, proto nemocný se záchytem AV blokády I. stupně vzácněji může mívat potíže odpovídající blokádě vyššího stupně, pokud se u něj občasně objevuje. \nVyšší stupeň AV blokády (druhý či třetí) se projeví obvykle v důsledku pomalé tepové frekvence. Nemocný může prodělat synkopu (náhlou krátkodobou poruchu vědomí) či pociťovat celkovou slabost, nevýkonnost, závratě. V důsledku pomalé srdeční frekvence se také mohou objevit příznaky srdečního selhávání, zejména dušnost a špatná tolerance zátěže.\n\nAV blokáda prvního stupně sama nevyžaduje léčbu (může si ji ale vyžádat akutní srdeční onemocnění, pokud je jeho projevem). Nutné je upravit případnou odchylku v krevní hladině důležitých iontů a zvážit úpravu dávkování léků, pokud je těmito vyvolaná. Každopádně je nutno se vyvarovat přidávání nových léků, které mohou vedení v AV uzlu dále zpomalovat. \nPři AV blokádě druhého a třetího stupně je také nutno zvážit, zda je možno ovlivnit jejich příčinu a tu také léčit. Tento stav si vyžaduje většinou hospitalizaci a monitorování srdečního rytmu. Vzhledem k tomu, že u AV blokády druhého stupně typ Mobitz II a AV blokády třetího stupně běží srdce pomaleji, je nutné, pokud pomalý pulz dělá nemocným potíže, snažit se o zrychlení pulzu. Toho lze dosáhnout léky nebo kardiostimulací. Léky se používají pro zvládnutí akutních situací a v případech, kdy očekáváme, že se během kratší doby AV blokáda upraví. Použít lze atropin či izoprenalin. Na překlenutí období do úpravy poruchy se často a efektivněji používá dočasná kardiostimulace, kdy stimulační elektroda je zavedena nemocnému do pravé komory srdeční přes některou velkou žílu (v podklíčkové oblasti nebo na krku) a přístroj generující vzruchy zůstává mimo tělo. Po úpravě poruchy je jednoduše elektroda zase vytažena. Pokud je porucha trvalá, není podávání léků efektivní a je potřeba nemocnému implantovat trvalý kardiostimulátor. Ve většině případů jsou elektrody vedeny také přes žíly do srdce a přístroj zašit pod kůži horní části hrudníku. U AV blokády se obvykle zavádí dvě elektrody – jedna do pravé předsíně, která snímá její aktivitu, druhá do pravé komory, tou probíhá samotná stimulace. Toto umožní zachovat normální koordinaci mezi stahy předsíní a komor, kardiostimulátor zde vlastně přejímá funkci AV uzlu jako \"převaděče\" vzruchu. Mluví se o dvoudutinové kardiostimulaci, pracuje v režimu označovaném obvykle jako DDD. U nemocných s trvalou fibrilací síní se elektroda do síně nezavádí, neboť tyto stejně pracují zcela nekoordinovaně, a zavádí se jen stimulační elektroda komorová. Funkci kardiostimulátoru mají také některé další složitější přístroje (např. implantabilní kardioverter-defibrilátor). \n\nAV blokáda prvního stupně byla považovaná na nevýznamnou poruchu, na velkých studiích však bylo prokázáno, že nemocní trpící touto poruchou mají dvojnásobně zvýšené riziko vzniku fibrilace síní a trojnásobné riziko rozvoje AV blokády vyššího stupně.\nPrognóza nemocných s vyšším stupněm AV blokády je dána zejména základním vyvolávajícím onemocněním a také včasností a účinností léčby. \n\n\n"}
{"id": "756723", "url": "https://cs.wikipedia.org/wiki?curid=756723", "title": "Antonín Vandrovec", "text": "Antonín Vandrovec\n\nAntonín Vandrovec (19. října 1907 Ratibořské Hory – 22. února 1999) byl český a československý politik Československé strany národně socialistické (po roce 1948 Československá strana socialistická); poválečný poslanec Prozatímního a Ústavodárného Národního shromáždění a Národního shromáždění ČSR.\n\nPůvodní profesí byl soustružníkem. Vyučil se frézařem. V roce 1934 se oženil a přestěhoval do Prahy. Od roku 1929 se angažoval v odborech. Za Protektorátu patřil mezi hlavní tajemníky jednotného českého odborového hnutí. Zároveň spolupracoval s odbojem a zajišťoval materiální pomoc pronásledovaným rodinám. 2. února 1943 byl zatčen a deportován do Osvětimi. Po půlroce byl převezen do koncentračního tábora Buchenwald. V květnu 1945 se vrátil do Prahy. Znovu se zapojil do činnosti odborů a pracoval pro deník \"Svobodné slovo\". V poválečném období byl funkcionářem ÚRO.\n\nV letech 1945–1946 byl poslancem Prozatímního Národního shromáždění za národní socialisty, respektive za Ústřední radu odborů. V parlamentu setrval až do parlamentních voleb v roce 1946, pak se stal poslancem Ústavodárného Národního shromáždění za národní socialisty. Znovu se členem parlamentu stal ve volbách do Národního shromáždění roku 1948, nyní již za Československou stranu socialistickou. Zvolen byl za volební kraj České Budějovice a v parlamentu setrval do konce volebního období v roce 1954.\n\nBěhem únorového převratu v roce 1948 se 22. února zúčastnil sjezdu závodních rad, přičemž vystoupil s projevem, ve kterém prohlásil, že „\"lid naší republiky nesnášel nikdy diktaturu a nesnese ji ani dnes\".“ Patřil tak mezi pouhých deset delegátů, kteří v hlasování odmítli komunistickou rezoluci.\n\nNicméně po únoru se podílel na činnosti Československé strany socialistické, která byla vytvořena z národně socialistické strany a která fungovala jako loajální spojenec komunistického režimu. V 50. letech 20. století působil ve vedení ČSS. Během pražského jara v roce 1968 se angažoval v reformním hnutí a pozornost na něj soustředila Státní bezpečnost, zejména proto, že se snažil kontaktovat bývalé členy ČSSD.\n\n"}
{"id": "756729", "url": "https://cs.wikipedia.org/wiki?curid=756729", "title": "Jan Vaněk", "text": "Jan Vaněk\n\nJan Vaněk (20. října 1895 Praha – 14. srpna 1968 Praha) byl český a československý politik a poslanec Prozatímního Národního shromáždění za Československou sociální demokracii.\n\nAbsolvoval studium práv na Univerzitě Karlově v Praze. Od roku 1918 byl členem sociální demokracie. Od roku 1921 do roku 1938 pracoval jako zahraničně politický redaktor deníku \"Právo lidu\". Za druhé světové války působil v domácím odboji.\n\nV letech 1945–1946 byl poslancem Prozatímního Národního shromáždění za ČSSD. Setrval zde do parlamentních voleb v roce 1946.\n\nPůsobil jako novinář a překladatel, v letech 1945–1948 byl šéfredaktorem ústředního deníku sociální demokracie \"Právo lidu\" a členem ústředního výkonného výboru i představenstva strany.\n\nOd roku 1948 pracoval v tiskovém odboru ministerstva zahraničních věcí. Byl aktivní jako překladatel. Z francouzštiny překládal díla autorů jako Honoré de Balzac nebo Guy de Maupassant, z němčiny práce Ernsta Tollera. Překládal i ze španělštiny.\n\n"}
{"id": "756731", "url": "https://cs.wikipedia.org/wiki?curid=756731", "title": "Bohumil Váňa (politik)", "text": "Bohumil Váňa (politik)\n\nBohumil Váňa (2. prosince 1896 Komňa – 14. října 1954 Bořitov) byl český a československý politik a poslanec Prozatímního Národního shromáždění za Československou stranu lidovou.\n\nPocházel ze staré mlynářské rodiny. Po nedokončeném studiu reálného gymnázia v Uherském Brodě a hospodářské praxi u velkostatků Kurschnerových cukrovarů narukoval na italskou frontu v rámci 1. světové války. Po návratu převzal rodinný mlýn v Bořitově u Černé hory a zde hospodařil až do roku 1945. Od založení ČSL se věnoval politické činnosti. Zaměřoval se na budování jejích hospodářských a družstevních organizací.\n\nV letech 1945–1946 byl poslancem Prozatímního Národního shromáždění za ČSL. Setrval zde do parlamentních voleb v roce 1946.\n\nPo únoru 1948 mu prokomunistické vedení ČSL nabízelo možnost vrátit se znovu do aktivní politiky, což ale odmítl. Byl pak politicky pronásledován, propuštěn z hospodářského družstva a donucen odejít do invalidního důchodu. Roku 1954 zemřel předčasně na srdeční příhodu.\n\n"}
{"id": "756734", "url": "https://cs.wikipedia.org/wiki?curid=756734", "title": "Čeněk Vašek", "text": "Čeněk Vašek\n\nČeněk Vašek, též Vincenc Vašek (21. března 1904 Sušice – ???) byl český a československý politik a poslanec Prozatímního Národního shromáždění za Československou sociální demokracii. Po roce 1948 pronásledován a vězněn.\n\nNarodil se v rodině nádeníka Čeňka Vaška. V roce 1930 vystoupil z katolické církve a byl nadále bez vyznání.\n\nV letech 1945–1946 byl poslancem Prozatímního Národního shromáždění za ČSSD. Setrval zde do parlamentních voleb v roce 1946.\n\nV letech 1945–1948 byl starostou města Sušice. Po únorovém převratu v roce 1948 byl odvolán a později vězněn, společně s dalším sociálně demokratickým regionálním politikem P. Vagounem.\n\nDo 30. dubna 1968 působil jako informátor Státní bezpečnosti v Klatovech pod krycím jménem Slavoj.\n\n"}
{"id": "756735", "url": "https://cs.wikipedia.org/wiki?curid=756735", "title": "Ancien régime", "text": "Ancien régime\n\nAncien régime ([\"asje réžim\"] fr. starý režim) označuje společenské a politické uspořádání ve Francii od konce 16. století do konce 18. století, resp. do vypuknutí Velké francouzské revoluce v roce 1789. \n\nV původním smyslu představuje \"ancien régime\" všechny „staré principy“, které měly být revolucí odstraněny. Byla to zejména absolutistické monarchie (určitým symbolem moci panovníka se staly \"lettres de cachet\") a zastaralý systém vztahů mezi církví, šlechtou a třetím stavem. \n\nV průběhu času se pojem poněkud rozšířil a může označovat mocenský řád a státní zřízení silných evropských států, které v průběhu 17. a 18. století (kromě konstitučních monarchií typu Britského impéria) stály na neomezené moci panovníka, a kde také od konce 18. století docházelo (v souvislosti s francouzskými událostmi) k určitým politickým a společenským změnám. Vlivem kolonialismu a imperialismu se částečně tento trend přenášel i na jiné kontinenty.\n\n\n\n"}
{"id": "756737", "url": "https://cs.wikipedia.org/wiki?curid=756737", "title": "Glee: The Music, The Christmas Album", "text": "Glee: The Music, The Christmas Album\n\nGlee: The Music, The Christmas Album je soundtrackové album z amerického televizního seriálu \"Glee\". Obsahuje písně z desáté epizody druhé série s názvem \"Vánoce\". Album vyšlo 9. listopadu 2010.\n\n\n\n"}
{"id": "756743", "url": "https://cs.wikipedia.org/wiki?curid=756743", "title": "Landsverk L-60", "text": "Landsverk L-60\n\nL-60 (v označení Švédské armády Stridsvagn m/40) byl lehký tank, vyvinutý v polovině 30. let ve Švédsku firmou Landsverk. Na jeho konstrukci bylo použito několik nových prvků, které se pak staly součástí běžné konstrukce tanků. Jeho licenční verze 38.M Toldi se zapojila do bojů druhé světové války. Poslední tank L-60 byl vyřazen ze služby v roce 2001.\n\nTank byl vyvinut firmou Landsverk. První prototyp spatřil světlo světa roku 1934. V pojezdovém ústrojí byly dosud používaná listová pera nahrazena torzními tyčemi. Pancéřové pláty byly k sobě svařovány, boky věže a čelní panel korby byly kvůli posílení ochrany zešikmené. Pohonná jednotka sestávala z motoru Scania-Vabis 1664 o výkonu 142 koňských sil, který umožňoval tanku vyvinout maximální rychlost 46 km/h. První verze L-60 měla volantové řízení, které bylo u pozdějších verzí nahrazeno klasickým pákovým ovládáním. Výzbroj sestávala z jednoho 37mm děla Bofors a jednoho 8mm kulometu.\n\nSériová verze nesla označení L-60 S. V září 1937 objednala švédská armáda 16 kusů této základní verze. Další dva kusy byly odkoupeny Irskem a jeden Rakouskem. V prosinci 1939 bylo objednáno Švédskem dalších 20 kusů verze L-60 S II s přidaným 8mm kulometem na věži. K tankům verze L-60S II se dodávalo také doplňkové dodatečné pancéřování, které by bylo na tanky instalováno až v době války. O rok později, když již bylo jasné, že Švédsko neobdrží objednané československé tanky TNH, bylo zakoupeno dalších 100 kusů verze L-60 S III, z čehož vyrobila 80 kusů firma Karlstad Mekaniska Verkstad.\n\nV roce 1938 byl do Maďarska dodán vzorový kus L-60, poté se zde rozběhla licenční výroba ve firmě MÁVAG. Modifikovaný tank byl zařazen do výzbroje pod označením 38.M Toldi, celkem bylo vyrobeno 193 kusů.\n\nVe švédské armádě sloužilo celkem 136 kusů tohoto stroje. K útvarům přicházely první tanky v roce 1939, poslední v září 1944. Z výzbroje byly poslední kusy vyřazeny v roce 1957.\n\nV roce 1956 prodalo Švédsko 25 kusů L-60 do Dominikánské republiky. Zpočátku sloužily k obraně letecké základny u hlavního města Santa Dominga, poté byly zařazeny do nově vzniklé obrněné brigády. V dubnu 1965 se podílely na potlačení státního převratu, avšak pár jich padlo do ruk vzbouřencům. Jeden z nich byl poté zničen palbou amerického tanku M48 Patton při útoku proti americké ambasádě. Celkem byly v konfliktu zničeny tři tanky. V roce 1968 byly zbývající L-60 převedeny pod prezidentskou gardu. Poslední z nich byl vyřazen ze služby v roce 2001.\n\n"}
{"id": "756745", "url": "https://cs.wikipedia.org/wiki?curid=756745", "title": "MV Yakima", "text": "MV Yakima\n\nMV \"Yakima\" je trajekt ze třídy \"Super\", který provozuje společnost Washington State Ferries. Na konci roku 2005 obsluhovala trasu mezi městem Anacortes a souostrovím svatého Jana. Později prošla opravou a vrátila se na svou trasu.\n"}
{"id": "756746", "url": "https://cs.wikipedia.org/wiki?curid=756746", "title": "Heinrich Köbberling", "text": "Heinrich Köbberling\n\nHeinrich Köbberling (* 23. února 1967, Bad Arolsen, Německo) je německý jazzový bubeník.\n\nStudoval hru na bicí nástroje v Hamburku (\"Hochschule für Musik und Theater Hamburg\"), a v New Yorku (\"The New School\"). Působil jako učitel hry na bicí nástroje na universitách v Hannoveru a v Hamburgu a od roku 2007 je profesorem pro bicí nástroje na Hochschule für Musik und Theater Leipzig.\nV současné době připravuje svoji nahrávku s titulem Sonnenschirm.\n\nV současnosti hraje v několika skupinách, kde se podílel i na nahrávkách:\n\nHeinrich Köbberling nevystupuje jen se skupinami se kterými nahrává. Dále působí ještě v evropské koncertní skupině Ernieho Wattse. Nerealizoval s ním žádnou nahrávku, neboť Ernie Watts nahrává své desky v USA s domácími muzikanty. Kapela vystupuje v tomto obsazení:\n"}
{"id": "756747", "url": "https://cs.wikipedia.org/wiki?curid=756747", "title": "MV Cathlamet", "text": "MV Cathlamet\n\nMV \"Cathlamet\" je trajekt třídy \"Issaquah 130\", který provozuje společnost Washington State Ferries.\n\nLoď byla postavena roku 1981 jako trajekt třídy \"Issaquah\", pro linku mezi Seattlem a Bremertonem. Brzy se ale projevila její nízká kapacita, a tak musela být na konci 80. let přesunuta na linku mezi městy Mukilteo a Clinton. V roce 1991 musela být pro zvýšenou poptávku zrekonstruována na loď třídy \"Issaquah 130\", stejně jako několik jejích sesterských lodí. Rekonstrukce hlavně obsahovala nové prostory pro vozidla, tak jak se původně plánovalo už při konstrukci trajektu. Prostor pro cestující byl zrekonstruován později v 90. letech, kdy zde mnoho stolů nahradily lavičky a dlaždice byly nahrazeny stejnou barvou, jakou mají ostatní lodě třídy. Na začátku nového tisíciletí pak prošla loď několika facelifty, které přidaly drobnosti, na které se při výrobě zapomnělo.\n\nV Pugetově zálivu je však loď nechvalně známá pro své kolize při pokusu o přistání u doku. Později bylo zjištěno, že za nehody mohla chyba počítače v lodi. Na začátku prvního desetiletí tohoto století však byl počítač vyměněn a žádná nehoda se od té doby nestala.\n\nV roce 2009 loď obsluhovala trasu mezi Mukilteem a Clintonem.\n"}
{"id": "756748", "url": "https://cs.wikipedia.org/wiki?curid=756748", "title": "František Větr", "text": "František Větr\n\nFrantišek Větr (9. prosince 1896 – ???) byl český a československý politik a poslanec Prozatímního Národního shromáždění za Československou sociální demokracii.\n\nV roce 1945 se uvádí bytem v Olomouci. V parlamentu zastupoval odborový svaz Kovo. V roce 1945 se stal předsedou Krajské odborové rady v Olomouci.\n\nV letech 1945–1946 byl poslancem Prozatímního Národního shromáždění za ČSSD. Setrval zde do parlamentních voleb v roce 1946.\n\n"}
{"id": "756753", "url": "https://cs.wikipedia.org/wiki?curid=756753", "title": "Gertruda z Dagsburgu", "text": "Gertruda z Dagsburgu\n\nGertruda z Dagsburgu ( \"Gertrude de Dabo\", 1204 – 30. března 1225) byla lotrinská vévodkyně a hraběnka ze Champagne, dědička Albrechta II., hraběte z Dabo, Moha a Mét. Zdá se, že byla autorkou dvou lyrických básní.\n\nByla pojmenována po matce a díky smrti obou bratrů při turnaji roku 1201 se stala dědičkou otcova majetku. Roku 1216 byla provdána za lotrinského vévodu Theobalda I. Vévoda měl spory s hrabětem ze Champagne a po jeho smrti podporoval ve sporu o hrabství Champagne stranu Erarda z Brienne.\n\nZemřel v únoru roku 1220 a bezdětná ovdovělá Gertruda se v květnu téhož roku provdala za Erardova mladého soupeře Theobalda ze Champagne. Sňatek domluvila Theobaldova matka Blanka. Manželství bylo neplodné a již roku 1222 bylo rozvedeno údajně z důvodu blízkého příbuzenství manželů. Poté se Gertruda znovu provdala za Šimona z Linange a v březnu 1225 bezdětná zemřela. K poslednímu odpočinku byla uložena v cisterciáckém klášteře Sturzelbronn. Byla posledním členem linie rodu Dabo.\n"}
{"id": "756764", "url": "https://cs.wikipedia.org/wiki?curid=756764", "title": "Pavol Viboch", "text": "Pavol Viboch\n\nPavol Viboch též Pavel Viboch nebo Pavol Vyboch (7. dubna 1896 Zvolen – 29. května 1981 North Miami), byl slovenský a československý politik, člen protinacistického odboje a poválečný poslanec Prozatímního Národního shromáždění a Ústavodárného Národního shromáždění za Demokratickou stranu. Po roce 1948 žil v exilu.\n\nAbsolvoval obchodní akademii. V letech 1925–1929 pracoval jako úředník okresní nemocenské pojišťovny v Rožňavě. Od roku 1925 byl členem Československé sociálně demokratické strany dělnické, přičemž v letech 1929–1938 působil jako organizační tajemník jejího slovenského zemského výkonného výboru. V letech 1939–1940 se podílel na domácím odboji a v období leden - prosinec 1940 byl vězněn. Po propuštění emigroval. V roce 1941 se stal členem československé vojenské jednotky na Blízkém východě, v letech 1942-1945 pobýval v Londýně jako člen Státní rady československé a redaktor československého vysílání BBC. V roce 1944 nesouhlasil se sloučením slovenských sociálních demokratů s Komunistickou stranou Slovenska a v roce 1945 proto vstoupil do Demokratické strany.\n\nV letech 1945–1946 byl poslancem Prozatímního Národního shromáždění za Demokratickou stranu, kde setrval do parlamentních voleb v roce 1946. Pak se stal členem Ústavodárného Národního shromáždění, kde zastupoval Demokratickou stranu. V parlamentu setrval formálně do parlamentních voleb v roce 1948. V letech 1945–1948 byl tajemníkem ústředního vedení Demokratické strany.\n\nPo únorovém převratu emi­groval do Velké Británie. V roce 1949 se stal členem oblastního zastupitelstva Rady svobod­ného Československa v Londýně a podílel se na aktivitách exilových sociálních demokratů a slovenských demokratů. V letech 1951–1952 byl redaktorem a hlasatelem československého vysílání stanice Svobodná Evropa v Mnichově. V roce 1952 se přestěhoval do USA.\n\n"}
{"id": "756766", "url": "https://cs.wikipedia.org/wiki?curid=756766", "title": "Kaple svatého Jana Křtitele (Ledce)", "text": "Kaple svatého Jana Křtitele (Ledce)\n\nŘímskokatolická kaple svatého Jana Křtitele v Ledcích na Kladensku byla vystavěna roku 1782 do podoby pozdně barokní kaple o jedné lodi. Dále v roce 1866 byla symetricky rozšířena dvěma půlkruhovými kaplemi na boku a upravena do slohu pseudorománského. Stavbu vedl knížecí architekt rodu Clam–Martiniců Achille Wolf. Tato podoba se dochovala do dnešní doby a dne 21. 11. 2003 byla prohlášena za kulturní památku. Kaple je majetkem obce.\n\nKaple se nachází na návsi v centru obce, kousek od obecního úřadu. Vedle kaple rostou dvě letité lípy malolisté, které jsou státem chráněny (Lípy v Ledcích).\n\n\nV roce 2006 se začala kaplička podle návrhu Ing. Otakara Hrdličky rekonstruovat.\n\n"}
{"id": "756770", "url": "https://cs.wikipedia.org/wiki?curid=756770", "title": "Oberstgruppenführer", "text": "Oberstgruppenführer\n\nOberstgruppenführer byla v období od roku 1942 do roku 1945 druhá nejvyšší hodnost příslušníků SS. Hodnost \"Oberstgruppenführer\" byla považována za ekvivalent generálplukovníka (\"Generaloberst\") ve Wehrmachtu.\n\nTato hodnost byla vytvořena roku 1942 a v období její tříleté existence ji měli čtyři lidé, z nichž ovšem jen dva veleli Waffen-SS.\nHodnost \"Oberstgruppenführer\" byla původně zamýšlena jako hodnost Waffen-SS, se záměrem, aby její nositel byl velitelem některé obrněné armády. Generální štáb Wehrmachtu však brzdil vytvoření této hodnosti, z obavy, že by některý z generálů SS měl získat tak velikou vojenskou moc. Na jaře roku 1942 došlo ke dvěma prvním povýšením do této hodnosti a to na osobní příkaz Adolfa Hitlera. Šlo tedy o politická jmenování do hodnosti, přičemž povýšený Kurt Daluege byl současně povýšen i do hodnosti generálplukovníka policie (\"Generaloberst der Polizei\"). Druhým povýšeným byl Franz Xaver Schwarz, pokladník NSDAP a šéf Reichszeugmeisterei.\n\nPoslední dvě povýšení do hodnosti \"Oberstgruppenführera\" se uskutečnila roku 1944, a to u generálů Waffen-SS: Josef Dietrich velel první obrněné divizi SS a prvnímu obrněnému sboru a měl velet šesté obrněné armádě v bitvě o ardennský výběžek. Paul Hausser velel druhé obrněné divizi SS, druhému obrněnému sboru a sedmé armádě a měl velet Skupině armád G. Insignie \"Oberstgruppenführera\" byly nošeny buďto na šedé polní uniformě Waffen-SS nebo na služební uniformě SS nebo na policejní uniformě (v případě Kurta Daluege). Nejsou žádné fotografické záznamy, že by insignie byly nošeny na černé slavnostní uniformě.\n\nHodnost \"Oberstgruppenführer\" získali:\n\n\nRoku 1944 Heinrich Himmler nabídl Albertu Speerovi čestnou hodnost \"Oberstgruppenführera\". Speer to odmítl, neboť si nepřál být, byť jen formálně, Himmlerovi podřízen. Hermannu Göringovi byla také nabídnuta tato hodnost v roce 1945, ale ten také odmítl, z důvodů antipatií k Himmlerovi. Himmlerův následník, Karl Hanke nikdy neměl hodnost \"Oberstgruppenführera\", ale byl do hodnosti Reichsführera-SS povýšen z nižší hodnosti \"Obergruppenführera\".\n\nZískání hodnosti \"Oberstgruppenführer\" bylo obvykle doplněno hodností generála policie či Waffen-SS. Franz Xaver Schwarz, který měl čestnou hodnost \"Ehrenführer\", byl tedy jediný \"Oberstgruppenführer\", který nebyl současně generálem policie či Waffen-SS.\n\nHodnost \"Oberstgruppenführer\" se také objevila v literárních a filmových fikcích. Například v románu \"Fatherland\" spisovatele Roberta Harrise, jehož děj byl umístěn do šedesátých let 20. století v paralelních dějinách, ve kterých Německo vyhrálo druhou světovou válku. V románu, Arthur Nebe se objeví v hodnosti \"SS-Oberstgruppenführera\" po dobu své služby v roli velitele kriminální policie. Insignie \"Oberstgruppenführera\" jsou použity u postavy diktátora-krále ve filmové adaptaci hry \"Richard III\", ztvárněné Ianem McKellenem, umístěné do Velké Británie třicátých let 20. století.\n\n"}
{"id": "756772", "url": "https://cs.wikipedia.org/wiki?curid=756772", "title": "Keef Hartley Band", "text": "Keef Hartley Band\n\nKeef Hartley Band byla britská rocková skupina, založená v listopadu 1968. Skupina vydala své první album s názvem \"Halfbreed\" v roce 1969. 16. srpna 1969 skupina vystoupila na festivalu Woodstock v sestavě Miller Anderson (zpěv, kytara), Gary Thain (baskytara), Henry Lowther (trubka, housle), Jimmy Jewell (saxofon) a Keef Hartley (bicí). Nejvíce se prosadilo třetí album s názvem \"The Time Is Near\" z roku 1970. Ve skupině se za krátkou existenci prostřídalo několik dalších členů. V roce 1972 původní baskytarista Gary Thain přešel ke skupině Uriah Heep a skupina se krátce poté rozpadla.\n\n"}
{"id": "756776", "url": "https://cs.wikipedia.org/wiki?curid=756776", "title": "Papežská konzistoř", "text": "Papežská konzistoř\n\nPapežská konzistoř je označení pro zasedání sboru kardinálů, které svolává papež do Říma a které se koná za jeho předsednictví (kánon 353 CIC). Rozlišují se konzistoře řádné, jichž se musí zúčastnit alespoň kardinálové pobývající v Římě, a mimořádné, na niž je povinná účast všech kardinálů.\n\nNa konzistoři (před sborem kardinálů) jsou také vyhlašována rozhodnutí o jmenování nových kardinálů, ačkoliv jejich nominace bývají oznamovány v předstihu. Při svém jmenování obdrží kardinál jmenovací dekret, kardinálský biret (namísto dříve udělovaného kardinálského klobouku) a kardinálský prsten.\n"}
{"id": "756779", "url": "https://cs.wikipedia.org/wiki?curid=756779", "title": "Alexander Vido", "text": "Alexander Vido\n\nAlexander Vido (1. května 1896 Dolné Dubové – 6. ledna 1979 Senica) byl slovenský a československý politik a poválečný poslanec Prozatímního Národního shromáždění a Ústavodárného Národního shromáždění za Demokratickou stranu.\n\nPodílel se na přebírání moci československými úřady na Slovensku roku 1918.\n\nPůvodní profesí byl hospodským, podle jiného zdroje majitelem hotelu. V meziválečném období se angažoval v živnostenské straně v regionu Záhoří. Byl místopředsedou její slovenské organizace. V jiném zdroji je označován za meziválečného člena Republikánské strany zemědělského a malorolnického lidu (agrární strany). Za druhé světové války odešel do emigrace. V letech 1940–1945 byl členem Státní rady Československé.\n\nPo osvobození se zapojil do budování Demokratické strany, ale již roku 1945 patřil v rámci strany ke skupině nespokojených aktivistů, kteří měli blízko k jiným politickým proudům. V případě Alexandera Vida to byla Československá sociální demokracie. Působil ovšem i nadále za Demokratickou stranu. V rámci mocenského boje, který proti DS zahájili komunisté, byl Vido po roce 1946 kritizován za své styky s farářem Ondrejem Ďurišem, který měl mít blízko k předválečné HSĽS.\n\nV letech 1945–1946 byl poslancem Prozatímního Národního shromáždění za Demokratickou stranu, kde setrval do parlamentních voleb v roce 1946. Pak se stal členem Ústavodárného Národního shromáždění, kde zastupoval Demokratickou stranu. V parlamentu setrval formálně do parlamentních voleb v roce 1948.\n\n"}
{"id": "756781", "url": "https://cs.wikipedia.org/wiki?curid=756781", "title": "František Adamec (1951)", "text": "František Adamec (1951)\n\nMUDr. František Adamec (* 6. září 1951 Vyškov) je český politik, v letech 2000 až 2012 zastupitel Jihomoravského kraje, v letech 2000 až 2004 místostarosta Vyškova, člen KDU-ČSL.\n\nNarodil v roce 1951 ve Vyškově, po absolvování místního gymnázia vystudoval lékařskou fakultu Masarykovy univerzity v Brně. Po promoci nastoupil jako sekundární lékař interního oddělení v Poličce, od roku 1981 působil jako lékař ve Vyškově, nejdříve jako obvodní lékař a od roku 1984 jako okresní kardiolog. V letech 1990-1992 byl ředitelem OÚNZ Vyškov, v letech 1992–1998 působil jako ředitel Nemocnice s poliklinikou, do roku 2000 opět jako kardiolog. \n\nV letech 2000 až 2004 vykonával funkci místostarosty města Vyškova. Členem Zastupitelstva Jihomoravského kraje byl v letech 2000 až 2012. V prosinci 2004 byl zvolen členem Rady Jihomoravského kraje zodpovědným za oblast zdravotnictví . Tuto funkci vykonával do podzimu 2008. V letech 2010 až 2012 byl předsedou Komise Rady Jihomoravského kraje pro zdravotnictví . Do této funkce byl opět zvolen po krajských volbách v roce 2012.\n\nOd roku 1988 je členem ČSL (nyní KDU-ČSL), byl místopředsedou Krajského výboru KDU-ČSL Jihomoravského kraje , na konci roku 2015 zastával funkci člena předsednictva okresního výboru na Vyškovsku., k červenci 2018 je členem okresní revizní komise KDU-ČSL. \n"}
{"id": "756782", "url": "https://cs.wikipedia.org/wiki?curid=756782", "title": "Miller Anderson", "text": "Miller Anderson\n\nMiller Anderson (* 12. dubna 1945, Houston, Renfrewshire, Skotsko) je britský bluesový a rockový zpěvák a kytarista. Byl členem skupin T. Rex, Keef Hartley Band, The Dukes, Savoy Brown a mnoha dalších. Spolupracoval například s Spencer Davis Group nebo The British Blues Quintet. V současné době spolupracuje s dřívějším členem skupiny Deep Purple Jonem Lordem ve skupině Jon Lord Blues Project.\n\n\n"}
{"id": "756784", "url": "https://cs.wikipedia.org/wiki?curid=756784", "title": "Blažej Vilím", "text": "Blažej Vilím\n\nBlažej Vilím (3. února 1909 Praha – 26. září 1976 Londýn) byl český a československý politik, poslanec Prozatímního a Ústavodárného Národního shromáždění za Československou sociální demokracii a funkcionář poúnorové exilové sociální demokracie.\n\nByl vyučen pasířem a cizelérem. Koncem 20. let byl krátce členem KSČ, ale byl z ní vyloučen pro „trockistické postoje“. Od roku 1931 byl členem sociálně demokratické mládežnické organizace a odborů. V roce 1935 se stal tajemníkem \"Svazu kovodělníků\" a působil jako funkcionář sociální demokracie. Za druhé republiky se v letech 1938–1939 podílel na budování krátce existující nové politické formace Národní strana práce a patřil mezi předáky mládežnické organizace Národní hnutí pra­cující mládeže. Za druhé světové války byl aktivní v odboji. V únoru 1940 ho zatklo gestapo a do konce války byl vězněn.\n\nPo osvobození se znovu zapojil do aktivit sociální demokracie. Podílel se jako generální tajemník na obnově organizačních struktur strany. Na sjezdu v říjnu 1945 přednesl projev, v němž obhajoval změnu názvu strany (vypuštění slova „dělnická“) jako krok k oslovení širší skupiny voličů. Zároveň se podílel na obnovení sociálně demokratického hnutí na Slovensku, kde sice sociální demokraté roku 1944 fúzovali s komunisty, ale roku 1946 tam vznikla Strana práce, jež byla orientována sociálně demokraticky a o rok později se stala zemskou organizací ČSSD.\n\nV letech 1945–1946 byl poslancem Prozatímního Národního shromáždění za sociální demokraty. Mandát obhájil v parlamentních volbách v roce 1946 a stal se poslancem Ústavodárného Národního shromáždění, kde formálně zasedal do konce volebního období roku 1948.\n\nV rámci vnitrostranických sporů patřil k centristickému křídlu okolo Bohumila Laušmana. Během únorového převratu v roce 1948 zpočátku zaujal neutrální postoj a nepodpořil stranickou pravici v jejím názoru, že ČSSD by se měla připojit k demisi nekomunistických ministrů. Brzy po vítězství KSČ v převratu byl ovšem zbaven stranických funkcí a emi­groval do Velké Británie. Zde se ihned zapojil do organizování exilové sociální demokracie, jejímž pro­zatímním předsedou byl od května do září 1948. V letech 1948–1950 pak byl generálním tajemníkem exilové ČSSD. Roku 1950 se ale s vedením strany rozešel a byl odvo­lán z funkcí. Od roku 1952 se již na aktivitách exilové ČSSD prakticky nepodílel. Pracoval pak jako cizelér a pokračoval v nezá­vislé politické činnosti. Byl v občasném kontaktu s Bohumilem Laušmanem. V roce 1968 navázal kontakty s přípravným výborem pro obno­vení ČSSD v Československu. V letech 1971–1974 působil v Londýně jako vydavatel listu \"Perspektivy socialismu\". Udržoval přátelské styky s dcerou Tomáše Garrigua Masaryka Olgou Revilliodovou-Masarykovou.\n\n"}
{"id": "756785", "url": "https://cs.wikipedia.org/wiki?curid=756785", "title": "František Víšek", "text": "František Víšek\n\nFrantišek Víšek (21. října 1899 Smrkový Týnec – ???)) byl český a československý politik a poválečný poslanec Prozatímního Národního shromáždění za Československou stranu lidovou.\n\nAbsolvoval nižší reálné gymnázium a vyšší hospodářskou školu v Chrudimi. Po maturitě byl roku 1920 přijat k Buštěhradské dráze, kde pracoval nejdříve jako výpravčí a pokladník. V roce 1936 byl jmenován přednostou pohraniční stanice Reitzenhain. Byl také aktivním členem Národní jednoty severočeské, podílel se na zakládání českých menšinových škol v pohraničí. Po evakuaci v roce 1938 působil jako pokladní v Kladně a následně se stal vrchním adjunktem ČSD Kladno. Po osvobození získal místo vedoucího dopravního úřadu v Kladně.\n\nV letech 1945–1946 byl poslancem Prozatímního Národního shromáždění za ČSL. Setrval zde do parlamentních voleb v roce 1946.\n\nPo roce 1946 odešel z veřejného života a informace o něm nejsou dohledatelné.\n\n"}
{"id": "756787", "url": "https://cs.wikipedia.org/wiki?curid=756787", "title": "Santa Barbara Machine Head", "text": "Santa Barbara Machine Head\n\nSanta Barbara Machine Head byla krátce existující britská skupina, hrající elektrické blues. Skupina existovala v roce 1967 a nahrála několik instrumentálních skladeb pro Immediate Records: „Albert“, „orcupine Juice“ a „Rubber Monkey“, které vyšly v roce 1968 na kompilačním albu \"Blues Anytime Vol. 3\". Všichni členové se později stali slavnými v různých skupinách.\n\n"}
{"id": "756790", "url": "https://cs.wikipedia.org/wiki?curid=756790", "title": "Emil Vojanec", "text": "Emil Vojanec\n\nEmil Vojanec (5. ledna 1899 Blansko – 27. května 1971 Praha) byl český a československý politik a poválečný i poúnorový poslanec Prozatímního a Ústavodárného Národního shromáždění a Národního shromáždění ČSR za Československou stranu lidovou.\n\nPocházel z chudé kovodělnické rodiny, vyučil se v železářském obchodě. Koncem 1. světové války onemocněl na frontě v Albánii na malárii, s jejímiž následky se poté potýkal celý život. Po návratu nastoupil do sboru československého četnictva, kvůli zdravotním potížím ho musel v roce 1930 opustit. Od poloviny 20. let se angažoval v křesťanskosociálních spolcích a v Orlu. V roce 1934 se stal zaměstnancem křesťanské odborové centrály v Brně, za německé okupace byl funkcionářem jednotné odborové organizace NOÚZ. Byl členem ilegální odbojové organizace \"Za svobodu\" na Vyškovsku a Brněnsku. Po osvobození se stal členem představenstva ÚRO v Praze.\n\nV letech 1945–1946 byl poslancem Prozatímního Národního shromáždění za ČSL, respektive za Ústřední radu odborů. Setrval zde do parlamentních voleb v roce 1946, pak byl za lidovce zvolen do Ústavodárného Národního shromáždění. Během únorového převratu 1948 patřil k prokomunistickému křídlu lidové strany a setrval v ní i poté, co se z ní stal loajální spojenec komunistického režimu. V parlamentních volbách v roce 1948 byl za lidovce zvolen ve volebním kraji Brno a v parlamentu setrval až do konce funkčního období v roce 1954. Byl místopředsedou jednotné odborové organizace Ústřední rada odborů a místopředsedou lidové strany.\n\nZastával vysoké funkce i v ČSL - člen předsednictva krajské lidové rady v Brně a člen zastupitelstva strany v Praze. Ve volbách roku 1954 již do Národního shromáždění nekandidoval, ale funkce v ČSL si podržel. Byl členem předsednictva ÚV ČSL a zástupce strany v ÚRO. Současně byl až do roku 1959 silně aktivní i v krajském výboru strany v Brně. Velký vzestup zaznamenal s nástupem Josefa Plojhara do vedení strany. K obratu v jeho kariéře došlo v 1956, když vyvolal jednání s Antonínem Zápotockým a pokoušel se o zmírnění některých opatření z počátku 50. let proti vysoké církevní hierarchii. Jeho iniciativa však narazila na rozhodný odpor předsedy strany Plojhara.\n\nV letech 1957–1958 proti němu Josef Plojhar a Jan Niederle směřovali vnitrostranickou čistku. Byl označen za hlavní postavu tzv. brněnské kliky. V letech 1968–1969 se snažil v lidoveckém tisku oslabovat Plojharův vliv a podporoval demokratizační tendence ve straně. O návrat do funkcí se však již nepokoušel.\n\n"}
{"id": "756791", "url": "https://cs.wikipedia.org/wiki?curid=756791", "title": "Honi Soit", "text": "Honi Soit\n\nHoni Soit je sedmé sólové studiové album velšského multiinstrumentalisty Johna Calea. Album vyšlo v březnu 1981 u vydavatelství A&M Records. Album produkoval Mike Thorne a Cale byl pouze výkonný producent. Autorem obalu alba je Andy Warhol. Hudebníci hrající na albu byli na obalu uvedeni jako posádka stíhacího letounu, přičemž Cale byl letový chirurg. V žebříčku Billboard 200 se album umístilo na 154. příčce. K albu vyšel jeden doprovodný singl obsahující skladby „Dead or Alive“ a „Honi Soit“. Šlo o jeho první album, které se umístilo v hitparádě.\n\nAlbum bylo nahráváno ve studiích CBS Studios a Media Sound v New Yorku. Jde o poslední album nahrané ve studiu CBS – nedlouho poté bylo zbouráno. Album si neprodukoval sám Cale, jako to dělal v dřívějších i pozdějších dobách, ale producentem byl Mike Thorne a Cale byl pouze výkonným producentem. Album nahrával Harvey Goldberg, který se rovněž staral o mixování skladeb. Asistentem při nahrávání skladeb byl Carl Beatty. O mastering se staral Jack Skinner v newyorském studiu Sterling Sound.\n\nNázev alba pochází z hesla \"Honi soit qui mal y pense\".\n\nK albu vyšel jeden singl „Dead or Alive“ / „Honi Soit“. Album poprvé vyšlo 13. března 1981, pět a půl roku od vydání posledního studiového alba \"Helen of Troy\". Naopak další studiové album \"Music for a New Society\" vyšlo po roce a půl od tohoto. Album vyšlo u vydavatelství A&M Records a jde o jediné album, které Cale pro A&M nahrál. Autorem obalu alba je Andy Warhol, který pro Calea navrhl i obal alba \"The Academy in Peril\" z roku 1972. Warhol původně chtěl album pojmenovat \"John and Yoko\" a na obal byl vytvořil fotografie Calea společně s Yoko Ono, se kterou se v té době stýkal. Cale s tím však nesouhlasil a Warhol tedy obal vytvořil jinak. V levém horním rohu je vedle dobové fotografie nápis „Mr. John Cale“ (na některých verzích je uvedeno „John D. Cale“) a pod ním „British Passport“. Název alba je v pravé části psaný odspoda nahoru a převážnou část obalu alba zabírá státní znak Spojeného království. Hudebníci byli na zadní straně u svých fotografiích uvedeni jako posádka letounu. Kytarista Sturgis Nikides jako „hellcat“, klávesista Jim Goodwin jako „gunner“, baskytarista Peter Muny jako „wing and prop“ a bubeník Robert Medici jako „navigator“. Sám Cale byl letový chirurg. V roce 1991 vyšlo album v reedici na CD.\n\nRůzné skladby později vyšly na kompilacích a koncertních albech. Největšího počtu vydání se dostalo první skladbě „Dead or Alive“, která vyšla na kompilaci \"Seducing Down the Door\" (1994), na koncertním albu \"John Cale Comes Alive\" (1984) a na LP verzi alba \"Even Cowgirls Get the Blues\" (1987). Sólově s klavírem ji Cale rovněž nahrál v roce 1983 v Rockpalastu a tato verze vyšla v roce 2010 na albu \"Live at Rockpalast\". Druhá skladba „Strange Times in Casablanca“ vyšla rovněž na kompilaci \"Seducing Down the Door\" a „Wilson Joliet“ na jiné kompilaci \"\", kde vyšla rovněž i „Riverbank“. Ta pak vyšla i na albu \"Live at Rockpalast\". Tradicionál „Streets of Laredo“ Cale rovněž hrál při svých sólových koncertech a i tato skladba později vyšla na \"Live at Rockpalast\". V pořadí poslední písní na albu \"Honi Soit\" je „Magic & Lies“, která rovněž vyšla na \"Even Cowgirls Get the Blues\".\n\nVšechny skladby jsou nazpívané v angličtině mimo „Honi Soit (La Première Leçon de Français)“ − ta je ve francouzštině. Autorem všech skladeb je John Cale, mimo tradicionálu „Streets of Laredo“. Aranžérem všech skladeb je Cale.\n\n"}
{"id": "756792", "url": "https://cs.wikipedia.org/wiki?curid=756792", "title": "Alois Vošahlík", "text": "Alois Vošahlík\n\nAlois Vošahlík (19. srpna 1899 Klisinec u Milevska – 8. srpna 1946 Jičín) byl český a československý politik, poválečný ministr československé vlády a poslanec Prozatímního a Ústavodárného Národního shromáždění za Československou stranu lidovou.\n\nPůvodně se učil na krejčího, ale začal se sám vzdělávat a začal navštěvovat gymnázium v Českých Budějovicích. Pak absolvoval vysokou školu a působil jako profesor na učitelských ústavech. Angažoval se ve veřejných spolcích, ve skautingu a v lidové straně.\n\nV letech 1921–1926 studoval na Přírodovědecké fakultě UK v Praze. Od roku 1926 působil jako profesor učitelských ústavů na řadě míst (Svatý Jan pod Skalou, Žatec, Louny, Praha, Jičín). Od 20. let byl aktivní v řadě katolických spolků (člen Orla a Svatováclavské ligy) a zároveň i v ČSL. Byl zároveň členem Jednoty československých matematiků a fyziků a předseda odbočky Československé astronomické společnosti v Jičíně. Od května 1945 působil jako předseda ČSL v okrese Jičín a od listopadu 1945 předseda krajské organizace v mladoboleslavském kraji.\n\nV letech 1945–1946 byl poslancem Prozatímního Národního shromáždění za ČSL. Setrval zde do parlamentních voleb v roce 1946, pak byl za lidovce zvolen do Ústavodárného Národního shromáždění. Zde setrval do své smrti v srpnu 1946. Jako náhradník ho vystřídal František Zvěřina.\n\nKrátce zastával i vládní posty v první vládě Klementa Gottwalda zformované po volbách v roce 1946, v níž byl po dobu několika týdnů ministrem bez portfeje a ministrem techniky. Dne 30. července 1946 byl těžce zraněn při autohavárii poblíž Sobotky. Zemřel na následky poranění z této autohavárie 8. srpna 1946. Je pochován v Jičíně, kde mu byl uspořádán státní pohřeb. Na místě jeho nehody stojí pamětní kámen.\n\n"}
{"id": "756793", "url": "https://cs.wikipedia.org/wiki?curid=756793", "title": "Pivovary Lobkowicz Group", "text": "Pivovary Lobkowicz Group\n\nPivovary Lobkowicz Group, a. s. (dříve K Brewery Group) je holdingová společnost vlastnící majetkové podíly v několika českých pivovarech.\n\nV roce 2012 měla skupina majetkové podíly v pivovarech Platan, Uherský Brod, Jihlava, Klášter, Rychtář, Vysoký Chlumec a Černá Hora.\n\nDceřinou společností skupiny je akciová společnost Pivovary Lobkowicz a. s., která až do 31. ledna 2012 nesla název \"K Brewery Trade\".\n\nMajoritním akcionářem společnosti (55procentní podíl) byl podnikatel Martin Burda. V prosinci 2013 společnost uvedla, že chystá IPO na Pražské burze. a následně na burzu opravdu vstoupila.\n\nV září 2015 koupila majoritní podíl 79,36 % za 1,9 miliardy korun česká společnost Lapasan, ve které měla většinový podíl šanghajská společnost CEFC China Energy Company Limited. Transakce byla částečně financována úvěrem ve výši 1,1 miliardy korun od J&T Banky, úroková sazba byla stanovena ve výši 1Y PRIBOR + 8,5 % p. a.\n"}
{"id": "756794", "url": "https://cs.wikipedia.org/wiki?curid=756794", "title": "Jaroslav Vyškovský", "text": "Jaroslav Vyškovský\n\nJaroslav Vyškovský (11. srpna 1909 – ???) byl slovenský a československý politik a poválečný poslanec Prozatímního Národního shromáždění a Ústavodárného Národního shromáždění za Demokratickou stranu.\n\nV roce 1945 se stal hlavním tajemníkem expozitury Demokratické strany v Žilině. Ještě v roce 1947 se uvádí jako oblastní tajemník DS v Žilině. Bydlel v obci Halenkov, byl římskokatolického vyznání.\n\nV letech 1945–1946 byl poslancem Prozatímního Národního shromáždění za Demokratickou stranu, kde setrval do parlamentních voleb v roce 1946. Pak se stal členem Ústavodárného Národního shromáždění, kde zastupoval Demokratickou stranu. V parlamentu setrval formálně do parlamentních voleb v roce 1948.\n\n6. března 1948 oznámil Akční výbor Demokratické strany, že dvacet poslanců bylo vyloučeno ze strany, mezi nimi i Vyškovský. Následně byl Vyškovský jedním z obviněných v politickém procesu komunistického režimu proti Fedorovi Thurzovi. Na počátku 50. let byl v tomto procesu odsouzen.\n\n"}
{"id": "756796", "url": "https://cs.wikipedia.org/wiki?curid=756796", "title": "4x4=12", "text": "4x4=12\n\n4×4=12 (čtyři krát čtyři rovná se dvanáct) je páté album kanadského elektronického muzikanta Deadmau5e.\n"}
{"id": "756797", "url": "https://cs.wikipedia.org/wiki?curid=756797", "title": "Jana Matějcová", "text": "Jana Matějcová\n\nJana Matějcová (* 29. dubna 1952 Praha) je česká produkční, moderátorka a herečka.\n\nNarodila se v Praze. Po střední škole vystudovala DAMU – katedra režie a dramatrugie, obor organizace (nyní produkce)). Během studia krátec pracovala v Činoherním klubu a poté se byla vedoucí Městského kulturního střediska v Řevnicích. Patnáct let pracovala v Středočeském krajskému kulturním středisku v umělecké agentuře. Současně již působila jako moderátorka zábavbných pořadů. Je spoluzakladatelkou souboru Květovanka a tanečního souboru Květy. Krátce působila v Hudebním divadle v Karlíně a dvacet let byla tajemnicí uměleckého provozu Státní opery Praha.\n\nJiž 20 let působí jako moderátorka Ústřední Hudby armády České republiky. Moderuje koncerty, pořady pro zahraniční turisty, vystupuje v pořadech pro děti a natočila řadu epizodních rolí v českých filmech a televizních inescenacích. V muzikálu Pomáda ztvárnila roli miss Lynch. \n"}
{"id": "756798", "url": "https://cs.wikipedia.org/wiki?curid=756798", "title": "Emil Weiland", "text": "Emil Weiland\n\nEmil Weiland (27. října 1896 Plzeň – ???) byl český a československý politik Československé strany národně socialistické a poválečný poslanec Prozatímního a Ústavodárného Národního shromáždění. Po roce 1948 vězněn komunistickým režimem.\n\nJeho otec byl železničním úředníkem. Zemřel roku 1901. Emil maturoval na reálné škole v Plzni. Od roku 1914 studoval učitelský kurz v Praze. Pak vyučoval na obecné škole v Plzni jako pomocný učitel. V roce 1918 byl zatčen policií pro šíření velezrádných \"tiskovin\". Po vzniku republiky byl opět učitelem v Plzni, ale pro neshody se školním inspektorem musel pracovní místo opustit. Roku 1919 nastoupil jako aspirant do železniční výtopny v Plzni. Pak přešel na Slovensko, kde pracoval u drah do roku 1923. Následně přesídlil do Liberce a nastoupil jako železniční účetní. Na tomto postu působil až do roku 1938. V roce 1925 se oženil. Jeho manželkou byla Milada, rozená Rajmonová. Po anexi Sudet se přestěhoval s manželkou do Loun. Po válce se opět vrátil do Liberce a byl zde vrchním inspektorem ČSD.\n\nOd roku 1924 byl členem národních socialistů. Byl důvěrníkem strany a členem jejího obvodního výboru.\n\nPo roce 1945 působil jako krajský tajemník ČSNS. V letech 1945–1946 byl poslancem Prozatímního Národního shromáždění za národní socialisty. V parlamentu setrval až do parlamentních voleb v roce 1946, pak se stal poslancem Ústavodárného Národního shromáždění za národní socialisty. Zde zasedal formálně až do voleb do Národního shromáždění roku 1948.\n\nPo únorovém převratu v roce 1948 byl politicky pronásledován. 10. prosince 1949 zatčen a v politickém procesu odsouzen do vězení. Rozsudek byl vynesen v Liberci ve dnech 18.–21. července 1950 za účasti veřejnosti. Souzeni byli čtyři místní nekomunističtí aktivisté, včetně Weilanda. Měl být ve styku s Antonií Kleinerovou z ilegální organizace národních socialistů a dalšími představiteli této předúnorové strany. Byl mu vyměřen trest doživotního odnětí svobody.\n\nByl vězněn na různých místech. Roku 1955 mu byl při amnestii trest snížen na 25 let vězení. Na svobodu se dostal v květnu 1960, kdy byl propuštěn v rámci amnestie. Nastoupil pak jako vedoucí trafiky v Liberci. 3. října 1961 byl znovu zatčen. Přiznal se, že se scházel s dalšími bývalými politickými vězni a že mluvil negativně o politickém uspořádání v Československu. Byl obviněn z podvracení republiky. Byl pak odsouzen na čtyři roky, ale po odvolání mu byl trest snížen na pět měsíců. Zároveň ale odvolací soud upozornil na to, že nejnovější trestný čin měl Weiland provést v zkušební lhůtě amnestie z roku 1960, takže si musí odpykat i zbytek původního trestu ve výši 14 let a 7 měsíců. Ve vězení zůstal do roku 1964, kdy mu krajský prokurátor přerušil na jeden rok výkon trestu. Přihlédnuto bylo k jeho špatnému zdravotnímu stavu. Jeho další osudy nejsou známé. Podle některých zdrojů zemřel ve vězení.\n\n"}
{"id": "756808", "url": "https://cs.wikipedia.org/wiki?curid=756808", "title": "Gejza Weiss", "text": "Gejza Weiss\n\nGejza Weiss (9. května 1892 Hronec – ???) byl slovenský a československý politik a poválečný poslanec Prozatímního Národního shromáždění za Demokratickou stranu.\n\nUž ve 30. letech se účastnil na tělovýchově (byl předsedou RTJ) a komunistickém mládežnickém hnutí v regionu Hronce a Podbrezové. Je řazen mezi bývalé interbrigadisty. Za druhé světové války se podílel na odboji.\n\nV letech 1945–1946 byl poslancem Prozatímního Národního shromáždění, podle rejstříku poslanců za Demokratickou stranu, respektive za Ústredie odborových zväzov Slovenska. V parlamentu setrval do parlamentních voleb v roce 1946.\n\nPůsobil jako funkcionář revolučních odborů.\n\n"}
{"id": "756809", "url": "https://cs.wikipedia.org/wiki?curid=756809", "title": "Čištění vody", "text": "Čištění vody\n\nČištění vody je proces, kterým se voda zbavuje mechanických, chemických a biologických nečistot. Cílem je získat dostatečně čistou vodu pro požadované účely. Mezi nejběžnější operace určené k čištění vody patří destilace, reverzní osmóza, filtrace přes aktivní uhlí, mikrofiltrace, ultrafiltrace a elektrodeionizace.\n\nČištěná voda je obvykle získávána úpravou pitné nebo přírodní vody. Mezi sledované nečistoty, které je třeba odstranit patří:\n\nDestilovaná voda je voda, která byla jednou nebo vícekrát destilována a byla díky změně skupenství na vodní páru zbavena rozpuštěných minerálních látek. Změna skupenství vody může probíhat zvolna (např. na slunci) nebo zahříváním až k bodu varu. Během destilace je voda separována prakticky od všeho, co se v ní nachází a stává se čistou (HO). Je to čirá, bezbarvá, v silné vrstvě namodralá kapalina bez chuti a zápachu. Je téměř nevodivá. Za normálního tlaku 101 kPa má teplotu tání 0 °C a teplotu varu 100 °C. Největší hustotu 1,000 g.cm má voda při 3,98 °C. pH destilované vody je neutrální, tedy při 25 °C rovno 7. Vodivost destilované vody je nižší než 11 μS.cm a celkové množství rozpuštěných pevných látek musí být pod 10 mg.dm.\n\nDeionizace vody je proces, kterým se voda zbavuje všech iontů v ní rozpuštěných, převážně jde o kationty sodný, vápenatý, hořečnatý, železnatý, atd. Z aniontů se jedná převážně o chloridy a sírany. Deionizace se provádí pomocí iontoměničů, které zaměňují nežádoucí ionty za oxoniové nebo hydroxidové ionty. Pro kontinuální a levnou deionizaci vody lze použít elektrodeionizaci.\n\nDemineralizace vody se často zaměňuje za deionizaci; jde o odstranění všech minerálů vyskytujících se v přírodní vodě. Často se označuje jako změkčování vody, během tohoto procesu dochází k záměně nežádoucích minerálů (hlavně vápenaté a hořečnaté látky) za sodné soli, např. NaCl. Tento proces je nutné provádět s vodou využívanou v kosmetickém a chemickém průmyslu. Demineralizovaná voda má vyšší vodivost než deionizovaná.\n\nČištěním pitné vody získáme v některých případech vodu, která nemá charakter pitné vody. S její konzumací jsou pak spojena zdravotní rizika. Může docházet k poškození výstelky střevní. Potvrzený je negativní účinek na metabolismus vodního a minerálního hospodářství, stejně tak poruchy stálosti vnitřního prostředí se změnami sekrece hormonů. Vyšší močení vede ke ztrátám iontů z intra i extracelulárního prostředí. Nesprávné rozdělování vody v organizmu a pokles hladiny elektrolytů může mít až za následek funkční poruchy důležitých orgánů. Prvními příznaky jsou slabost, únava, bolest hlavy, poruchy srdečního rytmu či svalové křeče.\n\nPři přípravě pokrmů vařením v demineralizované vodě byla prokázána ztráta všech podstatných prvků z potravin, tj. takových, které si organizmus nedokáže vyrobit. Jedná se o vysoký až 60 % úbytek vápenatých a hořečnatých iontů, stejně tak významné ztráty stopových prvků (Cu 66 %, Mn 70 %, Co 86 %). V důsledku absence těchto iontů se zvyšuje riziko toxického účinku těžkých kovů, které jsou součástí potravy.\n\nPravidelná konzumace či jednorázový příjem většího objemu demineralizované vody je považováno za zdravotně rizikové až nebezpečné.\n\n\n"}
{"id": "756811", "url": "https://cs.wikipedia.org/wiki?curid=756811", "title": "Klub rváčů (film)", "text": "Klub rváčů (film)\n\nKlub rváčů je americký film z roku 1999 natočený podle stejnojmenného románu Chucka Palahniuka z roku 1996. Film natočil David Fincher a hrají v něm Edward Norton, Brad Pitt a Helena Bonham Carter. Norton ztvárnil roli bezejmenného protagonisty, který je nespokojený se svou prací úředníka. Proto spolu s Tylerem Durdenem, kterého hraje Pitt, založí „klub rváčů“. S Durdenem se nastěhuje do jednoho bytu a prožívá vášnivý vztah s Marlou Singerovou, kterou hraje Carterová.\n\nFilm vyvolal smíšenou reakci kritiků a byl označován za jeden z nejkontroverznějších filmů roku 1999. Příjmy z prodejů lístků do kin nesplnily očekávání tvůrců snímku, komerční úspěch a status kultovního filmu mu zajistilo až vydání na DVD.\n\n"}
{"id": "756815", "url": "https://cs.wikipedia.org/wiki?curid=756815", "title": "Otakar Wünsch", "text": "Otakar Wünsch\n\nOtakar Wünsch (26. května 1893 Rokycany – 6. října 1947Praha) byl český a československý novinář, odborářský funkcionář, politik Československé strany národně socialistické a poválečný poslanec Prozatímního Národního shromáždění.\n\nPočátkem první světové války se profiloval jako stoupenec antimilitaristického hnutí. V květnu 1915 byl zatčen a v září 1915 odsouzen za vlastizradu na tři roky do vězení. Propuštěn byl v září 1918.\n\nZa druhé republiky v letech 1938-1939 se angažoval v budování krátce existující Národní strany práce. Působil předtím v letech 1919-1938 jako redaktor \"Československých železničářských listů\". Na počátku druhé světové války byl činnný v odboji. Byl členem Petičního výboru Věrni zůstaneme a vydával časopis \"V boj\". V listopadu 1939 byl zatčen a do konce války vězněn.\n\nPo válce se zapojil do činnosti obnovené národně socialistické strany. V letech 1945–1946 byl poslancem Prozatímního Národního shromáždění za národní socialisty, respektive za Ústřední radu odborů. V parlamentu setrval až do parlamentních voleb v roce 1946.\n\nV rámci strany představoval odborářské, levicové křídlo, nakloněné spolupráci s KSČ na socializaci ekonomiky. Byl členem užšího předsednictva Ústřední rady odborů. Jeho vliv ve straně ale po roce 1946 klesal. V roce 1946 byl zvolen předsedou Svazu českých novinářů.\n\n"}
{"id": "756823", "url": "https://cs.wikipedia.org/wiki?curid=756823", "title": "Filmworks IX: Trembling Before G-d", "text": "Filmworks IX: Trembling Before G-d\n\nFilmworks IX: Trembling Before G-d je soundtrack k filmu \"Bůh je mi strachem\" (\"Trembling Before G-d\") z roku 2001. Je to devátá část série Filmworks Johna Zorna. Album vyšlo v roce 2000 u Tzadik Records.\n\n"}
{"id": "756824", "url": "https://cs.wikipedia.org/wiki?curid=756824", "title": "Peter Zaťko", "text": "Peter Zaťko\n\nPeter Zaťko (17. října 1903 Vavrišovo – 10. ledna 1978 Bratislava) byl slovenský a československý ekonom, politik, v březnu 1939 krátce ministr autonomní slovenské vlády, poválečný poslanec Prozatímního Národního shromáždění za Demokratickou stranu. Po roce 1948 byl pronásledovaný komunistickým režimem a vězněný.\n\nNarodil se v rodině zednického mistra. Absolvoval maďarskojazyčnou základní školu v Liptovském Hrádku maďarskojazyčnou měšťanskou školu v Liptovském Svätém Mikuláši a pak studoval obchodní akademii v Turčianském Svätém Martinu. Absolvoval Vysokou obchodní školu v Praze, kde se začal veřejně angažovat v studentských spolcích. V studiích pak pokračoval na Filozofické fakultě Univerzity Karlovy. Pracoval v Československo-maďarské obchodní komoře v Praze. Ve 30. letech se podílel na činnosti nově založeného Národohospodářského ústavu Slovenska. V červnu 1932 se podílel na Sjezdu mladé slovenské generace pořádaném v Piešťanech, kde se prezentoval jako bezpartijní mladý odborník. Sjezd měl vyznění pročeskoslovenské, ale kladl větší důraz na jistou míru autonomie Slovenska.\n\n1. července 1936 ho svým generálním tajemníkem jmenovalo Ústřední sdružení slovenského průmyslu. V roce 1938 se názorově rozešel s mnoha svými kolegy, protože nepřijal Žilinskou dohodu a byl stoupencem užších česko-slovenských vazeb. Byl nicméně v prosinci 1938 zvolen ve volbách do Sněmu Slovenskej krajiny. V březnu 1939 po dobu několika dnů působil jako ministr průmyslu, obchodu a živností a ministr zemědělství autonomní vlády Slovenska ve vládě Karola Sidora. V březnu 1939 odmítl nabídku postu ministra hospodářství Slovenského státu. Jako poslanec slovenského sněmu úspěšně intervenoval u ministra Alexandera Macha, aby stát nepronásledoval baptistickou církev na Slovensku.\n\nZa druhé světové války se podílel na odboji. V srpnu 1943 se účastnil schůzky oficiálních a odbojových slovenských politiků, kterou svolal Vavro Šrobár na chatu Martina Mičury u Bytče, kde se řešily další možnosti státoprávního uspořádání po konci války. Byl členem povstalecké Slovenské národní rady, do které vstoupil za občanský (nekomunistický) blok a podílel se v ní na plánování hospodářských aspektů Slovenského národního povstání.\n\nPo porážce povstání odletěl do Sovětského svazu a na území Slovenska se vrátil v lednu 1945. Po válce stanul před Národním soudem, ale byl zproštěn všech obvinění z kolaborace, naopak byla oceněna jeho činnosti při povstání.\nV letech 1945–1946 byl poslancem Prozatímního Národního shromáždění za Demokratickou stranu. Slib ale nesložil a mandát fakticky nevykonával. V parlamentu setrval do parlamentních voleb v roce 1946.\n\nNa podzim 1946 patřil do frakce v rámci Demokratické strany okolo Ivana Pietora, která chtěla sesadit z čela strany předsedu Jozefa Lettricha a nastolit smířlivější kurz vůči KSČ, která po vítězství Demokratické strany ve volbách 1946 stupňovala své útoky na demokraty. Členové frakce neměli za cíl zničit stranu jako nezávislou sílu slovenské politiky ale spíš byli vedeni mylným přesvědčením, že agitace KSČ proti DS je cílena pouze na luteránsko-agrárnické křídlo. Pietorův pokus o zvrat byl každopádně neúspěšný.\n\nV letech 1948–1951 byl generálním dozorcem evangelické církve na Slovensku.\n\nPo únorovém převratu v roce 1948 byla Demokratická strana proměněna na Stranu slovenské obrody jako satelitní formaci závislou na KSČ. Zaťko patřil mezi skupinu funkcionářů Demokratické strany, kteří s převratem nesouhlasili a kteří byli vytlačeni z politického života.\n\nV roce 1952 byl vystěhován z Bratislavy a v roce 1958 zatčen a souzen spolu s dalšími nekomunistickými představiteli Slovenského národního povstání. Rozsudek padl 25. března 1959 a Zaťkovi byl vyměřen trest odnětí svobody na tři roky. Důvodem pro opakované soudní stíhání byly soukromé rozhovory, v nichž Zaťko a ostatní souzení probírali politickou situaci. Soud to kvalifikoval jako podvracení republiky. Historik Jan Rychlík hodnotí tento proces jako snahu komunistického režimu ukázat, že na Slovensku je stále živý separatismus. Propuštěn byl v souvislosti s amnestií roku 1960. Po propuštění žil v ústraní.\n\nV roce 1991 mu byl \"in memoriam\" udělen Řád Tomáše Garrigua Masaryka. V roce 2002 mu byl udělen Pribinův kříž.\n\n"}
{"id": "756827", "url": "https://cs.wikipedia.org/wiki?curid=756827", "title": "Filmworks XVI: Workingman's Death", "text": "Filmworks XVI: Workingman's Death\n\nFilmworks XVI: Workingman's Death je soundtrack k filmu \"Dělníkova smrt\" (\"Workingman's Death\") z roku 2005. Je to šestnáctá část série Filmworks Johna Zorna. Album vyšlo 26. dubna 2005 u Tzadik Records a jeho producentem byl John Zorn.\n\n"}
{"id": "756829", "url": "https://cs.wikipedia.org/wiki?curid=756829", "title": "Kim Čong-nam", "text": "Kim Čong-nam\n\nKim Čong-nam (korejsky: 김정남, čínskými znaky: 金正男, anglickým přepisem: Kim Jong-nam; 10. května 1971 – 13. února 2017) byl nejstarší syn bývalého severokorejského diktátora Kim Čong-ila.\n\nKim Čong-nam se narodil ze vztahu Kim Čong-ila a jeho tehdejší partnerky Sung He-rim, která byla herečkou. Do roku 1988 studoval na mezinárodní škole ve Švýcarsku. Přibližně v letech 1998 až 2001 byl považován za nástupce svého otce. Západní média spekulují, že po mezinárodní ostudě, kterou Kim Čong-nam způsobil, když byl v roce 2001 zatčen v Japonsku při pokusu cestovat na falešný pas, Kim Čong-il jeho možné nástupnictví přehodnotil a jeho favoritem se stal Kim Čong-namův bratr Kim Čong-un (sám Kim Čong-nam svůj pád do otcovy nemilosti přičítal svým reformním názorům). \n\nNejpozději od roku 2003 žil v Macau, zvláštní správní oblasti Čínské lidové republiky.\n\nDne 13. února 2017 byl Kim Čong-nam zavražděn jedem na letišti v Kuala Lumpuru. Toxikologické testy prokázaly přítomnost látky VX v Kimových očích a na obličeji. Z činu byla podezřelá 28letá Vietnamka Doan Thi Huongová a 25letá Indonésanka Siti Aisyahová. Po činu utekly. Jedna z nich ujela z letiště taxíkem do hotelu, kde byla následující den spatřena s nasazeným respirátorem. Šlo o akci severokorejské tajné služby jednající na rozkaz Kim Čong-una, jenž bratra chtěl zabít již v roce 2012. \n\nObě ženy byly zadrženy malajskou policií, hrozil jim trest smrti. Ženy nicméně argumentovaly tím, že je oklamali severokorejští agenti, kteří jim namluvili, že vstříknutí látky do obličeje Kim Čong-nama je jen neškodný kanadský žertík pro skrytou kameru. \n\nSiti Aisyahová řekla, že ji někdo, kdo vypadal jako Korejec nebo Japonec požádal, aby tento žertík udělala. Podle ní ji tato osoba odměnila 400 ringgity, což je v přepočtu asi 2000 kč. Dále jí byl poskytnut olej, podobný dětskému olejíčku. Malajsijská prokratura stáhla žalobu na Siti Aisyahovou 11. března 2019. Státní zástupce Iskandar Ahmad důvod pro stažení obžaloby neuvedl. „Jsem překvapená a velmi šťastná”, řekla novinářům Aisyahová. \n\nVietnamka Doan Thi Huongová byla 1. dubna 2019 odsouzena ke tříletému trestu za úmyslné zranění nebezpečnou zbraní nebo prostředkem. Soudce Azmi Ariffin konstatoval, že délka vězení podle jeho názoru „poslouží zájmu spravedlnosti”. Odsouzené řekl, že má „veliké štěstí” a popřál jí vše nejlepší. Huongová soudu poděkovala a novinářům řekla, že je šťastná a doufá, že se po návratu do Vietnamu stane zpěvačkou nebo herečkou.\n"}
{"id": "756830", "url": "https://cs.wikipedia.org/wiki?curid=756830", "title": "Cornell Capa", "text": "Cornell Capa\n\nCornell Capa (10. dubna 1918 Budapešť – 23. května 2008 New York City) byl maďarsko americký fotograf, člen spolku Magnum Photos, kurátor fotografie a mladší bratr fotožurnalisty a válečného fotografa Roberta Capy. Absolvoval gymnázium Imreho Madácha v Budapešti, po kterém chtěl původně studovat medicínu, ale místo toho se připojil ke svému bratrovi v Paříži, aby se věnoval fotografii. Stal se z něj ambiciózní nadšenec do fotografie, který v roce 1974 založil světoznámé mezinárodní centrum International Center of Photography (Newyorskou školu fotografie) v New Yorku s pomocí Micha Bar-Ama poté, co omezil svou práci pro časopis \"Life\" a agenturu Magnum Photos.\n\nNarodil se jako Kornél Friedmann v Budapešti, ve svých 18. letech odešel do Paříže aby spolupracoval se svým starším bratrem Robertem Capou, významným fotožurnalistou. V roce 1937 odešel Cornell Capa do New Yorku pracovat v temné komoře časopisu Life. Po službě u U.S. Air Force se Capa v roce 1946 stal profesionálním fotografem u \"Life\". Pořídil celou řadu snímků na hlavní obálku, včetně portrétů osobností jako jsou Jack Paar, malíř Grandma Moses nebo Clark Gable.\n\nV květnu 1954 zabila Roberta Capu nášlapná mina v době končící první indočínské války. Cornell Capa poté vstoupil do společnosti Magnum Photos, fotografické agentury spoluzaložené jeho bratrem v témže roce. Pro Magnum Capa fotografoval v Sovětském svazu, Izraeli šestidenní válku a americké politiky.\n\nPočínaje rokem 1967 uspořádal Cornell Capa řadu putovních výstav a knih s názvem \"The Concerned Photographer\". Výstavy v roce 1974 vedly k založení International Center of Photography v New York City. Capa působil mnoho let jako ředitel Centra.\n\nUspořádal několik výstav svých fotografií včetně \"JFK prezidentem\", cyklus fotografií z amerických voleb a prezidentské kampně v roce 1960, které pořídil pro magazín \"Life\". Vydal také knihu dokumentující prvních 100 dnů v úřadě prezidenta Kennedyho, spolu s dalšími fotografy Magnum, včetně Henri Cartier-Bressona a Elliotta Erwitta.\n\nV roce 2006 vystavoval na festivalu Rencontres d'Arles ve Francii.\n\nCapa zemřel stářím v New York City 23. května 2008 ve svých 90 letech, dva dny před 54. výročím smrti svého bratra.\n\nJeho práce jsou mnohdy považovány za eklektické, inspirující se primárně z cizích pramenů, málo originálně kreativní. Zachycoval však okamžiky velkého a významného měřítka od válek až po jemná gesta každodenního života, od útrap šestidenní války až po děti hrajících na ulici baseball.\n\nCapa napsal:\nV roce 1968 Capa publikoval knihu s názvem \"The Concerned Photographer\". Tento titul shrnuje jeho přístup k fotožurnalistice. Z mnoha akcí Capa dokumentoval útlaky Perónova režimu v Argentině a následující revoluci, Izraelskou šestidenní válku, osud Ruské pravoslavné církve pod sovětskou vládou nebo vzdělávání mentálně postižených dětí. Zajímal se také o politiku a dokumentoval prezidentské kampaně Adlaie Stevensona nebo Johna F. Kennedyho a jeho první sto dní v úřadu.\n\nCornell Capa napsal předmluvy k několika fotografickým publikacím svého bratra.\n\n\nJeho díla byla vystavena v září roku 2003 na výstavě s názvem \"Great Jewish-American Photographers\", složenou z děl archivu časopisu \"Life\" a společnosti \"iPhotoart\". Kromě něj se na výstavě objevila díla autorů: Alfred Eisenstaedt (1898–1995), Margaret Bourke-Whiteová (1904–1971), Nat Fein (1914–2000), Dmitri Kessel (1902–1995), Ralph Morse (* 1918), Joe Rosenthal (* 1911) a Paul Schutzer (1930–1967).\n\n"}
{"id": "756831", "url": "https://cs.wikipedia.org/wiki?curid=756831", "title": "Seznam obránců NHL s nejvíce body", "text": "Seznam obránců NHL s nejvíce body\n\nSeznam nejproduktivnější obránců NHL uvádí lední hokejisty na pozici obránce, kteří zaznamenali nejvíce bodů – vstřelených branek v součtu s asistencemi, v celé historii NHL. \n"}
{"id": "756832", "url": "https://cs.wikipedia.org/wiki?curid=756832", "title": "Jan Bułhak", "text": "Jan Bułhak\n\nJan Bułhak (6. října 1876 – 4. února 1950) byl průkopníkem fotografie v Polsku a jeden z nejznámějších polských fotografů z počátku 20. století, etnograf a folklorista. Jako teoretik a filozof fotografie patřil mezi nejvýznamnější přívržence piktorialismu. Nejznámější je svými krajinami a fotografie města Vilnius (původně v Polsku, nyní v Litvě), byl také zakladatelem \"Fotoklubu Wilno\" (1927) a \"Polského fotoklubu\", předchůdce moderního Svazu polských uměleckých fotografů (Związek Polskich Artystów Fotografików, ZPAF), kterého byl Bułhak čestným šéfem.\n\nJan Brunon Bułhak se narodil 6. října 1876 v obci Ostaszyn u Nowogródeku v Ruské říši (nyní Navahrudak, Bělorusko). Jeho rodiče byli Walery Antoni Stanisław Bułhak z Syrokomly a matka Józefa rozená Haciska Rochová, oba tamní vlastníci půdy. Provozoval vlastní fotografický ateliér ve Vilniusu a od roku 1919 pracoval jako profesor umělecké fotografie na Univerzitě Stefana Batory (nyní Vilniuská Univerzita). Po druhé světové válce byl vyhnán ze svého domova Sověty a odstěhoval se do Varšavy. Zemřel v obci Giżycko během své poslední fotografické expedice 4. února 1950.\n\nByl zástupcem piktorialistického uměleckého hnutí. Tento proud se začal prosazovat na konci 19. století. Estetika impresionismu zasáhla do jeho děl s tématy krajina a architektura. Pro jeho díla je typický nejen smysl pro kompozici, krajinu, ale i schopnost využívat světlo, které vytváří náladu fotografie. Hlavním tématem jeho děl jsou brány, ulice, střechy a zajímavé povahy světla. Obrysy lidí na fotografiích jsou skloubeny s architekturou. Ovládal scénické rámování a měl smysl pro proporce a prostor.\n\nVe 20. letech 20. století razil užití termínu fotografika s cílem odlišit fotografy – umělce od fotografů – řemeslníků.\nNejznámější jsou jeho fotografie pořízené v Bělorusku, vykazují jasné a konkrétní etnografické zaměření: Běloruské národní typy lidí, krajiny, vesnice a hospodářské budovy běloruských rolníků.\n\nByl nejen mistrem a znalcem místní historie, ale byl také známý jako učitel, knihovník, folklorista, historik umění a první běloruský historik fotografie. Je autorem desítek článků o běloruském folkloru a historii.\n\n\n"}
{"id": "756833", "url": "https://cs.wikipedia.org/wiki?curid=756833", "title": "ArcGIS", "text": "ArcGIS\n\nArcGIS for Desktop, neboli desktopová verze systému \"ArcGIS\" od firmy Esri. Je dostupná ve třech úrovních licencí. Zásadním kritériem pro rozhodnutí o úrovni licence je způsob uložení pasportních dat a úroveň jejich editace a správy.\n\n\n\n"}
{"id": "756843", "url": "https://cs.wikipedia.org/wiki?curid=756843", "title": "Geodatabáze", "text": "Geodatabáze\n\nGeodatabáze je prostorová databáze navržená pro ukládání, dotazování a manipulaci s geografickými informacemi a prostorovými daty. Geodatabáze je proprietární formát vyvinutý firmou esri. Toto pracovní prostředí spravuje jak vektorová tak rastrová data. Geodatabáze je přirozená datová struktura systému ArcGIS a je primárním datovým formátem používaným pro editaci a správu dat.\n\nKlíčový pojem geodatabáze je datová sada (angl. dataset). Datová sada je primární mechanismus k organizaci a užívání geografických informací v ArcGIS. \n\n\nTvorba geodatabáze obvykle začíná navržením její struktury, tj. rozčlenění dat do jednotlivých tříd a datových sad. Poté je geodatabáze rozšiřována dalšími pokročilými možnostmi, jako je přidávání topologií, sítí nebo subtypů a domén.\n\n\nGeodatabáze se dále člení na následující typy:\n\nKaždá z těchto databází má různá omezení co se týče velikosti, možnosti editace více uživateli nebo zabezpečení.\n\nJedná se o první datový formát pro geodatabáze ArcGIS uložený a spravovaný v souborech Microsoft Access (*.mdb). Celý obsah geodatabáze je uložen v jednom souboru MS Access. Tento typ uložení dat limituje velikost geodatabáze na 2GB. Efektivní limit před snížením výkonu je mezi 250 a 500 MB na jeden soubor MS Access. Pro znalce a uživatele Microsoft Access je to dobrá možnost využití databáze s geografickými daty.\n\nGeodatabáze obsahuje tabulky s třídami prvků a systémové tabulky obsahující informace o pokročilých možnostech geodatabází – subtypy, domény, relace atd. Tento typ geodatabáze podporuje více čtenářů a pouze jednoho editora.\nJednou z výhod geodatabáze je automatický výpočet geometrických veličin – délka liniových prvků, obvod a výměra polygonových prvků. Jedná se o dynamickou hodnotu, která se při změně geometrie prvku aktualizuje.\n\nTento typ geodatabáze je uložen jako adresář na disku v souborovém systému. Každá datová sada je udržována jako soubor, který může dosahovat velikosti až 1 TB. Limit 1 TB je možné navýšit na 256 TB pro extrémně velké rastrové datové sady. Oproti osobní geodatabázi redukuje místo zabírající na disku o 50–75 %. Tento typ geodatabáze je upřednostňován před osobní geodatabází. Podporuje více čtenářů a jednoho editora, avšak více editorů u více datových sad. Souborová geodatabáze určitým způsobem zabezpečuje data, protože ji nelze otevřít v jiném programu než pomocí ArcGIS. Umožňuje také ukládat data v komprimovaném formátu pouze pro čtení, který snižuje i požadavky na potřebné místo pro uložení. Stejně jako osobní geodatabáze se i souborová geodatabáze vyznačuje automatickým výpočtem geometrických veličin jednotlivých prvků, linií a polygonů.\n\nJedná se o geodatabázi uloženou v relační databázi využívající Oracle, Microsoft SQL Server, IBM DB2, IBM Informix nebo PostgreSQL. Tyto víceuživatelské geodatabáze vyžadují k použití ArcSDE a mohou pracovat na neomezené velikosti s neomezeným počtem uživatelů. Soubor různých datových sad, které jsou udržovány jako tabulky v relační databázi. ArcSDE geodatabáze podporuje čtení a editaci více uživatelů. Nejedná se o geodatabázi volně a zadarmo dostupnou v ArcGIS.\n\nLimity velikosti se odvíjejí od limitů SŘBD.\n\n"}
{"id": "756845", "url": "https://cs.wikipedia.org/wiki?curid=756845", "title": "Déjà vu (album)", "text": "Déjà vu (album)\n\nDéjà Vu je prvním albem rockové skupiny Crosby, Stills, Nash & Young a třetím sestavy Crosby, Stills and Nash. Bylo vydáno v březnu roku 1970 firmou Atlantic Records, pod katalogovým číslem SD-7200.\n\n\n\n\n"}
{"id": "756846", "url": "https://cs.wikipedia.org/wiki?curid=756846", "title": "Kostel svatého Vavřince (Opatovice nad Labem)", "text": "Kostel svatého Vavřince (Opatovice nad Labem)\n\nŘímskokatolický kostel svatého Vavřince v Opatovicích nad Labem je jednolodní stavba z 13. století s pravoúhlým presbytářem a věží zakončenou gotickým kamenným jehlanem s cimbuřím. Je chráněn jako kulturní památka České republiky.\n\nKostel svatého Vavřince pochází z druhé poloviny 13. století, koncem 14. století byl přestavěn, později zničen husity a poté obnoven v roce 1421. \n\nKostelní loď je 21 m dlouhá a 6.50 m široká s valenou klenbou, presbytář je 4.50 m dlouhý a 6.55 m široký s gotickou klenbou. Sakristie je 4.65 m dlouhá a 4.80 m široká, rovněž s gotickou klenbou. Vstupní portál je románsko-gotický.\nHlavní oltář je barokní s obrazem sv. Vavřince o rozměrech 3.0 x 2.60 m. Obraz je olejomalba pocházející z XIX. století. Na oltáři se nalézají zlacené sochy sv. Anny a sv. Josefa, o rozměrech 2.0 x 0.80 m.\n\nPůvodní oltářní obraz rovněž svatého Vavřince visí v kostelní lodi nalevo od hlavního oltáře.\n\nV kostelní lodi vpravo od oltáře stojí třínohá cínová křtitelnice z roku 1551 o rozměrech o rozměrech 1.20 x 0.40 m \n\nV lodi vlevo od hlavního oltáře je barokní kazatelna s bohatě zdobeným baldachýnem.\n\nPostranní oltář sv. Františka Serafínského je vybaven sochami sv. Václava a Jana Nepomuckého pocházejícími z XIX. století o rozměrech 1.20 x 0.40 m a olejomalbou sv. Jana Nepomuckého z XVIII. století o rozměrech 2.0 x 1.3 m.\n\nVpravo v kostelní lodi je postranní oltář Panny Marie a sochami sv. Fabiána a Šebestiána o rozměrech 1.20 x 0.4 m. Vpravo od oltáře se nalézá olejomalba Navštívení Panny Marie pocházející z I. poloviny XIX. století o rozměrech 2.30 x l.40 m.\n\nV kostelní lodi se nalézá křížová cesta pocházející z I. pol. XIX. století. Jednotlivé obrazy mají rozměry 1.10 x 0.80 m.\n\nNa choru se nachází olejomalba sv. Václava z XVIII. století o rozměrech 1.40 x 1.0 m. \n\nPod chorem vlevo se nalézá obraz sv. Františka z XVIII. století o rozměrech 2.0 x 1.0 m.\n\nKostelní věž je cihlová, jehlancovitá s cimbuřím. Na věži se nalézají dva zvony - starší z roku 1559 a Umíráček z roku 1920\n\nOkolo kostela, nacházejícího se na křižovatce Pardubické (II/324) a Vavřinecké ulice, se rozprostírá hřbitov zhruba čtvercového tvaru o rozloze necelých 20 arů.\n\n\n"}
{"id": "756847", "url": "https://cs.wikipedia.org/wiki?curid=756847", "title": "Geoportál", "text": "Geoportál\n\nGeoportál je druh webového portálu, který slouží k přístupu k prostorovým informacím a ke službám dovolujícím jejich zobrazení, úpravy, analýzy apod. To vše prostřednictvím Internetu. \n\nGeoportály jsou důležité pro efektivní použití geografických informačních systémů a klíčovým prvkem infrastruktury prostorových dat (anglicky \"Spatial Data Infrastructure\", SDI)\n\nGeoportály jsou používány různými organizacemi pro publikaci popisu (metadat) jejich prostorových dat. \n\nUživatelé potom geoportál používají pro vyhledání a přístupu k informacím, které potřebují. Geoportály hrají důležitou roli při sdílení prostorových informací a mohou zamezit duplicitám při záměrech, nekonzistenci dat, zpožděním, zmatkům a promarněným prostředkům.\n\nGeoportály jsou v Evropské unii jednou z realizací direktivy INSPIRE, protože slouží k jednoduchému a centralizovanému přístupu k prostorové infrastruktuře.\n\n"}
{"id": "756852", "url": "https://cs.wikipedia.org/wiki?curid=756852", "title": "Moherské útesy", "text": "Moherské útesy\n\nMoherské útesy či útesy Moher ( nebo též , , česky také někdy nesprávně označované jako \"Mohérové útesy\") jsou břidlično-pískovcové útesy, které se nacházejí na západě Irska v hrabství Clare a provincii Munster, mezi obcemi Doolin a Ennistimon jihovýchodně od oblasti Burrenu ( ). Útesy kolmě spadají do Atlantského oceánu a se svojí výškou přes 200 m se řadí mezi nejvyšší útesy v Evropě.\n\nMoherské útesy ční do výšky až 214 metrů a táhnou se v délce 8 km od \"Hag's Head\" ( , ) na jihu až za O'Brienovu věž na sever.. Z útesů lze spatřit Aranské ostrovy, Galwayský záliv či oblast Connemara. Na nejvyšším bodě útesů se nachází již zmíněná O'Brienova věž , kterou nechal postavit sir Cornelius O'Brien v roce 1835 za účelem nalákání turistů. Jiná verze tvrdí, že tím chtěl uchvacovat dámy, jež sem zval. Pod věží z moře také vystupuje skalní ostroh zvaný ( ), občas označovaný jako ( ).\n\nMoherské útesy patří s téměř milionem návštěvníků k nejnavštěvovanějším místům v Irsku. I proto zde bylo vybudováno v 2007 moderní návštěvnické středisko, které je umístěno pod povrchem, aby neporušovalo scenérii útesů. Cesta po vrcholu útesů je ohrazena speciální bariérou.\n\nV roce 2009 byly útesy vybrány jako jeden z 28 finalistů v anketě Nových sedm divů světa \"(New Seven Wonders)\". Od roku 2011 Moherské útesy tvoří s oblastí Burrenu geopark.\n\nÚtesy jsou v létě otevřeny od 9.00 do 19.00 h., od července do srpna dokonce do 21.00, v  zimě je otvírací doba povětšinou od 9.00 do 17.00. Základní vstupné činí 6 €; studenti a senioři mají vstupné snížené (4 €) a děti do 16 let mají vstup volný. V areálu se nachází restaurace, parkoviště pro auta a autobusy. Areál je bezbariérově přístupný.\n\nÚtesy jsou přístupné po silnicích N67 a N85 a následně po silnici R478.\n\nNa útesech se v roce 2009 natáčela část filmu Harry Potter a princ dvojí krve. Na útesech se rovněž často natáčejí videoklipy.\n\n\n"}
{"id": "756864", "url": "https://cs.wikipedia.org/wiki?curid=756864", "title": "Mapový klient", "text": "Mapový klient\n\nMapový klient představuje počítačovou aplikaci, která je schopná zobrazovat prostorové informace v podobě mapy. \n\nNejčastěji je mapovým klientem myšlena aplikace dostupná prostřednictvím Internetu a využívající služby mapových serverů. Základní funkce prohlížení mohou být rozšířeny o libovolné další (např. měření v mapě, interaktivní objekty, editační možnosti atd.). Mapový klient je také často propojován s dalšími systémy, kde jeho mapa slouží jako rozhraní pro přístup k dalším informacím.\n"}
{"id": "756866", "url": "https://cs.wikipedia.org/wiki?curid=756866", "title": "Jan Nepomuk Jiřiště", "text": "Jan Nepomuk Jiřiště\n\nJ.M. can. Mgr. Jan Nepomuk Jiřiště (6. února 1974 Turnov – 9. prosince 2013 Bělá pod Bezdězem) byl český katolický kněz, okrskový vikář mladoboleslavského vikariátu a farář v Bělé pod Bezdězem, děkan kapituly sv. Štěpána v Litoměřicích.\n\nNarodil se v Turnově. V roce 1992 v Turnově vystudoval gymnázium, později v Praze vstoupil do Řádu křižovníků s červenou hvězdou. Od roku 1994 byl posluchačem Katolické teologické fakulty Univerzity Karlovy. Toto studium zakončil roku 1999 magisterskou promocí. Za dosažené výsledky ve studiu i za publikační činnost během studií mu byla rektorem univerzity udělena \"Cena Josefa Dobrovského\" pro nejlepší absolventy teologických oborů.\nNa kněze byl vysvěcen 29. června 1999. Po svém vysvěcení krátce působil jako výpomocný duchovní ve farnostech Starého Města pražského. Z řádu křížovníků později odešel a byl inkardinován do Litoměřické diecéze.\nV srpnu 1999 byl ustanoven farním vikářem ve Varnsdorfu. Od 1. srpna 2000 působil nejprve jako administrátor a od 1. dubna 2011 jako farář v Bělé pod Bezdězem. Zároveň excurrendo spravoval od 1. srpna 2000 farnosti Bezdědice, Bezděz, Dolní Krupá u Mnichova Hradiště a od 15. ledna 2001 navíc farnosti Bořejov, Kruh a Okna.\nByl rovněž od 16. března 2009 členem Umělecko-technické rady Biskupství litoměřického, od 1. dubna 2009 členem Kněžské rady, Sboru poradců a od 1. srpna 2009 okrskovým vikářem mladoboleslavského vikariátu. Dne 12. února 2011 byl instalován jako kanovník-děkan (dignita) Katedrální kapituly u sv. Štěpána v Litoměřicích. K jeho dignitě děkana mu, podle stanov litoměřické kapituly (\"Hlava II., čl. 1.\"), schválených dne 11. dubna 1995, náležel \"vlastním právem\" také titul prelát.\n\nZemřel náhle na srdeční selhání v Bělé pod Bezdězem 9. prosince 2013. Bylo mu 39 let. Pohřební mši svatou sloužil litoměřický biskup Jan Baxant v úterý 17. prosince 2013 v 10 hodin v kostele Povýšení svatého Kříže v Bělé pod Bezdězem. Poté byly jeho tělesné ostatky převezeny do Turnova, kde se ve 14 hodin konalo rozloučení při mši svaté v kostele Narození Panny Marie. Po obřadu bylo jeho tělo uloženo do rodinné hrobky na místním hřbitově.\n\n\n\n\n"}
{"id": "756871", "url": "https://cs.wikipedia.org/wiki?curid=756871", "title": "Seznam nejlepších střelců NHL", "text": "Seznam nejlepších střelců NHL\n\n"}
{"id": "756872", "url": "https://cs.wikipedia.org/wiki?curid=756872", "title": "Wolpertinger", "text": "Wolpertinger\n\nWolpertinger (také \"wolperdinger\", \"poontinger\" nebo \"woiperdinger\") je bájné zvíře, vyskytující se v bavorském folklóru. Jeho původ není známý.\n\nTělo zvířete je složeno z částí různých skutečných zvířat. Jeho podoba však není pevně daná, nejčastěji se však podobá malému savci, například veverce či zajíci. Podobným tvorem je i zajdalen.\n\nWolpertinger se také objevil v knize \"Rumo a zázraky v tmách\" od spisovatele Waltera Moerse, v tomto případě se ale jednalo o křížence psa a srny/jelena.\n"}
{"id": "756873", "url": "https://cs.wikipedia.org/wiki?curid=756873", "title": "Digitální model terénu", "text": "Digitální model terénu\n\nDigitální model terénu (DMT) je digitální popis a prezentace reálného povrchu jako 2D nebo 3D model, který se skládá z reálných naměřených dat a interpolačních metod, které dopočítávají pravděpodobná data pro místa, kde data chybí. Uvnitř modelovaného území je možno v libovolných bodech odvodit nadmořské výšky. Digitální model reliéfu má význam pro velkou škálu vědeckých i komerčních aplikací. Aktuální informace o zemské topografii je využíváno v mnoha geovědních oborech jako například geologie, glaciologie, hydrologie atd.\n\n\n\n\nData pro generování digitálních modelů terénu lze získat pomocí různých metod. Metody lze rozdělit dle způsobu sběru dat do dvou kategorií:\n\n\nPři volbě vhodné metody pro zpracování dané oblasti je nutno zohlednit kritéria jednotlivých metod: velikost území, požadovaná polohová a výšková přesnost, požadovaná maximální hustota bodů, čas a cena. Každá z metod má své pro a proti. Kontaktní jsou přesná, ale je časově náročné získat model rozsáhlého území. Bezkontaktní metody jsou rychlejší, ale nejsou tak přesné.\n\nVstupní data, většinou vrstevnice nebo výškové body, tvoří tzv. nekompletní reprezentaci povrchu. Vrstevnice mají určitý interval (nejčastěji 5 m) a výškové body určitou hustotu, která závisí na sběru dat. K dosažení „plynulého“ povrchu se musí provést interpolaci těchto dat a podle požadovaného výstupu se volí nejčastěji mezi rastrem nebo Triangulated Irregular Network (TIN).\n\nTIN (nepravidelná trojúhelníková síť) je DMT tvořený pomocí nepravidelných trojúhelníků, proto poskytují plně definovaný a spojitý model terénu. Vzniká tak, že dochází k triangulaci vstupních bodů. Podmínkou je, aby triangulace vytvářela co možná nejvíce rovnostranné trojúhelníky. Hlavní výhodou je variabilita s ohledem na vstupní data. Oblasti s velkou výškovou variabilitou jsou pokryté velkým počtem bodů, a proto může vznikat velké množství trojúhelníků. Naopak při rovinném terénu s nízkou hustotou vznikají velké trojúhelníky. V datovém modelu TIN nesou body údaje o nadmořské výšce. Každý trojúhelník pak obsahuje informaci, které hrany jej ohraničují, a každá hrana obsahuje informaci, které body ji definují. Problémem při triangulaci je tvorba tzv. rovinných trojúhelníků, ty se vytvářejí zejména na vrcholech kopců, a schodů, které se tvoří v okolí hřbetnic a údolnic. Dochází k tomu, jelikož algoritmus vybírá body se stejnou nadmořskou výškou. Takové trojúhelníky nemají žádný sklon a nejsou orientované na žádnou světovou stranu. Tyto chyby se dají odstranit přidáním výškových bodů.\n\nHlavním prvkem je buňka, které jsou organizovány do formy mozaiky a obsahují hodnoty, které reprezentují daný jev. V praxi lze narazit na několik tvarů buněk (čtyřúhelníkovou, trojúhelníkovou a šestiúhelníkovou), nejčastěji se lze ale setkat s čtyřúhelníkovou. Důležitým prvkem je definované rozlišení, které udává, jak velkou plochu buňky zastupují. Rastrem lze vyjádřit spojitý jev, a to buď povrch v digitálním modelu terénu nebo také mapu znečištění ovzduší, srážky, teplotu apod.\n\nNejčastěji se lze setkat s daty ve formě vrstevnic, případě výškových kót. Datové zdroje, které kompletně pokrývají území ČR, jsou poskytovaná Českým úřadem zeměměřickým a katastrálním (ČÚZK) – Základní báze geografických dat (ZABAGED®), Digitální model reliéfu 4. A 5. generace, Digitální model povrchu 1. generace, nebo také Vojenským geografickým a hydrometeorologickým úřadem v Dobrušce – DMÚ 25. Zdarma jsou také rastrová data z mezinárodního programu SRTM (Shuttle Radar Topography Mission), který byl součástí mise raketoplánu Endeavour.\n\nSoučástí mise Endeavour v roce 2000 byl i mezinárodní projekt \"The Shuttle Radar Mission\", který zaštiťovaly National Geospatial-Intelligence Agency (NGA) a The National Aeronautics and Space Administration (NASA). Účelem tohoto projektu bylo výškové zmapování povrchu Země. Během této mise bylo nasnímáno 80 % povrchu souše. SRTM využívá metody radarové interferometrie. Přesnost modelu je 16 metrů při určení polohy a 20 při určení výšek. SRTM data jsou hlavním zdrojem pro tvorbu digitálního modelu terénu.\n\n"}
{"id": "756875", "url": "https://cs.wikipedia.org/wiki?curid=756875", "title": "Okres Wągrowiec", "text": "Okres Wągrowiec\n\nOkres Wągrowiec (polsky \"Powiat wągrowiecki\") je okres v Polsku ve Velkopolském vojvodství. Rozlohu má 1040,8 km² a v roce 2005 zde žilo 67 460 obyvatel. Sídlem správy okresu je město Wągrowiec.\n\nMěstská:\n\n\nMěstsko-vesnické:\n\nVesnické:\n\n"}
{"id": "756876", "url": "https://cs.wikipedia.org/wiki?curid=756876", "title": "Transaero", "text": "Transaero\n\nTransaero Airlines (: ОАО «Авиакомпания „ТРАНСАЭРО“») byla druhou největší leteckou společností v Rusku (po společnosti Aeroflot). Spolu se společnostmi UTair a S7 pak tvořila čtveřici nejsilnějších ruských leteckých přepravců. Vznikla v roce 1991 a zanikla kvůli finančním potížím v roce 2015.\n\nTransaero byla první soukromou leteckou společností v Rusku – za den zahájení provozu je považován 5. listopad 1991, kdy se uskutečnil první let pod kódem UN, konkrétně charterový let Moskva – Tel Aviv – Moskva se strojem pronajatým od Aeroflotu. V roce 1992 společnost získala svůj první letoun Iljušin Il-86 a v roce 1993 jako první narušili monopol Aeroflotu na vnitrostátních linkách pravidelným sibiřským spojem na trase Moskva – Norilsk, následovaný v témže roce linkami do ukrajinského Kyjeva, jihoruského Soči, kazašské Almaty a mezinárodní linkou do izraelského Tel Avivu. V témže roce získali i svůj první západní letoun Boeing 737-200.\n\nV roce 1998 zakoupili jako první v Rusku a druzí na světě do své flotily stroj nové generace Boeing 737-700, ovšem v tom roce se také museli z důvodů hluboké ruské finanční krize vzdát většiny svých letadel a razantně snížit počet létaných destinací. Možná však i díky tomu společnost přežila a začátkem nového milénia do své flotily zařadila ve velkém počtu i velkokapacitní širokotrupé západní stroje.\n\nV roce 2010 přepravila tato společnost 6,1 milionů pasažérů, o rok později to bylo 7,8 milionů.\n\nSpolečnost Transaero začala v roce 2015 čelit velkým finančním potížím. Společnost Aeroflot měla Transaero převzít a reorganizovat, tento záměr byl ale nakonec zrušen. Poslední let se konal 25. října 2016, z ruského města Sokol do moskvevského letiště Vnukova. V říjnu 2015 společnost vyhlásila bankrot a zanikla 25. října 2015.\n\nSpolečnost provozovala značně rozsáhlou síť linek do destinací v Rusku, Společenství nezávislých států a dalších evropských, asijských, afrických a amerických destinací. Jejich počet začátkem roku 2012 přesahoval 100.\n\nSpolečnost Transaero zahájila pravidelnou leteckou dopravu na Pardubickém letišti. Od roku 2006 sem létala až 8 krát týdně z letiště Moskva–Domodědovo, pod označením UN361/UN362. V roce 2012 přidala také linku do Petrohradu, která létala až s 2 frekvencemi týdně, s označením UN461/462. Transaero několikrát zprovoznila linku do Jekatěrinburgu. Obě byly obshluhovány Boeingy 737-500, kapacity byly vytěžovány jak cestovními kancelářemi, tak aeroliniemi. Společnost také několikrát na linku nasadila širokotrupý letoun Boeing 767-300ER, což byl největší osobní letoun, který kdy přistál na tomto letišti. Frekvence obou leteckých spojení ale byly postupně snižovány, v roce 2015 se společnost Transaero definitivně rozloučila s Pardubickým letištěm. Důvodem byl nedostatek pasažérů a především přesunutím společnosti do Prahy.\n\nDne 29. března 2015 začala společnost Transaero s pravidelnými lety na pražské letiště Václava Havla, létala sem z moskveského letiště Vnukovo. Stalo se tak po dohodě česko-ruských úřadů, které dovolily víc společností na letecké lince Moskva–Praha. Koncem této společnosti skončila i její pravidelná linka do Prahy, běžně provozována s letounem Boeing 737-800.\n\n\"Flotila Transaero v letech před krachem\":\n"}
{"id": "756884", "url": "https://cs.wikipedia.org/wiki?curid=756884", "title": "Pasport", "text": "Pasport\n\nPasport je evidencí hmotného a/nebo nehmotného majetku pro jeho efektivní provoz, údržbu a modernizaci. \n\nÚčelem je sledování životního cyklu majetku, správa a optimalizace jeho využití. Daná evidence je pak podkladem pro zodpovědné rozhodování při hospodaření s majetkem a optimalizace nákladů na jeho provoz, údržbu a rozvoj.\n\nPro vedení pasportní evidence jsou s výhodou používány informační systémy na bázi relačních databází. V případě územně lokalizovatelných objektů lze využít geografických informačních systémů (GIS), které kromě databázových vztahů přinášejí do této evidence i vztahy prostorové.\n\nGeograficky zaměřené pasporty využívají standardizované formáty dat a umožňují interoperabilitu s dalšími systémy, poskytují uživatelům možnost opakovaného použití informací, koordinaci a sdílení informací efektivním a účinným způsobem. Optimálním řešením je internetová aplikace s mapovým klientem, která zprostředkovává tento informační zdroj prostřednictvím webových technologií, bez výrazných nároků na klientskou pracovní stanici.\n"}
{"id": "756885", "url": "https://cs.wikipedia.org/wiki?curid=756885", "title": "Plavební mapy", "text": "Plavební mapy\n\nPlavební mapy je kartografické dílo českých plavebních map, členěných po mapových listech v měřítku 1:5000 v souřadném systému S-JTSK. \n\nMapové listy vytvoří kompozice tiskových výstupů s naplněním mimorámových údajů mapového listu generovaných z popisných atributů příslušných prvků obsažených v daném listu. Výsledné listy plavebních map jsou ukládány ve formátu PDF určeném k distribuci na internetových stránkách Státní plavební správy a v systému LAVDIS.\n"}
{"id": "756886", "url": "https://cs.wikipedia.org/wiki?curid=756886", "title": "Pavement management system", "text": "Pavement management system\n\nPavement Management System (PMS) je termín, který se vztahuje k systému, který využívá kategorizaci stavu vozovek spojenou s návrhem strategií pro jejich údržbu a obnovu provozuschopnosti. V České republice je pro tyto systémy používán pojem Systém pro hospodaření s vozovkami (SHV).\n\nPMS je systém, který zahrnuje identifikaci optimálních strategií na různých úrovních řízení a údržby vozovek na odpovídající úroveň provozuschopnosti. Tyto zahrnují (ale neomezují se pouze na) systematické postupy pro plánování údržby a oprav na základě optimalizace přínosů a minimalizaci nákladů. Kromě systémových prostředků zahrnuje PMS i prostředky procesní a technické.\n\nMezi typické úkoly, které plní PMS, patří:\n\nVýzkumné studie prokazují, že je mnohem méně nákladné udržovat silnice v dobrém stavu, než je opravovat, jakmile se jejich stav zhoršuje. To je důvod, proč PMS klade důraz spíše na preventivní údržbu silnic, než na rekonstrukce silnic ve špatném stavu. PMS je komplexní plánovací nástroj, který je schopen modelovat degradaci povrchu vozovky vzhledem k vlivu dopravy a klimatických činitelů a obsahuje řadu rozhodovacích mechanismů, které slouží k určení, jakým způsobem a kdy přistoupit k údržbě nebo opravě povrchu silnice.\n"}
{"id": "756892", "url": "https://cs.wikipedia.org/wiki?curid=756892", "title": "Inland ECDIS", "text": "Inland ECDIS\n\nInland ECDIS (anglicky \"Inland Electronic Navigational Charts\") je mezinárodní standard dat pro tvorbu vnitrozemských navigačních map pro vodní dopravu.\n\nVnitrozemské elektronické navigační mapy (IENC) vychází z databáze, standardizované s ohledem na obsah, strukturu a formát a jsou vydávány k použití v lodních navigačních přístrojích a/nebo informačních systémech na palubě plavidel vnitrozemské vodní dopravy. IENC obsahuje všechny informace nezbytné pro bezpečnou plavbu na vnitrozemských vodních cestách a může obsahovat doplňující informace (např. plavební dráha, strojově čitelné provozní doby plavebních komor, atd.), které mohou být považovány za nezbytné pro plánování cesty.\n\nMapy ve formátu Inland ECDIS (S 57) jsou produkovány v souladu se Směrnicí Evropského parlamentu a Rady 2005/44/ES ze dne 7. září 2005 o harmonizovaných říčních informačních službách (RIS) na vnitrozemských vodních cestách ve Společenství.\n\nStátní plavební správa jako oficiální producent plavebních map pro Českou republiku distribuuje mapy Inland ECDIS pro labsko-vltavskou vodní cestu.\n\n"}
{"id": "756895", "url": "https://cs.wikipedia.org/wiki?curid=756895", "title": "Karel Jordán Červený", "text": "Karel Jordán Červený\n\nKarel Jordán Červený (* 16. března 1943 Praha) je český římskokatolický kněz, děkan v České Kamenici, čestný kanovník kapituly sv. Štěpána v Litoměřicích a terciář dominikánského řádu.\n\nNarodil se v Praze. Vyučil se knihtiskařem, později absolvoval střední průmyslovou školu grafickou. Pracoval v různých oborech v tiskárně. Po propuštění z politických důvodů v době komunistické totality pracoval v antikvariátu v Praze.\n\nOd roku 1968 spolupracoval s Tovaryšstvem Ježíšovým (jezuity) u sv. Ignáce v Praze. Pod duchovním vedením jezuity Josefa Soukupa požádal v roce 1974 o studium kněžství. Jeho žádost byla posouzena Františkem kardinálem Tomáškem kladně. Politické poměry mu však vstup do semináře a následné studium na teologické fakultě neumožnily. Vystudoval teologii proto tajně.\n\nPo sametové revoluci v roce 1989 se přihlásil litoměřickému biskupovi Josefu Kouklovi, v jehož diecézi žil již několik let, ke kněžské formaci. Byl nejdříve ustanoven jako pastorační pomocník ve farnosti v Turnově. V dalších letech působil v Loukově u Semil jako samostatný pastorační asistent. Na jáhna byl vysvěcen biskupem Kouklem v roce 1996. Kněžské svěcení přijal v roce 1998 v Jablonném v Podještědí, poblíž hrobu sv. Zdislavy, také z rukou biskupa Koukla.\n\nOd roku 1999 byl v České Kamenici ustanoven administrátorem farnosti a od roku 2006 děkanem. 26. prosince 2010 byl litoměřickým biskupem Janem Baxantem jmenován a 12. února 2011 instalován čestným kanovníkem Katedrální kapituly u sv. Štěpána v Litoměřicích.\n\n\n"}
{"id": "756896", "url": "https://cs.wikipedia.org/wiki?curid=756896", "title": "Bob Weston (kytarista)", "text": "Bob Weston (kytarista)\n\nRobert Joseph Weston (1. listopadu 1947 – 3. ledna 2012) byl britský rockový kytarista a zpěvák. V letech 1972-1974 byl členem skupiny Fleetwood Mac. Se skupinou nahrál dvě studiová alba, \"Penguin\" a \"Mystery to Me\", obě z roku 1973. Později spolupracoval například s Dickem Morrisseyem.\n\n\n"}
{"id": "756897", "url": "https://cs.wikipedia.org/wiki?curid=756897", "title": "Weston", "text": "Weston\n\nPříjmení Weston má více významných lidí:\n\n\nWeston je také názvem sídel:\n"}
{"id": "756898", "url": "https://cs.wikipedia.org/wiki?curid=756898", "title": "Křížová cesta (rozcestník)", "text": "Křížová cesta (rozcestník)\n\nPojem křížová cesta má více významů:\n\n\n\n\n\n\n"}
{"id": "756899", "url": "https://cs.wikipedia.org/wiki?curid=756899", "title": "Reinhardt", "text": "Reinhardt\n\nPříjmení Reinhardt (Ženská podoba: Reinhardtová) má mnoho významných osobností:\n\n\n\n"}
{"id": "756902", "url": "https://cs.wikipedia.org/wiki?curid=756902", "title": "Pysk (květ)", "text": "Pysk (květ)\n\nPysk (\"labellum\") je buď část srostlých korunních lístků nebo pozměněný okvětní lístek. \n\nSrostlá koruna (\"corolla sympetala\") je tvořena navzájem srostlými korunními lístky. Podle tvaru a způsobu srůstů se dělí do několika typů, z nichž jeden se jmenuje koruna pyskatá.\n\nPyskatá koruna má korunní lístky u báze srostlé do korunní trubky a na konci trubky mohou být lístky navzájem srostlé do dvou seskupení (pysků) nebo pouze do jednoho, druhý případ se vyskytuje zřídka. Pyskaté koruny bývají např. u čeledi hluchavkovitých, jitrocelovitých a bublinatkovitých. Obdobně se vyskytuje i srostlý kalich (\"calyx synsepalus\"), jeho kališní lístky jsou menší a nejsou tak patrné.\n\nDvoupyská koruna (\"corolla bilabiata\") je tvořena dvěma nestejnými pysky, horním a spodním. Horní pysk je obvykle vytvořen srůstem dvou a spodní tří korunních lístků. Jednotlivé srostlé lístky jsou většinou rozeznatelné, tvoří tzv. laloky, které mívají rozdílnou velikost. Spodní pysk slouží jako přistávací plocha přilétajícím opylovačům a horní chrání prašníky a blizny. Tyčinky bývají přitisknuty k hornímu nebo spodnímu pysku a opylující hmyz je při své cestě za nektarem poprášen pylem shora nebo zespod. Na spodním pysku bývá umístěna ostruha (nektarium).\n\nDvoupyská koruna se dále podle vstupu do korunní trubky dělí na:\n\nŘídký případ, kdy i horní korunní lístky jsou srostlé se spodními a vytvářejí společně spodní pysk (např. ožanka). Dalším případem je, že horní korunní lístky zakrněly do nepatrných výběžků (např. zběhovec) a horní pysk nevytvářejí.\n\nTato situace nastává hlavně u rostlin čeledi vstavačovitých, kde okvětní lístky vyrůstající ve dvou přeslenech. Prostřední okvětní lístek vnitřního přeslenu zbobtná (nebo se zredukuje) a vytvoří lístek odlišného tvaru i barvy, tzv. pysk. Bývá někdy rozeklán do laloků nebo uprostřed zaškrcený, mívá na svém povrchu výrůstky nebo rýhy, viditelně vyčnívá z květu. Vytvořený pysk pomáhá lákat a navádět opylovače a vytváří mu horizontální plochu pro usednutí, vzadu na pysku bývá umístěna ostruha (nektarium).\n\n"}
{"id": "756904", "url": "https://cs.wikipedia.org/wiki?curid=756904", "title": "Domrémy-la-Pucelle", "text": "Domrémy-la-Pucelle\n\nDomrémy-la-Pucelle je obec ve Francii na severozápadním okraji departementu Vosges a v regionu Grand Est. Původně nesla jméno Domrémy, které se změnilo na \"Domrémy-la-Pucelle\" na počest zdejší rodačky Jany z Arku, přezdívané \"la Pucelle d'Orléans\" (\"Panna Orleánská\").\n\nDomrémy se nachází v údolí horního toku řeky Mázy, severně od vesnice Coussey. Součástí katastru obce je malý zalesněný kopec západně od obecní zástavby, nazývaný \"Domrémský les\" a dosahující nadmořské výšky 407 metrů. V jeho blízkosti se nachází osada Les Roises.\n\nOd roku 1429 byla obec na žádost Jany z Arku osvobozena následníkem trůnu Karlem VII. Francouzským od povinnosti placení daní. Podle Jany totiž daně místní obyvatele příliš zatěžovaly a Karel tím chtěl také vyjádřit Janě svůj vděk za to, že vedla jeho vojska do boje proti Anglii ve stoleté válce. Obec musela znovu začít platit daně po Velké francouzské revoluci.\n\n\"Počet obyvatel\"\n"}
{"id": "756906", "url": "https://cs.wikipedia.org/wiki?curid=756906", "title": "Fabergého vejce", "text": "Fabergého vejce\n\nFabergého vejce jsou zlaté klenoty ve tvaru velikonočního vejce, které vytvořil ruský zlatník a klenotník Carl Fabergé z rodiny původem hugenotských uprchlíků z Německa a jeho spolupracovníci (zlatníci a glyptici) v původně rodinné klenotnické dílně v Petrohradu v období let 1885–1917.\n\nSlovní spojení «Vejce Fabergé» se stalo především synonymem nádhery a symbolem bohatství klenotů ruského carského dvora a předrevolučního Ruska; kromě toho také obecně výrazem pro druh klenotů v podobě vajec s překvapením uvnitř.\n\nOdhaduje se, že bylo vyrobeno kolem sedmdesáti těchto klenotů (zdokumentováno 71), z toho padesát dvě na zakázku carské rodiny (tzv. \"carská velikonoční vejce\"), další pak pro Fabergého stálé nebo prominentní zákazníky. Nápady a výtvarné provedení kromě Fabergého obstarávali tři zlatničtí mistři, zde uvedení v chronologickém pořadí práce: 1. Erik August Kollin, 2. Michail Perchin, 3. Henrik Wigström. Do současnosti se dochovalo 43 exemplářů.\n\nPrvní vejce objednal roku 1885 car Alexandr III. jako dar pro svou ženu, carevnu Marii Fjodorovnu k 20. výročí jejich zasnoubení a až do konce svého života († 1894) své manželce každý rok u příležitosti velikonoc věnoval další takový klenot. Jeho syn Mikuláš II. v otcem započaté tradici pokračoval s tím, že obdarovával jak svou matku, tak svou manželku. Každé další vejce bylo pro dárce i obdarovaného překvapením. Z období rusko-japonské války v letech 1904–1905 nejsou známy identifikovatelné exempláře. Poslední dvě vejce z roku 1917 se již v důsledku dramatických převratných událostí Ruské revoluce k carské rodině nedostala, protože byla dokončena až po její internaci a následné popravě.\n\nSedm vajec si objednal majitel zlatých dolů Alexander Kelch z Moskvy, který již po roce 1905 přišel o veškerý majetek. Po jednom vejci koupili mj. anglická vévodkyně z Marlborough, ruský kníže Jusupov, bankéř Rothschild a petrolejářský magnát švédského původu Emmanuel Nobel.\n\nBrzy po roce 1917 byl větší počet Fabergého vajec z carských a jiných sbírek odvezen z Ruska. V roce 1927 bylo několik vajec z finančních důvodů na Stalinův příkaz prodáno do ciziny a dostalo se do majetku soukromých osob. První sbírku vajec i jiných Fabergého klenotů po druhé světové válce shromáždil americký tiskový magnát Malcolm S. Forbes; sbírku po Forbesově smrti jeho dědicové nabídli do aukce a již v únoru 2004 ji koupil ruský oligarcha Viktor Vekselberg; v současnosti jsou nejatraktivnějšími exponáty Vekselbergem založeného Muzea Fabergé v Petrohradu. Další z těchto vajec byla v posledních letech vydražena za vysoké částky v různých aukcích, zejména v londýnské aukční síni Sotheby's.\n\nHistorikům umění jsou známi majitelé či známo místo uložení 43 vajec. K nim patří kromě objektů ve Vekselbergově majetku dále mj. deset vajec uložených v klenotnici Moskevského kremlu (Oružejnaja palata). Tři vejce jsou v uměleckých sbírkách britské královské rodiny (\"Royal Collection\") v Londýně, kam se dostala jako dary Alexandře Dánské (v letech 1901–1910 britská královna), sestře Marie Fjodorovny, matky cara Mikuláše II.\n\nFabergého vejce jsou (až na výjimku – „Vojenské ocelové vejce“) zhotovena zásadně ze zlata, drahých kamenů nejvyšší gemologické kvality a jiných drahocenných materiálů (slonovina, perleť) s využitím technik pestrobarevného opakního či translucidního emailu a gravírování. Každé z vajec je otevírací a každé skrývá jiné překvapení. Některá jsou pojízdná na kolečkách, jiná se dají rozebrat, jedno v sobě ukrývá lokomotivu, několik jich má vyklápěcí stojánky na portrétní miniatury členů rodiny cara Mikuláše II. Některá vejce v sobě skrývají důmyslný mechanismus pro pohyb, figurku nebo stavbu. Pro svou vysokou uměleckou hodnotu, špičkovou kvalitu výroby, důmyslné technické řešení a vysokou cenu použitých materiálů patří tato šperková vejce k nejvzácnějším klenotům na světě a dodnes jsou celosvětově uznávána jako symbol klenotnického umění doby historismu a synonymum luxusu.\n\nBrzy po ukončení původní výroby, již ve 20. letech 20. století se začaly šířit padělky vajec i jejich miniaturní napodobeniny. Nepřehlednosti situace nahrávali Fabergého synové, kteří se pokoušeli uspokojit trh. Druhá velká vlna padělatelství i s perfektními puncy nastala počátkem 21. století s nástupem 3D skenování do klenotnictví.\n\n"}
{"id": "756907", "url": "https://cs.wikipedia.org/wiki?curid=756907", "title": "Eduard Světlík (malíř)", "text": "Eduard Světlík (malíř)\n\nEduard Světlík (* 6. listopadu 1903 Přerov – 8. března 1970 Kroměříž) byl kroměřížský malíř. Maloval hlavně krajiny (jeho inspirací byla vodní díla a Beskydy), ale také figurální kompozice a zátiší.\n\nVystudoval učitelský ústav v Kroměříži. Pak učil na obecných školách v Trávníku a Šelešovicích a na měšťanských školách v Hulíně a v Kroměříži. Od roku 1936 navštěvuje jako žák profesora Otakara Nejedlého Akademii výtvarných umění v Praze.\nNamaloval několik obrazů pro Spořitelnu města Kroměříž (Dvůr ve Starém pivovaře, Domy na Riegrově náměstí, Husovo náměstí, Hulínská silnice). V polovině třicátých let dvacátého století si podle návrhu architekta Josefa Poláška\npostavil vilu v Březinově ulici v Kroměříži.\nV roce 1939 uspořádal v Kroměříži zajímavou výstavu na téma \"Mizející a rostoucí Kroměříž\".\n\nZemřel v roce 1970 v Kroměříži a je pohřben na kroměřížském hřbitově.\n\nV Hulíně je na jeho počest pojmenovaná ulice v centru města.\n\n\n"}
{"id": "756911", "url": "https://cs.wikipedia.org/wiki?curid=756911", "title": "Československo na Hopmanově poháru", "text": "Československo na Hopmanově poháru\n\nČeskoslovensko na Hopmanově poháru startovalo v letech 1989–1992, než došlo v roce 1993 k jeho zániku. Následně se turnaje účastní dva nastupnické státy Česká republika a Slovensko.\n\nČeskoslovensko vyhrálo úvodní ročník soutěže roku 1989 ve složení Helena Suková a Miloslav Mečíř, do finále se pak probojovalo při své poslední účasti 1992, v němž nestačilo na Švýcarsko.\n\n\"Tabulka uvádí seznam českých tenistů, kteří reprezentovali stát na Hopmanově poháru.\"\n\n\n Mužská dvouhra ve finále proti Austrálii nebyla již za rozhodnutého stavu 2–0 odehrána pro nemoc Pata Cashe.\n"}
{"id": "756917", "url": "https://cs.wikipedia.org/wiki?curid=756917", "title": "Rozdělovské lípy", "text": "Rozdělovské lípy\n\nRozdělovské lípy je skupina památných stromů v Rozdělově, západním předměstí středočeského statutárního města Kladna. Trojice přibližně 200letých lip malolistých (\"Tilia cordata\") roste na historické rozdělovské návsi při kapličce sv. Mikuláše z roku 1802; prostranství, mírně se sklánějící k jihovýchodu, dosahuje v těchto místech úrovně 413 metrů nad mořem. \n\nLípy mají přibližně stejnou výšku (18 metrů), rozměrem kmene se však různí: severní a východní jsou znatelně štíhlejší (obvod kmene 195 a 190 cm) než lípa po jižní straně (315 cm). Skupina stromů u kapličky se nachází pod ochranou od roku 1985. Na místě viditelným označením je toliko kovový štítek na kmeni nejmohutnější z lip. \n\n"}
{"id": "756924", "url": "https://cs.wikipedia.org/wiki?curid=756924", "title": "Kokošník", "text": "Kokošník\n\nKokošník (rusky кокошник) je tradiční ruská ženská pokrývka hlavy, která se nosí jako doplněk k sarafánu. Může mít špičatý nebo oblý tvar, má podobný vzor jako sarafán, ke kterému je nošen, a čelo se někdy zdobí perlami. Přivazuje se k temeni hlavy dlouhými širokými stuhami. Vlasy se pod ním obvykle zaplétají do copu.\n\nBěhem oživení ruské národní kultury na začátku 19. století se kokošník stal oficiální částí oděvu členek carské rodiny. Selské dívky a ženy jej při zvláštních příležitostech nosily až do Říjnové revoluce.\n\nSlovo kokošník se poprvé objevilo v dokumentech ze 16. století a pochází ze staroslovanského kokoš - slepice nebo mladý kohoutek. Nejstarší verze kokošníku, podobné současným, se však vyskytly mnohem dříve - byly nalezeny na novgorodském pohřebišti z 10. - 12. století.\n\nV architektuře se jako kokošník označuje polokruhovitý či kýlovitý venkovní ozdobný útvar. Jde o druh konzoly zvané \"zakomara\" (obloukovitý polokruhový vršek zdí církevních staveb), na rozdíl od tohoto útvaru, který částečně nese váhu klenby, je kokošník čistě dekorativním prvkem.\n\nOd 16. století se začal objevovat na ruských církevních stavbách, zvlášť oblíbeným se stal v 17. století. Umísťoval se na zdi, převisle přes okenní rámy, na základny kupolí a střech a nebo v řadách přímo na kupole.\n\n\n"}
{"id": "756930", "url": "https://cs.wikipedia.org/wiki?curid=756930", "title": "Tomanivi", "text": "Tomanivi\n\nMount Tomanivi je vyhaslá sopka v severní části náhorní planiny \"Nadrau Plateau\" na \"Viti Levu\". Svou výškou 1324 m (4344 stop) je Mount Tomanivi nejvyšší horou Fidži. Dříve se jmenovala \"Mount Victoria\".\n\nCesta na vrchol Tomanivi vede z vesnice Navai.\n\nHlavní říční systémy, Rewa, Navua, Sigatoka a Ba, pramení v této centrální horské oblasti.\n\n"}
{"id": "756943", "url": "https://cs.wikipedia.org/wiki?curid=756943", "title": "Korat", "text": "Korat\n\nKorat je plemeno kočky se stříbřitě modrou srstí. Název plemene je odvozen od názvu thajské provincie Korat (na současných mapách ji najdeme pod jménem Nakhon Ratchasima). Korat je řazen podle klasifikace FIFe do skupiny III, mezi krátkosrsté a somálské kočky.\n\nKorat je starobylé přírodní (tedy nevyšlechtěné) plemeno pocházející z Thajska. Zde jsou tyto elegantní kočky známy pod názvem si-sawat, v překladu \"v barvě štěstí\". Modrošedá barva jejich srsti připomínala Thajcům oblaka přinášející životadárný déšť. V dobách sucha bývali v procesích nošeni vesnicemi, aby si rolníci zajistili přízeň nebes. Korati byli odedávna považováni za kočky přinášející štěstí. Párek koratů bývá tradičním darem čerstvě sezdaným manželům pro šťastnou budoucnost. Donedávna bylo v Thajsku přísně zakázáno koraty prodávat, bylo je možné získat pouze darem .\n\nPrvní písemné zmínky o těchto kočkách najdeme v rukopisech Tamra Maew a Smud Khoi (o kočkách) z doby království Ayutthaja (1350-1767). Rukopis Smud Khoi (o kočkách) nalézající se v thajském Národním muzeu v Bangkoku popisuje kočky v barvě plodů doklao, což jsou thajské plody barvou připomínající srst koratů . Na konci 19.století se korat objevil v Británii pod označením modrá siamská kočka, ovšem plemeno svou stavbou výrazně odlišné od klasických siamských koček brzy upadlo v zapomenutí. Nová historie koratů mimo rodné Thajsko se začala psát až v roce 1959, kdy byl první pár těchto koček dovezen do Spojených států amerických.\n\nKoťata jménem Narra a Darra byla darem jedné thajské chovatelky a v USA se staly základem chovu tohoto plemene. Nové plemeno se v USA ujalo a začalo se šířit. Chov byl posilován dalšími dovozy z Thajska. Největší americká chovatelská organizace CFA uznala koraty v roce 1966. V Evropě byla cesta k uznání plemene složitější. První korati byli do Evropy dovezeni z Thajska norskou chovatelkou Elfi Kleive v roce 1974. Plemeno se šířilo pomaleji než v USA a bylo FIFe předběžně uznáno až po několika pokusech v roce 1981. Plné uznání přišlo o dva roky později .\n\n\nKorat je středně velká kočka. Váha se obvykle pohybuje v rozmezí 3-5 kg .\n\nHlava při pohledu zepředu připomíná srdce, musí být široká mezi očima i přes oči. Oblouky obočí tvoří horní linii srdce, jemně modelované křivky tváří pak dokreslují obrazec. Oči jsou velké, kulaté, široce otevřené. Výrazné a svítící. Je upřednostňována zářivě zelená barva, jantarová je tolerována u koťat a mladých koček do dvou let věku (barva se s věkem mění - čersrtvě narozená koťata mají oči modré, poději jantarové s nádechem do zelena a teprve kolem dvou let věku získají oči konečnou zářivě zelenou barvu). Nos je v poměru k tváři dlouhý, s lehkým stopem. Uši jsou velké, na bázi široké, na špičce mírně zakulacené. Jsou vysoko posazené, dodávají kočce bdělý výraz. Vnitřek je řídce, vnějšek pak hustě osrstěný velmi krátkými chlupy .\n\nTělo je mírně zavalité, přesto musí působit elegantně. Je pružné a svalnaté. Klenutý hřbet. Nohy jsou pevné, v dobrém poměru k tělu. Zadní nohy jsou o něco delší než přední. Tlapky jsou oválné. Ocas je středně dlouhý, širší u základny, plynule se zužuje směrem ke špiččce, která je zakulacená .\n\nSrst je krátká až středně dlouhá, přiléhavá, lesklá a jemná. Jednoduchá, bez podsady. Její barva musí být stříbřitě modrá, jednotná, bez stínů a žíhání. Chlup je u kořene světlejší, plynule tmavne a končí stříbrnou špičkou. Čím více stříbra, tím lépe. Stříbrný efekt se nesmí omezovat pouze na hlavu, nohy a tlapky.\n\nKorat je velmi společenský a vyžaduje hodně pozornosti. Je dobromyslný, jeho pohyb působí rozvážně. Je velmi inteligentní a rád si hraje. Také se rád mazlí se svým člověkem. Dobře se snáší s dalšími kočkami, má však tendenci žárlit, upřednostňuje-li (podle jeho názoru) majitel jiné zvíře. Jeho srst nevyžaduje žádnou zvláštní péči. Má velmi citlivý sluch a nesnáší ostré a hlasité zvuky. Výstavní zvířata je proto vhodné postupně uvykat hlučnějšímu prostředí .\n\nV Evropě se stále jedná o vzácné plemeno, v Severní Americe je chovatelská základna širší.\n\n"}
{"id": "756950", "url": "https://cs.wikipedia.org/wiki?curid=756950", "title": "23. ročník udílení Zlatých glóbů", "text": "23. ročník udílení Zlatých glóbů\n\n23. ročník udílení Zlatých glóbů se konal 28. února 1966 v Cocoanut Grove hotelu Ambassador v Los Angeles. Asociace zahraničních novinářů vyhlásila nominace 5. ledna.\n\n\"Doktor Živago\" se stal s pěti Zlatými glóby rekordmanem nejen předávání, ale i samotné historie ceny. Žádný film totiž do té doby nezískal víc Glóbů. Snímek proměnil všechny nominace kromě nováčka roku Geraldine Chaplin, kterou objevil režisér David Lean. Tento americký velkofilm vyhrál taky pět Oscarů. Omar Sharif získal svůj třetí Glóbus. Britská herečka Julie Andrews vyhrála cenu druhý rok po sobě. V předešlém 22. ročníku zvítězila za výkon v jiném muzikálu a sice v \"Mary Poppins\". Snímky \"Velké závody\" a \"Othello\" byly navržené na čtyři ceny, nevyhrály však ani jednu.\n\nTřiadvacátý ročník udílení Zlatých glóbů provázely menší zmatky. Nejdřív herec Hardy Krüger svou nominaci odmítl a tak se jeho jméno neobjevilo ve finálním hlasovacím lístku. Pak se zjistilo, že scenáristé John Melson, Milton Sperling a Philip Yordan se objevili v nominačním lístku blíže nespecifikovanou chybou. Byli nahrazeni umělcem Philipem Dunnem. Do třetice se opět z nezjištěných příčin pozměnila nominovaná píseň. Původně měla být z filmu \"Žlutý Rolls-Royce\" nominovaná skladba skladatele Rize Ortolaniho a textaře Melvina Franka \"The Yellow Rolls-Royce\". Nakonec byla nahrazena písní \"Forget Domani\", která Glóbus získala.\n\n\n\n\n\n\n\n\n\n\n\n\n\n\n\n\n\n\n\n\n\n\nVítěz je vyznačený tučně a je-li jenom jeden, tak na prvním místě. Pokud má film / seriál / TV pořad distribuční název, je uveden pod ním.\n"}
{"id": "756953", "url": "https://cs.wikipedia.org/wiki?curid=756953", "title": "PFK Lokomotiv Sofia", "text": "PFK Lokomotiv Sofia\n\nPFK Lokomotiv Sofia, bulharsky \"ПФК Локомотив София\", je bulharský fotbalový klub ze Sofie. Založen byl roku 1929 skupinou železničářských dělníků pod názvem RSC (Railway Sports Club). Jednou vyhrál bulharské mistrovství (1940), čtyřikrát bulharskou ligu (1945, 1946, 1964, 1978) a taktéž čtyřikrát bulharský pohár (1948, 1953, 1982, 1995). Největším mezinárodním úspěchem klubu je čtvrtfinále Poháru UEFA 1979/80.\n\n"}
{"id": "756957", "url": "https://cs.wikipedia.org/wiki?curid=756957", "title": "Stal Mielec", "text": "Stal Mielec\n\nStal Mielec, plným názvem Klub Sportowy FKS Stal Mielec, je polský fotbalový klub z města Mielec. Zlatou éru prožíval v 70. letech 20. století. Tehdy získal oba své tituly polského mistra (1973, 1976), vyhrál polský fotbalový pohár (1973, 1976) a dospěl až do čtvrtfinále Poháru UEFA 1975/76. Hvězdou týmu byl tehdy polský reprezentant Grzegorz Lato. V 90. letech se však klub dostal do ekonomických problémů a dnes hraje třetí polskou ligu.\n\n\n\n\n"}
{"id": "756966", "url": "https://cs.wikipedia.org/wiki?curid=756966", "title": "I'm Your Fan", "text": "I'm Your Fan\n\nI'm Your Fan: The Songs of Leonard Cohen je tribute album složené z písní Leonarda Cohena. Album vyšlo v roce 1991. Název byl odvozen od alba \"I'm Your Man\", které Cohen vydal v roce 1988.\n"}
{"id": "756968", "url": "https://cs.wikipedia.org/wiki?curid=756968", "title": "Oskar Moravec", "text": "Oskar Moravec\n\nOskar Moravec, v zahraničí psán Morawetz (17. ledna 1917 Světlá nad Sázavou – 13. června 2007 Toronto) byl kanadský hudební skladatel českého původu.\n\nByl synem českého průmyslníka Richarda Moravce, který hrál významnou roli v kulturním a průmyslovém životě předválečného Československa. Ještě před rokem 1918 spolupracoval s pozdějším prezidentem Tomášem Garriguem Masarykem a jejich rodiny se stýkaly. \n\nStudoval na gymnáziu v Praze. Ve hře na klavír byl žákem Karla Hoffmeistra a Adolfa Mikeše a ve skladbě Jaroslava Křičky. Již v 19 letech byl natolik zralý, že jej George Szell doporučil na místo asistenta dirigenta v Novém německém divadle v Praze. Před nacisty rodina uprchla přes Paříž, Itálii a Dominikánskou republiku do Kanady. V roce 1940 se usadili v Torontu a Oskar dokončil studia hudby na zdejší univerzitě. Absolvoval \"Smyčcovým kvartetem f-moll\", získal titul bakaláře a v roce 1944 i doktora hudby. Od roku 1946 vyučoval na torontské konzervatoři a v roce 1951 se stal profesorem na \"Hudební fakultě University of Toronto\". Přednášel harmonii, kontrapunkt, čtení partitur, instrumentaci a skladbu.\n\nMoravcovy skladby jsou uváděny předními symfonickými orchestry celého světa a jejich interpretace se ujaly takové dirigentské osobnosti jako Zubin Mehta, Seiji Ozawa, Kurt Masur, Gunther Herbig, Sir Andrew Davis, Sir Adrian Boult, Sir Charles Mackerras, William Steinberg včetně českých dirigentů Rafaela Kubelíka, Karla Ančerla nebo Jiřího Bělohlávka. Podobně sólové party v jeho skladbách hráli např. violoncellista Yo-Yo Ma, houslista Itzhak Perlman, klavíristé Glenn Gould, Rudolf Firkušný, Antonín Kubálek i pěvci Metropolitní opery. Muzikologové a kritici oceňují melodickou a rytmickou vitalitu jeho hudby, hloubku je výrazu, smysl pro dramatickou výstavbu a barevnost jeho instrumentace.\n\nZa svou tvorbu obdržel skladatel mnoho cen mezinárodních uznání.\n\n\n\n\n\n\n\n"}
{"id": "756970", "url": "https://cs.wikipedia.org/wiki?curid=756970", "title": "Schaufling", "text": "Schaufling\n\nSchaufling je obec v německé spolkové zemi Bavorsko, v zemském okrese Deggendorf ve vládním obvodu Dolní Bavorsko. V roce 2010 zde žilo 1 511 obyvatel.\n\nObec leží 8 km na východ od města Deggendorf. Další okolní obce jsou: Lalling (V), Auerbach (JV), Hengersberg (J) a Bischofsmais (S).\n"}
{"id": "756972", "url": "https://cs.wikipedia.org/wiki?curid=756972", "title": "Filmworks I: 1986-1990", "text": "Filmworks I: 1986-1990\n\nFilmworks I: 1986-1990 je album Johna Zorna, poprvé vydané v prosinci 1991, jedná se o první část série Filmworks. V roce 1992 vyšlo album u Nonesuch Records a následně v roce 1997 u Tzadik Records. Na soundtracku jsou skladby, které Zorn složil pro filmy \"White and Lazy\" (1986), \"The Golden Boat\" (1990), \"The Good, The Bad and The Ugly\" (1987) a \"She Must Be Seeing Things\" (1986).\n\n\n\n\nShe Must Be Seeing Things (1986)\n"}
{"id": "756978", "url": "https://cs.wikipedia.org/wiki?curid=756978", "title": "Jan Kazimír II. Vasa", "text": "Jan Kazimír II. Vasa\n\nJan Kazimír II. Vasa (22. března 1609, Krakov, Polsko – 16. prosince 1672) byl polský král v letech 1648-1668 a titulární král Švédský v letech 1648 – 1660.\n\nJan Kazimír se narodil jako druhý syn ze sedmi potomků polského krále Zikmunda III. a jeho druhé manželky Konstancie Habsburské, jeho starší bratr z tohoto manželství však zemřel již v batolecím věku.\n\nV pořadí nástupnictví byl až druhý po svém bratrovi, Vladislavovi IV. Jan Kazimír byl vychováván jezuity, dostalo se mu vynikajícího vzdělání a jeho otec s ním počítal pro církevní kariéru. Přesto se proslavil jako vynikající vojevůdce, což prokázal ve válce o Smolensk, kde Poláci bojovali proti Rusku. Vedl několik diplomatických misí, při nichž uzavřel spojenectví Polska s Habsburksou říší a se Španělskem. Od španělského krále Filipa III. dokonce získal roku 1637 hodnost admirála. Při návratu, když cestoval přes Francii, byl roku 1638 zatčen na rozkaz kardinála Richelieua a uvězněn jako španělský vyzvědač. Vězněn byl dva roky, 1638–1640, po zásahu polského poselstva, které kvůli tomu přijelo do Paříže, však byl propuštěn. V roce 1646 obdržel od papeže kardinálskou hodnost, ačkoli neměl kněžské svěcení. Po nástupu na trůn se kardinálského titulu zřekl.\n\nKrálem se stal po smrti svého nevlastního bratra Vladislava.\nJeho vláda, byla provázena četnými válkami, zejména s Krymem, Osmanskou říší, Ruskem a Švédskem. Na počátku jeho vlády také vypuklo povstání kozáckého atamana Bohdana Chmelnického. Roku 1651 polská armáda zvítězila nad Kozáky a Tatary v bitvě u Berestečka.\nRoku 1655 bylo Polsko napadeno švédským králem Karlem X. Polská šlechta zpočátku odmítla bojovat a někteří z jejích členů jako Hieronym Radziejowski a Janusz Radziwill, švédského krále přímo podporovali. Karel X. tak mohl prakticky bez boje obsadit Velkopolsko, Varšavu i Litvu, Jan Kazimír byl nucen odejít ze země a usadil se ve slezském městě Hlohově na území Habsburské monarchie.\nKdyž však Švédové zákeřně přepadli klášter na Jasné Hoře v Čenstochové, pobouřená polská šlechta se od nich začala odvracet. Poláci zvolili taktiku guerrilové války, přepadali Švédy v malých oddílech a skrývali se v lesích. Do čela povstalců se postavil zkušený válečník Stefan Czarniecki. Během bojů se Jan Kazimír vrátil na polské území a osobně velel bojům. Během dvou let se podařilo Švédy z Polska vytlačit a válku přesunout na území Dánska, ale při uzavření míru v Olivě roku 1660 byl Jan Kazimír nucen vzdát se titulu krále Švédska a odstoupit Švédům Livonsko.\nRoku 1664 se král dostal do sporu s korunním hejtmanem Jerzym Lubomirským, který se pokusil Jana Kazimíra sesadit a organizoval za jeho života novou královskou volbu. Král nechal Lubomirského zatknout jako zrádce a vypověděl ho ze země. Lubomirsky se uchýlil do Vratislavi, odkud si začal hledat spojence mezi polskou šlehtou pro nadcházející povstání. Povstání bylo zahájeno roku 1665, kdy Lubomirsky porazil krále u Čenstochové a následujícího roku znovu u Mątwy. Jan Kazimír byl přinucen šlechtě potvrdit nová privilegia, což znamenalo další oslabení královské moci. Následujícího roku 1667 ukončil Andrušovským mírem válku s Moskevským státem a vzdal se nároků na Smolensk.\nZanedlouho poté zahořklý a vnitřně zlomený král abdikoval.\n30. května roku 1649 se oženil s vdovou po svém bratrovi Ludovikou Marií Gonzaga. Ta neměla s Vladislavem žádných dětí a potomka neporodila ani Janu Kazimírovi.\n\n16. září roku 1668 Jan abdikoval a 30. dubna následujícího roku odjel do Francie, kde se stal 76. opatem kláštera v Saint-Germain-des-Prés. Zemřel roku 1672.\n\nPři odjezdu z Polska protiprávně sebral část korunního pokladu, m. j. relikviář svatého stromu, který se používal při korunovaci polských králů počínaje Vladislavem II. Jagellonským (relikvie se nachází v pokladu pařížské katedrály Notre-Dame). Poklady vyvezené posledním Vasou z Polska se nikdy nevrátily zpět, před smrtí je král odkázal své švagrové Anně Gonzaga (sestře své manželky, polské královny Mariie Gonzaga), ta je následně roku 1684 odkázala zmíněnému benediktinskému opatství v Saint-Germain-des-Prés na předměstí Paříže.\n\nJan II. Kazimír Vasa vedl zde značně světský způsob života, stav se v té době otcem nemanželské dcery Kateřiny (její osud po otcově smrti není znám).\n\nZemřel čtyři roky po abdikaci, 16. prosince roku 1672. Pravděpodobnou příčinou smrti byla ataka mozkové mrtvice, jež ho stihla poté, co se dověděl o pádu Kamence Podolského do osmanského područí. 31. ledna roku 1676 byl pochován ve wawelské katedrále v Krakově, jeho srdce je však uloženo uvnitř kostela v Saint-Germain-des-Prés v Paříži.\n\nPo jeho abdikaci sejm 19. července roku 1669 zvolil polským králem Michała Korybuta Wiśniowieckého, který panoval do roku 1673.\n\n\n"}
{"id": "756982", "url": "https://cs.wikipedia.org/wiki?curid=756982", "title": "Přírodní park Střed Čech", "text": "Přírodní park Střed Čech\n\nPřírodní park Střed Čech se nachází podél řek Vltava a Sázava, v oblasti Závisti u Zbraslavi zasahuje až k území Prahy. Byl vyhlášený ONV Praha Západ 3.10.1990, s účinností od 1.12.1990, jako oblast klidu Střed Čech, od účinnosti zákona č. 114/1992 Sb., má oblast status Přírodního parku.\n\nNa území přírodního parku se nachází maloplošně chráněná území:\n\n"}
{"id": "756983", "url": "https://cs.wikipedia.org/wiki?curid=756983", "title": "Vlaška", "text": "Vlaška\n\nVlaška nebo také italka je nosné plemeno slepic lehkého typu.\n\nVlašky pocházejí z Itálie, kde byly vyšlechtěny z tehdejších selských slepic. Rodově je příbuzná s leghornkou, proto je Angličany považována za „německý typ leghornky“.\n\n\nNázev plemene je odvozen od starého českého názvu pro Itala (pocházejí z Itálie) – Vlach, proto tedy vlašky.\n"}
{"id": "756986", "url": "https://cs.wikipedia.org/wiki?curid=756986", "title": "Josef Strachovský", "text": "Josef Strachovský\n\nJosef Strachovský (19. září 1850 Kutná Hora — 9. července 1913 Praha) byl český sochař. Tvořil především sochy významných českých osobností; k jeho nejznámějším dílům patří pamětní deska Jana Rokycany na rokycanské radnici a pomníky Karla Havlíčka v Kutné Hoře, Jana Evangelisty Purkyně v Libochovicích, Josefa Baráka na Olšanských hřbitovech a bratranců Veverkových v Pardubicích. Podílel se i na výzdobě Národního divadla (jako pomocník Bohuslava Schnircha) a Národního muzea a byl autorem řady menších prací.\n\nNarodil se 19. září 1850 v Kutné Hoře jako syn truhláře. Od dětství měl umělecké sklony, bavil se řezbářstvím. Absolvoval reálku, kde se, mj. pod vedením profesora Zvěřiny, věnoval kreslení. Na další umělecké studium ale nemohl pomýšlet, protože se musel (na přání otce) vyučit truhlářem, aby mohl pokračovat v rodinném podniku. Výtvarné nadání ale nakonec převážilo. Strachovský vstoupil na čtyři roky do učení k pražskému řezbáři Janu Kášovi, a o rok později se s pomocí bratra přihlásil na mnichovskou akademii. Byl zcela bez prostředků, škola jej ale přijala bezplatně - na základě předložených prací. Se životními náklady mu pomáhalo stipendium - 15 zlatých týdně od dr. Františka Stáně, a příspěvky od kutnohorských přátel.\n\nPo návratu byl přijat do dílny Bohuslava Schnircha, se kterým mimo jiné spolupracoval na výzdobě Národního divadla. Později se osamostatnil, přičemž jeho první známější zakázkou byla pamětní deska Jana Rokycany pro rokycanskou radnici (1881). V dalších letech se velmi proslavil pomníky Karla Havlíčka v Kutné Hoře a bratranců Veverkových v Pardubicích. Seznam a podrobnější popis Strachovského prací je uveden níže v části Dílo.\n\nV roce 1890 se podílel na výzdobě hlavního paláce Jubilejní výstavy v Praze. Pro zděné pylony v průčelí Průmyslového paláce vytvořil sochy císařů Leopolda II. a Františka Josefa I. (odstraněny po vzniku republiky). Přitom onemocněl revmatismem a na dva roky musel přerušit práci.\n\nZemřel 9. července 1913, pohřben byl na Vinohradském hřbitově.\n\nStrachovského práce jsou:\n\n"}
{"id": "756987", "url": "https://cs.wikipedia.org/wiki?curid=756987", "title": "Lví silou", "text": "Lví silou\n\nLví silou je vlastenecká pochodová skladba napsaná o Sokolu pro Sokol. Zkomponoval ji František Josef Pelz (někdy psáno též Pelzl či Pelc) a věnoval ji „čacké tělocvičné jednotě Sokol v Kralupech nad Vltavou“. Podtext názvu skladby je „\"Slavnostní pochod Sokolů\"“.\n\nSkladba byla zakázána během nacistického i komunistického režimu. Pro svoji oblibu se však zachovala. V době Pražského povstání ji opakovaně hrál Československý rozhlas a vybízel tak k pokračování v boji proti okupantům. Zaznívá také ve filmech Zbraně pro Prahu (z rozhlasu) nebo Jára Cimrman ležící, spící (při průvodu k odhalení moře).\n\nAutorem původní podoby je František Pelz (1848-1922). Ta zahrnovala nápěv se dvěma nebo třemi slokami. U příležitosti návštěvy amerických Sokolů skladbu upravil František Kmoch do podoby, jež je známá dnes. Kmochovy úpravy spočívaly v připsání fanfárového úvodu (téměř totožný je mimo jiné použit i v pochodu Rudolfa Obruči \"Pochod župy Masarykovej\"), dále druhou část a mezihru po prvé a druhé sloce. Není však jisté, zda autorem prvních několika taktů je Kmoch (ale je to pravděpodobnější) nebo Emil Štolc, protože ve Štolcově skladbě \"Jdou sokolské šiky, jdou\" je obsažena téměř identická melodie. Zápis v průběhu času ještě jednou upravil Jan Fadrhons. Jednalo se pouze o dílčí přepisy neměnící předchozí znění melodie (kromě odstranění několika taktů tenorů). Mimo trio je skladba dechovými muzikanty řazena k těžším pochodům. Je možné ji hrát jak velkým, tak malým dechovým orchestrem, též na klavír čtyřručně, dvouručně nebo jen zpívat.\n\nPro oblibu melodie na ní bylo napsáno několik textů. Z nich nejznámější však zůstává „Lví silou“.\nK dalším patří píseň Podbrdská:\n\nA Naděje:\n\nVe sletovém roce 1948 měl vyjít sborník Lví silou, po únoru však putoval do stoupy. Několik výtisků z tiskárny Práce tehdy zachránil náčelník ČOS dr Kavalír.\n"}
{"id": "756988", "url": "https://cs.wikipedia.org/wiki?curid=756988", "title": "Bohumír Cigánek", "text": "Bohumír Cigánek\n\nPhDr. Bohumír Cigánek (11. září 1874 Lipňany – 5. ledna 1957 Olomouc) byl český římskokatolický reformistický kněz, později duchovní a biskup Církve československé (husitské).\n\nNarodil se v rolnické rodině v Lipňanech (dnes část obce Tršice, Olomoucký kraj), středoškolská studia zahájil na Slovanském gymnáziu v Olomouci, pokračoval na církevních gymnáziích pro přípravu budoucích duchovních na Svatém Kopečku a v Klimkovicích, maturitní zkoušku složil jako externista na opavském gymnáziu v roce 1893. Poté jako jednoroční dobrovolník absolvoval vojenskou službu u 54. pěšího pluku v Olomouci, následně se po vstupu do dominikánského řádu věnoval vysokoškolskému studiu filozofie a teologie na univerzitách ve Vídni, Štýrském Hradci a ve švýcarském Freiburgu. V roce 1899 byl ve Štýrském Hradci vysvěcen na kněze biskupem Leopoldem Schusterem, roku 1901 získal doktorát filozofie na Freiburské univerzitě.\nPo návratu do vlasti v roce 1904 působil jako katecheta v Praze a v Kladně, v letech 1909–1910 byl se souhlasem tehdejšího ministerstva kultu a vyučování vyslán na studijní cestu do USA a Kanady, v jejímž rámci ze sociologického hlediska sledoval životní podmínky tamních českých a slovenských přistěhovalců.\n\nV letech první světové války sloužil jako vojenský polní kněz na srbské frontě, po vyléčení těžkého zranění byl přidělen k nemocniční vojenské duchovní správě (působil zejména v  Karlových Varech a Mariánských Lázních). Konec války prožil opět jako polní kurát na Balkáně, kde utrpěl další zranění. V nově vzniklé republice se před ním po roce 1918 otevřela možnost vojenské kariéry. Jako úspěšný organizátor osvětové práce v armádních jednotkách operujících na území Slovenska, se v roce 1919 zúčastnil bojů proti vojskům Maďarské republiky rad a v lednu 1920 v hodnosti plukovníka vyznamenaného československým válečným křížem byl jmenován zemským osvětovým inspektorem pro Moravu, Slezsko, Slovensko a Podkarpatskou Rus při generálním štábu francouzské vojenské mise. Odpovídal za organizaci osvětové a etické výchovy ve všech posádkách dislokovaných na těchto územích, se svými spolupracovníky pořádal kurzy pro osvětové důstojníky a výstavy, inicioval kurzy pro negramotné, zřizoval vojenské knihovny a vydával týdeník \"Bratrství\". Jeho činnost ocenilo francouzské velení udělením čestné důstojnické hodnosti.\n\nAčkoli dosáhl tak významných úspěchů, rozhodl se ve slibně započaté vojenské kariéře nepokračovat. Požádal o propuštění z armády a na žádost budoucího prvního patriarchy CČS ThDr. Karla Farského, s nímž se znal ještě z předválečných let, spoluzakládal ve dvacátých letech jako duchovní nově vzniklé Církve československé náboženské obce (NO) v západní části republiky (Chebsko, Rokycansko). Ustanovení do farářské funkce přijal v západočeské (pražské) diecézi 1. 6. 1926 do NO Plzeň-východ, jejíž působnost tehdy zahrnovala téměř celou oblast současné plzeňské diecéze CČSH. V témže roce uzavřel sňatek s učitelkou Agátou, roz. Klučovskou, s níž pak měl dceru Dagmar (* 1927) a syna Bohumíra mladšího (* 1928).\nV následujících 14 letech patřil k předním organizátorům vnitrocírkevní práce CČS v jihozápadních Čechách, v roce 1932 byl zvolen členem diecézní rady a druhým patriarchou ThDr. Gustavem Adolfem Procházkou jmenován vikářem pro západní Čechy. V letech  1940–1946 působil v NO Zbraslav (dnes městská část Praha-Zbraslav), od 10. 7. do 2. 8. 1944 byl diecézní radou pověřen výkonem funkce správce západočeské (pražské) diecéze. Jako vlastenecký kněz a důsledný kritik okupačních poměrů se pro svá odvážná kázání stal objektem zájmu gestapa, v květnových dnech roku 1945 zadržen ustupující německou armádou jako rukojmí, jehož spolu s ostatními zajatci před popravou zachránil téměř na poslední chvíli příchod amerických prvosledových jednotek.\n\nPo osvobození byl Bohumír Cigánek vzhledem ke svým zásluhám, zkušenostem a konzistentním celoživotním postojům považován za jednoho z potenciálních kandidátů na biskupský úřad. Nejprve neúspěšně kandidoval v červnu 1946 na nově zřízenou funkci pražského biskupa, avšak již v listopadu téhož roku byl na doporučení třetího patriarchy CČS Dr. Františka Kováře zvolen do čela moravské (olomoucké) diecéze, úřadu se oficiálně ujal po biskupské ordinaci v únoru 1947.\nJeho relativně časově krátký episkopát probíhal ve složitých politických podmínkách nejdříve jen signalizujících nástup totalitní moci, po roce 1948 ve vypjatých represivních střetech, v církevní sféře cílených především na mocenské ovládnutí jejích organizačních struktur. Osobnost charakterově příkladného biskupa s pevným národním i sociálním cítěním a demokratickými zásadami, potvrzenými jeho životem, představovala pro tehdejší státní orgány natolik vážnou překážku, že se ho rozhodly zdiskreditovat a následně odstranit z biskupské funkce.\nK dosažení uvedeného cíle zvolily především cestu justiční zvůle kriminalizací některých duchovních jím spravované diecéze i příslušníků jeho rodiny (dcera Dagmar), odsouzených v nespravedlivých, politicky motivovaných procesech. Další výrazný tlak vytvářely Státní úřad pro věci církevní a Státní bezpečnost ve spolupráci s tzv. pozitivními (prorežimně orientovanými) duchovními. Atmosféra nedůvěry, strachu, intrik i soustavné narůstání uměle vytvářených problémů a vážné zdravotní problémy vedly k jeho abdikaci koncem března roku 1950. Zemřel v ústraní 5. 1. 1957 ve věku 82 let, jeho popel je uložen v kolumbáriu Husova sboru v Olomouci.\nBiskup PhDr. Bohumír Cigánek patří k výrazným osobnostem zakladatelské generace CČS(H), v olomoucké diecézi i v širší církvi je právem řazen k symbolům odporu proti nespravedlnosti, útlaku, násilí a diktaturám.\n\n\n\n"}
{"id": "756990", "url": "https://cs.wikipedia.org/wiki?curid=756990", "title": "Chřapáč jamkatý", "text": "Chřapáč jamkatý\n\nChřapáč jamkatý \"(Helvella lacunosa)\" je vřeckovýtrusná houba z čeledi chřapáčovitých.\n\nPlodnice je vysoká 2–15 cm, rozlišená na klobouk a třeň. Velikost bývá značně proměnlivá, často se jedná o drobné houby několik centimetrů velké, vyskytují se však i plodnice přes 15 cm vysoké.\n\nKlobouk je tenkomasý a křehký, nepravidelného tvaru a povrchu, zpravidla sedlovitý či cípatý, složený z několika, obyčejně 2 až 4, nepravidelných větších laloků. Okraje klobouku jsou volné, nepřirůstají ke třeni (místo srůstu se nachází zhruba v polovině výšky klobouku, na jeho vnitřní straně). Barva klobouku bývá světle kouřově našedlá, šedohnědá, nejčastěji však tmavě šedočerná. Klobouk je na povrchu drobně hrbolkatý, obyčejně matný, za vlhka lesklý. Vnější povrch klobouku je pokryt výtrusorodým rouškem – theciem.\n\nTřeň, který dal houbě české i latinské druhové jméno, je několik centimetrů dlouhý, chrupavčitý a celkem tuhý, víceméně dutý, nepravidelného průřezu; na bázi bývá často ztlustlý. Jeho povrch je pokryt nápadnými podélnými žebry, místy příčně propojenými, která mezi sebou vytváří prohlubně i hlubší oválné komorovité jamky. Barva třeně bývá bělavá, našedlá a nebo i tmavě sazově šedočerná.\n\nCelkově je vzhled houby dosti proměnlivý, plodnice nabývají mnoha pozoruhodných, nápadně pitoreskních tvarů, nicméně pro své zbarvení a případně i drobný vzrůst často splývají s povrchem.\n\nVýtrusy, bezbarvé, hladké a s jednou velkou centrální tukovou kapkou, krátce elipsoidního tvaru, o rozměrech 15–19 × 9–12 μm jsou uloženy po osmi ve vřeckách až 300 μm dlouhých. Výtrusný prach je bílé barvy.\n\nChřapáč jamkatý je spíše nepříliš hojný druh, který se vyskytuje zhruba od května do října od nížin do hor. Roste převážně v listnatých či smíšených lesích a jiných listnatých porostech, často na okrajích lesních cest, ve strouhách, na světlých okrajích lesa nebo naopak na vlhkých stinných místech. Vyrůstá z holé půdy, z listí, v mechu nebo na tlejícím dřevě. Roste jednotlivě nebo v malých skupinách, někdy však i ve značném množství, např. podél lesní cesty v úsecích dlouhých i stovky metrů.\n\nChřapáč jamkatý je dobrá jedlá houba, avšak drobná a vzácně se vyskytující. Je doporučováno důsledně dbát pečlivé tepelné úpravy a vystříhání se sběru starších plodnic.\n\nČeské jméno chřapáč je nejspíše dosti starobylé, doložené (v jiné podobě) např. již z Glossáře mistra Klareta. Slovo je odvozeno od označení pro rozpukanou, drsnou, popř. starou houbu. Pojem chřapáč původně označoval i příbuznou houbu ucháč.\n\nChřapáč jamkatý je charakteristický a relativně snadno určitelný druh. Poněkud podobné jsou další druhy chřapáčů s žebernatým třeněm, hlavně chřapáč kadeřavý \"(Helvella crispa)\", který má mohutné plodnice lišící se především bělavou či krémovou barvou a mnohem více členitý, „roztřepený“ klobouk, a drobný, vzácný chřapáč hnědý \"(Helvella fusca)\" s kaštanově hnědým kloboukem a světlým třeněm.\n\nNa první pohled se chřapáči jamkatému můžou podobat i vzácné druhy chřapáč tmavý \"(Helvella atra)\" či chřapáč bělonohý \"(Helvella spadicea)\". Oba zmíněné druhy se jasně odlišují víceméně hladkým, nežebernatým třeněm i dalšími znaky.\n\nJedovatý ucháč obecný \"(Gyromitra esculenta)\", rostoucí na jaře v jehličnatých lesích, má velký, mozkovitě zprohýbaný klobouk kaštanově hnědé barvy a nežebernatý světlý třeň.\n\n\n"}
{"id": "756995", "url": "https://cs.wikipedia.org/wiki?curid=756995", "title": "Státní znak Salvadoru", "text": "Státní znak Salvadoru\n\nStátní znak Salvadoru je rovnostranný trojúhelník se zlatými linkami. V jeho centrální části se nachází 5 zelených vulkánů v sestupném pořadí zleva doprava obklopených dvěma moři. Nad nimi se klene duha. Mezi duhou a vulkány se nalézá červená frygická čapka, okolo které se šíří v kruhu paprsky. Mezi nimi stojí nápis „15 SEPTIEMBRE DE 1821“ (, datum získání nezávislosti na Španělsku). Kolem trojúhelníku je do kruhu zlatým písmem napsáno „REPÚBLICA DE EL SALVADOR EN LA AMÉRICA CENTRAL“ (). Mezi trojúhelníkem a okolním textem je umístěno 5 salvadorských vlajek - po dvojici na pravé i levé straně a jedna nad vrcholem trojúhelníku. Pod trojúhelník je stuha s nápisem „DIOS UNION LIBERTAD“ () a dvě větvičky vavřínu se 14 svazky lístků a modrou stužkou.\n\n\n\n"}
{"id": "756996", "url": "https://cs.wikipedia.org/wiki?curid=756996", "title": "A Different Kind of Truth", "text": "A Different Kind of Truth\n\n'A Different Kind of Truth je dvanácté studiové album americké rockové skupiny Van Halen. Jedná se o první studiové album od roku 1998, kdy vyšlo \"Van Halen III\" a první album se zpěvákem David Lee Rothem od roku 1984, kdy vyšlo album \"1984\". Album vyšlo 3. února 2012 v Austrálii 7. února celosvětově. Album vyjde u Interscope Records. Ke dni 13. února je toto album nejvýše umístěným albem skupiny v Austrálii (4. příčka) i Británii (6. příčka)\n\n\n"}
{"id": "756997", "url": "https://cs.wikipedia.org/wiki?curid=756997", "title": "CHKDSK", "text": "CHKDSK\n\nCHKDSK (zkratka pro: check disk) je terminálová aplikace operačních systémů DOS, OS/2 a Microsoft Windows, jež má za úkol zjišťovat a opravovat chyby na disku.\nJeho spuštění je možné z příkazové řádky nebo otevřením nabídky Start → Spustit → chkdsk. \n"}
{"id": "756998", "url": "https://cs.wikipedia.org/wiki?curid=756998", "title": "Glee: The Music, Volume 5", "text": "Glee: The Music, Volume 5\n\nGlee: The Music, Volume 5 je soundtrackové album z amerického televizního muzikálového seriálu \"Glee\". Album vyšlo 8. března 2011 a obsahuje šestnáct cover verzí písní z druhé série seriálu včetně dvou původních písní napsaných přímo pro seriál. První z nich s názvem \"Get It Right\" byla složena speciálně pro Leu Michele. Druhou původní píseň s názvem \"Loser Like Me\" zpívá celý sbor.\n\n\n\n"}
{"id": "756999", "url": "https://cs.wikipedia.org/wiki?curid=756999", "title": "Medník (národní přírodní památka)", "text": "Medník (národní přírodní památka)\n\nNárodní přírodní památka Medník se nachází v katastru obce Hradištko pod Medníkem, je součástí Přírodního parku Střed Čech a rozkládá se převážně na severovýchodním svahu vrchu Medník (416 m n. m.). Důvodem ochrany tu jsou habrové doubravy a bučiny, kde roste kriticky ohrožený druh liliovité rostliny kandík psí zub.\n\nLokality kandíku jsou v části území, které se nazývá V jámách, kde se těžilo zlato. Blízká obec Hradištko se v roce 1638 stala majetkem premonstrátského kláštera na Strahově. Podle jedné z hypotéz zde kandík vysadili právě mniši tohoto kláštera. Původ této liliovité rostliny je dosud nejasný, je možné, že jde o relikt původně většího rozšíření druhu.\n\nHorninové podloží je tu tvořeno především bazickými vyvřelinami, které patří ke zlatonosnému jílovskému pásmu. Horniny vznikly v období proterozoika před více než půl miliardou let. Na úbočí Medníku jsou zachovány relikty štěrkopískové říční terasy řeky Sázavy z období kvartéru. Jsou tu i svahoviny s kamennými moři malých rozměrů.\n\nNejvýznamnějším druhem je tu již zmíněná liliovitá jednoděložná rostlina kandík psí zub (\"Erythronium dens-canis\") - jde o jedinou lokalitu v České republice. Dále tu rostou kopytník evropský (\"Asarum europaeum\"), jaterník trojlaločný (\"Hepatica nobilis\"), kyčelnice cibulkonosná (\"Dentaria bulbifera\"), ptačinec velkokvětý (\"Stellaria holostea\"), hrachor jarní (\"Lathyrus vernus\"), plicník tmavý (\"Pulmonaria obscura\"), bažanka vytrvalá (\"Mercurialis perennis\"), kostival hlíznatý (\"Symphytum tuberosum\") aj. Roste tu ostřice chlupatá (\"Carex pilosa\"), která zde má izolovanou lokalitu.\n\nÚzemí NPP je přístupné z červené (směr Pikovice-Rakousy-Žampach) nebo zelené turistické značky (trasa Pikovice-Třebsín), již od roku 1965 tudy vede i naučná stezka Medník. Je možno se tu pohybovat pouze po značených cestách.\n"}
{"id": "757003", "url": "https://cs.wikipedia.org/wiki?curid=757003", "title": "Páni z Krumlova", "text": "Páni z Krumlova\n\nPáni z Krumlova byli významný český šlechtický rod 13. století, jenž byl jedním z pěti rozrodů mocných Vítkovců, sídlící na hradě v Českém Krumlově, od něhož odvozovali svůj název.\n\nPřestože se jednalo o silný rozrod \"pánů z Růže\", který kontroloval levý břeh Vltavy a v době vlády Záviše z Falkenštejna dokonce přešel do otevřené vzpoury proti Přemyslovcům, po smrti Voka z Krumlova roku 1302 se jejich panství včetně sídelního města Krumlova následně chopili jejich přibuzní páni z Rožmberka, kteří tak založili Rožmberské dominium. V historiografii se velmi často chybně uvádí, že páni z Krumlova vymřeli po meči roku 1302 smrtí Závišova bratrance Voka z Krumlova. De facto k tomu došlo až po roce 1337, kdy se má to za to, že zemřel nejstarší syn Záviše z Falkenštejna, Jan (Ješek) z Falkenštejna, kterému jeho bratr po matce český král Václav II. určil životní dráhu jako členu řádu německých rytířů.\n\nPáni z Krumlova splynuli v pozdější rožmberské středověké historiografii cíleně s Rožmberky a jejich jméno již na konci středověku upadlo v zapomnění.\n\nVe druhé polovině 12. století se českému šlechtici Vítkovi I. z Prčice podařilo ovládnout většinu jižních Čech. Na konci svého života se rozhodl svá rozlehlá panství rozdělit mezi pět svých synů během tzv. Dělení Růží. Svému druhorozenému synovi Vítkovi II. daroval země při levém břehu Vltavy v okolí budoucího krumlovského hradu a města. Vítek II. zároveň dostal v erb pětilistou šípkovou růži, symbol všech Vítkovců, v zelené barvě na stříbrném poli. Vedle pánů z Krumlova tak byly založeny ještě rody pánů z Rožmberka, pánů z Hradce, pánů z Landštejna a Třeboně a pánů ze Stráže.\n\nVítek II. se následně podle legendy rozhodl na novém panství upevnit svou moc a skoncovat s bandou lapků sídlících na ostrohu dnešního Krumlovského hradu, kteří přepadávali obchodníky a karavany. Vítek II. jejich doupě na skále vyplenil a na onom místě vystavěl mezi léty 1230–1239 hrad zvaný Hrádek, při němž bezprostředně vzniklo město Krumlov, zvané později Český Krumlov.\n\nRod pánů z Krumlova roku 1302 smrtí Voka z Krumlova ztratil veškeré své pozice a moc a jejich majetky převzali se svolením českého krále Václava II. jejich příbuzní Rožmberkové. Ti následně přesídlili z Rožmberka na Krumlov a znovuzaložili velké vítkovské panství – Rožmberské dominium.\n\n\nTvořila jej zelená pětilistá růže ve stříbrném poli.\n\n\n\n"}
{"id": "757008", "url": "https://cs.wikipedia.org/wiki?curid=757008", "title": "Státní znak Nikaraguy", "text": "Státní znak Nikaraguy\n\nStátní znak Nikaraguy je trojúhelník (jeho strany symbolizují rovnost, pravdu a právo), ve kterém se na hranicích dvou oceánů zvedá pět zelených vulkánů, symbolizujících Nikaraguu, Honduras, Guatemalu, Kostariku a Salvador, které se v letech 1823 až 1839 sdružily do Spojené provincie Střední Ameriky. Nad nimi je frygická čapka svobody, okolo které jsou sluneční paprsky a duha míru. Okolo trojúhelníku je do kruhu text zlatým písmem, v horní části opis „REPÚBLICA DE NICARAGUA\" () a v dolní „AMERICA CENTRAL\" (). Barvy znaku jsou převzaté z vlajky již zmíněných Spojených provincií z roku 1823. Nikaraguyský státní znak vychází stejně jako státní znak Salvadoru ze znaku používaného Středoamerickou federativní republikou.\n\n"}
{"id": "757011", "url": "https://cs.wikipedia.org/wiki?curid=757011", "title": "Jen zvaná Fredo", "text": "Jen zvaná Fredo\n\nJen zvaná Fredo (v anglickém originále Jen the Fredo) je první díl čtvrté série britského sitcomu z prostředí informačních technologií \"Ajťáci\". Poprvé byla epizoda odvysílána 25. června 2010. České premiéry se díl dočkal 25. listopadu 2011. \n\nJen má zájem o post manažera zábavy, který se ve firmě Reynholm Industries uvolnil úmrtím předchozího manažera Jerryho. Ačkoli ji všichni od úmyslu získat tento post odrazují, Jen o něj stále usiluje, aniž by tušila, co funkce obnáší. Douglas Reynholm obdržel od feministické organizace cenu \"Zasranec roku\", s čímž se nechce smířit. Roy strádá rozchodem s dívkou, kterou velmi miloval. Moss v epizodě vystupuje jako moudrý rádce, jenž dokáže s každým soucítit.\n\nRoy chodí do práce značně rozrušen. Dívka, kterou vroucně miloval jej opustila, aniž by se obtěžovala se rozloučit. Prohlíží si společné fotografie, z nichž svou bývalou přítelkyni vyretušoval. Moss se snaží o chápavou reakci, což Roy odmítá. Jen Barber se zajímá o funkci manažera firemní zábavy, aniž by tušila, co tento post obnáší. Roy i Moss vědí, o co se jedná a radí Jen, aby si nedělala v této věci ambice. Totéž jí potvrdí i Douglas Reynholm, jenž ji informuje, že tuto funkci doposud vykonával vždy muž. Nakonec jí funkci svěří, aby umlčel její argumenty.\n\nDouglas během rozhovoru s Jen zjistí, že od sdružení feministek obdržel za své sexistické chování cenu \"Zasranec roku\" (\"Shithead of the Year\") a cítí se tím dotčen. Představí jí Phila, Johna a druhého Johna, kteří se zdrží několik dnů v Londýně a jimž se má Jen starat o zábavu. Pořádně zvrhlou, jak záhy zjistí, dotyční mají stejné představy o ženách jako Douglas. Když je Jen vezme na divadelní hru \"Monology vagíny\" (\"The Vagina Monologues\"), jsou z představení vykázáni, neboť pánové očekávali něco jiného než pouhé mluvení. Dávají patřičně najevo své zklamání a nyní požadují mnohem lepší zábavu. Tu jim poskytne Moss, který je seznámí s RPG hrou ve stylu Dungeons & Dragons (česká varianta se jmenuje Dračí doupě). Douglasovi přátelé jsou zpočátku nedůvěřiví, ale později hře propadnou i díky entuziasmu Mosse. Moss dokáže nakonec pomoci i Royovi, když v roli elfí královny provede retrospektivu Royova citového rozpoložení.\n\nDouglas si zvlášť pozve jednu z feministek - Mirandu, která (zatímco se obléká) uzná, že se na něj dívala poněkud jednostranně. Když se Douglasi podívá do očí, vidí v nich něco víc. Ředitel Reynholm Industries se otáže: \nMiranda dále sdělí Douglasi, že feministky obdržely stížnost na jeho nevhodné, sexuálně urážlivé chování od „jedné z žen IT oddělení Reynholm Industries“. Douglas Reynholm ví, že v IT oddělení nepracuje kromě Jen Barber žádná žena.\n\nJen chce vědět, co se stane s Fredem (ve filmu \"Kmotr\") a Roy jí poví, že jej hlava mafie nechá zabít. To Jen vyplaší a raději odchází domů s výmluvou, že se necítí dobře. Zrovna když se chystá nasednout do auta, málem ji zasáhne padající soška \"Zasranec roku\", kterou Douglas právě vyhodil z okna. Jen se s úlekem podívá nahoru, uvidí smějícího se ředitele a prchá pryč. \nVedlejší role v epizodě „Jen zvaná Fredo:\n\n"}
{"id": "757013", "url": "https://cs.wikipedia.org/wiki?curid=757013", "title": "Vít Malinovský", "text": "Vít Malinovský\n\nVít Malinovský ( Praha) je hudebník, pedagog a překladatel z České republiky. Je synem jazykovědce a hudebníka Milana Malinovského.\n\nStudoval hru na klavír, klarinet, klasickou kytaru, v letech 1982–1984 navštěvoval Lidovou konzervatoř (dnes Konzervatoř Jaroslava Ježka) obor klarinet-saxofon. Své první zkušenosti s bluesovou hudbou získal v legendární dejvické hospodě Houtyš, v jejímž sousedství do svých osmnácti bydlel a kde se scházel s tehdy již známými hanspaulskými muzikanty.\n\nV letech 1981–1984 byl klarinetistou Symfonického orchestru pro pracující, 1992–2006 Dechového kvinteta Praha, pro které také komponoval (nezaměňovat s tělesem Pražské Dechové Kvinteto). Byl členem nebo spolupracoval se skupinami Navi Papaja (Ivan Hlas), Bluesberry, RS Vpřed, Dvouletá fáma, OOZ Orchestra, Master's Hammer, dále s Romanem Holým a Matějem Ruppertem (skupina Neruda), Monikou Načevou, Bárou Basikovou a Martinem Krausem. Vedl vlastní hardrockové kapely Trioda a Sex Libris a současně hraje ve skupinách Wooden Shoes a Hlava B. Roku 1986 vstoupil do skupiny Hudba Praha, v letech 1990 až 2008 zde hostoval a od 2009 do jejího rozpadu v roce 2015 byl opět jejím stálým členem.\n\nNa začátku 90. let pracoval jako učitel hudby (klasická a elektrická kytara a baskytara při OKD v Praze 6 (k jeho žákům patřil například také Mardoša ze skupiny Tata Bojs).\n\nOd poloviny 90. let se věnuje překladatelské činnosti (přeložil přes 60 knižních titulů), přeložil řadu beletristických titulů, například romány skotského spisovatele Irvina Welshe Acid House a Sviňák, antologii Smoke On The Water skupiny Deep Purple, antologii dopisů Johna Lennona, monografie písničkáře Bruce Springsteena, skupin Led Zeppelin a Rolling Stones a další. Je autorem řady povídek, hudebních textů, divadelní hry \"O zlých bílých tramvajích\" a několika básnických sbírek, z nichž některé vznikly ve spolupráci s textařem Václavem Koptou. Také působí jako publicista, byl například externím spolupracovníkem a redaktorem hudebních časopisů Rock & Pop, Muzikus apod.\n\nV letech 1980–1984 studoval na gymnáziu Wilhelma Piecka (dnes Gymnázium Christiana Dopplera) na pražských Vinohradech, v letech 1989–1992 na stavební fakultě pražského ČVUT obor automatizované systémy řízení ve stavebnictví. V současnosti je pedagogem na dopravní fakultě ČVUT v Praze, kde byl roku 2001 jmenován doktorem. Od roku 1994 byl odborným asistentem na fakultě stavební ČVUT v Praze, od roku 2000 pracuje na fakultě dopravní, kde vyučuje předmětům informatika, programování, mechanika, materiály, technické kreslení a geometrie a od roku 2016 také na České zemědělské univerzitě v Praze na Provozně ekonomické fakultě, kde vyučuje předmětům matematika, matematicko-ekonomické metody a dopravní systémy.\n\n"}
{"id": "757014", "url": "https://cs.wikipedia.org/wiki?curid=757014", "title": "František Procházka (ekolog)", "text": "František Procházka (ekolog)\n\nIng. František Procházka (30. března 1939, Sušice – 26. září 2004, Praha) byl český botanik. Poté, co v Sušici absolvoval střední školu, vystudoval v Praze agronomickou fakultu Vysoké školy zemědělské (dnes FAPPZ ČZU). Poté pracoval 20 let ve Východočeském muzeu v Pardubicích a další 3 roky na Správě KRNAPu ve Vrchlabí. Také pracoval v Muzeu v Prachaticích. Byl dlouholetým předsedou Východočeské pobočky Československé botanické společnosti a později členem jihočeské pobočky České botanické společnosti v Českých Budějovicích a členem jejího výboru. Byl autorem 216 odborných prací. Jeho největší zálibou bylo studium orchidejí.\n\n"}
{"id": "757016", "url": "https://cs.wikipedia.org/wiki?curid=757016", "title": "Dick's Picks Volume 12", "text": "Dick's Picks Volume 12\n\nDick's Picks Volume 12 je dvanáctá část série koncertních alb \"Dick's Picks\" skupiny Grateful Dead. Album bylo nahráno 26. června 1974 v Providence Civic Center (Providence, Rhode Island) a 28. června 1974 v Boston Garden (Boston, Massachusetts). Album obsahuje i českou skladbu „Škoda lásky“ (v angličtině „Beer Barrel Polka“).\n\n"}
{"id": "757019", "url": "https://cs.wikipedia.org/wiki?curid=757019", "title": "24. ročník udílení Zlatých glóbů", "text": "24. ročník udílení Zlatých glóbů\n\n24. ročník udílení Zlatých glóbů se konal 15. února 1967 v Cocoanut Grove hotelu Ambassador v Los Angeles. Asociace zahraničních novinářů vyhlásila nominace 16. ledna.\n\nNejvíce Glóbů získal životopisní snímek o Thomasu Moreovi \"Člověk pro každé počasí\". Z pěti nominací proměnil čtyři v cenu. Nejvíce nominací posbíral válečný snímek \"Strážní loď Sand Pebbles\" a sice osm. Cenu získal jednu a to za nejlepší mužský vedlejší výkon pro Richarda Attenborougha. Slavná filmová adaptace novelisty Edwarda Albeeho \"Kdo se bojí Virginie Woolfové?\" s Elizabeth Taylor a Richardem Burtonem v hlavních rolích získala celkem sedm nominací. Glóbus však tento černobílý snímek nevyhrál ani jeden.\n\nAnglický herec Michael Caine byl nominovaný na dvě ceny za filmy \"Alfie\" a \"Gambit\", avšak v obou případech neúspěšně. Poprvé byli v jedné kategorii nominovaní sourozenci. Byly to sestry Lynn a Vanessa Redgravové a kategorie nejlepší herečka v komedii nebo muzikálu. Scenárista Robert Bolt získal Zlatý glóbus druhý rok po sobě.\n\nČeskoslovensko zaznamenalo na čtyřiadvacátém udílení Glóbů úspěch v podobě nominace pro nejlepší zahraniční film v jiném, než anglickém jazyce. Formanovy \"Lásky jedné plavovlásky\" získaly nominaci nejen na Glóbus, ale také na Oscara. V obou případech bez vítězství. Polská herečka Ida Kamińska získala za svůj působivý výkon v dramatu \"Obchod na korze\" nominaci v kategorii nejlepší herečka v hlavní roli.\n\nMiss Golden Globe se stala Miss Universe 1964 Řekyně Corinna Tsopei. Miss (anebo později i Mr.) Golden Globe je titul pro hostesku, která asistuje při udílení cen. Většinou jde o dceru (syna) slavných rodičů.\n\n\n\n\n\n\n\n\n\n\n\n\n\n\n\n\n\n\n\n\n\n\nVítěz je vyznačený tučně a je-li jenom jeden, tak na prvním místě. Pokud má film / seriál / TV pořad distribuční název, je uveden pod ním.\n\n"}
{"id": "757024", "url": "https://cs.wikipedia.org/wiki?curid=757024", "title": "Steve Chiasson", "text": "Steve Chiasson\n\nSteven Joseph Chiasson (14. dubna 1967, Barrie, Kanada – 3. května 1999, Raleigh, USA) byl kanadský hokejový obránce.\n\nDraftován byl v roce 1985 týmem Detroit Red Wings v třetím kole. V NHL odehrál za Detroit Red Wings, Calgary Flames, Hartford Whalers a Carolina Hurricanes celkem 751 zápasů v základní části a 63 v play-off. V základní části vstřelil 93 gólů a zaznamenal 305 asistencí. V play-off 16 gólů a 18 asistencí.\n\nKanadu reprezentoval na MS juniorů 1987 v Piešťanech, kde byl kapitánem a na MS 1997 ve Finsku, kde získal zlatou medaili.\n\nZahynul při automobilové havárii v květnu 1999.\n\n\n"}
{"id": "757028", "url": "https://cs.wikipedia.org/wiki?curid=757028", "title": "Adam z Valdštejna", "text": "Adam z Valdštejna\n\nAdam mladší z Valdštejna, zvaný Dlouhý (* 1569 / 8. června 1570, † 24. srpna 1638 Praha), byl český šlechtic, nejvyšší pražský purkrabí z rodu Valdštejnů. Významným historickým pramenem je jeho dodnes dochovaný deník.\n\nJeho rodiči byl Jan z Valdštejna († 1576) a jeho druhá manželka Magdaléna z Vartenberka († 1592). Jako jeho otec i Adam mladší byl dvakrát ženatý. Jeho první manželka byla Alžběta Brtnická z Valdštejna († 1614). Druhou manželkou byla Johana Amálie ze Žerotína († po 1633). S oběma manželkami měl 5 synů: Rudolfa, Maxmiliána, Bertolda, Jana Viktora a Karla.\n\nPocházel z rodiny staroutrakvistické, ovšem záhy konvertoval ke katolicismu. V mládí se mu dostalo podprůměrného vzdělání, ale to mu nezabránilo, aby dosáhl značných kariérních úspěchů, nejprve se uchytil na rudolfínském dvoře, kde se stal v roce 1606 nejvyšším štolmistrem, od roku 1608 vykonával funkci nejvyššího zemského sudího a v roce 1611 povýšil na nejvyššího zemského hofmistra. Adam si vydobyl pověst smířlivého politika, „muže kompromisu“, což se projevilo jak při jednáních o Rudolfův majestát v roce 1609, tak v zjitřené době roku 1611 a důležitou zkouškou potom bylo období stavovského povstání 1618–1620, kdy se neúspěšně snažil najít společnou řeč mezi stavy a králem Ferdinandem II., načež po zvolení Fridricha Falckého za českého krále odešel do saského exilu. Po návratu do Čech v roce 1621 se i Adam podílel na koupích konfiskovaných statků a znovu se stal hofmistrem. Zároveň také v některých případech vystupoval ve prospěch svých protestantských příbuzných. V roce 1627 dosáhl vrcholu kariéry v úřadu nejvyššího purkrabího.\n\nAčkoliv nikdy nezískal tak velkolepý majetek jako jeho známější příbuzný Albrecht z Valdštejna (1583–1634), ale vzhledem k tomu, že se mu majetek podařilo pro potomstvo zachovat, představovalo Adamovo dědictví důležitý základ pro rod do budoucna.\n\n"}
{"id": "757029", "url": "https://cs.wikipedia.org/wiki?curid=757029", "title": "Stanislav Fischer", "text": "Stanislav Fischer\n\nStanislav Fischer (* 30. listopadu 1936, Ledce) je český astrofyzik a politik, na přelomu 20. a 21. století poslanec Poslanecké sněmovny za KSČM, v roce 1998 kandidát KSČM na prezidenta ČR.\n\nNarodil se roku 1936 ve vesnici Ledce na Kladensku. Otec Stanislava Fischera se živil jako soustružník. Rodina hospodařila na malých polnostech v okolí Ledec. Má syna Martina, který se věnuje ekonomice.\n\nVystudoval gymnázium ve Slaném a dále studoval na Matematicko-fyzikální fakultě UK a na fyzikální fakultě Moskevské státní univerzity, obor jaderná fyzika (specializoval se na kosmické záření). Je ženatý, jeho manželka pracuje jako lékařka a syn studoval na vysoké škole. Nyní bydlí v Praze.\n\nPo ukončení studia pracoval na Lomnickém štítě ve Vysokých Tatrách. V této době se zúčastnil také VIII. sovětské antarktické expedice. Rok 1963 strávil na stanici Vostok. Další tři roky tak strávil absolvováním aspirantury v Moskvě, kterou ukončil obhajobou kandidátské disertace v roce 1968. Od roku 1969 se jako československý expert zúčastnil příprav družicových experimentů programu Interkosmos ve vedoucím týmu, ve kterém vedl experimenty ze začátku zaměřené na procesy v magnetosféře Země jako např. radiační pásy, průnik kosmického záření a na další jevy, mezi které patří např.: ozonová díra apod., později též výzkumy ve věci meziplanetárního prostoru. V letech 1970 až 1977 se zúčastnil přípravy startu čtyř umělých družic Země na sovětských kosmodromech Kapustin Jar a Pleseck.\n\nKosmickou fyzikou se zabýval i v 80. letech v Astronomickém ústavu dnešní Akademie věd České republiky, kde pracoval 26 let. V letech 1983 až 1990 byl zástupcem ředitele astronomického ústavu pro program Interkosmos a od roku 1980 se stal také na deset let vědeckým sekretářem Československé komise Interkosmos, z toho vyplynulo i mnoho účastí na mezinárodních jednáních a velké mezinárodní renomé nejen ve svém oboru. V 80. letech inicioval spolupráci na nově vytvořeném pracovišti v Řecku a USA. V letech 1992 a 1993 pracoval jeden rok v Polárním geofyzikálním ústavu Ruské akademie věd v Apatitech a v roce 1995 tři měsíce na univerzitě v Athénách. Stanislav Fischer byl také členem Mezinárodní astronautické akademie v Paříži, Mezinárodní astronomické unie, Evropské astronomické společnosti v Ženevě a Americké geofyzikální unie. Působil také v New York Academy of Science a v dalších vědeckých společnostech na různých koutech Země. Je nositelem stříbrné plakety Františka Křižíka za zásluhy v technických vědách.\n\nČlenem KSČ se stal v roce 1957. Po roce 1968 mu bylo členství ukončeno, ale po čtyřech letech se do komunistické strany opět vrátil.\n\nVe volbách v roce 1998 byl zvolen do Poslanecké sněmovny za KSČM (volební obvod Praha). V letech 1998-2002 byl členem sněmovního výboru pro obranu a bezpečnost a výboru pro veřejnou správu, regionální rozvoj a životní prostředí. V letech 2000-2002 rovněž zasedal ve výboru pro evropskou integraci. Opětovně kandidoval i ve volbách v roce 2002. Nebyl zvolen, ale do parlamentu zasedl dodatečně v červenci 2004 jako náhradník. Ve sněmovně setrval do voleb v roce 2006. Zasedal ve výboru pro evropské záležitosti a ve výboru zahraničním.\n\nV prezidentské volbě roku 1998 byl kandidátem KSČM na post prezidenta republiky.\n\nV komunálních volbách roku 2002 byl zvolen do zastupitelstva rodné obce Ledce za KSČM. Profesně se uvádí jako důchodce.\n\nV senátních volbách roku 1996 kandidoval neúspěšně za senátní obvod č. 16 - Beroun. Získal 13 % hlasů a nepostoupil do 2. kola volby. Zúčastnil se rovněž doplňovacích voleb do senátu v roce 1999 za senátní obvod č. 27 - Praha 1. Získal 5 % hlasů a nebyl zvolen.\n\nHovoří několika světovými jazyky – anglicky, německy, rusky a řecky.\n\n"}
{"id": "757040", "url": "https://cs.wikipedia.org/wiki?curid=757040", "title": "Nejproduktivnější hráči historie NHL", "text": "Nejproduktivnější hráči historie NHL\n\nSeznam nejproduktivnější hráčů NHL ke konci sezóny 2016/2017\n"}
{"id": "757042", "url": "https://cs.wikipedia.org/wiki?curid=757042", "title": "Zdenek Plachý", "text": "Zdenek Plachý\n\nZdenek Plachý (9. prosince 1961 Kroměříž – 17. dubna 2018 Brno) byl český hudební skladatel a divadelní a televizní režisér, vedoucí brněnského centra současného umění Skleněná louka. V letech 2007–2012 působil jako umělecký šéf činohry Národního divadla Brno.\n\nKroměřížský rodák Zdenek Plachý po maturitě na gymnáziu v Kroměříži v roce 1980 nedostudoval na brněnské pedagogické fakultě obor Hudba a Jazyk český. Již během studií na této vysoké škole začal komponovat. Po nedokončení pedagogické fakulty studoval pět let hudební kompozici na Janáčkově akademii múzických umění, kterou také nedokončil.\n\nS hudebním skladatelem Ivo Medkem společně založil v polovině 80. let 20. stol. orchestr pro soudobou vážnou hudbu Art Inkognito, který hrál skladby západních a československých – komunistickému režimu nepohodlných – autorů.\n\nOd roku 1987 působil také jako spoluautor a hráč rockové skupiny Dunaj (album \"Rosol\").\n\nVytvořil řadu scénických hudeb pro režiséry Vladimíra Morávka a Jana Antonína Pitínského. Od počátku 90. let 20. stol. věnoval svůj tvůrčí zájem stále více režii. Režíroval své vlastní divadelní, televizní a rozhlasové projekty. V roce 1992 inscenoval v Kabinetu múz vlastní operu \"Anbetung – opera z viacerých svetov\".\nV polovině 90. let 20. stol. založil v Brně centrum současného umění Skleněná louka, které se stalo významným místem setkávání příznivců netradiční kultury a kde každoročně vystupují desítky špičkových domácích i zahraničních umělců soudobé vážné hudby a performance. Intenzivně spolupracoval s výtvarníkem Josefem Daňkem. Jejich společným dílem byly v této době velké plenérové projekty „Přespolní mše – pro tři vesnice zároveň – na polích Moravského krasu kolem jeho rodné vesnice Habrůvka“; dále ve křtinském kamenolomu monumentální akce „Stmívání v lomu“, na níž spolupracoval s bubeníkem Pavlem Fajtem a výtvarníkem Daliborem Chatrným.\n\nS výtvarníkem a performerem Josefem Daňkem pak vytvářel i další velké akce, jednou z nichž byla např. \"procesní performance\" „Od GM do MG“ (tj. „od Galerie mladých do Moravské galerie“) v ulicích města Brna a za použití amplionů městského rozhlasu. Akce vyvolala v ulicích města skandál, informoval o ní i Český rozhlas.\n\nDalší důležitou akcí z poloviny 90. let byla společně s Josefem Daňkem vytvořená performance pro divadlo Husa na provázku „Těžké doby bez taktu“, kde Plachý poprvé prezentoval svou absolventskou hudební kompozici z JAMU „Dialog s hudební mládeží“ – skladbu, která nemohla být provedena v 80. letech, protože sestávala z 50 stran pěticípé hvězdy v partituře, která graficky omezovala možnosti hraní orchestru. Na provázku skladbu provedla Vojenská posádková hudba Brno.\n\nV této době také Plachý spolu s výtvarníkem a performerem Blahoslavem Rozbořilem a se Skupinou Morodochium založil kapelu Příliš kluzká glissanda, která vystupovala na prestižních festivalech současného umění po celé Evropě.\n\nNa Skleněné louce Plachý v 90. letech prezentoval a režíroval poezii Jiřího Kuběny, Jiřího Veselského a dalších básníků. Skleněná louka je stále v provozu a Plachý v jejích prostorách průběžně zve k dialogům významné osobnosti kulturního a veřejného života. Vystupovali zde např. Čestmír Kopecký a Cyril Höschl. Poezii Jiřího Kuběny inscenoval v rámci Wiener Festwochen ve vídeňském divadle Brett, v pražském Divadle Na zábradlí a v brněnském Divadle Husa na provázku v inscenaci \"Box Jiřího Kuběny\". Jeho dalším oblíbencem je luhačovický básník Jiří Dynka, s jehož tvorbou ho seznámil J. A. Pitinský. Vedle divadelních inscenací vznikla i Plachého televizní inscenace Dynkových veršů.\n\nV roce 1997 natočil Plachý pro Českou televizi dokument \"Stará a Nová říše na Moravě\", který je věnován životním osudům a dílu mimořádné osobnosti české kultury dvacátého století, básníku, mysliteli a pilnému knižnímu vydavateli Josefu Florianovi. V dokumentu výrazně vystupuje básník Jiří Kuběna.\n\nVe společné dílně Plachého a režiséra a scenáristy Jiřího Šimáčka vznikla ve druhé polovině 90. let řada dokumentů a paradokumentů pro Českou televizi, např. \"Brněnští Euroindiáni\" nebo akční dokumentární thriller \"Umělci pro NATO\", na němž Plachý spolupracoval s Marianem Pallou a s dalším výtvarníkem Jiřím Surůvkou.\n\nSe Šimáčkem natočil Plachý rovněž „investigativní paradokument“ \"Střežený Parnass\". Tento projekt dal jméno autorskému sdružení, které se zabývá tvorbou divadelních her a nekonvenčních multimediálních projektů. Střežený Parnass se zakrátko stal výrazným specifickým fenoménem českého kulturního života.\n\nV rámci programu EU-PHARE zorganizoval Plachý v roce 1999 velký projekt znovunavázání zpřetrhané kulturní spolupráce mezi Brnem a Vídní.\n\nV roce 2000 režíroval Plachý v trnavském Divadle Jana Palárika slovenskou národní operetu \"Bellarosa\" skladatele Mikuláše Schneidera-Trnavského, v roce 2002 pak v královéhradeckém Klicperově divadle svou a Šimáčkovu hru \"Nepohodlný indián\". Nepohodlného Indiána pak nastudoval v roce 2004 i v Národním divadle moravskoslezském.\n\nNa scéně pražského Stavovského divadla realizoval Plachý projekt \"Árie k nezaplacení\", který vytvořil s Jiřím Šimáčkem a s německými umělci Hansem W. Kochem ad. za podpory Česko-německého fondu budoucnosti.\n\nV roce 2003 režíroval Plachý v plzeňském Divadle J. K. Tyla operu Giuseppe Verdiho \"Síla osudu\" a v témže roce vstoupil poprvé na jeviště Mahenovy činohry svou a Šimáčkovou inscenací hry Michaila Bulgakova \"Molière\" s podtitulem \"Nesmírně romantické drama podle Střeženého Parnassu\". Inscenace vzbudila značný ohlas.\n\nV roce 2004 natočil Plachý řadu pořadů pro Českou televizi, např. dokument o vrcholovém sportu \"Branky, body, paradoxy.\"\n\nV roce 2003 uvedl v pražském Divadle Komedie hru Střeženého Parnassu \"Ukřižovaná.\"\n\nVýznamné místo zaujímá v dosavadní umělecké biografii Zdenka Plachého rok 2006. V pražském Divadle Komedie tehdy režíroval inscenace Střeženého Parnasu \"Setkání Mudrců\" a \"Oliver Twist – sociální bondage drama\". V historické budově Národního divadla v Praze se konalo představení projektu autorského tria Petr Kofroň (hudba), Zdenek Plachý a Jiří Šimáček (text) \"Fantom, čili Krvavá opera\", které vzbudilo pohoršení u konzervativní části české operní kritiky. Mezitím Plachý dále realizoval významné projekty na Skleněné louce, např. interpretoval grafické partitury brněnského konceptuálního umělce Miloslava Sonny Halase. V dubnu 2006 realizovala tatáž autorská trojice na nové hudební scéně Městského divadla Brno titul napsaný „naproti motivům“ Wolfganga Amadea Mozarta a Emanuela Schikanedera \"Magická flétna\". Inscenace se stala nejvýznamnějším a nejpozoruhodnějším uměleckým činem v Brně v rámci připomenutí dvoustého výročí Mozartova narození. Představení obdrželo Cenu Alfréda Radoka. Po této inscenaci uvedl Plachý v netradičních podjevištních prostorách divadla Husa na Provázku svou a Šimáčkovu hru \"Všechny Shakespearovy ženy\", v níž se představil v hlavní roli Plachého blízký spolupracovník herec Martin Dohnal. Na podzim téhož roku na činoherní scéně Městského divadla Brno uvedl Plachý svou a Šimáčkovu hru \"Deník krále\".\n\nPro Českou televizi natočil dokumentární film \"Pokusná zvířata\", za který přebral na Academia Filmu v Olomouci z rukou Ivana Havla prestižní cenu za nejlepší přírodovědný dokument roku. Ve filmu vystupují pozoruhodně filosof Miroslav Petříček a Václav Bělohradský.\n\nV říjnu roku 2007 jmenoval ředitel Národního divadla Brno Daniel Dvořák Zdenka Plachého ve výběrovém řízení do funkce uměleckého šéfa činoherního souboru tohoto divadla. V předvánočním čase Plachý spolu s Dvořákem uvedli na scéně Mahenova divadla multižánrovou hudebně-dramatickou kompozici \"Česká mše vánoční\" s texty Bohuslava Reynka a Jana Zahradníčka, která se setkala s mimořádným diváckým ohlasem a každoročně byla v řadě představení před Vánocemi úspěšně reprízována. \n\nVřelé přijetí diváky i kritikou zaznamenala Plachého první inscenace ve funkci šéfa činohry – Šimáčkova parnassistická adaptace Dumasovy \"Královny Margot\".\n\nTrio Kofroň–Plachý–Šimáček se opět sešlo při vzniku operní inscenace \"MAI 68\". Opera věnovaná reflexi událostí roku 1968 jak z hlediska českých událostí, tak v kontextu tehdejšího evropského politického dění, byla uvedena jak na pražské scéně Národního divadla ve Stavovském divadle, tak i v Národním divadle Brno v Mahenově divadle. Představení opět vzbudila rozruch a také nesouhlas tradicionalisticky zaměřené části české divadelní kritiky.\n\nVelkou pozornost získala Plachého inscenace Shakespearova \"Antonia a Kleopatry\". Velkému zájmu se těšilo též Plachého představení \"Krále Richarda III.\" Tato inscenace, stejně jako výkon Petra Halberstadta v titulní roli, byly některými kritiky nominovány na „výkony roku 2010“.\n\nV roce 2010 připravil Zdenek Plachý režijně pro Národní divadlo Brno inscenační projekt \"Con Amore\", v němž jsou dnešní optikou nahlíženy a spolu propojeny příběhy tří klasických oper – Toscy, Tristana a Isoldy a Evžena Oněgina. Na scénáři se vedle Šimáčka tentokrát podílel i Stanislav Moša a Zdeněk Merta. V lednu 2010 se uskutečnila premiéra inscenace \"Zaslíbení\" autorů Lenky Plaché a Marka Hladkého. Zcela v duchu předchozích projektů je v ní intimní příběh vztahu krasobruslařské hvězdy Hany Maškové a populárního textaře Jiřího Štaidla zasazen do širších souvislostí spjatých s dobou děje.\n\nV roce 2012 odešel Zdenek Plachý z pozice šéfa činohry Národního divadla Brno. Důvodem bylo jeho zdraví, jakož i neshody ve vedení divadla a skutečnost, že začal se skupinou umělců pro Českou televizi připravovat náročný cyklus o křesťanství v disentu za komunistické totality \"Zakázaný Bůh\".\n\nNa rok 2018 byla naplánována premiéra opery \"Macocha\", k jejímuž vytvoření byli Plachý a Šimáček (Střežený Parnass) vyzváni ředitelem opery Národního divadla v Praze Petrem Kofroněm. Děj vychází ze skutečných osudů studenta a mladého disidenta Pavla Švandy, synovce kardinála Tomáše Špidlíka, jenž byl v roce 1981 nalezen za záhadných okolností mrtev na dně propasti Macocha a podle posledního vyšetřování se zdá, že byl zavražděn tehdejšími normalizačními bezpečnostními jednotkami. O této kauze uspořádal Plachý v říjnu 2017 pořad na Skleněné louce.\n\nPo celou dobu Zdenek Plachý komponoval vážnou hudbu, mnoho z jeho hudebních realizací je možno si poslechnout i v internetové službě Youtube.\n\n"}
{"id": "757046", "url": "https://cs.wikipedia.org/wiki?curid=757046", "title": "Vrbovka", "text": "Vrbovka\n\nVrbovka (\"Epilobium\") je rod rostlin z čeledi pupalkovité (\"Onagraceae\"). Rod popsal už Carl Linné ve svém díle \"Species plantarum\" roku 1753. Vědecké jméno \"Epilobium\" má původ ve starořečtině, kdy \"epi\" (ἐπί) znamená na, nad, při, u a \"lobos\" (λοβός) znamená lalok.\n\nJedná se převážně o vytrvalé rostliny, které dosahují výšky od několika málo centimetrů až po víc než metr. Zřídka to mohou být rostliny jednoleté. Všechny středoevropské druhy patří mezi vytrvalé rostliny, ovšem např. některé severoamerické druhy z jiných sekcí jsou jednoleté. U některých druhů může stonek v dolní části dřevnatět, ve střední Evropě je příkladem vrbovka rozmarýnolistá (\"Epilobium dodonaei\"). Vytváří oddenky a výběžky.\n\nListy jsou v dolní části vstřícné, v horní střídavé nebo všechny střídavé (subg. \"Chamerion\"), řidčeji v přeslenech (např. vrbovka alpská, jsou jednoduché a celistvé, řapíkaté nebo přisedlé. U vrbovek je známo kromě rozmnožování semeny i rozmnožování nepohlavní pomocí obnovovacích orgánů. Tyto obnovovací orgány se po odumření mateřské rostliny a díky adventivním kořenům zakořeňují a vyrůstají z nich nové rostliny. Mezi tyto obnovovací orgány patří turiony, což jsou podzemní pupeny, zpočátku válcovitého až vejcovitého tvaru, jsou hustě střechovitě pokryté nezelenými šupinovitými listu. U některých druhů vznikají nadzemní růžice zelených listů přisedlé k bázi lodyhy. Podobnou funkci také mají nadzemní nebo podzemní výběžky u některých druhů.\n\nKvěty jsou uspořádány v květenstvích, vrcholových hroznech (zřídka jiných typech květenství) a vyrůstají z paždí listenu, zřídka jsou jednotlivé, úžlabní. Květy jsou čtyřčetné, kališní lístky jsou 4. Korunní lístky jsou také 4, většinou růžové až růžově purpurové barvy, zřídka bělavé, v horní části často vykrojené až hluboce dvouklané, řidčeji zaokrouhlené. Tyčinek je 8 ve dvou nestejných kruzích, pylová zrna jsou v terádách nebo jednotlivé. Opylení probíhá hmyzem (entomogamie) nebo se vyskytuje samosprašnost. Semeník se skládá ze 4 plodolistů, je spodní, čnělka je přímá, blizna je buď čtyřlaločná nebo celistvá kyjovitá až elipsoidní. Nad semeníkem se vytváří češule (hypanthium), někdy sotva zřetelné (subg. \"Chamerion\") nebo až 2,5 mm dlouhé, které na horním konci nese kališní a korunní lístky a opadává s květem. Plodem je dlouhá tobolka, v obrysu čárkovitého tvaru, čtyřhranná a čtyřpouzdrá, otvírá se 4 chlopněmi, obsahuje mnoho semen. Semena jsou malá a na vrcholu mají chmýr, pomocí kterého se šíří (anemochorie).\n\nNěkteří autoři vydělují samostatný rod \"Chamerion\" (syn. \"Chamaenerion\"), česky pak vrbka, v ČR 2 druhy: Vrbovka úzkolistá (\"Epilobium angustifolium\") a vrbovka rozmarýnolistá (\"Epilobium dodonaei\"), celosvětově sem patří asi 10 druhů. Tento rod se liší tím, že listy jsou jen střídavé, ani dolní nejsou vstřícné, češule je málo zřetelná, korunní lístky jsou málo vykrojené až zaokrouhlené aj.. Takto to má pojaté např. i Květena ČR, zatímco Kubát 2001 má rod \"Epilobium\" široce pojatý, včetně rodu \"Chamerion\" a v tomto pojetí je taky tento článkek.\nRod se dělí do 10 sekcí (pokud zahrneme rod \"Chamerion\"):\n\n4 jednoleté druhy, domácí v Severní Americe\n3 vytrvalé druhy, domácí v Severní Americe\n2 jednoleté druhy, Severní Amerika\n2 jednoleté druhy, Severní Amerika\nPřes 150 druhů na všech kontinentech\n1 vytrvalý druh, Severní Amerika\n1 jednoletý druh, Severní Amerika\n2 vytrvalé druhy, Severní Amerika\n\nJe známo asi 200 druhů, které jsou rozšířeny po celém světě. Vrbovky najdeme na všech kontinentech kromě Antarktidy.\n\nNěkteré vrbovky se využívají jak léčivé rostliny, nejčastěji vrbovka malokvětá (\"Epilobium parviflorum\") a vrbovka horská (\"Epilobium montanum\"). Někdy se taky užívala nať z vrbovky úzkolisté (\"Epilobium angustifolium\"). Sbírá se kvetoucí nať na počátku květu (Herba epilobii), která se suší. Užívá se při zánětu prostaty, stařeckém zbytnění prostaty, příznivě působí též na močové cesty a ledviny. Hlavní obsahové látky jsou třísloviny, flavonoidy (kvercetin, myricetin a izomyricetin), steroly, antokyany, slizy a deriváty kyseliny gallové. Podává se ve formě odvaru, který se připravuje z jedné polévkové lžíce drogy, jež se spaří čtvrt litrem vody a nechá se 15 minut louhovat. Podává se 2x až 3x denně. Jindy se používá směs s jinými bylinami. Některé druhy se také pěstují jako okrasné rostliny, např. vrbovka chlupatá (\"Epilobium hirsutum\") nebo vrbovka úzkolistá (\"Epilobium angustifolium\"). Také vrbovka trsnatá (\"Epilobium komarovianum\"), původem z Nového Zélandu, se někdy pěstuje jako okrasná skalnička, častěji v západní Evropě. Listy a výhonky některých druhů jsou jedlé, jako např. druh \"Epilobium glabellum\" pocházející z Austrálie a Nového Zélandu.\n\nVrbovky se mezi sebou snadno kříží. U druhů v rámci ČR se vlastně kříží každý s každým, jen někde tomu brání jistá ekogeografická bariéra, to znamená, že se druhy nemohou snadno dostat k sobě a vznik kříženců je tak omezen. Výjimkou jsou dva druhy někdy řazené do rodu \"Chamerion\", které se mezi sebou prakticky nekříží a už vůbec ne s ostatními vrbovkami. V ČR bylo zaznamenáno minimálně 45 hybridních kombinací. Kříženci se vyznačují vysokou sterilitou, pylová zrna jsou deformovaná a v tobolkách se téměř nevyvinou běžně vzrostlá semena. Jinak jsou kříženci ve znacích většinou intermediární mezi rodiči. Nápadné to je u kříženců, kdy jedním z rodičů je druh se čtyřlaločnou bliznou a druhým druh s kyjovitou celistvou bliznou. Intermediární blizna dobře prokazuje hybridní původ rostliny.\nV ČR byly zaznamenány tyto hybridní kombinace:\n\n \n"}
{"id": "757047", "url": "https://cs.wikipedia.org/wiki?curid=757047", "title": "Jesün Temür", "text": "Jesün Temür\n\nJesün Temür ( , , 28. listopadu 1293 – 15. srpna 1328), byl od roku 1323 císařem říše Jüan a velikým chánem mongolské říše. Vlády se chopil po zavraždění velikého chána a císaře Šidebaly,\n\nJesün Temür se narodil v Mongolsku roku 1293 Jeho otcem byl Gammala, nejstarší syn Činkima, syna zakladatele říše Jüan Chubilaje. Činkim se stal následníkem, ale zemřel za života svého otce, roku 1286. Gammala získal vysoký titul knížete z Ťin a velká panství v Mongolsku, ale Chubilajovým nástupcem se stal třetí Činkimův syn Temür.Po něm vládli potomci druhého Činkimova syna Darmabaly Chajsan, Ajurbarwada a Šidebala.\n\nZatím Gammala žil v Mongolsku. Roku 1302 zemřel a jeho postavení zdědil Jesün Temür. Ten spravoval svá panství, značnou část východního Mongolska, přičemž disponoval značnými ozbrojenými silami. Postupně se stal jedním z nejrespektovanějších příslušníků Čingisova rodu a nesporným vůdcem knížat žijících v mongolských stepích.\n\nDne 4. září 1323 byl veliký chán Mongolské říše a císař říše Jüan Šidebala zavražděn skupinou spiklenců v čele s Tegšim, který stál v čele kontrolního úřadu, a Esen Temürem. Skupinu tvořili bývalí stoupenci císařovny Targi a ministra Temüdera (oba dva zemřeli na podzim 1322), císařem postupně odstraňovaní ode dvora. Jesün Temür vzhledem ke svému původu – jeho matka pocházela z téhož chongiratského rodu jako Targi – byl přirozeným spojencem spiklenců. Přestože pravděpodobně nepatřil k jádru skupiny, byl zřejmě o jejích plánech informován. Jeho přední úředník Dawlat Šáh udržoval se spiklenci těsný kontakt. Poté, co Jesün Temür od vrahů dostal císařskou pečeť, nechal se 4. října 1323 v Mongolsku, na březích Kerulenu, prohlásit velikým chánem a císařem. Nástup na trůn odůvodnil tím, že byl nejstarší z vnuků Činkima a souhlasem přítoných mongolských knížat a hodnostářů. Vzápětí jmenoval Esen Temüra velkým poradcem zprava (titul hlavy vlády) a Tegšiho do čela výboru pro vojenské záležitosti.\n\nSpojenectví císaře s Tegšiho skupinou však nevydrželo. Dřívější Šidebalovi stoupenci v čele s Číňanem Čang Kuejem vyzvali Jesün Temüra k převzetí vlády v metropoli a potrestání vrahů. Císař usoudil, že podpora vrahů je nadále neúnosná, vyslal vojenské oddíly do obou hlavních měst – Ta-tu i Šang-tu – a rozkázal zatknout a popravit účastníky spiknutí proti Šidebalovi. Knížata podporující spiklence byla odeslána do vzdálených provincií, např. Jün-nanu nebo Chaj-nanu.\n\nPrvní rok vlády Jesün Temüra vypuklo zemětřesení, záplavy a epidemie. Čínští úředníci je interpretovali jako hněv nebes a vyzývali císaře aby je usmířil úplnou likvidací stoupenců Tegšiho a Temüdera. Také odsoudili extravagantní výdaje dvořanů, když nakupovali dovážené drahé kameny za několikanásobek běžné ceny, zatímco chudáci hladověli. Císař nedal na jejich rady, naopak vyhlásil amnestii a konfiskovaný majetek již dříve popravených osob navrátil jejich rodinám.\n\nPo nástupu na trůn Jesün Temür důležité pozice ve vládě obsadil věrnými stoupenci, které si přivedl z Mongolska, vesměs muslimy a Mongoly. V čele vlády, ve funkci hlavních poradců zprava ústředního sekretariátu, stáli Kumejdžil a poté Tas Temür; Dawlat Šáh sloužil v sekretariátu, poté vedl kontrolní úřad a nakonec se stal hlavním poradcem zleva v sekretariátu; Andaču vedl výbor pro vojenské záležitosti.\nKromě Dawlat Šáha zaujímali vysoké vládní posty i další muslimové – Ubajdulláh a Bajančar v sekretariátu; Mahmúd Šáh a Hasan Chodža ve výboru pro vojenské záležitosti. V kontrastu k silné přítomnosti muslimů byl vliv Číňanů mezi vládními špičkami malý, nejmenší za dobu existence říše Jüan. Významnější byl pouze Čang Kuej a i ten byl roku 1325 odsunut do akademie Chan-lin.\n\nNicméně se snažil získat podporu všech politicky významných skupin, celkový ráz jeho politiky byl proto spíše smířlivý. Číňanům se od počátku své vlády představoval jako panovník respektující konfuciánské tradice. Rehabilitoval oběti čistek předchozích vlád. Z přízně císaře se těšila knížata, získávající příjmy a tituly v míře výrazně větší než za Šidebaly. Normalizoval vztahy i s Chajsanovými syny, dosud žijícími ve vyhnanství nebo exilu.\n\nMezi náboženskými směry se největší podpoře těšili z politických důvodů muslimové a konfuciáni, Jako výraz své osobní víry císař utrácel značné částky na buddhistické chrámy a uděloval buddhistům výsady a privilegia. Z politických důvodů podporoval i konfuciánství a islám. Zejména muslimové těžili z vládní podpory. Během panování Jesün Temüra byly zisky muslimských obchodníků větší než kdykoliv předtím.\n\nZemřel náhle 15. srpna 1328 v Šang-tu. Vládu uchopili do svých rukou vdova Babuchan a Dawlat Šáh. Ti dosadili za císaře Ragibaga, osmiletého syna Jesün Temüra. Byli však téhož roku v listopadu svrženi povstáním, které vyneslo na trůn Chajsanova syna Tug Temüra.\n"}
{"id": "757053", "url": "https://cs.wikipedia.org/wiki?curid=757053", "title": "Viktor Roman Moser", "text": "Viktor Roman Moser\n\nViktor Roman Moser, vlastním jménem Vítězslav Roman Moser (7. února 1864, Sušice – 16. června 1939, Plzeň), byl český hudební skladatel a pedagog.\n\nVystudoval gymnázium v Českých Budějovicích. Hru na housle studoval nejprve v Sušici u místního učitele F. Neumanna, později v Praze u Ferdinanda Lachnera. Skladbu studoval soukromě u Zdeňka Fibicha. V roce 1885 se stal členem orchestru Národního divadla v Praze. V roce 1888 podnikl studijní cestu do Německa a ještě téhož roku se stal učitelem houslové hry ve škole \"Glasbené matice\" v Lublani. Od roku 1891 byl profesorem konzervatoře v Záhřebu. Napsal čtyřdílnou školu hry na housle, která byla oficielně zavedena na slovinských hudebních školách. Do Čech se vrátil v roce 1903. Učil nejprve na hudební škole v Sušici a v od roku 1920 v Plzni na nově založené Městské hudební škole Bedřicha Smetany. V roce 1933 odešel do důchodu, ale dále externě na škole vyučoval až do své smrti. Sestavil úplný katalog skladeb Zdeňka Fibicha z let 1862–1888.\n\n\n\n\n\n"}
{"id": "757055", "url": "https://cs.wikipedia.org/wiki?curid=757055", "title": "Glee: The Music, Volume 6", "text": "Glee: The Music, Volume 6\n\nGlee: The Music, Volume 6 je soundtrackové album z amerického muzikálového televizního seriálu Glee. Album obsahuje cover verze písní, které zazněly v posledních šesti epizodách druhé série seriálu. Album vyšlo 23. května 2011 přes vydavatelství Columbia Records a Twentieth Century Fox.\n\n\n\n"}
{"id": "757058", "url": "https://cs.wikipedia.org/wiki?curid=757058", "title": "Hadí mord nízký", "text": "Hadí mord nízký\n\nHadí mord nízký (\"Scorzonera humilis\", synonymum – \"Scorzonera plantaginea\" Gaudin) je vytrvalá bylina řadící se do čeledi hvězdnicovité. V České republice je tento druh hadího mordu zařazen do kategorie ohrožených druhů (C3), zákonem chráněný je i na Slovensku a v Německu.\n\nHadí mord nízký je přibližně 10-40 cm vysoká rostlina, podle některých zdrojů může dorůstat až 50 cm. Má tlustý vertikální kořen a krátký oddenek. Lodyha je nejčastěji jednoduchá, přímá, někdy může být chudě větvená, na bázi a pod úbory je lodyha lehce vlnatě chlupatá. Přízemní listy a listy rostoucí ve spodní části lodyhy jsou ploché, mají obkopinatý, obvejčitý až čárkovitě obkopinatý tvar. Jsou dlouhé 5-30 cm a široké až 5 cm, celokrajné a mají zřetelný řapík. V mládí jsou listy vlnaté, ale brzy tento rys ztrácejí. Střední a horní lodyžní listy buď nevyrůstají nebo jsou malé, slabé a šupinaté.\nVelký úbor vyrůstá na konci lodyhy, má asi 4 cm v průměru a je složené z jazykovitých květů. Zákrov vejcovitý až zvonkovitý (dlouhý 15-30 mm), vnější zákrovní listeny jsou vejčité a vnitřní jsou kopinaté. Koruna je 1,5-2krát delší než zákrov a je citronově žlutá až bělavá na vnější straně načervenalá či hnědavá. Had mord nízký kvete od května do července. Plodem hadího mordu nízkého je válcovitá nažka dlouhá 7-9 mm s bělavým chmýrem, který je delší než nažka.\n\nHadí mord nízký roste na slatinných loukách a pastvinách či ve světlých lesích nebo při okrajích lesů od pahorkatin do hor, vzácně vstupuje až do karů (nadmořská výška kolem 1250 m). Preferuje těžké jílovité, neutrální až slabě kyselé půdy na výslunných až polostinných stanovištích. V poslední době byly velkoplošně ničeny stanoviště výskytu tohoto druhu, proto je tento druh na ústupu.\nAreál výskytu je od střední části Apeninského poloostrova přes Rumunsko, Maďarsko, Francii a severní Portugalsko. Na severu je hranice výskytu v jižním Norsku a středním Švédsku. V rámci České republiky roste roztroušeně, ale po celém území. Především se jedná o jižní až jihozápadní Čechy, Žďárské vrchy a Železné hory.\n"}
{"id": "757061", "url": "https://cs.wikipedia.org/wiki?curid=757061", "title": "Fifty fifty", "text": "Fifty fifty\n\nFifty fifty nebo též 50 na 50 (v anglickém originále Fifty-Fifty nebo 50:50) je třetí díl první série britského sitcomu z prostředí informačních technologií \"Ajťáci\". Poprvé byla epizoda odvysílána 10. února 2006 na stanici Channel 4.\n\nCameo roli si v epizodě zahrál i režisér a scenárista Graham Linehan, představil se v závěru epizody jako mexický zpěvák v restauraci Messy Joe's.\n\nRoy se po neúspěšném rande rozhodne zahrát si na tvrďáka, domnívá se, že se tím zvýší jeho šance u opačného pohlaví. Jen se seznámí s Danielem – členem firemní ochranky. Zaujme jej svými „znalostmi“ slavných hudebních skladatelů (ona však pouze hádá). Poté, co Jen Danielovi špatně poradí odpověď v populární televizní soutěži \"Kdo chce být milionářem?\" (\"Who Wants to Be a Millionaire?\"), vztah mezi nimi ochladne. A to je ještě čeká společná večeře.\n\nRoy Trenneman pozve na rande Patricii, kolegyni z firmy. Během loučení doufá, že jej dívka pozve k sobě domů, což se nestane, Patricia se domnívá, že Roy je pošuk. Navíc má „ajťák“ na čele kus čehosi, co vypadá jako výkal. Royova obhajoba, že jde o čokoládu neobstojí. Patricia navíc roznese tuto historku po firmě, záhy se to dozví i jeho matka, které to Roy musí vysvětlovat po telefonu. Rozhodne se, že zvolí image drsného chlápka, čímž vzroste jeho naděje na úspěch u žen. Ženy přece milují grázly, říká si. Vsadí se s Jen o dvacet liber, že se mu podaří někoho sbalit. Do internetové seznamky napíše patřičné údaje a opravdu – na jeho inzerát zareaguje jistá dívka.\n\nJen se seznámí s Danielem – členem podnikové ochranky. Tomu imponují Jeniny vědomosti o hudebních skladatelích. Netuší, že Jen na jeho otázky pouze tipuje odpovědi. Když Daniel během své účasti v soutěži \"Kdo chce být milionářem?\" využije možnosti „Přítel na telefonu“ a obrátí se na Jen, aby mu poradila, kdo je autorem hry Dřevěný princ, Jen selže a Daniel přijde o částku přesahující 30 000 liber. Daniel je evidentně na Jen Barber naštván, ale chce dostát svému slovu a společnou večeři neodřekne. Restauraci jim poradí Moss. Tutéž doporučí i Royovi pro jeho internetovou ctitelku.\n\nV restauraci se Daniel chová k Jen chladně. Roy před svou novou známostí pokračuje ve hře na drsňáka, ale příliš se mu to nedaří. Daniel se nechá vyprovokovat klaunem, který jej pozná a posmívá se mu. Neudrží nervy na uzdě a začne jej mlátit klaunovskou botou. Do rvačky se přimíchá i Roy a také něco schytá.\n\nV závěru epizody Roy stojí před restaurací s Jen, která oceňuje jeho odvahu zakročit. Oba spatří podrážděného Daniela v doprovodu dívky, která měla původně rande s Royem.\n\nVedlejší role v epizodě „Fifty fifty“:\n\n\n\n"}
{"id": "757065", "url": "https://cs.wikipedia.org/wiki?curid=757065", "title": "Grumman X-29", "text": "Grumman X-29\n\nGrumman X-29A bylo proudové experimentální letadlo s negativní geometrií křídel a s kachním uspořádáním vodorovných řídících ploch. Úkolem X-29 bylo vyzkoušet, jak se letadlo s takovou koncepcí bude chovat při skutečném letu. Drak letadla byl zkonstruován z kompozitních materiálů, aby se snížila celková hmotnost letounu. Aerodynamická instabilita negativního uspořádání křídel sice zvýšila obratnost letadla, naproti tomu ale bylo nutné X-29 vybavit elektronickým stabilizačním systémem fly-by-wire.\n\nTento letoun byl zkonstruován americkou společností Grumman na základě objednávky vládní agentury DARPA, poprvé vzlétl dne 14. prosince 1984 z Edwardsovy letecké základny pilotován Chuckem Sewellem. Stal se tak druhým letuschopným letadlem s negativní geometrií křídel v historii (po německém Junkersu Ju 287). 13. prosince 1985 se navíc stal prvním letadlem s takovým uspořádáním, které překročilo rychlost zvuku. Celkově byly vyrobeny pouhé dva kusy, k poslednímu letu došlo v roce 1991, kdy byl projekt ukončen.\n\nPrvní vyrobený kus je v současnosti vystaven v Muzeu amerického letectva na Wright-Pattersonově letecké základně v Daytonu v Ohiu, druhý kus je umístěn v Drydenově leteckém výzkumném středisku na Edwarsově letecké základně.\n\n\n\n"}
{"id": "757066", "url": "https://cs.wikipedia.org/wiki?curid=757066", "title": "Abiko", "text": "Abiko\n\nAbiko (: 我孫子市, \"Abikoši\") je japonské město ležící na severu prefektury Čiba. Má zhruba 130 tisíc obyvatel a spadá do metropolitní oblasti Tokia.\n\nOblast byla osídlena již v paleolitu, archeologické nálezy se datují již z doby před 30 tisíci lety. V období Edo šlo o přístav na řece Tone a poštovní stanici. Za reforem Meidži bylo Abiko už městečkem. V roce 1954 k němu byla připojena vesnice Tomise (富勢村), o rok později i městečko Fusa (布佐町) a vesnice Kohoku (湖北村), ale status města získalo až v roce 1970. Další snahy o připojení jiných měst už neprošly přes referendum.\n\nV roce 2011 byly části města poškozeny v důsledku zemětřesení a cunami.\n"}
{"id": "757067", "url": "https://cs.wikipedia.org/wiki?curid=757067", "title": "Ymir Entertainment", "text": "Ymir Entertainment\n\nYMIR Entertainment je herní studio, které pracuje na vývoji online her. Kariéru studia odstartovala 2D MMORPG hra Metin1, která vyšla v roce 1999.\n\nPoté YMIR vstoupil do světa s novou hrou Metin2, nyní pracuje na jejích rozšíření po celém světě, což se mu podařilo a hra se těší mnoha milionové hráčské přízni.\n\nYmir je nyní jednou z největších společností v oblasti online herního průmyslu ve světě.\n\n"}
{"id": "757070", "url": "https://cs.wikipedia.org/wiki?curid=757070", "title": "Alexandr Pečerskij", "text": "Alexandr Pečerskij\n\nAlexandr Aronovič Pečerskij (též Pečorskij, v táboře zvaný domácky „Saša“, rusky: ; 22. února 1909, Kremenčuk – 19. ledna 1990, Rostov na Donu) byl důstojník Rudé armády židovské národnosti, jenž byl v říjnu 1941 zajat německou armádou. V roce 1943 byl převezen do vyhlazovacího tábora Sobibor, kde se záhy přidal k odbojovému hnutí. Stal se z něj hlavní spoluorganizátor a následný vůdce úspěšného povstání a masového útěku několika stovek židů 14. října 1943. Toto povstání spolu s tím v Treblince (srpen 1943) byly jediné dvě úspěšné organizované vzpoury v táborech smrti za celou válku. Pečerskij působil po povstání jako partyzán a následně opět jako důstojník Rudé armády. Po válce žil v Rostovu na Donu, kde také v roce 1990 zemřel.\n\nObdržel sice několik vyznamenání za zásluhy, ale zároveň byl sovětskými orgány perzekvován a nebylo mu mimo jiné umožněno svědčit v zahraničních procesech proti nacistům. Jeho osobnost se stala předobrazem několika filmových postav, například v televizním filmu \"Útěk ze Sobiboru\" (1987) si ho zahrál Rutger Hauer, nebo v ruském filmu \"Sobibor\" (2018) ho ztvárnil Konstantin Chabenskij.\n\nAlexandr Pečerskij se narodil v Kremenčuku na Ukrajině 22. února 1909 jako syn židovského právníka. Jeho matka byla ženou v domácnosti. V roce 1915 se jeho rodina přestěhovala do Rostova na Donu a Alexandr zde později začal pracovat jako elektrikář v továrně na opravu lokomotiv. Poté, co vystudoval na vysoké škole obor hudba a literatura, se stal účetním a manažerem v malé škole pro amatérské hudebníky. Oženil se a měl jednu dceru. Psal divadelní hry, k nimž skládal i hudbu. V okamžiku vypuknutí války s Německem byla jedna z jeho her právě připravena k uvedení.\n\nDne 22. června 1941, v den útoku Němců na Sovětský svaz, byl Pečerskij odveden do Rudé armády. Dostal hodnost podporučík. V září byl povýšen na technika-intendanta 2. stupně (hodnost na úrovni poručíka). Během bojů zachránil svého raněného velitele před smrtí tím, že ho vynesl z obklíčení. V říjnu 1941, během počáteční fáze bitvy o Moskvu, byl zajat německými vojáky u Vjazmy.\n\nKrátce po zajetí se nakazil tyfem, z něhož se léčil (de facto tajně) sedm měsíců. V květnu 1942 se mu podařilo spolu s několika druhy uniknout z tábora, ale byl chycen a poslán do Borisova v Bělorusku a následně do „lesního tábora“ pro válečné zajatce u Minsku. Zde lékař zjistil, že je žid. Pečerskij a další židovští váleční zajatci museli strávit 10 dní v tzv. „židovské hrobce“ s minimálním přísunem jídla a vody.\n\nDne 20. srpna 1942 byl poslán do pracovního tábora SS přímo v Minsku. Zde živořilo asi 700–800 vězňů využívaných na práci. Pečerskij popsal ve svých vzpomínkách místního velitele jako opileckého sadistu, který sám každý den zabil alespoň jednoho vězně, či na ně posílal svého psa, a zakazoval jim bránit se.\n\nDne 18. září 1943 byl Pečerskij spolu s 2000 židy z Minsku (včetně 100 sovětských válečných zajatců) naložen do dobytčího vlaku a 23. září (Schelvis uvádí 22. září) přijela celá skupina do vyhlazovacího tábora Sobibor. Krátce po příjezdu bylo 80 zajatců včetně Pečerského vybráno na práce v táboře II, zbytek byl ještě ten den zavražděn v plynových komorách. Sobiborští vězni byli příchodem sovětských válečných zajatců velmi zaujati. Jejich disciplinované chování a rovněž to, že stále nosili uniformy, mělo kladný vliv na morálku táborových vězňů. Pečerskij byl na základě svých vlastností a tím, že šlo o důstojníka, považován za přirozeného vůdce nově příchozí skupiny.\n\nPečerskij napsal o svém prvním dnu v táboře:\n\nBěhem třetího dne v Sobiboru si Pečerskij vysloužil respekt spoluvězňů při následujícím incidentu, který popsal Leon Feldhendler.\n\nPečerskij spojil plán masového útěku s pomstou: pomoci utéct maximálnímu počtu vězňů a zároveň pozabíjet co nejvíce esesmanů a strážců. Jeho konečným cílem bylo spojit se s partyzány a pokračovat v boji s nacisty.\n\nPět dní po příjezdu do tábora kontaktoval Pečerského Solomon Leitman, a to jménem vůdce polských židů Leona Feldhendlera. Leitman byl jedním z mála vězňů, kteří rozuměli rusky, a Pečerskij nemluvil ani jidiš, ani polsky. Pečerskij pak promluvil k lídrům polských židů, řekl jim o vítězství Rudé armády u Stalingradu a o akcích partyzánů. Když se jeden z vězňů zeptal, proč je partyzáni neosvobodí, odpověděl, že mají plno jiných úkolů: „\"Nikdo za nás tu práci neudělá.\"“\n\nŽidovští vězni, kteří pracovali ve vyhlazovacím táboře Belzec, byli posláni po jeho uzavření do Sobiboru. Z poznámky nalezené v šatech zavražděných se sobiborští vězni dozvěděli, že mrtví patřili k pracovnímu komandu z Belzce. Bylo tam napsáno: „\"Pracovali jsem rok v Belzci. Nevím, kam nás nyní vezou. Říkají, že do Německa. (…) Jestli je to lež, čeká vás také smrt. Nevěřte Němcům. Pomstěte naši krev!\"“\n\nVedení polských židů vědělo, že Belzec a Treblinka byly uzavřeny, rozebrány a všichni zbývající vězni posláni do plynu. Očekávali, že další na řadě je Sobibor. Plán na útěk se jevil velmi urgentní a Pečerskij se svými vojenskými zkušenostmi pro ně představoval velkou naději. Pečerskij později napsal: „\"Leon Feldehendler mi řekl, že to není poprvé, co plánovali skoncovat se Sobiborem, ale téměř nikdo z nich neumí zacházet se zbraněmi. ‚Veď nás a my tě budeme následovat.‘ Jeho inteligentní tvář mi dodala důvěru a odvahu. Řekl jsem jim, ať zformují skupinu nejspolehlivějších vězňů.\"“ Útěk měl proběhnout v době, kdy bude velitel tábora Gustav Wagner, považovaný za chytrého, pozorného a zároveň fyzicky silného a velmi brutálního esesmana, na dovolené, neboť vězni měli obavu, že by byl schopen jejich vzpouru odhalit a zhatit.\n\nPečerskij se scházel s Feldhendlerem pod záminkou schůzek s Lukou, ženou, s kterou zřejmě předstíral poměr. Luka je obvykle popisována jako 18letá dívka z Nizozemska, ale jiné zdroje hovoří o tom, že šlo o 28letou ženu z Německa, jejíž skutečné jméno bylo Gertrude Poppert–Schonbornová. Pečerskij po válce trval na tom, že jejich vztah byl platonický. O jejím osudu po útěku není nic známo. V rozhovoru s Thomasem Blattem prohlásil Pečerskij o Luce následující: „\"Ačkoli jsem ji znal jen dva týdny, nikdy na ni nezapomenu. Byla velmi inteligentní a bystrá. Nejprve jsme měli v komunikaci jazykové problémy, ale brzy jsme si začali bez cizí pomoci rozumět. O plánu na útěk jsem ji informoval až několik minut před začátkem. Dala mi košili a řekla: ‚Je to košile štěstí, vem si ji hned na sebe,‘ a já jsem tak učinil. Nyní je v muzeu. Ztratil jsem ji (Luku) ve zmatku vzpoury a nikdy více ji nespatřil.\"“\n\nPodle Pečerského plánu měli vězňové zabít co nejvíce příslušníků SS, a tím nechat pomocné stráže, což byli vesměs Ukrajinci, bez vedení a zmatené. Zároveň získat zbraně, převléct se do uniforem mrtvých esesmanů a pokusit se vyvést co nejvíce vězňů hlavní branou ven z tábora. První část plánu byla založena na chamtivosti Němců a jejich touze po co nejlepší kořisti po zavražděných židech. Esesmani na vězních vyžadovali, aby jim schovávali nejlepší oblečení a obuv a informovali je, kdykoliv narazí na něco obzvláště hodnotného. To si pak zabavovali pro sebe, případně posílali rodině. Vězni měli nalákat esesmany pod záminkami vyzkoušení oblečení do dílen a v tichosti je zabít. O plánu věděl jen malý okruh polských židů, neboť k židům jiných národností panovala nedůvěra.\n\nAkce začala 14. října 1943. Toho dne odpoledne bylo několik esesmanů pozváno do dílen a třídíren. Během zkoušení oblečení byli zabiti sekerami, dýkami, noži či jinými ostrými nástroji přímo vyrobenými vězni (mnozí z nich pracovali v táborové tesařské a kovářské dílně) nebo získanými z věcí zavražděných židů. Krev byla zakryta pilinami, těla zamaskována. Povstalci se postupně vyzbrojili zbraněmi ukradenými ze strážních baráků nebo od mrtvých členů SS. Jednalo se o pušky, samopal, ruční granáty a pistole. Komplikace nastala v okamžiku, když se nepodařilo zabít SS-Oberscharführera Ericha Bauera, který odjel pro zásoby do Chelmu a jehož smrt byla Pečerským považována za základní součást plánu. Bauer se z Chelmu vrátil a záhy nato objevil tělo SS-Scharführera Rudolfa Beckmanna. Okamžitě začal střílet na vězně. Zvuk střelby donutil Pečerského začít druhou „veřejnou“ fázi vzpoury dříve než bylo plánováno. Pečerskij zařval smluvený signál: „\"Hurá, vzpoura začala!\"“\n\nNeorganizované skupiny vězňů prchaly všemi směry. Přeživší Ada Lichtmanová vzpomíná: „\"Náhle jsme uslyšeli výstřely… Miny začaly explodovat.\" \"Zavládl zmatek a povyk… Dveře dílny byly otevřené, tak jsme vyběhli ven… Všude okolo ležela těla mrtvých a raněných.\"“ Pečerskému se podařilo uprchnout do lesa. Po povstání zůstalo v táboře 11 mrtvých esesmanů a neznámé množství zabitých ukrajinských stráží. Několik dalších členů personálu bylo zraněno. Z asi 550–600 (či snad dokonce 700) židů se přibližně 130 do vzpoury vůbec nezapojilo a zůstalo v táboře. Okolo 80 vězňů bylo zabito střelbou stráží nebo minami při útěku do okolí. Dalších 170 zajaly nacistické jednotky během následné pátrací akce. Všichni, kdo zůstali v táboře nebo byli chyceni na útěku, byli zavražděni. 53 vězňů prokazatelně přežilo válku. Několik uprchlíků zahynulo během války při akcích proti Němcům. Osud zbývajících je nejasný. Krátce po povstání nařídil Heinrich Himmler tábor uzavřít, rozebrat a místo osázet stromy.\n\nKrátce po útěku se okolo Pečerského shromáždila skupina 50 vězňů. Pečerskij je však se skupinou sovětských vojáků opustil, i když slíbil, že zajde do blízké vesnice pro nějaké jídlo a vrátí se. Vzali si s sebou i všechny zbraně, kromě jedné pušky, a peníze shromážděné na nákup jídla. V roce 1980 v rozhovoru s Thomasem Blattem, který mu jeho jednání vyčetl, k tomu řekl:\n\nPečerskij se dostal za řeku Západní Bug a posléze se s dalšími vojáky (Alexandr Šubajev a Arkadij Vajspapir) a Jakovem Biskowitzem (který později svědčil mj. v procesu s Eichmannem) připojili k židovské partyzánské jednotce zvané Yehielova skupina. S ní prováděli sabotáže a údery na malé německé jednotky. Pečerskij se následně přidal k sovětské skupině Vorošilovových partyzánů a působil v ní až do doby, kdy sovětská armáda vytlačila Němce ze západního Běloruska.\n\nJako uprchlý válečný zajatec byl Pečerskij přiřazen do tzv. trestního praporu a bojoval znovu proti Němcům na nejnebezpečnějších úsecích fronty. Když se však jeho velitel major Andrejev dozvěděl podrobnosti o Sobiboru, poslal Pečerského do Moskvy, aby svědčil před „Komisí pro vyšetřování zločinů německo-fašistických okupantů a jejich spolupachatelů“ («»). Komise pak následně vydala jeho svědectví v knize \"Povstání v Sobiboru\" a rovněž tak byla zpráva zahrnuta do tzv. \"Černé knihy\" – první kompilace o holokaustu (ta však byla cenzurou zakázána a vydána poprvé až roku 2015).\n\nBěhem bojů byl Pečerskij povýšen na kapitána, obdržel vyznamenání a posléze byl propuštěn z armády, neboť utrpěl vážné zranění nohy. V moskevské nemocnici se potkal se svou budoucí ženou Olgou Kotovou.\n\nPo válce se Pečerskij vrátil do Rostova na Donu a začal zde pracovat jako administrátor v operetním divadle. Byl pozván k norimberskému tribunálu jako svědek, ale sovětské úřady ho nepustily.\n\nV roce 1948 během kampaně proti židům zvané „kosmopolita bez kořenů“ (), která byla zaměřená na lidi „neoddané zcela Sovětskému svazu“, byl vyhozen z práce a spolu se svým bratrem uvězněn. Po Stalinově smrti a mezinárodním nátlaku došlo k jeho propuštění. Jeho bratr však ve vězení zemřel. Alexandr poté pracoval jako dělník ve strojírenském závodě. Posléze se vrátil do divadla, ale na nižší pozici.\n\nSovětské úřady neumožnily Pečerskému svědčit ani v Eichmannově procesu, který proběhl v roce 1961 v Izraeli. Dovolily provést jen krátké prohlášení zahraničním vyšetřovatelům, kteří přijeli do Moskvy, ovšem pod kontrolou KGB. V roce 1963 se Pečerskij objevil jako svědek v procesu s ukrajinskými strážemi ze Sobiboru. Z 11 bývalých strážných bylo 10 popraveno. Sovětské úřady zakázaly Pečerskému účast na všech zahraničních procesech týkajících se Sobiboru. Zákaz navštívit ten poslední, který proběhl v roce 1987 v Polsku, podle Pečerského dcery doslova „\"zmrzačil mého otce. Téměř přestal vstávat z postele a strašně zestárl.\"“\n\nAlexandr Pečerskij zemřel 19. ledna 1990 a je pohřben na severním hřbitově v Rostově na Donu.\n\nAlexandr Pečerskij hraje prominentní roli v nizozemsko-ruském dokumentu \"Opstand in Sobibor\" (1989) v režii Pavla Kogana a Lily van den Berghové. O útěku byl natočen i oceněný dokument režiséra Claude Lanzmanna nazvaný \"Sobibor, 14 Octobre 1943, 16 heures\" (Francie, 2001). Vzpoura byla zdramatizována v britsko-jugoslávském televizním filmu \"Escape from Sobibor\" (1987; česky \"Útěk ze Sobiboru\"), v němž si Alexandra (Sašu) Pečerského zahrál Rutger Hauer. Pečerskij byl pozván na premiéru, ale sovětská vláda mu neumožnila vycestovat do Spojených států amerických, kde byl film promítán jako první. V dubnu 2018 byl o povstání uveden ruský film \"Sobibor\", v němž si Pečerského zahrál Konstantin Chabenskij, který film i režíroval.\n\nV roce 2007 byla na jeho počest na domě v Rostově na Donu, kde žil, odhalena malá pamětní deska. V Safedu v Izraeli je po něm pojmenována ulice. V Tel Avivu má kamenný pomník. V lednu 2018 po něm byla pojmenována jedna z moskevských ulic.\n\nBěhem války a krátce po ní obdržel Pečerskij několik sovětských vojenských vyznamenání. V roce 2013 získal posmrtné polské vyznamenání Rytířský kříž k Řádu za zásluhy. V roce 2016 ho Vladimir Putin posmrtně ocenil Řádem za statečnost.\n\n\n"}
{"id": "757073", "url": "https://cs.wikipedia.org/wiki?curid=757073", "title": "Rab (rozcestník)", "text": "Rab (rozcestník)\n\nRab může být:\n\n\n"}
{"id": "757077", "url": "https://cs.wikipedia.org/wiki?curid=757077", "title": "Jaroslav Modrý", "text": "Jaroslav Modrý\n\nJaroslav Modrý (* 27. února 1971, České Budějovice) je bývalý český profesionální hokejista. Naposled hrál za extraligový tým HC Plzeň.\n\nS hokejem začínal v rodných Českých Budějovicích. Největší část své kariéry strávil v NHL, kde během 13 sezón hrál postupně za New Jersey, Ottawu, Los Angeles, Atlantu, Dallas a Philadelphii − nastoupil v 725 zápasech s bilancí 250 bodů za 49 gólů a 201 asistencí. Ve své poslední sezóně v NHL v roce 2008 byl nominován na cenu Billa Mastertona za oddanost hokeji. Během výluky v NHL (2004/05) působil v Liberci a tam také s ambicemi získat titul zamířil v roce 2008. Po roce přestoupil do Plzně za svým bývalým spoluhráčem z Los Angeles, Martinem Strakou. Po sezóně 2010/11 ukončil kariéru a vrátil se s rodinou do newyorského Albany, odkud pochází jeho manželka Jodi. Kamarád Martin Straka jej však přemluvil k návratu, a tak Modrý v lednu 2012 znovu nastoupil za Plzeň a stal se nejstarším hráčem extraligy. V závěru základní části stihl odehrát čtrnáct zápasů. Přání získat s Plzní mistrovský titul se však nenaplnilo a po vyřazení v semifinále play-off s Kometou Brno ukončil hráčskou kariéru definitivně.\n\n\n"}
{"id": "757079", "url": "https://cs.wikipedia.org/wiki?curid=757079", "title": "Ostinato", "text": "Ostinato\n\nOstinato označuje v hudební terminologii stálé opakování melodického nebo rytmického motivu nebo fráze. Opakující se figura může být během skladby dále rozvíjena například změnou harmonie nebo tóniny.\n\nSpeciálním případem ostinata je riff. Jedná se o opakovanou posloupnost akordů, často hranou rytmickou sekcí nebo i samotným sólovým nástrojem, která tvoří základ nebo doprovod celé skladby. I když se riffy objevují nejčastěji v rocku, latině, funku a jazzu, také některé skladby vážné hudby jsou postaveny na jednoduchém riffu. Takovým příkladem může být známé Bolero Maurice Ravela. Riff může být velmi jednoduchá chytlavá rytmická figura hraná například tenorsaxofonem nebo se může jednat o složité na riffech založené variace, které jsou často ke slyšení v nahrávkách orchestru Counta Basieho.\n\nV rockové hudbě tvoří riffy jednoduchou snadno zapamatovatelnou hudební frázi, na které bývá často postavena celá skladba. Příkladem mohou být například skladby „(I Can't Get No) Satisfaction“ od Rolling Stones, ve které je riffem opakující se syrová kytarová linka, nebo skladba „Iron Man“ od Black Sabbath, ve které jsou kytarovým riffem opakující se základní čtyři takty, a mnoho mnoho dalších. Mnozí rockoví hudebníci ztotožňují slovo riff s „hudebním nápadem“ celé skladby.\n\n"}
{"id": "757080", "url": "https://cs.wikipedia.org/wiki?curid=757080", "title": "Petr Kofroň", "text": "Petr Kofroň\n\nPetr Kofroň (* 15. srpna 1955 Praha) je český hudební skladatel a dirigent.\n\nStudoval v letech 1974–1979 na brněnské JAMU v kompoziční třídě Aloise Piňose. Od roku 1980 až do roku 1989 působil jako asistent na katedře hudební výchovy Pedagogické fakulty v Praze. Je autorem mnoha scénických hudeb (\"Prvotřídní ženy\", \"Cyrano z Bergeracu\", \"Dobrý člověk ze Sečuanu\", \"Fantom čili Krvavá opera\" a další).\n\nV roce 1983 byl spoluzakladatelem souboru pro soudobou hudbu Agon Orchestra, ve kterém působí jako dramaturg a dirigent. Orchestr se věnuje české hudební avantgardě 60. let minulého století a současné alternativní české a světové hudbě. Vystupuje nejen v Praze, ale po celé Evropě, v USA a Kanadě. Spolupracoval se Symfonickým orchestrem hlavního města Prahy FOK, Pražskou komorní filharmonií a Talichovým komorním orchestrem. Kromě soudobé české hudby uvádí i americkou hudbu 20. století, zejména díla amerických minimalistů. V posledních letech je autorem i hudby populární, např. muzikálu \"Magická flétna\" (2006), opery \"Mai 68\" (2008), symfonie \"Titan\" (2005) a \"Magor\" (2008).\n\nV letech 1996-2004 byl uměleckým šéfem opery Divadla Josefa Kajetána Tyla v Plzni. Zde také začal dirigovat operu (nastudoval zde např. Fibichovu Šárku, Čajkovského Jolantu, Smetanovu Hubičku, Straussovu Ariadnu na Naxu aj.) Dirigoval i samostatné koncerty symfonického orchestru opery.\n\nV Národním divadle v Praze se hrály jeho opery \"Fantom, čili Krvavá opera\" a \"Mai 68\". Kromě toho komponuje scénickou hudbu pro činohru Národního divadla. Ve Státní opeře Praha nastudoval v roce 1999 operu Philipa Glasse \"Pád domu Usherů\". Od téhož autora uvedl v Opeře Národního divadla opery \"Kráska a zvíře\" (2003) a \"Les Enfants terribles\" (2011). Od srpna 2013 je uměleckým ředitelem Opery Národního divadla a Státní opery v Praze.\n\n"}
{"id": "757084", "url": "https://cs.wikipedia.org/wiki?curid=757084", "title": "Páni z Pirkštejna", "text": "Páni z Pirkštejna\n\nPáni z Pirkštejna byli jedním z nejstarších a nejvýznamnějších českých a později moravských panských rodů.\n\nPáni z Pirkštejna pocházeli pravděpodobně z rozrodu pánů z Lipé. Za zakladatele rodu pánů z Pirkštejna je považován Čeněk z Ojvína, bratr Jindřicha z Lipé. Své jméno přijali podle hradu Sloup (Perkenstein – odsud Pirkštejn), který se stal hlavním rodovým sídlem. Čeněk z Pirkšejna získal sňatkem s Jitkou z Honcovic další statky na Moravě. Jejich syn Ješek Ptáček z Pirkštejna značně rozšířil rodový majetek. Hrad Sloup směnil za městečko a panství Polná, později zakoupil i městečko Rataje nad Sázavou, ke kterému patřily dva hrady, z nichž jeden Ješek přejmenoval v souladu s rodovým jménem na Pirkštejn. Jeho syn Jan byl pravděpodobně jedním ze signatářů listu proti upálení Jana Husa. Jinak však Jan Ptáček z Pirkštejna vystupoval jako nepřítel kališníků. Spolu s Petrem ze Šternberka se účastnil i vojenských akcí proti nim. Posledním mužským příslušníkem rodu se stal Hynce Ptáček z Pirkštejna (neobvyklé jméno Hynce, je původní domácí podoba německého jména Heinrich, později přepisovaná jako Hynek). Ten stál z počátku stejně jako jeho otec na královské straně, poté ovšem přešel ke kališníkům. Hynce proslul jako skvělý politik a diplomat, jeho schopností si vážil jak císař Zikmund Lucemburský, tak další skvělý diplomat a pozdější papež Pius II., Eneáš Silvius Piccolomini. Jím rod po meči vymřel.\n\n"}
{"id": "757094", "url": "https://cs.wikipedia.org/wiki?curid=757094", "title": "Karel Urbánek (hudebník)", "text": "Karel Urbánek (hudebník)\n\nKarel Urbánek (27. dubna 1910 Vídeň – 28. června 1995 Brno) byl český hudební pedagog, sbormistr a skladatel.\n\nNarodil se ve Vídni, roku 1919 se rodina přestěhovala do Znojma. Absolvoval reálné gymnázium v Moravských Budějovicích, poté studoval hudební vědu na Filosofické fakultě Masarykovy univerzity v Brně. Za okupace musel studium přerušit a dokončil je až roku 1946. Ovládal hru na housle a klavír.\n\nOd mládí se aktivně účastnil hudebního života ve Znojmě, nejprve jako houslista, posléze řídil orchestr YMCA, roku 1930 pak jako dvacetiletý řídil chrámový sbor ve znojemském kostele sv. Michala. Vyučoval hru na klavír a zpěv jak sólový, tak sborový, na Městské hudební škole ve Znojmě. V letech 1932-1938 vedl soukromou Hudební školu manželů Urbánkových, kterou založil spolu se svou ženou Aloisií, nadanou zpěvačkou a klavíristkou.\nPo okupaci Sudet roku 1938 odešli manželé do Moravských Budějovic, kde se Karel Urbánek stal učitelem zpěvu na gymnáziu. Též zde řídil mužský sbor \"Foerster\", vedl studentské soubory a založil dva sbory: ženský a smíšený.\n\nPo skončení druhé světové války se vrátil do Znojma, kde se věnoval obnově hudebního života, kterou započal v letech 1945-1946 jako správce Městské hudební školy. Podílel se na obnově divadelního spolku \"Tyl\" a byl dirigentem jeho zpěvoherního souboru. V letech 1945-1959 dirigoval \"Znojemský symfonický orchestr\" a zároveň byl sbormistrem \"Pěveckého sdružení Vítězslav Novák\".\n\nPůsobil též jako pedagog, a to na \"Státním koedukačním učitelském ústavu\" (1945–1948), na gymnáziu (1948–1950), pedagogické škole (1953–1960), vyšší sociálně zdravotní škole (1950–1953) a krátce byl ředitelem hudební školy v Mikulově (1953-1954). Od roku 1960 byl odborným asistentem na Pedagogickém institutu v Karlových Varech. Později působil na Pedagogické fakultě v Českých Budějovicích, kde se stal i vedoucím katedry a proděkanem. Od roku 1974 byl v důchodu. Odstěhoval se do Brna, kde opět spolupracoval s hudebně zaměřenými pedagogickými institucemi.\n\nKarel Urbánek byl autorem dvou mší (\"Missa d-moll, Česká mše vánoční\") a dětské zpěvohry \"Šumavská princezna\". Kromě toho psal drobné klavírní skladby, sbory a scénickou hudbu. Též přispíval hudebními referáty do znojemského tisku. Spolu s Bohuslavem Pernicou sbíral lidové písně ze Znojemska.\n\n\n"}
{"id": "757099", "url": "https://cs.wikipedia.org/wiki?curid=757099", "title": "Kdo přežije: Fidži", "text": "Kdo přežije: Fidži\n\nKdo přežije: Fidži (v anglickém originále Survivor: Fiji) je název čtrnácté sezóny celosvětově známe televizní reality show \"Survivor\" neboli v českém překladu \"Kdo přežije\". \n\nTato série byla natáčena 39 dní na ostrovech státu Fidži. Natáčení probíhalo od 30. 10. 2006 do 7. 12. téhož roku. Americká televize CBS, jež soutěž vysílá, uveřejnila tuto sérii 8. 2. 2007 a její vysílání skončilo 13. 5. 2007. Do této série bylo vybráno dvacet soutěžících, ale brzy před natáčením svou účast odřekla tehdy 28letá modelka Melissa McNulty. Melissa trpící klaustrofobickým druhem paniky doufala, že se díky účasti a zkušenostem z této soutěže dokáže vypořádat se svými pravidelnými záchvaty. Vítězem soutěže se stal tehdy 36letý Earl Cole z původního kmene Ravu. Ve finále se střetl s Cassandrou Franklin a Andriou „Dreamzem“ Herdem. Ve finále zmiňovaný vítěz získal všech devět hlasů od poroty.\n\nTato série čítala po odstoupení Melissy McNulty 19 soutěžících. Tito soutěžící byli rozděleni do dvou kmenů člověkem, o kterém všichni společně prohlásili, že po dobu, co tu strávili, byla vůdcem, co řídil dění v táboře. Tímto člověkem byla Sylvia Kwan. Poté, co rozdělila zbylých 18 spolupřeživších, byla poslána na ostrov vyhnanství.\n\n\n\n"}
{"id": "757101", "url": "https://cs.wikipedia.org/wiki?curid=757101", "title": "Elektrorevize", "text": "Elektrorevize\n\nElektrorevize se zabývají kontrolou, správou a evidencí veškerých zařízení, které jakýmkoliv způsobem využívají elektrický proud. Cílem elektrorevize je předejít hrozícím úrazům elektrickým proudem.\n\nElektrorevizí můžeme označit komplexní prohlídkou a kontrolou veškerých elektrický zařízení zejména z pohledu bezpečnosti. V praxi se rozlišuje několik druhů elektrorevizí. Jsou jimi vstupní, pravidelné a mimořádné elektrorevize. Z hlediska subjektu elektrorevize pak rozlišujeme revize elektroinstalací, hromosvodů, strojů a ručního nářadí. \n\nVykonávání elektrorevizí na území České republiky přikazují tři zejména tři zákony:\n\nPožadavky na výkon elektrorevizí pak určují normy. Základní normou je ČSN 33 1500. Tato státní norma určuje, které elektrické zařízení podléhají nutnosti absolvování elektrorevize. Dále také stanovuje revizní lhůty – časové intervaly, v kterých je nutné vykonávat pravidelné elektrorevize. Na tuto normu navazuje několik dalších norem, vyhlášek a nařízení. Další významnou normou, a to pro revize hromosvodů, je ČSN 62305-3.\n\n"}
{"id": "757102", "url": "https://cs.wikipedia.org/wiki?curid=757102", "title": "Seznam památných stromů v okrese Kolín", "text": "Seznam památných stromů v okrese Kolín\n\nToto je seznam památných stromů v okrese Kolín, v němž jsou uvedeny památné stromy na území okresu Kolín.\n\n"}
{"id": "757110", "url": "https://cs.wikipedia.org/wiki?curid=757110", "title": "Pull Up Some Dust and Sit Down", "text": "Pull Up Some Dust and Sit Down\n\nPull Up Some Dust and Sit Down je čtrnácté studiové album amerického kytaristy Ry Coodera. Album vyšlo 30. srpna 2011 u Nonesuch Records, jeho producentem byl Ry Cooder.\n\n"}
{"id": "757111", "url": "https://cs.wikipedia.org/wiki?curid=757111", "title": "Kostel Narození Panny Marie (Turnov)", "text": "Kostel Narození Panny Marie (Turnov)\n\nŘímskokatolický kostel Narození Panny Marie v Turnově byl postaven v letech 1825 až 1853 jako jeden z prvních neogotických kostelů v Evropě. Mohutná trojlodní stavba s nedostavěnou věží, která se stala charakteristickou dominantou města, stojí na Mariánském náměstí v místech, kde předtím stával dřevěný kostel spolu s dominákánským založený patrně svatou Zdislavou a Havlem z Hutwice (Hruštice) později z Lemberka a Jablonného. Je chráněn jako kulturní památka České republiky.\n\nPůvodní dřevěný kostelík s klášterem dominikánů nechali po polovině 13. století postavit šlšchtici z význačného rodu Markwarticů,(někdy též Markvarticů) Havel z  Hrutwice (později z Lemberka) se svou manželkou sv. Zdislavou.\n\nZa husitských válek byl klášter i s kostelem vypálen (1423–1424?) a tamní mniši při požáru zahynuli. Obnovený chrám v letech 1550–1620 využívala Jednota bratrská, v roce 1643 opět vyhořel a následně byl opraven. Před zrušením za Josefa II. zachránila kostel přímluva dvorního knihovníka Fortunáta Durycha, který byl turnovským rodákem.\n\nŠpatný stav stavby, který byl důsledkem několika požárů, vedl Aehrenthaly jako nové majitele hruboskalského panství ve 20. letech 19. století k rozhodnutí o jeho zboření a nahrazení novým chrámem. S jeho stavbou bylo započato v roce 1825 podle projektu vídeňského architekta Martina Hausknechta, který zpočátku stavbu také vedl. Později vedení stavby převzal Karl Schramm a po něm Bernard Grueber.\n\nAutorem mobiliáře z roku 1843 je architekt Josef Kranner.\n\n"}
{"id": "757125", "url": "https://cs.wikipedia.org/wiki?curid=757125", "title": "Kostel svatého Mikuláše (Turnov)", "text": "Kostel svatého Mikuláše (Turnov)\n\nTurnovský děkanský kostel svatého Mikuláše je sakrální stavbou, jež dostala svou současnou barokní podobu počátkem 18. století. Je postaven nedaleko turnovského náměstí v úzkých uličkách v centru města. K samotnému kostelu přiléhá také barokní turnovská fara. Chrám je chráněn jako kulturní památka České republiky.\n\n"}
{"id": "757129", "url": "https://cs.wikipedia.org/wiki?curid=757129", "title": "František Augustin Urbánek", "text": "František Augustin Urbánek\n\nFrantišek Augustin Urbánek (23. listopadu 1842, Moravské Budějovice – 4. prosince 1919, Praha) byl český hudební nakladatel a knihkupec.\n\nFrantišek Augustin Urbánek se narodil v Moravských Budějovicích na předměstí Horní Víska v rodině sedláka Václava Urbánka a jeho druhé ženy Kateřiny, rozené Dvořákové. Studoval na gymnáziu ve Znojmě a později v Brně. Studia ale zanechal a roku 1861 nastoupil jako praktikant v tehdy velmi významném pražském nakladatelství a knihkupectví Ignáce Leopolda Kobera. Když majitel podniku roku 1866 zemřel, řídil František A. Urbánek celý podnik až roku 1870, kdy jeho dědic Karel Bohuš Kober dosáhl zletilosti.\n\nFrantišek Augustin Urbánek byl ženatý s Růženou roz. Pecoldovou (1849–??), s níž měl tři syny Františka Augustina ml. (1877–1920), Mojmíra (1873–1919) a Vladimíra (1878–1948) a dvě dcery Blaženu (1876–??), provdala se za ing. Dr.h.c.Františka B. Hanuše) a Růženu (1874–??). Všichni synové se také stali hudebními nakladateli – nejstarší Mojmír podnikal samostatně, zatímco František a Vladimír pracovali v otcově podniku, který od roku 1912 nesl název František A. Urbánek a synové.\n\nFrantišek Augustin Urbánek zemřel 4. prosince 1919 v Praze. Ve stejném roce předčasně zemřel i jeho syn Mojmír, rok nato druhý syn František. Nejmladší syn Vladimír byl od roku 1922 jediným majitelem rodinného podniku, který za okupace a v poválečném období vedl vnuk zakladatele Jan Hanuš. Rok po smrti Vladimíra Urbánka byl 1949 podnik likvidován.\n\nRoku 1872 Urbánek v Praze otevřel vlastní nakladatelství a knihkupectví, které neslo jeho jméno. Nejprve se zaměřoval na pedagogickou literaturu a knihy pro mládež, postupně se ale jeho podnik proměnil v hudební nakladatelství, na čemž měl významný podíl Františkův bratr Velebín, který v jeho závodě pracoval až do svého osamostatnění. V 80. a 90. letech 19. století se Urbánkovo nakladatelství řadilo k předním českým nakladatelstvím.\n\nFrantišek A. Urbánek se významně podílel na pražském kulturním životě. Byl členem Umělecké besedy a spoluzakladatelem \"Spolku českých knihkupců a nakladatelů\". Spolupracoval s Františkem Douchou na přípravě \"Knihopisného slovníku československého\". Redigoval časopis \"Věstník bibliografický\" a hudební časopis \"Dalibor\", oba tyto časopisy později obnovil a vydával ve vlastním nakladatelství. Kultuře se věnoval i Františkův mladší bratr Velebín, nejmladší bratr Josef pod pseudonymem Kalenský psal a překládal knihy pro mládež. Synovec Jaromír Herle byl hudebním skladatelem a sbormistrem.\n\nRoku 2002 byla na podporu české hudební tvorby založena Nadace Fr. A. Urbánka, na jejímž vzniku se podíleli potomci Františka Augustina Urbánka. Hlavními organizátory byli skladatelé Jan Hanuš (Urbánkův vnuk), Jan F. Fischer a Zdeněk Šesták.\n\n"}
{"id": "757132", "url": "https://cs.wikipedia.org/wiki?curid=757132", "title": "Zvláštní žena", "text": "Zvláštní žena\n\nZvláštní žena (\"\", 1976, zfilmováno autorem 1977; v doslovném překladu v češtině poněkud zavádějící \"Levačka\" či \"Žena levačka\") je novela rakouského spisovatele Petera Handkeho, napsaná v zimě a na jaře roku 1976 v Paříži. Poprvé vyšla v Německu v témže roce. Jde o jednu z nejvýznamnějších raných próz tohoto tvůrce. \n\nNení ani tak důležitý děj knihy, pojednávající o ženě, jež znenadání opustí svého muže a začne žít sama se synem. Podstatné je, že přinejmenším její předobraz autor bezpochyby miluje a dokáže svůj obdiv a zaujetí \"zvláštní ženou\" jemně a neopakovatelně vyjádřit. Výsostně básnické pojetí zachycující zdánlivě všední život v jeho kráse a jedinečnosti činí z této útlé prózy prodchnuté láskou mistrovské dílo. Smysl pro detail, v němž lze v záblesku spatřit celý kosmos lidského bytí, cit pro věci i situace zdánlivě stranou světa a hledání hodnot v čisté, krystalické podobě je ostatně charakteristické i pro nejlepší Handkeho díla psaná později.\n"}
{"id": "757134", "url": "https://cs.wikipedia.org/wiki?curid=757134", "title": "Dub v Želenicích", "text": "Dub v Želenicích\n\nDub v Želenicích je památný strom v obci Želenice, která se nalézá 6 km jihovýchodně od Slaného v okrese Kladno. Dub letní (\"Quercus robur\") roste ve vesnici, po severní straně jediné zdejší průjezdní silnice, zhruba 110 metrů jihozápadně od kostela sv. Jakuba. Terén se v těchto místech prudce sklání k severu až severozápadu; u paty dubu, vzdáleného od silnice jen asi 15 metrů, se nachází ve výšce 310 metrů nad mořem, přes tři metry pod úrovní silničního náspu. \n\nDub požívá ochrany od roku 2009 pro svůj ojedinělý vzrůst a estetickou hodnotu. Jeho výška v době vyhlášení dosahovala přibližně 15 metrů, měřený obvod kmene 290 centimetrů. V terénu je dub označen tabulí „Památný strom“ s malým státním znakem, upevněnou na dřevěném sloupku v jeho jižním sousedství.\n\n"}
{"id": "757139", "url": "https://cs.wikipedia.org/wiki?curid=757139", "title": "Sarakíb", "text": "Sarakíb\n\nSarakíb ( سراقب) je město v severní Sýrii v guvernorátu Idlib. Nachází se zhruba 60 kilometrů jihozápadně od města Aleppo a leží v nadmořské výšce 370 metrů nad mořem. K roku 2008 zde žilo 37 025 obyvatel.\n"}
{"id": "757143", "url": "https://cs.wikipedia.org/wiki?curid=757143", "title": "Československý státní soubor písní a tanců", "text": "Československý státní soubor písní a tanců\n\nČeskoslovenský státní soubor písní a tanců, také ČSSPT, byl československý folklorní soubor, který byl založen v roce 1947. Celý soubor započal svou činnost zkouškami na zámku v Kvasicích v roce 1948 pod názvem \"Československý soubor národních tanců\". \nV roce 1950 se rozrostl o pěveckou a orchestrální složku a přejmenoval se na \"Československý státní soubor písní a tanců\". \nSoubor od počátku byl koncipován jako reprezentační těleso, jehož posláním bylo uchovávat a rozvíjet tradice lidového tance, zpěvu a hudby Československa a propagovat lidové umění v Československu i v zahraničí. V 50.letech 20. století existovala řada národopisných souborů, mapujících folklór daného kraje. \"Československý státní soubor písní a tanců\" započal prezentovat repertoár tanců a písní všech regionů Čech, Moravy i Slovenska. Dramaturgie souboru se zaobírala také stylizovaným folklórem a hledáním cest při zpracování lidových prvků v choreografiích Libuše Hynkové. Soubor slavil úspěchy, převážně v zahraničí, kde navštívil, kromě Austrálie všechny kontinenty. Pravidelně v Praze na Žofíně vystupoval pro zahraniční turisty a také pro školní mládež. Soubor ukončil svou činnost v březnu 1991. Malý český soubor pokračoval v agentuře \"České umělecké studio\" spolu s Černým divadlem, komorní operou Mozart a Pražským baletem. Počátkem roku 1994 z rozhodnutí ministra Michala Prokopa a podpisem ministra kultury Pavla Tigrida, agentura zanikla a s ní i celý soubor.\n\nZa dobu existence prošla souborem celá řada významných umělců. Od samého počátku s ním spolupracovali čeští i slovenští umělci Karel Plicka, Václav Trojan, Josefína Šaršeová, Josef Krček a další. Uměleckou osobností souboru byla choreografka Libuše Hynková. V souboru jako tanečník začínal i Jaroslav Suchánek sportovní komentátor. Zde byl působil i spisovatel a pozdější prezident Českého centra PEN klubu Jiří Stránský.\nZ mladší generace v souboru začínali tanečníci populární taneční skupiny UNO, choreograf Richard Hes, herci a tanečníci Michael Dymek, Richard Genzer. Choreograf a režisér Martin Pacek, který založil v roce 1992 Taneční divadlo BUFO. Z hudebníků Zdena Salivarová, Waldemar Matuška, Naďa Urbánková a skupina Plavci. \n\nO působení souboru vedl zápisky s ilustracemi Jaroslav Rendl, který v souboru účinkoval.\n\n\n"}
{"id": "757151", "url": "https://cs.wikipedia.org/wiki?curid=757151", "title": "AC Omonia", "text": "AC Omonia\n\nAC Omonia, originálním názvem \"Αθλητικός Σύλλογος Ομόνοια Λευκωσίας\", je kyperský fotbalový klub z města Nikósie. Založen byl roku 1948. Mnohokrát se zúčastnil evropských pohárů.\n\n"}
{"id": "757155", "url": "https://cs.wikipedia.org/wiki?curid=757155", "title": "Jeunesse Esch", "text": "Jeunesse Esch\n\nJeunesse Esch, plným názvem AS la Jeunesse d'Esch, je lucemburský fotbalový klub z města Esch-sur-Alzette. Založen byl roku 1907 jakožto Jeunesse la Frontière d'Esch. Patří k nejúspěšnějším lucemburským klubům, 28x vyhrál lucemburské mistrovství (1920-21, 1936-37, 1950-51, 1953-54, 1957-58, 1958-59, 1959-60, 1962-63, 1966-67, 1967-68, 1969-70, 1972-73, 1973-74, 1974-75, 1975-76, 1976-77, 1979-80, 1982-83, 1984-85, 1986-87, 1987-88, 1994-95, 1995-96, 1996-97, 1997-98, 1998-99, 2003-04, 2009-10) a 12x lucemburský pohár (1934-35, 1936-37, 1945-46, 1953-54, 1972-73, 1973-74, 1975-76, 1980-81, 1987-88, 1996-97, 1998-99, 1999-00). Mnohokrát se zúčastnil evropských pohárů, nejúspěšněji v sezonách 1959-60 a 1963-64, kdy prošel do 2. kola Poháru mistrů evropských zemí.\n\n"}
{"id": "757159", "url": "https://cs.wikipedia.org/wiki?curid=757159", "title": "Skonto FC", "text": "Skonto FC\n\nSkonto Football Club, známý též jako Skonto Riga, je lotyšský fotbalový klub z města Riga. Založen byl roku 1991 jako Forums-Skonto. Klubové barvy jsou modrá, bílá a červená. Domácím hřištěm je Skonto stadions. Dlouhá léta vládl lotyšskému fotbalu, v současné době však už kvůli finančním potížím nejvyšší soutěž nehraje.\n\nKlub se okamžitě po svém vzniku stal hegemonem lotyšské kopané, patnáctkrát se stal lotyšským mistrem (1991, 1992, 1993, 1994, 1995, 1996, 1997, 1998, 1999, 2000, 2001, 2002, 2003, 2004, 2010), v letech 1991-2004 vyhrál Virslīgu čtrnáctkrát po sobě. K tomu osmkrát vyhrál lotyšský pohár (1992, 1995, 1997, 1998, 2000, 2001, 2002, 2012). V roce 2011 vyhrál klub pobaltskou fotbalovou soutěž Baltic League, v čistě lotyšském finále porazil FK Ventspils až v penaltovém rozstřelu.\n\nKvůli dlouhodobým finančním problémům, chátrajícímu stadionu a nevyhovujícím tréninkovým prostorům nedostal klub v únoru 2016 licenci pro nejvyšší soutěž a tak hrál v sezóně 2016 (v Lotyšsku se hraje systémem jaro-podzim) jen 2. ligu. Od sezóny 2017 nehrál ani tu, ocitl se totiž v insolvenci.\n\n"}
{"id": "757160", "url": "https://cs.wikipedia.org/wiki?curid=757160", "title": "Barmánci", "text": "Barmánci\n\nBarmánci jsou dominantní etnická skupina v Myanmaru (Barmě), čítající asi 30 milionů osob. Jazykově patří k tibetsko-barmské větvi tibeto-čínské jazykové rodiny. Velká většina Barmánců jsou buddhisté thérávádského směru, malá menšina pak muslimové. Přišli hlavně v 2. – 6. stol. z jihovýchodního Tibetu.\n"}
{"id": "757161", "url": "https://cs.wikipedia.org/wiki?curid=757161", "title": "Wisliceny", "text": "Wisliceny\n\nPříjmení Wisliceny má více nositelů:\n\n"}
{"id": "757163", "url": "https://cs.wikipedia.org/wiki?curid=757163", "title": "Klášter svatého Teodora Bojovníka", "text": "Klášter svatého Teodora Bojovníka\n\nKlášter svatého Teodora Bojovníka (arabsky \"Deir Shahid Tawdros el-Mohareb\", krátce \"Deir el-Mohareb\") leží poblíž vesnice Medínit Habu na záípadním břehu Nilu u Luxoru. Jde o ženský klášter, mající asi 30 řeholnic, spadající pod koptskou diecézi v Luxoru. Podle tradice byl založen sv. Helenou, byl zničen v 11. století. Jisté je, že jeho nejstarší části jsou z 15. století. Kostel je zasvěcen sv. Teodorovi Bojovníkovi, mučedníku z Diokleciánova pronásledování. Má pět lodí a pět svatostánků, ale jen tři jsou původní.\n\n\n"}
{"id": "757164", "url": "https://cs.wikipedia.org/wiki?curid=757164", "title": "Insignie prezidenta Turecka", "text": "Insignie prezidenta Turecka\n\nInsignie prezidenta Turecka ( ) jsou oficiální insignie prezidenta Turecké republiky.\n\nTvoří ji velká centrální šestnácticípá hvězda (Slunce, symbolizující Turecko) obklopená šestnácti hvězdami symbolizujících „šestnáct velkých tureckých států“ ( ), jichž se Turecko považuje za dědice.\n\nPůvod turecké prezidentské pečeti (a vlajky) sahá do září 1922, kdy podobnou vlajku používal na svém automobilu Mustafa Kemal Atatürk. Vzhled pečeti stanovil zákon (Sancak Talimatnamesi) z 22. října 1925. Tehdy bylo slunce dvaceticípé, s deseti ostrými a deseti oblými cípy. Roku 1978 byl počet paprsků snížen na šestnáct, současnou podobu má pečeť od roku 1985.\n\nPoužití, výroba a vzhled vlajky jsou upraveny zákonem 2893 ze dne 22. září 1983 a je regulována ministerskou vyhláškou č. 85/9034 ze dne 25. ledna 1985.\n\nVlajka je používána:\n\nPři projevech prezidenta bývá umístěna na přední straně křesla. Standarta je letecky převážena den a noc.\n\nPodle článku 300 tureckého trestního zákoníku je urážka turecké vlajky trestná:\n\n\"Kdo tureckou vlajku protrhl, spálil nebo jiným způsobem veřejně urazil, bude potrestán odnětím svobody na jeden až tři roky.\"\n\n„Šestnáct velkých tureckých států“ symbolizovaných slunečními paprsky a hvězdami insignií: \n\n\n"}
{"id": "757165", "url": "https://cs.wikipedia.org/wiki?curid=757165", "title": "For Lack of a Better Name", "text": "For Lack of a Better Name\n\nFor Lack of a Better Name je čtvrté studiové album kanadského interpreta elektronické taneční hudby, Deadmau5e. Deadmau5 spolupracoval s MC Flipside na skladbě „Hi Friend“ a také s Robem Swirem na skladbě „Ghosts N Stuff“. Album bylo vydané 22. září 2009 v USA a 5. října celosvětově.\n"}
{"id": "757168", "url": "https://cs.wikipedia.org/wiki?curid=757168", "title": "Viliam Vidumský", "text": "Viliam Vidumský\n\nViliam Vidumský (* 15. prosince 1965 Stropkov) je bývalý slovenský fotbalový obránce. Po skončení aktivní kariéry působí jako trenér v nižších soutěžích.\n\nOdchovanec Tesly Stropkov hrál za Plastiku Nitra, Tatran Prešov, Boby Brno (dobový název Zbrojovky) a Lokomotívu Košice. V československé a české lize nastoupil ke 204 utkáním a dal 6 gólů. V Poháru UEFA nastoupil k 2 utkáním. V roce 1994 reprezentoval Slovensko. Vítěz Slovenského a finalista Československého poháru v roce 1992.\n\n"}
{"id": "757169", "url": "https://cs.wikipedia.org/wiki?curid=757169", "title": "Velký Mnich", "text": "Velký Mnich\n\nVelký Mnich je památný strom, mohutný smrk, který roste uprostřed zříceniny kaple svaté Máří Magdaleny na Malém Blaníku.\n\n\nPodle pověsti kapli v dávných dobách obýval samotářský mnich a smrk v kapli vysadil záměrně, aby ho kryl před deštěm. V jiné verzi pověsti se poustevník v kapli usadil po jejím odsvěcení (k němuž došlo při josefínských reformách) a strom se rozhodl do hliněné podlahy vysadit, aby tam nežil sám.\n\nSmrku byl věnován prostor v pořadu České televize Paměť stromů, konkrétně v dílu č. 13, Nejen duby, buky a lípy. Oba smrky ve své díle zachytil akademický malíř Jaroslav Turek.\n\nV téže lokalitě roste ještě druhý velký smrk, i když méně mohutný. Roku 1996 dosahoval obvod jeho kmene 256 cm. Malý mnich není vyhlášen památným stromem.\n\n"}
{"id": "757172", "url": "https://cs.wikipedia.org/wiki?curid=757172", "title": "František Hájek (voják)", "text": "František Hájek (voják)\n\nFrantišek Hájek (21. listopadu 1894, Liberec – 28. února 1943, Londýn) byl československý důstojník, přednosta Druhého oddělení HŠ a účastník zahraničního protinacistického odboje.\n\nNarodil se 21. listopadu 1894 v Liberci. Absolvoval nižší německou reálku a obchodní akademii, kde v roce 1914 maturoval. 26. října nastoupil jako jednoroční dobrovolník u c. k. střeleckého pluku v Čáslavi. V letech 1914 až 1915 absolvoval důstojnickou školu. Bojoval v I. sv. válce, kde byl dvakrát raněn. 6. července 1916 padl do ruského zajetí. Přes zajatecký tábor v Carycinu vstoupil 1. srpna 1917 do legií. Po absolvování důstojnického kurzu byl odeslán k čs. legiím ve Francii. 14. listopadu 1917 byl v Cognacu dočasně přidělen k pěšímu pluku, poté až do návratu do Československa působil u 21. čs. střeleckého pluku, se kterým bojoval na západní frontě. Mezitím též absolvoval důstojnickou školu a kurz pro velitele rot.\n\nDo Československa se vrátil 4. ledna 1919 v hodnosti nadporučíka. Nastoupil na velitelství 21. střeleckého pluku v Praze a od 7. února do 30. března působil jako pobočník náčelníka vojenské mise v Budapešti. V letech 1919 až 1921 sloužil v Milovicích, Karlových Varech, Znojmě, v pohraničním úseku v Karlových Varech, v Plzni, v Nitře a Dobřanech. V tomto období absolvoval II. kurs školy generálního štábu. \n\nOd 3. listopadu 1920 se v hodnosti štábního kapitána stal posluchačem II. ročníku Válečné školy v Praze. Po jejím absolvování v roce 1922 nastoupil k velitelství I. horské brigády v Ružomberoku. Do roku 1929 zde prošel řadou velitelských funkcí. Od 30. listopadu 1929 do 29. září 130, již v hodnosti majora působil jako přednosta zahraniční skupiny II. oddělení hlavního štábu MNO. Od roku 1930 do roku 1935 působil ve funkci vojenského atašé v Jugoslávii. Odtud se vrátil v hodnosti podplukovníka a 3 měsíce působil jako velitel praporu u 5. pěšího pluku v Praze. 1. ledna 1936 byl povýšen do hodnosti plukovníka.\n\nOd 2. ledna 1936 do 10. ledna 1939 působil ve funkci přednosty 2. oddělení Hlavního štábu v Praze. V této funkci se od roku 1937 spolupodílel na přípravách k přenesení zpravodajské služby do zahraničí. Funkci přednosty opustil na německý nátlak. Od 14. ledna 1939 byl jmenován vojenským atašé v Holandsku.\n\nPo okupaci Čech a Moravy se přesunul do Londýna, kde se snažil spolupracovat s plukovníkem Moravcem a jeho skupinou. Po prudkých sporech, při kterých mu Moravec dal najevo nadbytečnost a vyčetl přílišnou pasivitu opustil Anglii a vstoupil do Cizinecké legie. V řadách legie sloužil v Sidi-bel-Abbés do 10. září 1939. Poté byl pověřen zatímním velením čs. zahraniční armády v Agde. Po pádu Francie byl evakuován do Anglie. V letech 1940 až 1942 působil z pověření britské vlády v Turecku a Indii.\n\nZ pověření čs. exilové vlády měl nastoupit jako vojenský atašé u norské exilové vlády. Při cestě do zaměstnání spadl při naskakování z trolejbusu. Způsobil si frakturu lebky a na následky tohoto zranění 28. února 1943 zemřel.\n\nPamětní deska s jeho jménem je umístěna na budově GŠ AČR v Praze, jeho jméno je také na pomníku před sídlem MO ČR v Praze a na pamětním kamenu na Cestě Svobody u nového pomníku prezidenta Wilsona ve Vrchlického sadech. Urna je při hrobech rodiny Makovických na hřbitově v Ružomberku [Slovensko].\n\n\n\n"}
{"id": "757176", "url": "https://cs.wikipedia.org/wiki?curid=757176", "title": "František Hájek", "text": "František Hájek\n\nNositelé jména František Hájek:\n\n\n"}
{"id": "757179", "url": "https://cs.wikipedia.org/wiki?curid=757179", "title": "Josef Zoubek", "text": "Josef Zoubek\n\nJosef Zoubek (*1914) byl československý fotbalista, útočník.\n\nHrál za Viktorii Plzeň, SK Plzeň, SK Olomouc ASO, SK Pardubice a Čechii Karlín. V lize odehrál 96 utkání a dal 41 gólů. Vítěz Českého poháru v roce 1940.\n\n"}
{"id": "757181", "url": "https://cs.wikipedia.org/wiki?curid=757181", "title": "Circus Live", "text": "Circus Live\n\nCircus Live je koncertní dvojalbum velšského hudebníka a skladatele Johna Calea, vydané v roce 2007 u EMI Records. Album rovněž vyšlo jako DVD, které obsahovalo videoklip „Jumbo (In Tha Modern World)“, remix „Gravel Drive“, novou verzi skladby „Big White Cloud“ a záznamy ze zkoušky. Nahrávky pocházejí z let 2004 a 2006. Část byla nahrána v sále Paradiso v Amsterdamu. Producentem alba byl sám John Cale, výkonnou producentkou pak jeho manažerka Nita Scott.\n\n\n\n"}
{"id": "757189", "url": "https://cs.wikipedia.org/wiki?curid=757189", "title": "Postřižinské pivo", "text": "Postřižinské pivo\n\nPostřižinské pivo je značka piva z pivovaru Nymburk, název dal pivu spisovatel Bohumil Hrabal. Pivovar vyrábí 6 druhů světlých piv, 2 tmavá piva a pivní speciály. Piva pro tuzemský trh mají názvy s tematikou knih Bohumila Hrabala (např. Pepinova desítka) nebo jinak souvisí se spisovatelem (např. Bogan). Pivo se prodává i v zahraničí, například v Německu nebo ve Finsku, a to buď pod stejnými jmény jako v České republice nebo jako Gold Bohemia Lager a Nymburk Lager Beer. V současnosti je Pivovar Nymburk zcela samostatný a nezávislý pivovar.\n\n\n\nNejcennější nebo nejzajímavější ocenění, která Postřižinské pivo získalo. Například v soutěži Pivo České republiky, která patří k nejlépe obsazeným soutěžím , se Postřižinské pivo nepravidelně umisťuje na 1. - 3. v několika kategoriích. Celý seznam ocenění z různých soutěžích je k vidění na oficiálních stránkách pivovaru.\n\n\n"}
{"id": "757191", "url": "https://cs.wikipedia.org/wiki?curid=757191", "title": "Navštívení Panny Marie", "text": "Navštívení Panny Marie\n\nNavštívení Panny Marie (latinsky obvykle \"Visitatio Beatissimae Mariae Virginis\") je označení pro novozákonní událost, popsanou v . Jde o setkání těhotné Panny Marie s rovněž těhotnou příbuznou Alžbětou, budoucí matkou Jana Křtitele. Těhotenství neplodné Alžběty měl být zázrak, který by Marii potvrdil předchozí Zvěstování Panny Marie. Jde také o příležitost, při níž byly poprvé proneseny dvě významné modlitby katolického křesťanství, Zdrávas Maria (respektive její část) a Magnificat. Svátek se v římskokatolické církvi slaví dle tradičního kalendáře 2. července, dle kalendáře nového mešního řádu památka připadá na 31. května. Je jí zasvěceno mnoho chrámů a inspirovala řadu uměleckých děl.\n\nPodle novozákonního podání Maria poté, co jí bylo andělem zvěstováno, že porodí Syna Božího, vyšla (evangelista zdůrazňuje, že \"spěchala\") navštívit svou příbuznou Alžbětu, manželku kněze Zachariáše, která žila v blíže nespecifikovaném \"judejském městě v horách\" (viz dále), a která byla v pátém měsíci těhotenství, přestože byla již pokročilého věku a byla pokládána za neplodnou. Její těhotenství mělo být podle zjevení archanděla Gabriela v předcházejících verších pro Pannu Marii důkazem, že Ježíšovo narození bude zázrak a Zvěstování je pravdivé.\n\nAlžběta Marii pozdraví slovy: „\"Požehnaná jsi nade všechny ženy a požehnaný plod tvého života. Jak to, že ke mně přichází matka mého Pána? Hle, jakmile se zvuk tvého pozdravu dotkl mých uší, pohnulo se radostí dítě v mém těle. A blahoslavená, která uvěřila, že se splní to, co jí bylo řečeno od Pána\".“ (ČEP) Maria na to odpoví modlitbou, která vešla do liturgie pod názvem Magnificat:\n\nMaria podle Lukášova evangelia pobyla ve městě tři měsíce a pak se (ještě před Alžbětiným porodem) vrátila do Nazaretu.\n\nOstatní evangelia se o této události nijak nezmiňují - Markovo a Janovo evangelium začínají až Ježíšovým křtem, Matoušovo evangelium sice Ježíšovo narození a události, které mu předcházely, popisuje, ale zaměřuje se spíše na postavu Josefa a Zvěstováním a Navštívením se nezabývá.\n\nPoněkud podrobněji než Lukáš, ale bez zásadních rozporů, popisuje tuto událost apokryfní Protoevangelium Jakubovo, pocházející pravděpodobně z 2. století. V něm se Maria vydá ke své příbuzné Alžbětě. Zaklepe na dveře, Alžběta spěchá otevřít. Když spatří Marii, pozdraví ji slovy: „\"Jak je to možné, že ke mně přišla Matka mého Pána? Vždyť dítě, které ve mně přebývá, se pohnulo a pozdravilo tě\"“. Maria si neuvědomí souvislost se Zvěstováním, a odpoví poněkud odlišně než v Lukášovi: „\"Kdo jsem já, Pane, že mě oslavují všechny národy země\"?“ I zde zůstane Maria s Alžbětou tři měsíce a pomáhá jí, ale pak se vrátí domů a „ukryje se před syny Izraele“. V tomto textu není žádná souvislost mezi Zvěstováním a Navštívením, události Navštívení nemají být důkazem platnosti Zvěstování jako v Lukášově evangeliu. Chybí také zmínka o Alžbětině pokročilém věku.\n\nZajímavý je také popis v pozdním apokryfu \"Život Jana Křtitele\", který napsal antiochijský patriarcha Serapion kolem roku 390. Většina popisu se téměř doslova shoduje s Lukášem, z teologického hlediska je však pozoruhodná poznámka, že „\"Slovo pokřtilo Jana již v lůně jeho matky\"“. Serapion také chápe setkání Panny Marie s Alžbětou jako naplnění proroctví z Knihy žalmů (): „\"Setkají se milosrdenství a věrnost, spravedlnost s pokojem si dají políbení.\"“\n\nKorán na začátku 19. súry sice poměrně podrobně popisuje jak okolnosti početí a narození Jana Křtitele, tak okolnosti Zvěstování Ježíše Krista (oba jsou v islámu ctěni jako významní proroci, ač je pohled na jejich život a učení značně odlišný od pohledu křesťanského), mezi oběma popisy a také mezi Lukášovým evangeliem jsou zjevné paralely (struktura obou vyprávění je prakticky totožná), Navštívení ale výslovně nezmiňuje a ani vztahu mezi Ježíšem a Janem se nevěnuje nijak hlouběji.\n\nAlžbětino bydliště a tedy i místo Navštívení je předmětem diskusí a dohadů již od středověku. Bible ani apokryfy konkrétní umístění neuvádí (řecky pouze \"εις πολιν ιουδα\", ČEP: \"město Judovo\", ČSP: \"město v Judeji\", překlad Ondřeje Petrů: \"jedno město v Judeji\"), uvádí však, že se dotyčné město nachází \"v horách\" (εις την ορεινην). Zpravidla se uvádí buď Hebron (vzdušnou čarou asi 130 km od Nazaretu, kde Maria žila) nebo dnešní jeruzalémské předměstí Ejn Kerem (vzdušnou čarou zhruba 100 km), méně často pak město Juta poblíž Hebronu, všechna tři města jsou (jako většina Judska) v hornatém terénu. Ani jedna z hypotéz není všeobecně přijímána.\n\nPro Ejn Kerem mluví především starobylá tradice západních, východních i orientálních církví, které ho uvádějí jako místo narození Jana Křtitele (a tedy logicky i bydliště Alžběty). V době křižáckých válek zde byl založen františkánský klášter, celá řada chrámů, a stalo se z něho důležité poutní místo. Tradice je poprvé písemně doložena z poloviny 9. století z rukopisu mnicha Epifania, v němž popisuje Svatou zemi, údajně se toto udání místa objevuje i v některých koptských a arabských rukopisech evangelií. Někdy se v této souvislosti poukazuje i na pasáž ze Starého zákona (Jeremjáš 6,1: „\"Prchejte do bezpečí, synové Benjamínovi, utečte z Jeruzaléma, v Tekóji zatrubte na polnici, vztyčte znamení nad Bét-keremem, protože ze severu vyhlíží zlo a veliká zkáza.\"“ - Bét-keremem je zřejmě míněn právě Ejn Kerem; \"bét\" znamená hebrejsky dům, \"ejn\" v tomto významu pramen, druhá složka s významem \"vinice\" je u obou slov shodná).\nPro Hebron, který navrhuje většina anglických komentátorů, katolických i protestantských (Catholic Encyclopedia, Matthew Henry), hovoří především to, že byl podle městem kněží, a tedy by dobře vyhovoval jako bydliště kněze Zachariáše (Hebron ovšem nebyl jediným městem určeným pro kněží, kniha Jozue jich vyjmenovává celou řadu). Byl (po Jeruzalému) jedním z historických center Judeje a nachází se navíc ve výrazně hornaté krajině.\nNizozemský učenec Adriaan Reland (1676–1718), jeden ze zakladatelů orientalistiky, navrhl ve spise \"Palaestina ex monumentis veteribus illustrata\" domněnku, že řecké slovo ιουδα na tomto místě není jako obvykle označením pro Judeu, ale zkomoleninou jména města Júta či Juta (), dnešní Jata (יטה‎) asi 10 kilometrů jižně od Hebronu; i Júta byla podle Jozue 21 město určené levitům, takže by město mohlo být Zachariášovým bydlištěm. Tato hypotéza ale nenašla širší ohlas.\n\nNa ikonách je Navštívení tradičně zobrazováno jako obraz Marie objímající Alžbětu. Maria bývá spíše v levé části obrazu, ač to není pravidlem. Alžběta se někdy před Marií mírně uklání. V pozadí ikony bývá neurčitá scenérie města, oproti západnímu malířství to jen zřídkakdy bývá vchod do Alžbětina domu. Věkový rozdíl mezi Marií a Alžbětou většinou bývá nějakým způsobem naznačen, např. barvou Alžbětiných vlasů, v západním malířství, zvláště středověkém, bývá rozdíl daleko menší.\n\nNa západě patří k nejvýznamnějším malířům Navštívení:\n\nV západním malířství stojí Maria častěji vpravo, často také Alžběta před Marií klečí (např. Domenico Ghirlandaio). Scenérie bývá většinou městská, ale objevuje se i přírodní (louky za městem Jacquese Dareta), často je to vchod do Alžbětina domu (např. El Greco, Fra Angelico). Ve většině západních verzí je v pozadí člověk v úctě klečící před tímto výjevem, obvykle je jím Alžbětin manžel Zachariáš (jako u Mistra Litoměřického oltáře), jindy dost obtížně identifikovatelná ženská postava (např. u Fra Angelica). Někdy je postav v okolí více, tvoří paralelu k Marii a Alžbětě v centru obrazu (Giotto, u něhož jsou ženy rovněž těhotné, pozdní Portromo, u něhož je v paralele k Marii a Alžbětě jedna mladá dívka a jedna stařena). Jak už bylo zmíněno, západní malířství tolik nezdůrazňuje Alžbětino stáří, ovšem u některých malířů (Rubens, Giotto, Pontormo) však tvoří věkový rozdíl obou žen zajímavý realistický detail. Také výraznost jejich těhotenství se u různých malířů značně odlišuje.\n\nObraz Mistra litoměřického oltáře, nejvýznamnějšího malíře české pozdní gotiky, pochází z let 1505–1510 a původně tvořil součást několikadílného Strahovského oltáře. Jde o temperu na lipovém dřevě, obraz je nyní umístěn v Národní galerii.\n\nMimo jakékoli konvence je manýristická verze El Greca, který scénu Alžběty vítající Marii zobrazil jako pochmurný a dynamický noční výjev (doslova \"mezi dveřmi\"). V jeho pojetí převládají různé odstíny šedé, ani jedné z žen není vidět do tváře.\n\nLiturgická památka Navštívení Panny Marie se v západních církvích slaví 31. května (původně 2. července, tak dodnes ve starokatolické církvi a v některých oblastech Německa), ve východních 30. března.\n\nNejdříve se tato památka rozšířila ve františkánském řádu zásluhou sv. Bonaventury, který k této příležitosti složil některé texty a poprvé takto oslavil 2. července 1263. Mimo františkánský řád je Navštívení oslavováno od roku 1386, zakladatelem této slavnosti byl pražský arcibiskup Jan z Jenštejna, pro celou církev jej na jeho návrh zavedl papež Urban VI. v roce 1389. Ve východní církvi se tato památka rozšířila pod západním vlivem až v 19. století.\n\nDatum 2. července vycházelo z františkánské tradice, v níž svátek vznikl, motivace tohoto data není zcela jasná. Nové datum, které vzniklo při úpravě liturgického kalendáře v roce 1969, vychází z původního záměru Jana z Jenštejna. Měl být zvolen den mezi 25. březnem, kdy se slaví Zvěstování, a 24. červnem, kdy se slaví narození Jana Křtitele (25. březen je devět měsíců před Vánoci, 24. červen je šest měsíců před Vánoci), aby datum lépe odpovídalo novozákonní chronologii. Volbou 31. května je navíc završen mariánský charakter měsíce května v lidové zbožnosti (viz májová pobožnost).\n\nV katolické církvi je liturgickým čtením pro tento den úryvek z knihy proroka Sofoniáše (), začínající slovy: „\"Jásej, siónská dcer, zaplesej, Izraeli\"“, místo žalmu se zpívá s antifonou \"Vládne nad vámi Svatý Izraele\". Jako evangelium se klade úryvek z Lukáše, vyprávějící o této události: Lk 1,39-56.\n\nZ textu biblického líčení této události jsou vzaty dva texty zcela zásadního významu pro římskokatolickou liturgii a zbožnost, modlitby Zdrávas Maria (ve které jsou spojeny pozdrav archanděla Gabriela ze Zvěstování, Alžbětino požehnání a navíc prosby doplněné v 15. století) a Magnificat (v denní modlitbě církve hlavní část nešpor, v anglikánské církvi ústřední součástí večerní modlitby).\n\nRozjímání o této události je druhým tajemstvím růžence. Navštívení bývá při růžencové meditaci spojováno se ctností laskavosti, účinné lásky k bližnímu.\n\nMimo nespočetná zhudebnění Ave Maria (nejznámější od Franze Schuberta a Gounoda) a Magnificat (zhudebnili mimo jiné Claudio Monteverdi, Antonio Vivaldi a Johann Sebastian Bach) existuje i další církevní hudba s Navštívením související. Johann Sebastian Bach napsal jednu ze svých nejslavnějších kantát, \"Herz und Mund und Tat und Leben\" (BWV 147), právě ku příležitosti tohoto svátku. K události Navštívení odkazuje např. také lidová koleda \"Byla cesta, byla ušlapaná\", byť její líčení není příliš v souvislosti s biblickým popisem.\n\nV českém prostředí je patrně nejznámější stavbou, zasvěcenou této události, bazilika na Svatém Kopečku poblíž Olomouce, velmi známé poutní místo. Dalším chrámem s titulem baziliky minor v České republice, zasvěcené této události, je ve Frýdku.\n\nDále je Navštívení Panny Marie zasvěcena celá řada menších kostelů a kaplí, viz rozcestníky Kaple Navštívení Panny Marie a Kostel Navštívení Panny Marie.\n\nPokud jde o zahraniční stavby, Navštívení Panny Marie jsou zasvěceny baziliky ve francouzském Annecy, v Německu v Marktleugastu a Werlu, v Polsku v Krakově, Radkówě, Reszelu a Sejnech, ve slovenské Levoči a ve Starých Horách a ve slovinském Žalci.\n\nPoctě Navštívení je věnován ženský řeholní Řád Navštívení Panny Marie, tzv. vizitantky (zkráceně VSM, latinsky \"Ordo Visitationis Beatissimae Mariae Virginis\"), který založili sv. František Saleský a sv. Jana Františka de Chantal ve Francii v roce 1610. Úkolem tohoto řádu je žít v napodobení vnitřních i vnějších ctností Panny Marie a spojovat tak rozjímání (coby vnitřní ctností) se službou nemocným a potřebným (coby vnější ctností, symbolizovanou právě Navštívením). Tento řád působí i v České republice, klášter se nachází v Kroměříži. S tímto řádem je spojen také dnes už nefunkční klášter Chotěšov.\n\n"}
{"id": "757194", "url": "https://cs.wikipedia.org/wiki?curid=757194", "title": "Zlatý glóbus za nejlepší dokument", "text": "Zlatý glóbus za nejlepší dokument\n\nZlatý glóbus za nejlepší dokument byla cena, kterou udělila hollywoodská Asociace zahraničních novinářů v roce 1954. V této tradici ještě pak pokračovala v letech 1973 až 1977. Jednalo se o jednu z kategorií s nejkratší dobou působnosti.\n\nZahraniční kritici sdružení v Hollywoodu se po vzoru Akademie filmového umění a věd v roce 1953 rozhodli, že udělí speciální cenu za nejlepší dokument. Na 11. ročníku udílení cen 22. ledna 1954 udělili Zlatý glóbus dokumentu \"Korunovace královny\". Jde o film zachycující korunovaci britské královny Alžběty II. Film byl nominovaný i na Oscara. Průběh celé korunovace, která byla v historii vůbec poprvé zachycena televizními kamerami, namluvil herec a režisér sir Laurence Olivier. \n\nVítěz je označený tučně a na prvním místě. Rok u filmu znamená rok, za který se cena udělovala; nikoliv rok, kdy se konal slavnostní ceremoniál. Hvězdička indikuje nominaci na Oscara, dvě hvězdičky vítězství.\n\n"}
{"id": "757201", "url": "https://cs.wikipedia.org/wiki?curid=757201", "title": "Josef Šimon (kněz)", "text": "Josef Šimon (kněz)\n\nJ.M. can. Josef Šimon (11. října 1923 Turnov – 15. dubna 2011 Kryry) byl český katolický kněz, politický vězeň, čestný kanovník kapituly sv. Štěpána v Litoměřicích.\n\nNarodil se v Turnově, kde také absolvoval obecnou školu a osmileté gymnázium. Po maturitě v roce 1942 začal svá teologická studia pro službu v litoměřické diecézi. Vzhledem k událostem II. světové války, byl kněžský seminář přemístěn na zámek v Dolních Břežanech. Zde strávil jako bohoslovec tři roky života. Studium v Dolních Břežanech se konalo ve velké izolaci od okolního světa. Bohoslovcům nebylo dovoleno opouštět areál zámku. Po skončení války studoval jeden rok v Praze na Karlově univerzitě. Poslední rok studia absolvoval v Litoměřicích. Na kněze byl vysvěcen 29. června 1947 litoměřickým biskupem Antonínem Aloisem Weberem.\n\nPo vysvěcení působil jako kaplan v Bozkově u Semil. Dále se stal kaplanem ve Frýdlantu v Čechách. V roce 1950 byl z politických důvodů odsouzen na dva roky.\n\nPo propuštění z vězení od roku 1952 byl zpovědníkem řeholních sester ve Varnsdorfu. Na konci roku 1952 však byl nasazen k PTP.\n\nKe kněžské službě se vrátil v roce 1955. Nejdříve působil tři měsíce ve Varnsdorfu a poté se stal administrátorem farnosti v Jiříkově a ve Filipově.\n\nV roce 1955 byl znovu odsouzen na další dva roky. Po propuštění z vězení se v roce 1957 vrátil zpět do Jiříkova a Filipova. V těchto farnostech pak sloužil následujících dvacet let. V letech 1977 až 2011 působil jako farář v Kryrech.\n\n26. prosince 2010 byl litoměřickým biskupem Janem Baxantem jmenován a 12. února 2011 instalován čestným kanovníkem Katedrální kapituly u sv. Štěpána v Litoměřicích. Instalace se však osobně nezúčastnil ze zdravotních důvodů. Kanovnické insignie mu o měsíc později předal osobně litoměřický biskup Jan Baxant při návštěvě u lůžka. Zemřel v pátek 15. dubna 2011.\n\nPochován byl 20. dubna 2011, po zádušní mši v kostele sv. apoštolů Petra a Pavla v Podbořanech, na hřbitově v Kryrech.\n\n\n\n"}
{"id": "757202", "url": "https://cs.wikipedia.org/wiki?curid=757202", "title": "Emil Strankmüller", "text": "Emil Strankmüller\n\nEmil Strankmüller (, Vídeň – , Písek) byl československý voják a zpravodajský důstojník, účastník zahraničního protinacistického odboje.\n\nNarodil se 26. února 1902 ve Vídni v rodině trafikanta. Rodina se v roce 1917 přestěhovala do Prahy, kde absolvoval gymnázium a v roce 1922 maturoval.\n\nDne 1. října 1922 nastoupil do Vojenské akademie v Hranicích na Moravě a po ukončení studia do dělostřelecké školy v Olomouci. Jako dělostřelecký důstojník sloužil v Olomouci, Kostelci nad Labem a Staré Boleslavi. V roce 1929 absolvoval kurz spojovací služby a později spojovací kurz pro dělostřelectvo. Od 1. října 1931 do října 1934 studoval Vysokou školu válečnou v Praze, poté sloužil jako přednosta 2. a 4. oddělení 8. divize v Hranicích. Od července 1936, již jako důstojník generálního štábu byl ustaven přednostou zpravodajského oddělení štábu 1. armádního sboru. Od září 1939 byl ustaven přednostou ofenzivního zpravodajství 2. oddělení HŠ. Těsně před obsazením Čech a Moravy nacistickým Německem, 14. března 1939, odletěl se skupinou plk. Moravce do Anglie.\n\nVe Velké Británii byl jmenován zástupcem přednosty čs. zpravodajské ústředny. Od srpna 1939 do jara 1940 zpravodajsky působil ve Švédsku, Jugoslávii a Holandsku, kde se mimo jiné podílel na řízení agenta A-54 Paula Thümmela, s nímž pracoval již při svém působení v prvorepublikovém 2. oddělení HŠ. Po obsazení Holandska Němci se přesunul do Francie, kde se později podílel na evakuaci čs. jednotek do Anglie. Po dalším působení v evropských zemích působil od 1. září 1941 do roku 1944 ve funkci přednosty 1. oddělení ofenzivního zpravodajství II. odboru čs. MNO a posléze přednosty 2. oddělení hlavního velitelství čs. branné moci.\n\nDo Československa se vrátil 5. června 1945 a nastoupil jako přednosta 1. oddělení štábu v Táboře. Od října 1946 nastoupil v hodnosti plukovníka na tutéž funkci ve vojenské oblasti Praha. Od léta 1947 působil jako přednosta 8. oddělení HŠ. Od října 1948 byl oficiálně penzionován ze zdravotních důvodů, ve skutečnosti však na nátlak Bedřicha Reicina. Krátce nato byl zatčen a v roce 1951 umístěn do tábora nucených prací. Zároveň byl zbaven vojenské hodnosti.\n\nPo návratu z vězení pracoval ve Staré Boleslavi jako popelář, později jako vrátný. V 60. letech byl částečně rehabilitován. Napsal dvě práce zabývající se československým ofenzivním zpravodajstvím v období První republiky a německé okupace. V roce 1981 byl stižen mrtvicí. Zemřel 28. února 1988 v Písku. Byl ženatý a měl syna a dceru.\n\nDne 28. října 1992 byl povýšen do hodnosti generálmajora in memoriam. V roce 2002 mu město Brandýs nad Labem-Stará Boleslav udělilo Čestné občanství in memoriam.\n\n\n\n\n\n"}
{"id": "757204", "url": "https://cs.wikipedia.org/wiki?curid=757204", "title": "Jaroslav Kašpar", "text": "Jaroslav Kašpar\n\nJaroslav Kašpar, krycím jménem Pátý (23. prosince 1903, Stará Paka – 24. ledna 1995, Washington, D.C.), byl československý voják, příslušník Obrany národa a příslušník zahraničního protinacistického a protikomunistického odboje.\n\nNarodil se 23. prosince 1903 ve Staré Pace. V roce 1921 odmaturoval na reálném gymnáziu v Nové Pace.\n\nZákladní vojenskou službu nastoupil v Jičíně v září 1921, ale krátce nato byl odeslán do Vojenské akademie v Hranicích na Moravě. Po jejím absolvování sloužil u dělostřelectva v Liberci a Josefově. Zároveň absolvoval dělostřelecký kurz v Olomouci a kurz dělostřeleckých leteckých pozorovatelů. V červnu 1927 byl převelen k 1. leteckému pluku v Praze a po absolvování leteckých kurzů přidělen k 38. letce 1. pluku. Absolvoval pilotní a stíhačské kurzy a po působení u 3. leteckého pluku v Bratislavě v letech 1934 až 1936 studoval Vysokou školu válečnou. Od roku 1936 do roku 1938 postupně velel několika oddělením 1. divize.\n\nPo okupaci Čech a Moravy pracoval v administrativě protektorátní vlády a zároveň působil v řadách domácího odboje. V rámci Obrany národy spoluorganizoval útěky čs. letců do zahraničí a spolupracoval s vrcholnými představiteli ON. \n\nProtektorát Čechy a Morava opustil 14. února 1940 a přes Slovensko a Maďarsko se dostal do Jugoslávie. V Bělehradě byl zatčen, ale odbojářům se ho podařilo po třech dnech z vězení vyreklamovat. Poté byl pověřen evakuací československých uprchlíků v Budapešti. Od října 1940 do dubna 1941 působil na čs. zpravodajské rezidentuře v Turecku a poté byl na návrh pplk. Svobody odeslán do SSSR a od srpna 1941 se stal náčelníkem štábu Československé vojenské mise v SSSR. V této funkci setrval rok, v letech 1942 až 1943 působil v Teheránu jako zástupce vojenského zmocněnce. Od října 1943 do srpna 1944 působil ve Velké Británii jako vojenský atašé u holandské exilové vlády a poté již jako mjr. gšt. jako vojenský přidělenec u různých spojeneckých jednotek. Závěr války strávil ve Štábu pro vybudování branné moci.\n\nDo Československa se vrátil 27. října 1945. Byl ustaven náčelníkem štábu 1. letecké oblasti v Praze.\n\nV dubnu 1948 znovu opustil Československo a odešel do SRN. V letech 1949 až 1955 působil ve Frankfurtu nad Mohanem jako velitel čs. vojenské zpravodajské skupiny a v letech 1955 až 1970 pracoval ve Washingtonu v oblasti leteckého zpravodajství.\n\nZačátkem 90. let 20. století byl v rehabilitován. V roce 1993 byl povýšen do hodnosti generálmajora.\n\nZemřel 24. ledna 1995 ve Washingtonu v USA.\n\n\n"}
{"id": "757210", "url": "https://cs.wikipedia.org/wiki?curid=757210", "title": "Random Album Title", "text": "Random Album Title\n\nRandom Album Title je třetí studiové album kanadského interpreta elektronické taneční hudby, Deadmau5e. Album obsahuje skladby jako \"Faxing Berlin\", \"Not Exactly\", nebo například deadmau5ovu kolaboraci s americkým DJem Kaskade, \"I Remember\". Fyzicky bylo album vydáno 3. ríjna 2008 v Irsku, 6. října 2008 v Anglii a až 4. listopadu celosvětově. V Americe a v Kanadě jsou k dispozici dvě verze alba, Unmixed (UL1905) a Mixed (UL1868). Digitálně bylo album vydáno jíž 2. září na iTunes a beatport.com.\n\nSkladba \"Brazil (2nd Edit)\" byl již dvakrát použita jinými umělci. Kylie Minogue samplovala tuto skladbu ve své skladbě \"Change Your Mind\", kterou nakonec nevydala. Jako další ji použila Alexis Jordan ve svém debutovém singlu \"Happiness\".\n"}
{"id": "757212", "url": "https://cs.wikipedia.org/wiki?curid=757212", "title": "Lisa Marie Presleyová", "text": "Lisa Marie Presleyová\n\nLisa Marie Presley (* 1. února 1968 Memphis, Tennessee) je americká popová zpěvačka a textařka, dcera zpěváka Elvise Presleyho a herečky Priscilly Presley.\n\n\n\nJe počtvrté vdaná. Od 3. října 1988 byl jejím manželem hudebník a herec Danny Keough, se kterým se rozvedla v roce 1994. Z toho manželství mají 2 děti, dceru Daniellu Riley Keough (* 29. května 1989) a syna Benjamina Storma Keougha (* 21. října 1992). Od 18. května 1994 do 18. ledna 1996 byl jejím manželem zpěvák Michael Jackson. Dalším jejím manželem se stal 10. srpna 2002 herec Nicolas Cage, se kterým se 16. května 2004 rozvedla. Jejím současným manželem je od 22. ledna 2006 Michael Lockwood, se kterým má dvojčata Harper Vivienne Ann a Finley Aaron Love (* 7. října 2008).\n"}
{"id": "757213", "url": "https://cs.wikipedia.org/wiki?curid=757213", "title": "Doris Ulmannová", "text": "Doris Ulmannová\n\nDoris Ulmannová (anglicky \"Doris Ulmann\", 29. května 1882 New York City – 28. srpna 1934) byla americká fotografka, nejznámější svými portrétními fotografiemi lidí východoamerického regionu Appalachia, a to zejména řemeslníků a hudebníků jako například Jean Ritchie s rodinou, mezi lety 1928 a 1934.\n\nDoris Ulmannová studovala na soukromé škole etické kultury ve Fieldstonu, která prosazovala individuální cestu bez ohledu na etnický původ nebo ekonomické podmínky. Poté šla studovat na Columbia University, po které měla v úmyslu stát se učitelem psychologie. Její zájem o fotografování byl nejprve jejím koníčkem, ale po roce 1918 se tomuto umění začala věnovat profesionálně.\n\nUlmannová tíhnula k piktorialismu a stala se členkou spolku \"Pictorial Photographers of America\". Dokumentovala obyvatelstvo na venkově na americkém Jihu, především horské národy Appalačiů a Gullahů na mořských ostrovech v Atlantském ocánu, s hlubokou úctu k lidem a etnografickým okem pro kulturu. Svůj piktorialistický styl zdokonalila jako studentka ve \"Škole moderní fotografie\" Clarence H. Whita. Mezi studenty této školy patřili další významní fotografové jako například Margaret Bourke-Whiteová, Anne Brigmanová, Dorothea Langeová, Paul Outerbridge, Stella F. Simonová nebo Karl Struss. Její práce byly vystavovány v různých newyorských galeriích a publikovány v magazínech \"Theatre Arts Monthly\", \"Mentor\", \"Scribner's Magazine\" a \"Survey Graphic\". Byla vdaná za piktorialistického fotografa a lékaře Dr. Charlese H. Jaegera.\n\nV rozhovoru s Dale Warrenem z magazínu \"Bookman\" Ulmannová zdůraznila svůj zvláštní zájem o portréty. \nJejí rané dílo obsahuje řadu portrétů významných intelektuálů, umělců a spisovatelů: William Butler Yeats, John Dewey, Max Eastman, Sinclair Lewis, Lewis Mumford, Joseph Wood Krutch, Martha Grahamová, Anna Pavlova, Paul Robeson a Lillian Gishová. V roce 1932 začala svou nejzajímavější sérii dokumentů příslušníků lidí Appalachia, které byly v roce 1937 zveřejněny v knize Allena Eatona \"Handicrafts of the Southern Highlands\".\n\n\n\n"}
{"id": "757215", "url": "https://cs.wikipedia.org/wiki?curid=757215", "title": "Václav Vlasák (kněz)", "text": "Václav Vlasák (kněz)\n\nVáclav Vlasák (* 23. května 1946, Mladá Boleslav), český katolický kněz, okrskový vikář turnovského vikariátu, děkan v Turnově, sídelní kanovník kapituly sv. Štěpána v Litoměřicích.\n\nNarodil se v Mladé Boleslavi. Vystudoval Střední průmyslovou školu železniční v České Třebové. Po absolvování základní vojenské služby nastoupil do vozového depa v Pardubicích, kde pracoval jako technik, později v automobilových závodech Mladá Boleslav, pobočce v Bělé pod Bezdězem jako dílovedoucí.\n\nV letech 1974 – 1979 studoval teologii na Cyrilometodějské bohoslovecké fakultě v Litoměřicích.\n\nKněžské svěcení přijal 22. června 1979 v katedrále sv. Štěpána v Litoměřicích z rukou Františka kardinála Tomáška.\n\nPoté sloužil jako kaplan v Mladé Boleslavi, prefekt a spirituál v kněžském semináři v Litoměřicích, děkan u Všech Svatých v Litoměřicích, farář v Krnsku, děkan v Dobrovici a okrskový vikář mladoboboleslavského vikariátu.\n\nOd roku 1996 působí jako děkan v Turnově a okrskový vikář turnovského vikariátu.\n\n26. prosince 2010 byl litoměřickým biskupem Janem Baxantem jmenován a 12. února 2011 byl instalován sídelním kanovníkem Katedrální kapituly u sv. Štěpána v Litoměřicích.\n\n\n\n"}
{"id": "757220", "url": "https://cs.wikipedia.org/wiki?curid=757220", "title": "Šišák hrálovitý", "text": "Šišák hrálovitý\n\nŠišák hrálovitý (\"Scutellaria hastifolia\") je drobná, modře kvetoucí rostlina vzácně vyrůstající na vlhkým a teplých místech.\n\nJe to rostlina s kontinentálním areálem, těžiště jejího výskytu je hlavně ve střední a východní Evropě, ostrůvkovitě se však nachází téměř ve všech evropských státech. Sklon k růstu ve vnitrozemí se projevuje i výskytem ve Střední Asii, v Mongolsku a ve Vnitřním Mongolsku v Číně, v malém i na východní a západní Sibiři. Vyrůstá také v Severní Americe od Aljašky přes celou Kanadu až po jih Spojených státu amerických.\n\nRostlina miluje vlhko a relativně i teplo, je vázána na mokřadní stanoviště, roste hlavně v naplavené půdě okolo velkých řek. Vyrůstá ve světlých lužních lesích, na březích řek, v příkopech a v různých mokřinách, dokonce i na obhospodařovaných pozemcích. Nejsilnější a nejvíce kvetoucí rostliny rostlou na osluněných místech.\n\nV České republice se vyskytuje poměrně vzácně a to převážně v nížinách a pahorkatinách, do podhůří proniká jen výjimečně. Nejvíce roste na Moravě v Dolnomoravském a Dyjsko-svratecké úvalu. V Čechách pak nejvíce ve středním Polabí a okolo dolního toku Ohře, ojediněle v Podkrušnohorské pánvi a v okolí spodního toku Jizery.\n\nVytrvalá rostlina se zelenou lodyhou, vyrůstající z plazivého rozvětveného oddenku, která bývá vysoká od 20 do 30 cm. Lodyha je čtyřhranná, jednoduchá nebo častěji ve vyšší části rozvětvená, bývá lysá nebo řídce chlupatá, vespod mívá nafialovělou barvu. Vyrůstají na ní vstřícné, žláznatě chlupaté listy s krátkými řapíky. Na bázi uťatá listová čepel bývá celistvá, u spodních listů podlouhle kopinatá s několika zuby na každé straně, u prostředních hrálovitá (u báze má dva boční laloky) a u horních (čím výše tím menších) kopinatá. Listy bývají dlouhé od 2 do 6 cm a široké 0,5 až 2,5 cm.\n\nZ paždí horních listů, nebo listenů, vyrůstají na stopách dlouhých až 3 mm dva květy, vždy v jednom směru. Celý květ je žláznatě pýřitý, dvoupyský zvonkovitý kalich 3 až 4 mm dlouhý, nese na horním pysku miskovitý výrůstek – štítek, poznávací znamení rodu šišák. Fialově modrá, zřídka bílá, tlamatá koruna má tvar u báze prohnuté trubky dlouhé 15 až 25 mm, horní pysk je 3dílný, vypouklý a dolní celistvý.\n\nVnější spodní dvě tyčinky jsou delší než dvě vnitřní horní, jejich prašníky mají pouze jeden prašný váček funkční, druhý je zakrnělý. Svrchní semeník vytvořily dva plodolisty, blizna je dvouklaná. Jako ochrana proti samoopylení dozrává nejdříve pyl a teprve později vajíčka. Mimo květy oboupohlavné se občas vyskytují i květy jen samičí.\n\nKvete od června do srpna. Opylování zajišťují blanokřídlí a motýli. Po opylení koruna květu opadne a kališní pysky obejmou dozrávající tvrdky. Když tyto dozrají, pysky se otevřou a z tvrdek vypadnou 4 semena velká asi 1,5 mm.\n\nBěhem rozsáhlých meliorací a snahy o přeměnu zamokřených území na ornou půdy došlo i ke zničení mnoha přeplavovaných luk, na kterých šišák hrálovitý rostl. Zmenšilo se nejen množství lokalit jeho výskytu, ale i na těch pozůstalých se snižují počty kvetoucích jedinců. Byl proto jak \"Vyhláškou MŽP ČR č. 395/1992\" tak i \"Černým a červeným seznamem cévnatých rostlin ČR\" v roce 2000 prohlášen za ohrožený druh (§2, C2).\n\n\n \n"}
{"id": "757224", "url": "https://cs.wikipedia.org/wiki?curid=757224", "title": "Alenka v říši divů (píseň)", "text": "Alenka v říši divů (píseň)\n\nPíseň Alenka v říši divů nahrál Karel Zich zpočátku 70. let 20. století a v roce 1973 tak odstartovala Zichovu sólovou kariéru.\n\nAutorem českého textu je Zdeněk Rytíř. V originále se skladba jmenuje \"Living Next Door to Alice\" (hudba Nicky Chinn, text Mike Chapman), jejím původním interpretem je australská skupina New World. Píseň nejvíce proslavila skupina Smokie v roce 1976.\n\nČeský i anglický text pojednává o jakémsi milostném příběhu, ale v české verzi se pojednává pouze o dívce přirovnané k Alence, zatímco anglická verze mluví přímo o Alence. V obou verzích ovšem je konec tragický, stále ovšem otevřený. \n\nStopa české verze je daktylotrochej. V textu se nachází metafory, přirovnání i anafory na konci písně. \n\nAnglická verze písně se v roce 1972 umístila v australském žebříčku na 35. místě, nazpívaná skupinou New World. Na píseň vzniklo mnoho coverů a přezpívalo jí mnoho profesionálů i amatérů, včetně Karel Zicha, který jí přezpíval roku 1973 a píseň se stala jednou z jeho neúspěšnějších. Písni se ještě zvýšila popularita, když jí přezpívala roku 1976 anglická skupina Smokie. V tu chvíli obsazovala první místa hitparád po celém světě. Dokonce se s ní skupina dostala i do slavného časopisu Billboard, kde obsadila 25. příčku. O dvacet let později jí skupina Smokie znovu přezpívala, psal se rok 1995, kdy dosáhla v Británii 3. místa. I Karel Zich jí roku 1999 znovu přezpíval.\n\nHudbu k písni \"Living next door to Alice\" složil Mike Chapman. A Karel Zich, jako coveru, písni nechal své původní znění. Píseň je složená pro kytary, kterých hraje v nahrávce více. Později se i nenápadně objeví bicí. Na konci písně je jistá gradace i v textu a tak končí v jakémsi napřáhnutí pro další sloky a další části přiběhu. \n\n"}
{"id": "757227", "url": "https://cs.wikipedia.org/wiki?curid=757227", "title": "Šišák (květina)", "text": "Šišák (květina)\n\nŠišák (\"Scutellaria\") je rozsáhlý rod bylin z čeledě hluchavkovitých, kde je řazen do podčeledě \"Scutellarioideae\".\n\nV České republice rostou dva původní druhy a třetí nepůvodní, zavlečený.\nZ nich je šišák hrálovitý uznán \"Černým a červeným seznamem cévnatých rostlin ČR\" i \"Vyhláškou MŽP ČR č. 395 z roku 1992\" za ohrožený druh (C2, §2).\n\nJe rozšířen ve všech pěti kontinentech, nejvíce v mírném pásmu, nevyskytuje se v aridních oblastech. V tropech roste především v horách, nejméně druhů se nachází v tropické Africe.\n\nVětšina to jsou roční nebo víceleté rostliny dorůstající do výšky 5 až 100 cm, někdy vyrůstají z oddenků nebo hlíz, mnohdy jsou žláznatě chlupaté. Lodyhy mají přímé, jednoduché nebo rozvětvené, vstřícně vyrůstající listy přisedlé nebo s řapíky. Čepele jsou tvaru oválného, kopinatého až podlouhlého, s celistvým nebo mělce ozubeným okrajem.\n\nPyskaté květy vyrůstají jednostranně v párech nebo jednotlivě z úžlabí listenů. Jejich krátký kalich je dvoupyský, na hořejším pysku má miskovitý šupinovitý výrůstek. Dvoupyská koruna, s dlouhou trubkou většinou vytočenou nahoru, je barvy modré, bílé, fialové nebo růžové. Spodní pysk koruny je trojlaločný (střední lalok je nejširší), honí jednoduchý je vypouklý a tvoří přilbici. Tyčinky jsou čtyři, přední pár je delší než zadní, přiléhají k hornímu pysku. Svrchní semeník je tvořen dvěma plodolisty, blizny jsou ploché nebo kulovité. Po odkvětu se horní pysk kalichu zvětší a kryje plody než dozrají a vypadnou, což jsou čtyři hnědé nebo černé chlupaté tvrdky obsahující po jednom semeni (plůdku).\n\nV současnosti jsou široce diskutovány léčivé účinky, u nás ve volné přírodě nerostoucího, šišáku bajkalského (\"Scutellaria baicalensis\") na nádorová a zánětlivá onemocnění. Tato rostlina je používána v tradiční čínské medicíně téměř proti všem lidským neduhům.\n\n\n \n"}
{"id": "757230", "url": "https://cs.wikipedia.org/wiki?curid=757230", "title": "Franz von Soxhlet", "text": "Franz von Soxhlet\n\nFranz rytíř von Soxhlet (13. ledna 1848, Brno – 5. května 1926, Mnichov) byl význačný zemědělský chemik. Je znám zejména jako vynálezce chemického přístroje - extraktoru, který po něm dodnes nese jméno (tzv. Soxhletův extraktor) a propagátor sterilizace mléka.\n\nSoxhlet se narodil v moravském Brně jako syn belgického imigranta a přádelnického továrníka. Studia zemědělské chemie však již strávil na Univerzitě v Lipsku, kde roku 1872 promoval prací o chemii mléka. Následně se stal vědeckým asistentem na zemědělské výzkumné stanici ve Vídni. Od r. 1879 byl už profesorem na Technické vysoké škole v Mnichově a kromě toho působil dlouhodobě jako ředitel Centrální zemědělské výzkumné stanice pro Bavorsko (do roku 1913). Mezitím si ještě na Univerzitě v Halle udělal doktorát z medicíny (1894). Oblastí jeho vědeckého zájmu se stala biochemie a sterilizace mléka.\n\nV 70. letech 19. století zveřejnil Soxhlet své výzkumy z biochemie mléka, másla a mléčných tuků (lipidů). Z těchto výzkumů vznikl i jeho extraktor (1879), nazývaný dodnes Soxhletovým, pomocí kterého bylo možno určit obsah tuků (lipidů) v suchých potravinách.\n\nV roce 1881 pak vyvinul přístroj pro přímé určení obsahu tuku v mléce. V 80. a 90. letech se zabýval ještě chemickým složením margarínu, zkoumal mléčný cukr a obsah kyselin v mléce (tzv. SH Wert = Soxhlet-Henkel Wert). V roce 1886 zkonstruoval přístroj pro sterilizaci mléka pro kojence. Předpokládal, že jeho metoda zbaví mléko zcela choroboplodných zárodků, což se později neukázalo zcela pravdou.\n\nBez ohledu na to je F. von Soxhlet pokládán za pionýra sterilizace (pasterizace) mléka. Byl také prvním vědcem, který v mléce prokázal proteiny kasein, albumin, globulin a laktoprotein a mléčný cukr laktózu. V roce 1893 se zabýval rozdíly mezi kravským a mateřským mlékem. Od přelomu století studoval vliv solí vápníku na výskyt metabolické poruchy - rachitidy. V posledních pracích pak zkoumal vliv rozdílného obsahu železa v mateřském a kravském mléce na vznik chudokrevnosti u dětí.\n\nVon Soxhlet se také upřímně a odvážně pokoušel o zachování odborné nezávislosti zemědělských výzkumných stanic. Je znám svým veřejným zásahem proti řediteli darmstadtské ZVS Paulu Wagnerovi, kterého obvinil z falšování výsledků analýzy ve prospěch výrobce fosfátového hnojiva.\n\n"}
{"id": "757232", "url": "https://cs.wikipedia.org/wiki?curid=757232", "title": "Viliam Matějka", "text": "Viliam Matějka\n\nViliam Matějka (* 30. června 1961, Vítkov u Opavy) je český římskokatolický kněz, čestný kanovník kapituly sv. Štěpána v Litoměřicích.\n\nNarodil se ve Vítkově u Opavy, ale dětství a období dospívání prožil v Duchcově v severních Čechách.\nMaturoval na gymnáziu v Duchcově. Již na počátku 80. let 20. století se jako čerstvý maturant hlásil na Cyrilometodějskou bohosloveckou fakultu v Litoměřicích. Nebyl však přijat. Proto pracoval rok jako průvodce a inventarista na Státním zámku v Duchcově a v klášteře v Oseku. Po roce byl na teologická studia přijat.\n\nTeologii absolvoval v roce 1986. Po kněžském svěcení byl farním vikářem v České Lípě a od roku 1987 administrátorem excurrendo farního obvodu Zákupy. V roce 1993 byl jmenován administrátorem farního obvodu českolipského a volfartického. V roce 1999 byl ve farnosti České Lípě ustanoven jako farář s titulem děkana.\n\n26. prosince 2010 byl litoměřickým biskupem Janem Baxantem jmenován a 12. února 2011 instalován čestným kanovníkem Katedrální kapituly u sv. Štěpána v Litoměřicích. K 1. červnu 2014 byl jmenován členem kněžské rady litoměřické diecéze. Mandát člena kněžské rady vypršel v červnu roku 2019.\n\n\n\n"}
{"id": "757233", "url": "https://cs.wikipedia.org/wiki?curid=757233", "title": "Václav Vlasák", "text": "Václav Vlasák\n\nJméno a příjmení Václav Vlasák se může vztahovat k následujícím osobnostem:\n\n"}
{"id": "757234", "url": "https://cs.wikipedia.org/wiki?curid=757234", "title": "Seznam trolejbusových linek v Brně", "text": "Seznam trolejbusových linek v Brně\n\nSeznam trolejbusových linek v Brně zahrnuje všechny pravidelně provozované linky trolejbusové dopravy v Brně od začátku provozu v roce 1949 do současnosti. Obsahuje rovněž i shrnutí některých speciálních výlukových linek v průběhu 20. a 21. století. Do roku 1974 jsou trasy linek určeny ulicemi s dobovými názvy, jejich současné názvy jsou uvedeny kurzívou v závorkách. Od roku 1975 jsou vždy vyjmenovány dobovými názvy všechny zastávky na trase, současné pojmenování kurzívou se opět následně nachází v závorce. V tabulkách je uvedena vždy nejdelší trasa linky, některé její spoje mohly (mohou) v různou denní dobu končit v nácestných smyčkách.\n\nPrvní tři trolejbusové linky vznikly v Brně při zprovoznění tří samostatných radiálních tratí během roku 1949. Jako první byl 30. července toho roku zahájen provoz na trati od hlavního nádraží do Slatiny, kde začala jezdit linka č. 21. Další dvě linky obdržely následující čísla 22 a 23, přičemž tramvajových linek, které v Brně nesou tradičně čísla počínaje jedničkou, existovalo v té době deset (linky č. 1–10). V následujících 19 letech nebyly v oblasti linkového vedení trolejbusů prováděny žádné změny, nadále existovaly tři linky, u kterých došlo pouze k několika přeložkám či prodloužení tratí. Roku 1968 byl zastaven provoz na lince č. 23 z Komárova do Tuřan, kde byly trolejbusy nahrazeny autobusovou linkou. Druhá polovina 60. let byla v Československu obdobím, kdy se počítalo s omezováním a rušením trolejbusové dopravy v celé republice, neboť byl dostatek ropy ze Sovětského svazu a Karosa začala masově vyrábět nové městské autobusy ŠM 11. V Brně tak zůstaly pouze dvě trolejbusové linky čísel 21 a 22, jejichž osud byl nejasný.\n\nRoku 1969 byly po několika letech zakoupeny nové trolejbusy, jimiž byl obnoven vozový park, a začalo se uvažovat o stavbě nových tratí. V průběhu 70. a začátku 80. let došlo v Brně k velkému rozmachu trolejbusové dopravy, neboť v té době vzniklo několik nových tratí především do nově stavěných sídlišť. Jako první byly v roce 1971 zprovozněny linky č. 24 a 35 do Žabovřesk, přičemž 1. ledna 1972 došlo k přečíslování původních linek 21, 22 a 24 na čísla 31, 32 a 34. Důvodem byl předpokládané zvýšení počtu tramvajových linek, kterých v roce 1972 bylo již 17. V roce 1974 následovala nová linka ke slatinskému nádraží, která obsadila volné číslo 33, roku 1975 linka číslo 37 do Kohoutovic, o rok později linka číslo 36 do Komína a v roce 1979 linka 38 do Nového Lískovce. V roce 1981 začaly trolejbusy jezdit i na linkách číslo 39 do Jiráskovy (dnes Masarykovy) čtvrti a 140 do Bystrce. K 1. lednu 1982 došlo k druhému přečíslování, čísla linek byla zvednuta o 100 (31–39 → 131–139), neboť číslem 40 již byla označena první městská autobusová linka.\n\nV roce 1982 vznikla linka č. 141 vedoucí do slatinského sídliště a další tři nové linky, které se však tehdejšímu značení vymykaly. Linka 39A začala jezdit po již druhé trati do tehdejší Jiráskovy čtvrti, přičemž velkou část trasy měla společnou právě s linkou č. 139. V případě linek 37A, která navazovala na stejně označenou linku, jež krátce existovala roku 1979, a 38A se jednalo o posilové linky svých „mateřských“ linek 137 a 138, které jezdily po delší trase než tyto nově zavedené. Tyto tři linky ale byly již v roce 1983 přeznačeny na standardní označení a dostaly nová čísla následující po posledním obsazeném čísle 141: z linky 37A se stala linka 142, z 38A linka 143 a z 39A linka 144. Linka číslo 145 zahájila provoz na nové trati do Starého Lískovce (konečná však byla tehdy označena jako Bohunice) roku 1983, poslední dvě linky č. 146 do Fučíkovy (dnes Štefánikovy) čtvrti a č. 147 na sídliště Vinohrady byly zprovozněny během roku 1987. Tím bylo dosaženo nejvyšší číslo pravidelné trolejbusové linky v Brně, v roce 1987 tak existovalo 17 samostatných trolejbusových linek s čísly 131–147.\n\nNa podzim 1987 došlo k prvnímu zrušení linky č. 135, která byla v Žabovřeskách nahrazena prodlouženou linkou 134. Číslo 135 se ale o necelý rok později objevilo na trolejbusech nové posilové linky na Vinohrady, která fungovala další čtyři roky. Po roce 1990 došlo k racionalizaci provozu, v průběhu 90. let byly postupně zrušeny linky čísel 135 (roku 1992 ale byla obnovena v trase do sídliště Kamenný Vrch), 146, 140 (kvůli dlouhodobé výluce nahrazena autobusovou linkou 140, která, i přes ukončení výluky, fungovala až do roku 2000, což bylo částečně zapříčiněno i nedostatkem trolejbusů), 138, 143, 133 a 137. V případě samotných tratí ale byly až na výjimky zrušeny jen některé kratší úseky, většina zrušených linek byla nahrazena těmi stávajícími. V roce 1994 byla naopak linka č. 145 prodloužena o polookružní úsek přes severní část Brna. Toto spojení si cestující natolik oblíbili, že zde musela být zřízena nová linka č. 146, která se od linky 145 trasově lišila pouze v koncové oblasti Nového a Starého Lískovce. Reorganizace brněnské MHD v roce 1995 se trasování trolejbusových linek nijak nedotkla. V roce 2000 byl po devíti letech opětovně zahájen provoz na částečně přesměrované trolejbusové lince 140, která od té doby vytváří tangenciální spojení mezi Bystrcí a Královým Polem.\n\nDne 1. září 2003 došlo v souvislosti s chystaným zavedením Integrovaného dopravního systému Jihomoravského kraje k přečíslování všech trolejbusových linek, jejich trasování se ale nijak nezměnilo. Provozním linkám v intervalu 131–139 bylo číslo zmenšeno o 100 (nově č. 31, 32, 34, 35, 36, 39), linky 140–142 a 144–147 byly přečíslovány v tomto pořadí: 30, 33, 37, 38, 25, 26, 27. Větší změny v linkovém vedení trolejbusů nastaly v souvislosti se stavbou mimoúrovňové křižovatky Hlinky v letech 2004–2007, kdy probíhala rozsáhlá výluka na několika autobusových i trolejbusových linkách. Některé změny MHD ale byly natolik úspěšné, že byly ponechány. V případě trolejbusů se jednalo o zrušení linky č. 35, jež byla nahrazena kratším intervalem linky 26, a zavedení nové pravidelné linky č. 29, která vznikla přečíslováním výlukové linky x25. Poslední významnější úpravy nastaly na začátku roku 2013 – vznikla linka č. 35 spojující Mendlovo náměstí a Masarykovu čtvrť, která částečně nahradila zrušenou autobusovou linku č. 51, a byla zrušena linka č. 29, přičemž jako její částečná náhrada byla z Kohoutovic do Starého Lískovce prodloužena linka č. 37.\n\nOd roku 2013 je v Brně v provozu celkem 13 pravidelných trolejbusových linek s čísly 25–27 a 30–39. Nejvytíženějšími jsou linky 25 a 26, které v roce 2011 společně zajišťovaly přibližně 30 % přepravních výkonů brněnské trolejbusové dopravy.\n\nV roce 1980 byly v nepřetržitém denním i nočním provozu pouze tři trolejbusové linky z celkových osmi, konkrétně se jednalo o linky 31 do Šlapanic, 36 do Komína a 37 do Kohoutovic, k nimž se v roce 1982 přidala nově zavedená linka 38A (od roku 1983 číslo 143). Již v roce 1983 došlo k dalším změnám. Celodenně včetně noci jezdila místo linky 143 nově zavedená bohunická linka 145, do režimu nepřetržitého provozu byly převedeny i linky č. 140 a 141 vedoucí do bystrckého, respektive slatinského sídliště. Noční provoz linky 140 byl ale ještě před rokem 1987 zrušen. V roce 1990 jezdily trolejbusy nepřetržitě na linkách 131, 136, 137, 138, 141 a 147, roku 1998 se jednalo o linky 131, 135, 136, 141 a 142. Od 1. září 2000 byla noční doprava kompletně reorganizována – vzniklo sedm nových nočních autobusových linek obsluhujících celé město, které nahradily noční provoz tramvají (vyjma páteřních linek č. 1 a 8, jejich noční provoz byl zastaven až v roce 2004), trolejbusů i stávajících nočních autobusů.\n\nV roce 2012 byl spolu s tramvajovou linkou H4 zahájen pravidelný provoz historických trolejbusů. První rok se jednalo pouze o vložené spoje na lince 32, roku 2013 ale byla zřízena speciální linka H24. V obou případech byla zajištěna návaznost na linku H4. Linka je v uvedeném období v provozu v letní sezóně o víkendech a svátcích a platí na ní běžný tarif IDS JMK.\n\n\n"}
{"id": "757240", "url": "https://cs.wikipedia.org/wiki?curid=757240", "title": "Diskografie Cher Lloyd", "text": "Diskografie Cher Lloyd\n\nDiskografie britské zpěvačky Cher Lloyd sestává z jednoho studiového alba, třech singlů a pěti hudebních videí.\n"}
{"id": "757241", "url": "https://cs.wikipedia.org/wiki?curid=757241", "title": "Mnohočetný myelom", "text": "Mnohočetný myelom\n\nMnohočetný myelom, také Kahlerova nemoc (po Otto Kahlerovi), je maligní nádorové onemocnění plazmatických buněk, což je typ bílých krvinek za fyziologických podmínek produkující protilátky.\n\nNahromaděné abnormální buňky se shlukují především v kostech, kde působí léze s možností následných patologických zlomenin, a v kostní dřeni, kde narušují produkci normálních krevních buněk s tvorbou osteolytických ložisek. Většina případů myelomu zahrnuje tvorbu monoklonálního paraproteinu, abnormální protilátky působí poškození ledvin, které narušuje tvorbu normálních protilátek, což vede k imunodeficienci a v důsledku zhoršené filtrační renální schopnosti s efektem sníženého vylučování odpadních látek k rozvoji obrazu tzv. myelomové ledviny. Přítomna je též hyperkalcemie a proteinurie. V moči lze prokázat Bence-Jonesovu bílkovinu.\n\nPříznaky nemoci:\n\nKlasickou trojici příznaků tvoří únava, bolesti kostí a opakované infekce. Nejčastějším příznakem nemoci jsou bolesti v zádech či bolesti jiných částí skeletu, u 70 % nemocných je přítomna anémie, u některých je zvýšená koncentrace kreatininu a u 10–20 % chorých je v době stanovení diagnózy přítomna hyperkalcémie. Mnohočetný myelom se může hlásit i dalšími pestrými příznaky.\n\nMyelom je diagnostikován pomocí krevních testů (např. elektroforéza bílkovin), mikroskopického vyšetření kostní dřeně (biopsie kostní dřeně) a rentgenem běžně zasažených kostí. Mnohočetný myelom je chorobou léčitelnou, ale jen výjimečně vyléčitelnou. Obvykle je další osud nemocného složen z relapsů a remisí v důsledku protinádorové léčby steroidy, chemoterapií, thalidomidem či transplantací kostní dřeně. Při pokročilé léčbě jsou též používány novější léky jako talidomid, lenalidomid a bortezomib. Někdy je aplikována radiační terapie vůči kostním lézím, které způsobojí pacientovi symptomy.\n\nIncidence této nemoci je 1 až 4 nemocní na 100 000 obyvatel za rok. Výskyt je častější u mužů a z dosud neznámých důvodů je dvakrát častější u Afroameričanů než u bílých Američanů. Při konvenční léčbě je prognóza 3 až 4 roky, které mohou být prodlouženy až na 5 až 7 let při pokročilé léčbě. Předpokládá se, že plné zavedení léků nové generace (thalidomid, lenalidomid, bortezomid) do léčebných postupů dále prodlouží průměrné přežití, a počet osob, které budou žít déle než 10 let od zjištění diagnózy, se zvýší na 30 %. Mnohočetný myelom je druhou nejčastější hematologickou malignitou (13 %) a představuje 1 % všech nádorových onemocnění.\n\n"}
{"id": "757257", "url": "https://cs.wikipedia.org/wiki?curid=757257", "title": "Deprogramování", "text": "Deprogramování\n\nDeprogramování je proces, kdy je člen náboženské, vojenské, politické či jiné skupiny násilně přesvědčován, aby odstoupil od své víry či přesvědčení. Metody použité během procesu deprogramování mohou zahrnovat únosy a mučení, fyzické, psychické nebo sexuální násilí. Osoba provádějící deprogramování se nazývá deprogramátor.\n\nPodle českého trestního zákona (Zákon č. 40/2009 Sb., §176) může být ten, kdo násilím, pohrůžkou násilí nebo pohrůžkou jiné újmy zdržuje jiného bez oprávnění od účasti na náboženském úkonu nebo jinému v užívání svobody vyznání jinak brání, (stejně jako ten, kdo k takové účasti nutí), potrestán odnětím svobody až na dva roky. Jako okolnost podmiňující užití vyšší trestní sazby je jmenováno použití zbraně nebo spáchání činu na nejméně třech osobách.\n\nPodle Stevena Hassana, deprogramátora a později výstupového poradce nazval slovem deprogramování poprvé v 70. letech 20. století američan Ted Patrick své praktiky, které měly za cíl obrácení procesu indoktrinace kulty, která, jak věřil, probíhá jako „programování“ přesvědčení či víry pomocí hypnózy, opakování a dalších metod měnících chování jednotlivce. Nazval tedy svou činnost „deprogramování“.\n\nMezi známé deprogramátory patří:\n\n\n\nDušan Lužný se k problematice brainwashingu a vymanění z vlivu sektářských organizací vyjadřuje takto:\n\n"}
{"id": "757270", "url": "https://cs.wikipedia.org/wiki?curid=757270", "title": "Grzegorz Czerny", "text": "Grzegorz Czerny\n\nMgr. Grzegorz Czerny (* 15. července 1972, Pilzeň, východní Polsko) je polský římskokatolický kněz, okrskový vikář krušnohorského vikariátu, administrátor farnosti v Litvínově, čestný kanovník kapituly sv. Štěpána v Litoměřicích.\n\nPochází z Pilzně v Polsku. Maturoval v Polsku v roce 1991. V letech 1992 – 1998 absolvoval filozofii a teologii na Papežské teologické akademii v Krakově v dominikánském Filosoficko-teologickém kolegiu, kde získal titul magistr teologie.\n\nV listopadu 1998 nastoupil jako pastorační asistent v Libochovicích. Dne 2. května 1999 přijal jáhenské svěcení v Třebenicích a byl inkardinován do litoměřické diecéze. Dne 1. srpna 1999 nastoupil do jáhenské služby v Litvínově. Kněžské svěcení přijal 13. května 2000 v litvínovském kostele sv. Michaela archanděla z rukou litoměřického biskupa Josefa Koukla. Následně v Litvínově sloužil jako farní vikář.\n\nOd 15. září 2001 se rovněž stal administrátorem excurrendo farností Litvínovska. V září roku 2001 se stává také administrátorem farností Horní Jiřetín, Nová Ves v Horách, Hora sv. Kateřiny, Malý Háj a Brandov.\n\nDne 1. srpna 2007 byl, po odchodu R.D. Oldřicha Vindušky do důchodu, jmenován administrátorem v Litvínově; dále administrátorem excurrendo Českého Jiřetína a Flájí. Od 1. července 2010 se stal okrskovým vikářem krušnohorského vikariátu.\n\n26. prosince 2010 byl litoměřickým biskupem Janem Baxantem jmenován a 12. února 2011 instalován čestným kanovníkem Katedrální kapituly u sv. Štěpána v Litoměřicích.\n\n\n\n"}
{"id": "757271", "url": "https://cs.wikipedia.org/wiki?curid=757271", "title": "Bucerius institut pro výzkum současné německé historie a společnosti", "text": "Bucerius institut pro výzkum současné německé historie a společnosti\n\nBucerius institut pro výzkum současné německé historie a společnosti (Bucerius Institute for Research of Contemporary German History and Society) při Haifské univerzitě byl založen v roce 2001 nadací Zeit-Stiftung Ebelin und Gert Bucerius a jejím předsedou prof. Manfredem Lahnsteinem dr.h.c. Institut se věnuje otázkám z oblasti výzkumu společnosti a historie současného Německa. Zakladatelkou a první ředitelkou institutu byla Prof. Yfaat Weiss. V roce 2008 se ředitelem institutu stal Dr. Amos Morris-Reich.\n\nInstitut podporuje výzkum soudobých dějin a sociální, kulturní a politické reality v Německu a pracuje s cílem podpořit větší obeznámenost a pochopení moderního Německa v akademické obci. To dále usnadňuje akademickou výměnu mezi Německem, Evropou a Izraelem.\n\nTémata, kterými se institut zabýval v posledních deseti letech zahrnují koncepty jako identita, migrace, integrace, multikulturalismus, občanství a liberalismus, rasa, vizuální dějiny a dějiny vědy v německém, izraelské a evropském kontextu. Bucerius institut má za cíl zapojení různých vědních oborů a metod, historických období a geografických kontextů do výzkumu současného Německa tak, aby se do popředí dostaly aspekty moderní německé a židovské historie, které napomohou odhalit komplexitu soudobých německých dějin.\n\nÚstav se stal důležitým zdrojem informací o specifickém vývoji v poválečném Německu a obecně v Evropě. Tyto informace jsou pravidelně využívány studenty a vědci z Univerzity Haifa a širokou veřejnosti.\n\nInstitut každoročně pořádá konference, semináře a přednášky, jako například \"Queer experiences during the Third Reich and the Holocaust\" a \"Perspectives on Contemporary Iran and Iranian Culture in Germany and Israel\". Kromě toho hostil institut významné osobnosti německého veřejného života jako např. Ritu Süssmuth, Josefa Joffeho a Wolfa Biermanna, který přednášel během speciální akce v institutu.\n\nInstitut také pořádá speciální akce jako jsou filmové festivaly a hudební pořady, které zaujaly publikum i mimo univerzitu. V roce 2007 spoluorganizoval institut DEFA/ NDR filmový festival na téma \"German Cinema from Behind the Iron Curtain\" a v roce 2008 hostil hudební drama s názvem \"The Myth and the Real Life of Marlene Dietrich\".\n\nBucerius institut má výměnný program pro student magisterského a doktorského studia, které podporuje formou grantů a stipendií.Pod záštitou institutu se konaly semináře a přednášky četných vědců. Ústav přispívá k výzkumu současného Německa v Izraeli a spolupracuje s vědci z Izraele a ze zahraničí.\n\nBucerius institut udržuje partnerství s několika mezinárodními výzkumnými institucemi, jako je například Leo Baeck Institute, German-Israeli Foundation (GIF) for Scientific Research and Development, Simon Dubnow Institut für Jüdische Geschichte und Kultur, Institut für die Geschichte der deutschen Juden, dem Hamburger Institut für Sozialforschung, výzkumnou skupinou \"Biologiedidaktik\" při Univerzitě v Jeně jako s různými dalšími německými nadacemi v Izraeli, a jinými akademickými pracovišti v Německu a Izraeli.\n\nV březnu 2005 Bucerius institut publikoval knihu \"Memory and Amnesia: The Holocaust in Germany\", kterou editovali Gilad Margalit a Yfaat Weiss v hebrejském jazyce. Tento sborník představuje výsledný produkt týdenního semináře, který institut organizoval v letech 2001/2002 ve spolupráci s předními vědci zabývajícími se holocaustem z Izraele, Německa, Evropy a Spojených států. V rámci semináře se používala historiografie,literární žánry a kinematografie k analýze narativu oběti, pachatele a spolupachatele v pracích zabývajících se holocaustem. Dále byly vydány některé eseje o reemigraci z konference \"Europe and Israel: What Next?\" v ročence Leo Baeck Institute z roku 2004. Kromě toho publikoval institut výsledky konference \"Deadly Neighbors\" ve vydání časopisu \"Mittelweg 36. Zeitschrift für des Hamburger Instituts Sozialforschung\". Existují také četné publikace členů asociovaných v institut zabývající se současnou historií Německa a vztahy mezi Židy a Nežidy v Německu, Evropě a Izraeli.\n\n\n\n"}
{"id": "757273", "url": "https://cs.wikipedia.org/wiki?curid=757273", "title": "Luisa Sasko-Koburská", "text": "Luisa Sasko-Koburská\n\nLuisa Sasko-Koburská, plným jménem anglicky \"Louise Caroline Alberta\" (18. března 1848, Londýn — 3. prosince 1939, Londýn), byla rodem britská princezna a sňatkem vévodkyně z Argyllu. \n\nLuisa se narodila 18. března roku 1848 v Buckinghamském paláci v Londýně jako čtvrtá dcera (šesté dítě) britské královny Viktorie a jejího manžela prince Alberta. Jako dcera královny měla od narození titul \"Její královská výsost princezna Velké Británie a Irska\", po otci pak \"princezna Sasko-Kobursko-Gothajská\". Při křtu dostalo děvčátko tři jména – Luisa Karolina Alberta; první jméno \"Luisa\" dostala na počest babičky z otcovy strany Luisy Sasko-Kobursko-Altenburské (1800—1831). Křest, který celebroval \"John Bird Sumner\", arcibiskup z Canterbury, se uskutečnil v kapli Buckinghamského paláce 18. května. Kmotry byli Gustav, vévoda Meklenbursko-Schwerinský, Marie Frederika Hessenko-Kasselská, vévodkyně Sasko-Meiningenská, a Augusta Karolina z Cambridge, budoucí vévodkyně meklenbursko-střelická.\n\nStejně jako její bratři a sestry byla i Luisa vychovávána a vyučována podle přísných programů, vypracovaných jejich otcem, princem Albertem. Děti se od útlého dětství učily připravovat si jídlo, vést domácnost, zvládat úklidové práce.\n\nOd útlého věku Luisa vynikala jak půvabem, tak především inteligencí a uměleckým nadáním. Krásně hrála na hudební nástroje, tančila a především kreslila, jako člence královské rodiny pro ni však umělecká dráha nepřipadala v úvahu. Přesto v roce 1863 nastoupila se souhlasem matky do Národní školy umění v Kensingtonu. Její inteligence a důvtip z ní učinily otcovu oblíbenkyni (říkal jí \"moje slečna \"proč\"\"); Albert však nežil dlouho, zemřel již 14. prosince roku 1861, když bylo Luise třináct let. Pro královnu Viktorii to byla strašlivá rána, po princově smrti se stalo z královského dvora ponuré místo. Královna většinu času trávila v Osborne House, kam s sebou vzala i Luisu. V roce 1866 se princezna stala neoficiální matčinou tajemnicí a tato práce jí nedovolovala žádného rozptýlení.\n\nPrvní Luisinou láskou byl učitel jejího bratra Leopolda, reverend Robinson Duckworth. Když se o tom dozvěděla královna, byl okamžitě propuštěn.\n\nJako dcera britské královny byla v Evropě velmi žádoucí nevěstou; kromě toho byla navíc považována ze nejkrásnější ze všech pěti královniných dcer. Královna ovšem toužila po tom, aby její dcery žily vedle ní; dvě starší princezny (Viktorie a Alice) se však provdaly za panovníky německých dynastií a opustily rodnou zemi. Mezi nápadníky princezny Luisy byl dánský korunní princ Frederik, ale královna ke sňatku nedala souhlas, neboť jako korunní princezna by Luisa musela žít v Dánsku. Poté nejstarší Luisina sestra Viktorie, pruská korunní princezna, navrhla Luise provdat se na prince Alberta Pruského, královna to však odmítla opět. \n\nNakonec královna Viktorie souhlasila se sňatkem s Johnem Campbellem, následníkem vévody z Argyllu. John Campbell byl anglickým poddaným a pro královnu bylo těžko přijatelné provdat dceru nižšího společenského postavení, přesto však souhlasila, jen aby dcera zůstala ve Velké Británii. Doufala rovněž, že tento sňatek \"\"přinese do královské rodiny novou krev\"\". (Tato naděje však zůstala nenaplněna, neboť manželství zůstalo bezdětné.)\n\nLuisa se s Johnem Campbellem zasnoubila 3. října roku 1870, svatba pak se uskutečnila 21. března následujícího roku 1871. Obřadu se účastnili členové mnoha evropských panovnických dynastií. K oltáři princeznu vedli její bratři, Eduard, princ z Walesu a Alfréd, vévoda z Edinburghu. Po svatbě se stal Campbell členem britské královské rodiny. Na svatební cestu odjeli novomanželé do Claremontu. Každý den dostávala princezna od matky dopisy, které jitřily Luisiny myšlenky o rodinném životě. \n\nV roce 1878 premiér Velké Británie Benjamin Disraeli jmenoval Johna Campbella novým generálním guvernérem Kanady. Tento výběr schválila i královna. Luisa se tak stala vicekrálovnou Kanady, jako manželka vicekrále a hlavního guvernéra. Byla také prvním členem královské rodiny, který navštívil Ottawu a Rideau Hall, oficiální královskou rezidenci v Kanadě. Palác se značně odlišoval od půvabných prostor Buckinghamského paláce. Každý generální guvernér, který bydlel v paláci, ho zařídil svým nábytkem. John vyzdobil sály paláce obrazy své ženy. \n\nPrvní měsíce v Kanadě se Luisa cítila osamělá, vzdálená od své matky a sester. Těžkou ranou pro ni byla zpráva o smrti její sestry Alice, která zemřela na tyfus (16. prosince 1878). \n\nLuisa se stala patronkou řady organizací, jako např. Asociace ochrany žen v Kanadě, Společnosti dekorativně-užitého umění, Montrealské umělecké společnosti. 13. února roku 1879 manželé otevřeli v Kanadě Královskou akademii umění. I zde se věnovala umělecké tvorbě a jedna ze soch, které Luisa vytvořila, byla umístěna v jedné z montrealských vysokých škol. \n\nLuisinými oblíbenými zdejšími činnostmi se staly lyžování a bruslení. 14. února roku 1880 Luisa a její manžel měli havárii při jízdě na saních, které se převrhly; princezna upadla, udeřila se o železnou střechu saní a ztratila vědomí. Místní obyvatelé ji vyprostili a přepravili do paláce, kde jí byl diagnostikován silný šok a podchlazení, ale její život nebyl ohrožen. Po této příhodě Luisa i s manželem odjeli zpět do Velké Británie, po návratu se však princezna nepřestala o Kanadu zajímat – třebaže její pobyt zde nebyl příliš šťastný – a v roce 1885 tam poslala velkou sumu peněz na výstavbu nemocnic a dětských domovů.\n\nPo návratu do Velké Británie se pár usadil v Kensingtonském paláci, kde potom Luisa strávila dalších 56 let života. Její manžel se věnoval politické kariéře, avšak nepříliš úspěšně. Campbell byl liberál, Luisa zase podporovala irskou samostatnost. Časem se manželé jeden druhému odcizili. Královna se jim snažila pomoci, organizujíc společné cesty, tím se však situace ještě zhoršovala. Proslýchalo se, že Campbel byl homosexuál, prokázáno to však nebylo. V té době se Luisa sblížila se svými sestrami Helenou a Beatricí. Luisa v těchto letech měla řadu romantických vztahů, mezi jinými k Arturovi Biggeovi, královskému soukromému tajemníkovi, a Siru Edwinu Lutyensovi; není však doloženo, zda byly i sexuální povahy. Údajně měla mít vztah i s Jindřichem z Battenbergu, manželem své sestry Beatrice; ten byl v každém případě jejím dobrým přítelem až do své smrti v roce 1896.\n\nAž do smrti královny Viktorie v roce 1901 se princezna Luisa věnovala řadě státních záležitostí. Otvírala veřejné budovy, nemocnice, školy, byla patronskou mnoha organizací a sama aktivně participovala na jejich činnosti. Hodně cestovala, a to pod jménem slečna Campbellová. Po královnině smrti žila v Osborne spolu s mladší sestrou Beatricí, která v té době byla již vdovou. Často navštěvovala v Londýně svého bratra Eduarda, který se stal králem. Její londýnskou rezidencí byl Kensingtonský palác. V té době byl její manžel již 9. vévodou z Argyllu (titul zdědil po smrti svého otce v roce 1900) a Luisa tedy byla vévodkyní z Argyllu. Campbell dostal nabídku stát se generálním guvernérem Austrálie, odmítl však. \n\nPo roce 1911 se zdraví jejího manžela začalo zhoršovat a Luisa o něj oddaně pečovala až do jeho smrti v roce 1914. Po jeho smrti upadla do těžké deprese, trpěla samotou.\n\nPoslední léta svého života strávila se sestrou Beatricí v Kensingtonském paláci. Jejím posledním veřejným vystoupením byla v roce 1937 účast na průmyslové výstavě. Byla si blízká se svými dvěma praneteřemi Alžbětou a Margaretou, které ji láskyplně nazývaly \"tetou Palas\".\n\nZemřela ve svých 91 letech ráno 3. prosince roku 1939. Její tělo bylo zpopelněno a popel uložen v královské hrobce, 13. března roku 1940 však byl přenesen do Frogmoru u Windsoru.\n\n"}
{"id": "757276", "url": "https://cs.wikipedia.org/wiki?curid=757276", "title": "Shelbourne FC", "text": "Shelbourne FC\n\nShelbourne Football Club, irsky Cumann Peile Shíol Broin, je irský fotbalový klub z Dublinu, ze čtvrti Drumcondra. Název je odvozen od dublinské ulice Shelbourne road. Založen byl roku 1895. Třináctkrát vyhrál irskou ligu (1925–26, 1928–29, 1930–31, 1943–44, 1946–47, 1952–53, 1961–62, 1991–92, 1999–2000, 2001–02, 2003, 2004, 2006), třikrát IFA Cup (1906, 1911, 1920) a sedmkrát FAI Cup (1939, 1960, 1963, 1993, 1996, 1997, 2000). V roce 2007 byl klub kvůli dluhům vyřazen z první irské ligy, nyní hraje 2. ligu.\n\n"}
{"id": "757281", "url": "https://cs.wikipedia.org/wiki?curid=757281", "title": "Jožka Karen", "text": "Jožka Karen\n\nJožka Karen (4. května 1924 Boskovice – 24. října 1999 Brno) byl český hudebník.\n\nVystudoval Gymnázium v Boskovicích, poté hudební vědy na Filozofické fakultě v Brně. Při studiích v Brně založil Jožka jazzový orchestr – Big-band. Orchestr hrál často v rozhlasu, pořádal koncerty k poslechu, a spolupracoval s Lubomírem Černíkem a Jiřím Štuchalem. Mezníkem ve vývoji bylo vystupování orchestru v Divadle Bratří Mrštíků na Lidické ulici (dnešní Městské divadlo Brno). Zde působili dlouhodobě.\n\nJeho manželka se jmenovala Milada Božková a pocházela také z Boskovic.\n\n"}
{"id": "757285", "url": "https://cs.wikipedia.org/wiki?curid=757285", "title": "Dean Edwards", "text": "Dean Edwards\n\nDean Edwards (* 30. července 1970, Bronx, New York, USA) je americký herec a komik.\n\n\n"}
{"id": "757286", "url": "https://cs.wikipedia.org/wiki?curid=757286", "title": "Cornelia Funkeová", "text": "Cornelia Funkeová\n\nCornelia Funkeová (* 11. prosince 1958, Dorsten) je německá spisovatelka , autorka knih pro děti a ilustrátorka.\n\nPo maturitě se přestěhovala do Hamburku, kde získala vzdělání diplomované pedagožky, skoro 3 roky pracovala jako vychovatelka a současně studovala knižní ilustraci na vysoké škole v Hamburku. Ke kariéře spisovatelky se dostala skrz původní povolání ilustrátorky. Zvrat v její kariéře způsobilo rozhodnutí ilustrovat svoje vlastní knihy (příkladem spisovatelsko-ilustrátorské práce autorky je i její světoznámý román Pán zlodějů). Je autorkou několika desítek takovýchto knih. Pracovala také jako scenáristka televizního seriálu. Do května 2005 žila se svým manželem a dětmi v Hamburku, poté se přestěhovali do Los Angeles. V roce 2006 její manžel po 25letém manželství zemřel.\n\nJejí román Inkoustové srdce vyšel v září 2003 v Německu, Velké Británii, v USA, Kanadě a v Austrálii. V roce 2004 také vyšel anglický překlad její knihy Dračí jezdec. Celkový náklad jejích knih překročil v roce 2005 deset milionů kusů. Její knihy byly postupně překládané do 30 jazyků. Podle časopisu Time patřila v roce 2005 mezi 100 nejvlivnějších osobností světa. Mnohými kritiky byla nazvána německou Joanne Rowlingovou. Po vydání v angličtině se několikrát její knihy dostaly i na přední místa seznamu knižních bestsellerů v New Yorku. Několik jejích knih bylo zfilmováno americkou společností Warner Brothers.\n\n\n"}
{"id": "757290", "url": "https://cs.wikipedia.org/wiki?curid=757290", "title": "Ringo 2012", "text": "Ringo 2012\n\nRingo 2012 je šestnácté sólové studiové album Ringo Starra. Album vyšlo 30. ledna 2012 u Hip-O Records / UMe.\n\n\n"}
{"id": "757296", "url": "https://cs.wikipedia.org/wiki?curid=757296", "title": "Inkoustové srdce", "text": "Inkoustové srdce\n\nInkoustové srdce (německý originál \"Tintenherz\") je fantasy román pro děti od německé spisovatelky Cornelie Funkeové z roku 2003, v češtině poprvé vyšel v roce 2005. Je to první díl trilogie, následují Inkoustová krev a Inkoustová smrt. V roce 2008 byl podle knihy natočen film Inkoustové srdce. Kniha se 19 týdnů držela na prvních příčkách v žebříku prodeje v USA.\n\nHlavními postavami knihy jsou Mortimer Folchart a jeho dcera Meggie. Mo pracuje jako knihvazač. Mortimer má přezdívku Kouzelný jazyk, protože dokáže při čtení nahlas vyčíst z knih jejich postavy. Tuto svou zvláštnost poprvé objevil o Vánocích, kdy byla ještě Meggie malá a Mo předčítal manželce Tereze z knihy Inkoustové srdce. Během předčítání ovšem jeho žena zmizela a objevili se záporné postavy z knihy, bandita Kozoroh, jeho pomocník Basta a kejklíř a polykač ohňů Prašprst. Dceři, která se později po mamince začala ptát tvrdil, že Tereza odešla za svými sny. Mortimer pátrá po knize, ve které se mu Tereza ztratila. Po 12 letech ji najde v jednom německém antikvariátu a výtisk zakoupí. Od té doby jej Prašprst pronásleduje, chce se vrátit do svého světa. V zoufalosti se obrátí na Kozoroha. Od té doby se musí Mo s Meggie schovávat a stále stěhovat. Kozoroh je však vypátrá a zajme i Meggiinu tetu Elinor. Stávají se z nich vězni v Kozorohově nynějším sídle v opuštěné vesnici uprostřed Itálie. Kozoroh po Mortimerovi chce, aby mu z knih vyčetl poklady. Aby se nemohl vrátit do Inkoustového srdce, sežene všechny výtisky této knihy a před Mortimerem je spálí. Prašprst, kterého Kozoroh podvedl, pomůže rodině Folchartových uprchnout. Najdou autora knihy Fenoglia, je jejich poslední nadějí, věří, že by mohl mít ještě nějaký výtisk své knihy. Skupinku doprovází ještě chlapec Farid, kterého Kouzelný jazyk vyčetl z pohádky o Ali Babovi. Fenoglio ovšem žádné výtisky knihy nemá, ukradli mu je před několika lety během výstavy. Avšak je jim ochoten pomoci. Kozoroh je vypátrá a znovu uvězní. Fenoglio se podřekne a bandita zjistí, že dar zhmotnit postavy z knih podědila Moova dcera Meggie. Kozoroh po ní chce, aby mu přivolala děsivý přízrak Stín. Prašprst zjistí, že Meggie je také magický vypravěč a rozhodne se ji zachránit. Mimo to zjistí, že jedna z Kozorohových služek Resa, je matkou Meggie, kterou z Inkoustového srdce vyčetl Darius, ovšem Resa vyšla z knihy němá. Je nevyhnutelné, že Meggie se bude muset zúčastnit obřadu, při kterém by měla přitáhnout Stín. Fenoglio ovšem vymyslí plán, kdy danou část Inkoustového srdce přepíše tak, aby zlé postavy z knihy zmizely. Meggie ve vězení zjistí, že Resa je její matka. Obřad se podaří, opuštěnou vesnici potká zkáza, ale Basta se zachrání. Celá rodina Flochartových se vrací domů.\n"}
{"id": "757297", "url": "https://cs.wikipedia.org/wiki?curid=757297", "title": "Auerbach (Dolní Bavorsko)", "text": "Auerbach (Dolní Bavorsko)\n\nAuerbach je obec v německé spolkové zemi Bavorsko, v zemském okrese Deggendorf ve vládním obvodu Dolní Bavorsko.\n\nŽije zde obyvatel.\n\nObec leží 11 km na jihovýchodně od města Deggendorf. Okolní obce jsou: Lalling (S), Grattersdorf (V), Hengersberg (JZ) a Schaufling (SZ).\n\n"}
{"id": "757299", "url": "https://cs.wikipedia.org/wiki?curid=757299", "title": "Vrbovka horská", "text": "Vrbovka horská\n\nVrbovka horská (\"Epilobium montanum\") je druh rostliny z čeledi pupalkovité (\"Onagraceae\").\n\nJedná se o vytrvalou rostlinu dosahující výšky nejčastěji 20–100 cm. Oddenky jsou poměrně krátké, po odkvětu se vytváří nezelené dužnaté turiony, které se později prodlužují a na světle zezelenají. Lodyha je většinou jen chudě větvená, krátce kadeřavě chlupatá. Listy jsou vstřícné (výjimečně ve 3 četných přeslenech), jen nejhořejší střídavé. Čepele jsou nejčastěji vejčité až vejčitě eliptické, trávozelené, asi 3–9 cm dlouhé a 1,5–4 cm široké, na každé straně s 10–40 zuby. Květy jsou uspořádány v květenstvích, vrcholových hroznech a vyrůstají z paždí listenu. Květy jsou čtyřčetné, kališní lístky jsou 4, nejčastěji 5–6 mm dlouhé. Korunní lístky jsou taky 4, jsou nejčastěji 7–12 mm dlouhé, na vrcholu hluboce vykrojené, růžové až načervenalé barvy, zřídka bělavé. Ve střední Evropě kvete nejčastěji v květnu až v září. Tyčinek je 8 ve 2 kruzích. Semeník se skládá ze 4 plodolistů, je spodní, čnělka je přímá, blizna je čtyřlaločná. Plodem je dlouhá tobolka, je přitisle pýřitá, v obrysu čárkovitého tvaru, čtyřhranná a čtyřpouzdrá, otvírá se 4 chlopněmi, obsahuje mnoho semen. Hypanthia, tobolky a někdy i květenství jsou žláznaté. Semena jsou cca 1–1,2 mm dlouhá, na vrcholu s chmýrem a osemení je hustě papilnaté. Počet chromozómů je 2n=36.\n\nVrbovka horská je rozšířena ve velké části Evropy, na sever až po severní Skandinávii, roste i ve Velké Británii a Irsku. Jen málo se vyskytuje jižně od Pyrenejí a v jižním Řecku. Na východ je rozšířena i v evropské části Ruska, na Kavkaze, lokality jsou i na jižní Sibiři a snad i v Japonsku\n\nV ČR je to běžný druh rozšířený od nížin až do subalpínského stupně. Roste v lesích, např bučinách sv. \"Fagion\", ale i ve stinnějších ruderálech.\n\n\n \n"}
{"id": "757308", "url": "https://cs.wikipedia.org/wiki?curid=757308", "title": "Antonín Dědourek", "text": "Antonín Dědourek\n\nAntonín Dědourek (2. května 1882, Králka – 11. ledna 1964 Třebechovice pod Orebem) byl český knihař a nakladatel.\n\nVyučil se v Praze knihařem. Pak pracoval v různých knihařských dílnách v Roudnici nad Labem, v Ústí nad Labem a v Praze. Od listopadu 1906 žil v Třebechovicích pod Orebem; zde se 26.7.1909 oženil s Marií Dočkalovou, se kterou měl dceru Marii (1914–1984) a syna Ladislava (1912–1986).\n\nV roce 1907 si otevřel knihařskou dílnu a papírnický obchod v Třebechovicích. Tuto činnost rozšířil o knihkupectví, které mu bylo povoleno výnosem z 17. prosince 1912. V roce 1910 vydal svou první publikaci – brožuru \"Dějiny Třebechovic\" od řídícího učitele Františka Probošta.\n\nObdobí první světové války prožil jako příslušník 36. pěšího pluku z Mladé Boleslavi.\n\nPo návratu z války zahájil svou nakladatelskou činnost. V roce 1919 vydal čtyři tituly. Vydával především knihy cizích autorů. V roce 1931 vstoupil do nakladatelství i jeho syn Ladislav Dědourek, který se zasloužil o změnu orientace. Nakladatelství změnilo název na \"Nakladatelství školních a praktických příruček Antonína Dědourka v Třebechovicích p. O.\". Záhy se nakladatelství stalo jedním z předních producentů školních příruček a publikací. V druhé polovině třicátých let začalo nakladatelství na popud ministerstva školství a národní osvěty vydávat edici \"Obrana vlasti\", která měla přispět k posílení branné přípravy vzhledem k ohrožení Československa nacistickým Německem. Například byly vydány publikace \"Chodové, strážci pomezí\", \"Život v kasárnách\", \"Naši letci\", \"Byli jsme a budem!\" a podobně. Tato produkce byla po rozpadu Československa v roce 1938 neprodejná a nakladatelství poté, co se vyrovnalo s autory, skončilo v úpadku.\n\nJiž následujícího roku ale Antonín a Ladislav Dědourkové začali znovu. Tentokrát se orientovali na kvalitní českou literaturu. V roce 1941 začala vycházet edice \"Knihovna národních klasiků\", ve které vycházela díla spisovatelů jako byli: Jan Neruda, Václav Beneš Třebízský, Božena Němcová, Ladislav Stroupežnický, Josef Štefan Kubín a další. Rovněž vydávali řadu dětských knih (Karafiátovi Broučci a další). Redaktorem dětské literatury byl František Hrubín. V roce 1943 dokonce vydavatelé uvažovali o stavbě nové knihtiskárny. Projekt vypracoval architekt František Bartoš. Vzhledem k válečné situaci ale ke stavbě nedošlo.\n\nMimořádným nakladatelským činem bylo vydání Nerudových \"Arabesek\" k padesátému výročí spisovatelova úmrtí v roce 1941 s ručně kolorovanými ilustracemi. Dřevoryty navrhl Jaroslav Benda a ilustrace pak byly ručně kolorovány třebechovickými dívkami pod vedením malířky Hermíny Melicharové. Práce probíhaly v pronajaté místní sokolovně.\n\nPo osvobození Československa v roce 1945 vydalo nakladatelství jednu z prvních učebnic ruštiny od Sergeje Machonina. Byla otevřena pobočka v Praze, ke spolupracovníkům nakladatelství patřili: Pavel Bojar, František Hrubín, Vladimír Kovářík, Rudolf Lužík, František Karel Zeman, a další. Byla vydávána díla autorů: Pavel Bojar, Josef Štefan Kubín, Leontýna Mašínová, Vladimír Müller, Kamila Sojková a dalších. Nakladatelství spolupracovalo s výtvarníky: Zdeňkem Burianem, Hermínou Melicharovou, Zdenkem Seydlem, Miloslavem Troupem a dalšími.\n\nByly zde vydány i dvě obrazové publikace fotografa Jindřicha Marca \"Praha romantická\" a \"Anglie slovem i obrazem\" \n\nČinnost nakladatelství byla po únoru 1948 ukončena rozhodnutím ze dne 15. září 1950.\n\n"}
{"id": "757310", "url": "https://cs.wikipedia.org/wiki?curid=757310", "title": "Otilie Malybrok-Stielerová", "text": "Otilie Malybrok-Stielerová\n\nOtilie Malybrok-Stielerová (2. října 1836 Mnichov — 19. září 1913 Tegnersee, Bavorsko), vl. jm. Ottilie Kleinschrod, rozená Stieler, byla německá básnířka a překladatelka. S pomocí přátel (Bedřich Wachsmann, Karel Viala, Božena Marčanová) překládala texty českých písní, básně a operní libreta do němčiny a ve vlastní tvorbě se vyznávala z lásky k českému národu. Roku 1880 vyšla její zásluhou první sbírka českých národních písní v německém překladu. Svým úsilím o propagaci české poezie a hudby v Německu a zmírňování napětí mezi oběma národy si získala úctu české kulturní veřejnosti.\n\nNarodila se 2. října 1836 v Mnichově jako nejmladší dcera J. Karla Stielera, dvorního malíře Ludvíka I. Bavorského; matka pocházela z Moskvy. Provdala se za W. Kleinschroda, vrchního dozorce generálního ředitelství bavorských železnic. I ten byl umělecky založený — u jeho otce, nadšeného příznivce kultury, se scházeli umělci a občas tam zavítal i bavorský král Ludvík.\n\nRoku 1870 navštívila Prahu, kde se setkala s přítelem z mládí, který kdysi studoval na akademii v Mnichově (byl to Bedřich Wachsmann). Ten ji upozornil na krásu českých lidových písní. Z Prahy si domů odvezla slovník, mluvnici češtiny a sbírku Erbenových písní zhudebněných Martinovským. To jí ale k porozumění nestačilo, a tak hledala učitele češtiny. Jako první se nabídl dvorní barytonista Karl Viala, původem z Čech, znalec a milovník české lidové hudby. Mluvnici příliš neovládal (v dětství chodil do německých škol a většinu života strávil v Německu), ale sdílel s Otilií její nadšení a velmi ji povzbuzoval. Společně psali texty a překládali. Už od počátku se ale mezi nimi projevovaly názorové rozdíly: zatímco Viala tvořil vlastní texty (které rytmicky souzněly s hudbou, ale s původními slovy neměly nic společného), Otilie se snažila o věrný překlad.\n\nRoku 1880 vydal německý skladatel Eduard von Welz v Kaulfussově nakladatelství v Lehnici deset českých národních písní s německým textem z překladu Malybrokové, první taková sbírka v Německu vůbec. Jméno překladatelky se tak poprvé dostalo na veřejnost a Umělecká beseda ji ocenila pochvalným dopisem.\n\nProstřednictvím Vialy se Malybroková seznámila s mladou Boženou Marčanovou (* 14. února 1861, † po r. 1936), která žila v Mnichově, byla v kontaktu s uměleckými kruhy a pomáhala tam místním Čechům. Obě dámy se spřátelily. Marčanová naučila Malybrokovou gramatiku a společně pak překládaly některá díla.\n\nMalybroková se také seznámila s Františkem Pivodou a přeložila třicet písní z jeho sbírky \"Věnec\" pod názvem \"Aus Böhmen’s Gauen\". Druhý díl \"Věnce\" pak obsahoval české i německé texty v jednom vydání.\n\nJan Ludevít Procházka, hudební ředitel v Hamburku, vydal r. 1882 \"Slovanské národní nápěvy\" (\"Slawische Volksweisen\") a o dva roky později \"Národů hlasy\" (\"Völkerstimmen\"), k nimž Malybroková poskytla překlady. Recenze v berlínském časopise \"Fremndenblatt\" ocenila, že její překlad vzorně podává smysl originálu a poeticky jej ozařuje.\n\nBěhem návštěv Prahy se u Josefa Hlávky seznámila s Jaroslavem Vrchlickým, Eliškou Krásnohorskou a Juliem Zeyerem. Krásnohorská překládala její vlastní verše do češtiny (vyznávala se v nich z lásky k českému národu, ukázka vyšla např. v časopise \"Zlatá Praha\" r. 1886) a informovala o ní českou veřejnost.\n\nMalybroková přeložila také libreto k Dvořákově opeře \"Dimitrij\", Dvořákovy písně a některé spisy Julia Zeyera (\"Vyšehrad\", \"Z letopisů lásky\", \"Olgert Gajstor\", \"Příchod Čechův\"; vše společně s B. Marčanovou). Její překlad Smetanovy \"Prodané nevěsty\" slavil úspěch na mnichovské Dvorní opeře.\n\nZa svou překladatelskou a propagační činnost ve prospěch české kultury si získala velkou přízeň a úctu české kulturní veřejnosti. Podle Elišky Krásnohorské se stala poslem spravedlnosti vůči slovanským národům a jedním z mála na německé straně, kdo usilují o příznivé vztahy s Čechy. Jan Neruda připomněl, že její činnost navazuje na dílo starších německých přátel, k nimž patřili Ida von Reinsberg-Düringsfeld, Josef Wenzig a Alfred Waldau.\n\nZemřela 19. září 1913 v Tegnersee. Na jejím pohřbu prohlásil místní farář a školní inspektor Voglmüller, že jí literární činnost bránila v řádném plnění domácích a křesťanských povinností; smuteční hosté pokládali tuto poznámku za nevhodnou a netaktní.\n\nPublikovala pod pseudonymem Malybrok, což je překlad příjmení Kleinschrod do češtiny. Knižně vyšly mimo jiné překlady:\n\n"}
{"id": "757312", "url": "https://cs.wikipedia.org/wiki?curid=757312", "title": "Project 56", "text": "Project 56\n\nProject 56 je stažitelné album kanadského interpreta elektronické taneční hudby, Deadmau5e.\n"}
{"id": "757315", "url": "https://cs.wikipedia.org/wiki?curid=757315", "title": "Milan Kolouch", "text": "Milan Kolouch\n\nMilan Kolouch (* 12. září 1965) je bývalý československý fotbalista, záložník a obránce.\n\nOdchovanec SK Štětí. Hrál za RH Cheb, DAC Dunajská Streda, Inter Bratislava a FC Union Cheb. V lize nastoupil k 157 utkáním a dal 5 gólů. Za juniorskou reprezentaci nastoupil k 2 utkáním.\n\n\n"}
{"id": "757324", "url": "https://cs.wikipedia.org/wiki?curid=757324", "title": "Saint-Rémy-de-Provence", "text": "Saint-Rémy-de-Provence\n\nSaint-Rémy-de-Provence (provençálskou okcitánštinou: \"Sant Romieg de Provença\" klasickou a \"Sant Roumié de Prouvènço\" mistrálskou normou) je obec v departementu Bouches-du-Rhône v jižní Francii. Má asi deset a půl tisíce obyvatel. Je místem narození Nostradama a spisovatelky Marie Gasquetové.\n\nSaint-Rémy-de-Provence se nachází asi 20 km jižně od Avignonu, přímo na sever od horského hřebene Alpilles.\n\nSousední obce: Eyragues, Noves, Saint-Andiol, Mollégès, Eygalières, Aureille, Mouriès, Les Baux-de-Provence, Maussane-les-Alpilles, Fontvieille, Mas-Blanc-des-Alpilles, Saint-Étienne-du-Grès a Maillane.\n\nAsi kilometr za obcí Saint-Rémy se nachází náhorní planina Antiques. Na tomto místě stojí bývalý klášter, kde doktor Mercurin založil počátkem 19. století ústav pro duševně choré. Ústav zpočátku vzkvétal a prosperoval. Ale od roku 1874, kdy ho přestal finančně podporovat mecenáš, víceméně upadal.\n\nV lednu a únoru 1889 byl Vincent v důsledku nespavosti a halucinačních stavů hospitalizován v nemocnici v Arles. Po propuštění ho ještě ve \"žlutém domě\" v Arles navštívil Paul Signac, místní občané však na základě petice prosadili, že byl \"žlutý dům\" policejně zapečetěn a Vincent znovu hospitalizován. Po propuštění se dobrovolně rozhodl k pobytu v ústavu pro choromyslné v bývalém augustiniánském klášteře Saint-Paul-de-Mausole, asi 3 km od centra Saint Rémy. Vincent sem dorazil 8. května 1889. Dr. Peyron, který ústav vedl, nebyl odborníkem na duševní poruchy a pacienty neléčil, jen udržoval při životě. Ani Vincentovi se kromě dvou koupelí týdně nedostalo jiné péče. Na rozdíl od ostatních pacientů však mohl v doprovodu ošetřovatele Pouleta chodit na vycházky a malovat v plenéru. Pobyt v ústavu mu hradil bratr Theo van Gogh. Vincent tak měl k dispozici dva pokoje. V jednom spal, druhý, s výhledem do klášterní zahrady, používal jako ateliér.\n\nStarší část kláštera Saint-Paul-de-Mausole je – po zaplacení vstupného – přístupná veřejnosti (v nové je stále zařízení pro psychicky nemocné). Přístupný je románský kostel, rajský dvůr a dvě místnosti s expozicí zachycující malířův pobyt v ústavu. Okolo kláštera vede naučná stezka. Na místech, kde Vincent příslušný obraz namaloval, je jeho reprodukce. Je tak možné srovnat změnu krajiny od malířových dob a zamyslet se nad způsobem, jakým ji Vincent viděl a ztvárnil.\n\n\"Počet obyvatel\"\n\n"}
{"id": "757325", "url": "https://cs.wikipedia.org/wiki?curid=757325", "title": "Mitch Ryder", "text": "Mitch Ryder\n\nMitch Ryder (* jako William S. Levise, Jr.; 26. února 1945, Hamtramck, Michigan, USA) je americký zpěvák a kytarista. Byl členem skupiny The Peps, odkud po krátkém členství odešel a stal se členem skupiny Billy Lee & the Rivieras, která se později přejmenovala na The Detroit Wheels. Hrál také se skupinou Detroit. Jeho styl zpěvu ovlivnil Little Richard.\n\n"}
{"id": "757329", "url": "https://cs.wikipedia.org/wiki?curid=757329", "title": "Brian Laudrup", "text": "Brian Laudrup\n\nBrian Laudrup (* 22. února 1969 Vídeň, Rakousko) je bývalý dánský fotbalista a reprezentant. Hrával na postu záložníka. Je mistrem Evropy z roku 1992 a společně se svým bratrem Michaelem patří mezi nejznámější dánské fotbalisty. Pelé ho roku 2004 zařadil mezi 125 nejlepších žijících fotbalistů. V 90. letech byl důležitou součástí týmu Rangers FC, který dominoval ve Scottish Premier League. \n\nPo ukončení své fotbalové kariéry pracoval jako komentátor pro televizní stanici TV3. V roce 2010 mu byla diagnostikována rakovina lymfatických uzlin.\n\n\n\n"}
{"id": "757334", "url": "https://cs.wikipedia.org/wiki?curid=757334", "title": "Michalička", "text": "Michalička\n\nPříjmení Michalička může odkazovat na více různých osobností:\n\nČetnost jmen a příjmení MVČR\n"}
{"id": "757337", "url": "https://cs.wikipedia.org/wiki?curid=757337", "title": "Vexillology", "text": "Vexillology\n\nVexillology je druhé studiové album kanadského elektronického muzikanta Deadmau5e. Je to jedno z jeho dvou alb kde není použita tzv. \"Mau5head\" - jeho rozpoznávací prostředek a část jeho kostýmu - na obalu CD (to druhé je At Play).\n"}
{"id": "757338", "url": "https://cs.wikipedia.org/wiki?curid=757338", "title": "Libuše Hynková", "text": "Libuše Hynková\n\nLibuše Hynková (28. října 1923 Teplice – 6. ledna 2012) byla česká choreografka, absolventka kresby a malby na UMPRUM v Praze, pedagožka, folklóristka, etnografka a také zakladatelka a šéfchoreografka profesionálního folklórního souboru Československého státního souboru písní a tanců.\n\nJiž v dětství si přála být tanečnicí. V předválečných letech bylo málo příležitostí ke studiu tance a tak až za studií v Praze se stala členkou taneční skupiny Jožky Šaršeové, představitelky české taneční avantgardy mezi dvěma válkami. Na pravidelných tanečních soustředěních v Beskydech se poprvé seznámila s folklórem na lidových tancovačkách a zábavách. Vedle toho se skautským oddílem jezdila na putovní tábory po Slovácku a poznávala zdejší lidové zvyky.\nV roce 1947 se konal v Praze \"Světový festival mládeže\", na kterém vystoupil i slavný Mojsejevův soubor ze Sovětského svazu. Po jeho zhlédnutí se rozhodla založit podobný soubor, který by na profesionální úrovni udržoval a rozvíjel lidové zvyky, hudbu i tance tehdejšího Československa. Spolu s Jožkou Šaršeovou podaly návrh na zřízení takového souboru a sama byla pověřena přípravou folklorních materiálů. S profesorem Karlem Plickou cestovala po Slovensku a sbírala lidové písně, které se staly základem jejích prvních choreografií. Od roku 1948 s prvními tanečníky, připravovala slavnostní premiéru \"Československého souboru národních tanců\". V 50.letech 20. století odjela do Moskvy na Ruskou akademii divadelního umění (obdoba pozdější AMU), kde studovala choreografii a tanec. Absolvovala s celovečerním baletem na lidové téma – \"Zbojnický oheň\", který předznamenal její další choreografický směr. Vznikl nový taneční žánr, kdy byly lidové prvky použity k vyjádření dramatického děje a nová taneční řeč, při které jsou lidové kroky propojeny a obohaceny o prvky klasického tance. Jediným profesionálním interpretem tohoto žánru se stal Československý státní soubor písní a tanců. Čím více Státní soubor přecházel do úřednických rukou, tím méně tam bylo místa a prostoru pro její práci. Přesto na ministerstvu kultury léta bojovala proti byrokracii a tehdejšímu úřednickému vedení ČSSPT.\n\nV 90.letech 20. století úspěšně spolupracovala s jinými lidovými soubory, např. Škoda Plzeň (Mladina), kde vytvořila několik lidových tanečních pásem. Během své dlouholeté kariéry spolupracovala s významnými umělci různých žánrů. Mezi nimi byli choreografka \"Jožka Šaršeová\", fotograf a filmař, profesor \"Karel Plicka\", hudební skladatel \"Václav Trojan, Josef Krček, Václav Kučera, Radim Drejsl\", výtvarník \"Antonín Strnadel, Alena Hoblová\" a řada dalších.\n\nV roce 1983 byla u příležitosti 50. narozenin oceněna titulem Zasloužilá umělkyně a v roce 2009 obdržela Cenu ministerstva kultury za rozvoj tradiční lidové kultury a folkloru. \n\n\n"}
{"id": "757339", "url": "https://cs.wikipedia.org/wiki?curid=757339", "title": "Rodokmen pánů z Krumlova", "text": "Rodokmen pánů z Krumlova\n\nRodokmen pánů z Krumlova a nejbližších příbuzných:\n\nVítek I. z Prčice (před 1169 – 1194)\n\n\n"}
{"id": "757340", "url": "https://cs.wikipedia.org/wiki?curid=757340", "title": "Na slovíčko", "text": "Na slovíčko\n\nNa slovíčko (v anglickém originále The Final Countdown) je druhý díl čtvrté série britského sitcomu z prostředí informačních technologií \"Ajťáci\". Poprvé byla epizoda odvysílána 2. července 2010. České premiéry se díl dočkal 2. prosince 2011. \n\nRoy se přestěhoval do nového bytu a hodlá hodit vzpomínky na minulost za hlavu. Situaci mu komplikuje umývač oken Barry, který si u něj nechá kolo a nářadí a zmizí. Moss se dostane do soutěže \"Na slovíčko\" a díky svým úspěchům i do klubu šampionů, kde ho vyzve bývalý šampion Negativ jedna na pouliční souboj. Jen Barber vrtá hlavou, proč ji odmítají vpustit na pondělní a páteční porady vedoucích oddělení. Ačkoli ji dříve porady nezajímaly a měla častou absenci, nyní má pocit, že se tam odehrává něco nestandardního, zvláště když ostatní vchází dovnitř v županech.\n\nRoy se přestěhoval do nového bytu a doufá, že mu to pomůže nechat nedávnou minulost (rozchod s dívkou) za sebou. Když zrovna na záchodě vykonává potřebu, v okně se objeví podivný muž, který mu jej začne umývat. Barry – umývač oken nakonec Royovi vnutí své kolo i pracovní pomůcky pod záminkou, že si je zanedlouho vyzvedne. Nestane se tak a Roy je nucen vyvěsit plakáty po městě, v nichž Barryho vyzývá, aby si vyzvedl své věci. Roy potká svého bývalého spolužáka Alistaira a zeptá se jej, kde pracuje. Nakonec uhodne, co Alistair dělá a trochu se ho dotkne, když se bývalý spolužák nezeptá na jeho zaměstnání. Při jízdě na Barryho kole Alistaira znovu potká a nechce, aby si Alistair myslel, že pracuje jako umývač oken.\n\nMoss se přihlásí do kvízu \"Na slovíčko\" a počíná si velmi úspěšně. Před jedním z vystoupení jej vyhledá Primus a předá mu pozvánku do klubu 8+, exkluzivního klubu bývalých šampionů soutěže \"Na slovíčko\". Zde dostane přezdívku „Word“. V klubu se pohybují kromě úspěšných účastníků soutěže i krásné fanynky, když sem Moss jednou vezme Roye, ten se nestačí divit. Primus vysvětluje, že fanynky kvízu jsou ty nejžhavější a nejkrásnější. Roy vyvolá údiv všech zúčastněných svým požadavkem – chce si objednat alkoholické pivo. Moss využije své autority a poručí číšníkovi, ať donese požadovaný nápoj. Když Roy vidí, že by barman musel opustit klub a jít pro pivo ven, oželí jej a objedná si kolu. \n\nMosse provokuje bývalý šampion Negativ jedna. Výzývá jej na pouliční souboj. Primus Mosse odrazuje, tvrdí, že od pouličních soutěží ustoupili, neboť hrozí nastydnutí. Jinak je vše včetně pravidel stejné. Moss odvětí, že nosí teplé prádlo a na vyzyvatelovu pobídku zareaguje:\nV následujícím souboji Moss Negativa jedna dokonale ztrapní, když složí vítězné slovo vystihující vyzyvatelovu pozici. Roy (který na chvíli odešel) se vrací do prázdného klubu. Jde se podívat na balkón, přičemž se za ním zavřou dveře a on se nemůže vrátit dovnitř. Dostane se na střechu, odkud jej zachrání jistý umývač oken (není to Barry), který zde operuje s montážní plošinou. Roy z výšky opět zahlédne Alistaira a křičí na něj, že není žádný umývač oken. Když se pak podívá na svého zachránce, ten se netváří příliš vlídně. Roy se zeptá, jestli nelze zvýšit rychlost klesání plošiny.\n\nJen po několika absencích přichází opět na poradu vedoucích oddělení, je překvapena, že dveře jsou zamčené. Zaklepe – otevře Douglas Reynholm a vysvětlí jí, že se již nemusí porad účastnit. Jen je z toho rozladěná, má dojem, že jí něco zatajují. Najednou chce mít přehled, co se ve firmě děje, obzvlášť za zavřenými dveřmi. Její zvědavost ještě více podněcují zaměstnanci v županech, kteří vstupují dovnitř. Jen se rozhodne přijít záhadě na kloub, přehodí přes sebe župan a vloudí se dovnitř. Ke svému úžasu zde ředitel vede fitness cvičení – a dělá to velmi okázale.\n\nRoy závěrem telefonicky kontaktuje Alistaira a vysvětlí mu, že nepracuje jako umývač oken, nybrž jako IT pracovník. Když se jej bývalý spolužák otáže, jestli pracuje s Mac OS X, Roy odpoví, že pracuje s Windows (operační systém osobních počítačů, v českém překladu „okna“).\nVedlejší role v epizodě „Na slovíčko“:\n\n"}
{"id": "757341", "url": "https://cs.wikipedia.org/wiki?curid=757341", "title": "Józef Szeliga", "text": "Józef Szeliga\n\nJózef Walenty Szeliga (* 2. února 1966, Pstragow, okres Rzeszów, Polsko) je polský římskokatolický kněz působící v České republice, okrskový vikář litoměřického a ústeckého vikariátu, děkan v Litoměřicích, sídelní kanovník kapituly sv. Štěpána v Litoměřicích.\n\nNarodil se v Pstragowe, okres Rzeszów v Polsku. V roce 1981 nastroupil na střední strojírenskou školu, kterou ukončil v roce 1986 maturitou.\n\nTeologii začal studovat v polském v Przemyślu. Jáhenské svěcení přijal 5. března 1992. Dne 20. května 1992 získal titul magistr teologie a 11. června 1992 byl vysvěcen biskupem Kazimierzem Górnym v Rzestiwě. Tři roky působil jako kaplan ve farnosti Kamień v diecézi Rzeszow. Do České republiky přišel v roce 1995 na žádost litoměřického biskupa Josefa Koukla.\n\nNejprve působil jako farní vikář v Ústí nad Labem. Od 1. března 1996 byl kaplanem v Libochovicích a administrátorem excurrendo farností Třebenicka, od 1. září 1996 ještě administrátorem excurrendo farností Libochovicka.\n\nOd roku 1998 studoval církevní právo, které zakončil 9. listopadu 2000 na Katolické univerzitě v Lublinu titulem magistr a získal licenciát kanonického práva s titulem ICLic.\n\nDne 10. listopadu 2002 byl jmenován děkanem v Libochovicích. Dne 1. března 2003 byl dále jmenován viceprezidentem Diecézní charity Litoměřice a od 1. října 2005 arciděkanem v Mladé Boleslavi. Dne 1. listopadu 2007 byl jmenován prezidentem Diecézní charity Litoměřice na dobu čtyř let.\n\nOd 15. dubna 2010 působil na děkanství v Litoměřicích jako výpomocný duchovní a od 1. srpna 2010 byl jmenován děkanem této farnosti a okrskovým vikářem litoměřického a ústeckého vikariátu. V roce 2010 se také stal členem Kněžské rady a Sboru poradců (konsultorů) litoměřické diecéze.\n\n26. prosince 2010 byl litoměřickým biskupem Janem Baxantem jmenován a 12. února 2011 instalován sídelním kanovníkem Katedrální kapituly u sv. Štěpána v Litoměřicích.\n\n\n\n"}
{"id": "757343", "url": "https://cs.wikipedia.org/wiki?curid=757343", "title": "Kostel svaté Anežky České (Drnovice)", "text": "Kostel svaté Anežky České (Drnovice)\n\nKostel sv. Anežky České v Drnovicích je moderní katolický filiální kostel vystavěný roku 1990. Vysvěcen byl olomouckým arcibiskupem Janem Graubnerem dne 21. července 1991.\n\nV kostele stojí varhany vyrobené roku 2008 varhanářem Petrem Kovářem. Při jejich výrobě byly použity některé části varhan z 2. poloviny 19. století, které byly dříve umístěny v zaniklém evangelickém kostele v Karviné-Dolech .\n"}
{"id": "757344", "url": "https://cs.wikipedia.org/wiki?curid=757344", "title": "IFK Norrköping", "text": "IFK Norrköping\n\nIdrottsföreningen Kamraterna Norrköping, známější pod zkráceným názvem IFK Norrköping, je švédský fotbalový klub z města Norrköping. Založen byl roku 1897.\n\n\n"}
{"id": "757347", "url": "https://cs.wikipedia.org/wiki?curid=757347", "title": "Italské království (1805–1814)", "text": "Italské království (1805–1814)\n\nItalské království (italsky \"Regno d'Italia\", francouzsky \"Royaume d'Italie\") byl státní útvar, který se v letech 1805–1814 rozkládal na severu Itálie. Stát byl pod přímou kontrolou Francie a králem byl sám Napoleon Bonaparte.\n\nStát vznikl v roce 1805 přetvořením Italské republiky na Italské království, byla zřízena italská armáda. Francouzskou moc v zemi měl zastupovat Napoleonův nevlastní syn Evžen de Beauharnais, který ovšem neměl v rámci rozhodovacího procesu takřka žádné pravomoce – převážná část rozhodnutí závisela vždy na Napoleonovi, který si po své korunovaci císařem přisvojil i titul italského krále. Vedle původního území Italské republiky zahrnovalo Italské království oblasti získané v Napoleonových taženích během let 1806 až 1809 – Benátsko, Marky a Tridentsko. Vnitřní organizace země kopírovala francouzské dělení na departementy s velkým důrazem na centralizaci moci, byl rovněž zaveden napoleonský občanský zákoník. Dříve rozdrobené městské republiky a monarchie tak nahradil ucelenější státní útvar. Byly také zrušeny feudální povinnosti či právo prvorozenství a došlo ke konfiskaci církevního majetku.\n\nNová vláda, tlačená nedostatkem peněz, rozprodávala národní majetek, na čemž bohatě profitovaly městské vrstvy a některé aristokratické rody. Zatímco k roku 1789 bylo v držení měšťanstva 24 % obhospodařované půdy, o 15 let později to již bylo 40 %. Naopak majetek šlechty poklesl ze 73 % na 58 %. Protože napoleonská armáda rovněž potřebovala ke svému chodu velké množství surovin a výrobků, příslušníci zámožnějších vrstev se stávali i armádními dodavateli, případně se podíleli na výstavbě veřejných děl a infrastruktury a dále rozvíjeli své podnikatelské aktivity.\n\nNa druhou stranu zasáhly italské obyvatelstvo odvody do armády, velmi nepopulární v zemi takřka bez vojenské tradice, a v oblasti hospodářství se italských poměrů citelně dotkla i pozdější kontinentální blokáda. Katastrofálně se projevila především v exportu surového hedvábí, v ostatních oblastech nebyl dopad tak znatelný, pro některé typy zboží blokáda naopak fungovala jako účinná ochranná bariéra před anglickou konkurencí.\n\nPod napoleonskou nadvládou se utvářela nová italská intelektuální vrstva, povětšinou z řad lidí, kterým bylo dříve kvůli jejich původu bráněno v kariérním a sociálním vzestupu. Pro tuto vrstvu, jakož ale i pro příslušníky aristokracie, se otevíraly pozice ve správě, v armádě, ve vzkvétajících univerzitách, výtvarných akademiích a dalších specializovaných školách. Významnou pozici mělo také novinářství. Tito lidé měli často tendenci i k politickému sdružování. Protože něco takového nebylo v italském státě možné, docházelo ke vzniku tajných organizací a sekt, v severních oblastech to byla především společnost Adelfia. V těchto spolcích se mísily nejrůznější vlivy a názory, snažící se prosadit v prostředí, které dosud nedávalo k politické reprezentaci prostor.\n\nPo zprávách o ústupu Napoleona od Moskvy roku 1812 a po bitvě u Lipska o rok později bylo lidem, kteří Itálii vládli v Napoleonově jménu, jasné, že stávající režim skončil. V dramatické situaci se pokoušeli distancovat od Napoleona. Přes uzavření příměří s nepřátelskými stranami ovšem nedokázal Evžen de Beauharnais udržet moc ve svých rukou – v dubnu 1814 byly v Miláně stranou takzvaných ryzích Italů rozpoutány nepokoje, které vyústily v zavraždění ministra financí Priny. V brzké době byla ve městě a celé Lombardii obnovena rakouská nadvláda, kterou stvrdil Vídeňský kongres roku 1815. Vedle obnovy starých italských států si severní část Italského království, tedy vedle Lombardie i Benátsko, ponechalo Rakouské císařství.\n\n\n\n"}
{"id": "757350", "url": "https://cs.wikipedia.org/wiki?curid=757350", "title": "Zajícův dub", "text": "Zajícův dub\n\nZajícův dub je památný strom, který roste v lánské oboře. Je památný v historickém smyslu, ochrana v souladu se zákonem č. 114/1992 Sb. vyhlášena nebyla (chráněný je jako součást CHKO Křivoklátsko). Zmiňuje jej už Alois Jirásek v 80. letech 19. století.\n\n\nStrom roste zhruba 220-230 metrů JJZ od kóty 432 m n. m. (přesně mezi kótami 432 a 428 m n. m.) ve stejnojmenné oblasti.\n\nPověst o Zajícově dubu literárně zpracoval Alois Jirásek v románu Mezi proudy. Je zasazena do doby, kdy Jan Lucemburský (poté co 31. srpna 1310 oficiálně získal České země) vyhnal Němce v čele s Jindřichem Korutanským z Prahy. Němci při ústupu rabovali, vypalovali vesnice a drancovali. Když se pan Vilém Zajíc z Valdeka dozvěděl, že jedna významná skupina korutanských s českými zajatci prchá západním směrem z Prahy, přichystal se a v křivoklátských lesích je obklíčil. Někteří jako pomstu ještě masakrovali české zajatce, a tak – když byli v Klíčavském luhu dopadeni – 13 nejhorších Vilém Zajíc nechal oběsit na starém dubu.\n\nPodle jiné verze pověsti věšel na starém dubu správce královsých lesů Zajíc dopadené pytláky.\n\nDubu byl věnován prostor v pořadu České televize Paměť stromů, konkrétně v dílu č. 3, Slovanská lípa versus germánský dub.\n\n\n\n\n"}
{"id": "757354", "url": "https://cs.wikipedia.org/wiki?curid=757354", "title": "Češkovice", "text": "Češkovice\n\nČeškovice jsou osada, část města Blansko v Jihomoravském kraji. Žije zde obyvatel. Češkovice se nacházejí v katastrálním území Těchov.\n\nV první třetině 19. století se zde nacházel Češkovický dvůr, který byl i po druhé světové válce jedinou stavbou dnešní osady. Za socialismu zde vznikla velká chatová oblast. V 80. letech 20. století byl v místě dvora vybudován dnešní hotel Panorama. Po roce 1989 vedle něj vznikl hotel Vyhlídka a v okolí začala stavba vilových čtvrtí, z nichž nejstarší a největší je označována jako „Zahradní město“.\n\nČástí obce se Češkovice staly 6. prosince 2011.\n\n"}
{"id": "757356", "url": "https://cs.wikipedia.org/wiki?curid=757356", "title": "Rick Allen", "text": "Rick Allen\n\nRichard John Cyril \"Rick\" Allen (* 1. listopadu 1963) je anglický bubeník a člen skupiny Def Leppard. 31. prosince 1984 prodělal dopravní nehodu, která mu později způsobila amputaci levé ruky. I přes tento handicap Allen ve skupině zůstal a působí jako profesionální bubeník dodnes.\n\nBritský on-line hudební magazín Gigwise zařadil Allena roce 2008 v žebříčku\"100 Greatest Drummers Of All Time\" na sedmé místo.\n"}
{"id": "757361", "url": "https://cs.wikipedia.org/wiki?curid=757361", "title": "Italské království (rozcestník)", "text": "Italské království (rozcestník)\n\nItalské království je název vícero historických státních útvarů:\n"}
{"id": "757363", "url": "https://cs.wikipedia.org/wiki?curid=757363", "title": "Čchao-jang (prefektura)", "text": "Čchao-jang (prefektura)\n\nČchao-jang ( , pchin-jinem \"Cháoyáng\") je městská prefektura v Čínské lidové republice, kde patří do provincie Liao-ning. Celá prefektura je s 19 698 čtverečními kilometry nejrozlehlejší prefekturou Liao-ningu a má skoro tři a půl milionu obyvatel.\n\nČchao-jang leží na západním okraji provincie Liao-ning v severovýchodní Číně, zhruba na půl cesty mezi Pekingem, hlavním městem ČLR, a Šen-jangem, hlavním městem Liao-ningu. Prefektura hraničí na severozápadě s Vnitřním Mongolskem, na jihozápadě s provincií Che-pej, na jihu s Chu-lu-taem, na východě s Ťin-čou a na severovýchodě s Fu-sinem.\n\nPodle názvu této prefektury byl pojmenován i jeden rod primitivního rohatého dinosaura, \"Chaoyangsaurus youngi\", formálně popsaný v roce 1999. Žil na území této oblasti v období svrchní jury, asi před 150 miliony let.\n"}
{"id": "757364", "url": "https://cs.wikipedia.org/wiki?curid=757364", "title": "Plains Music", "text": "Plains Music\n\nPlains Music je studiové album britské rockové skupiny Manfred Mann's Plain Music, vydané v roce 1991. V roce 1998 vyšlo album v remasterované verzi.\n\n"}
{"id": "757365", "url": "https://cs.wikipedia.org/wiki?curid=757365", "title": "Sound Transit Express", "text": "Sound Transit Express\n\nSound Transit Express je síť expresních autobusů společnosti Sound Transit v oblasti Pugetova zálivu. Sídlo se nachází v Seattlu a síť provozuje meziměstské autobusové linky spojující 53 měst v okresech King, Pierce a Snohomish. Zatímco Sound Transit kontroluje, plánuje a dotuje provoz linek, provoz a údržbu autobusů však mají na starosti společnosti King County Metro, Pierce Transit a Community Transit.\n\nSpolečnost využívá systém tarifních zón, které jsou tři, v každém ze tří okresů jedna. Jízdenka pro jednu zónu stojí dospělého člověka 2 dolary 50 centů, do 18 let stojí 1 dolar 25 centů a nad 65 let nebo pro invalidy 75 centů. Jízdenka pro více okresů pak stojí dospělého člověka 3 dolary 50 centů, do 18 let 2 dolary 50 centů a nad 65 let nebo pro invalidy 1 dolar 50 centů. \n\nCestující do 18 let musí mít platnou kartu ORCA, zatímco starší 65 let nebo invalidé musí mít průkaz RRFP (Povolení pro regionální sníženou cenu). Přestupní jízdenky se prodávají pouze v elektronické formě pro karty ORCA.\n\nSpolečnost kontroluje, plánuje a dotuje provoz 25 linek, které provozují výše zmíněné dopravní podniky. Před vznikem společnosti Sound Transit byly linky částí sítí těch dopravních podniků, které je nyní provozují. V případě, že Sound Transit zavede novou linku, obvykle se mění ostatní linky v jejím dosahu, aby se zabránilo jejich překrytí.\n\nSound Transit Express má tedy na starosti 6 linek společnosti Community Transit, z nichž 3 jezdí denně, 1 pouze v neděli a 2 v pracovním týdnu, 9 linek společnosti King County Metro, z nichž 5 jezdí denně a 4 pouze v pracovním týdnu a 10 linek společnosti Pierce Transit, z nichž 4 jezdí denně a 6 pouze v pracovním týdnu.\n\nSound Transit má ve svém vozovém parku 250 autobusů, které provozují tři výše zmíněné dopravní podniky. Autobusy jsou bílé se světle modrou, tyrkysovou a tmavě modrou vlnou, která reprezentuje region Pugetova zálivu. Občas se stane, že se na linkách ST Express vyskytují autobusy jednoho ze tří provozujících dopravních podniků, ale pouze v případech, kdy není v garáži dostupný jiný náhradní autobus. Na oplátku mohou autobusy ST Express ve stejném případě použít také ostatní dopravní podniky.\n"}
{"id": "757367", "url": "https://cs.wikipedia.org/wiki?curid=757367", "title": "Mistrovství Evropy v házené mužů 2012", "text": "Mistrovství Evropy v házené mužů 2012\n\n10. mistrovství Evropy v házené se konalo od 15. do 29. ledna 2012 v Srbsku.\n\nMistrovství se zúčastnilo 16 mužstev, rozdělených do čtyř čtyřčlenných skupin, z nichž první tři týmy postoupily do dvou čtvrtfinálových skupin. První dva týmy z čtvrtfinálových skupin postoupily do semifinále, týmy na třetím místě hrály o páté místo.\n\nFrancie jako obhájce titulu měla účast na letních olympijských hrách zajištěnu. Přímou účast na LOH 2012 si také vybojoval vítěz tohoto mistrovství Evropy. Pokud by zvítězila Francie, účast v Londýně si zajistí poražený finalista.\n\nŠampionát byl zároveň poslední možností postoupit do jarní kvalifikace o postup na Olympijské hry 2012 v Londýně. Poslední dvě místa obsadily nejlépe umístěné týmy v konečném pořadí – v boji o postup se utkalo Polsko, Srbsko, Slovensko, Německo, Česko, Makedonie, Rusko, Norsko a Slovinsko. Jistou účast v kvalifikaci mělo Dánsko, Španělsko, Švédsko, Chorvatsko, Island a Maďarsko. Pokud by si některý z těchto 6 týmů vybojoval přímou účast na olympiádě, pak jej v kvalifikačním turnaji o postup na OH nahradí Polsko, které obsadilo na MS 2011 sedmé místo.\nZápas se hraje 2 × 30 minut. Vítěz obdrží 2 body. V případě nerozhodného výsledku po 60 minutách se týmům připisuje po jednom bodu, jedná-li se o utkání základní či čtvrtfinálové skupiny. V případě vyrovnaného skóre v utkáních play-off, pokračuje se prodloužením o délce 2 × 5 minut. Pokud ani poté není zápas rozhodnutý, rozhoduje střelba sedmimetrových hodů. Každý z týmů má k dispozici pět pokusů. Není-li rozhodnuto ani poté, rozhoduje série po jednom pokusu.\n\nZe základních skupin postupují tři týmy do čtvrtfinále. Sloučením postupujících ze dvou základních skupin vznikne vždy jedna čtvrtfinálová (I = A + B, II = C + D). Poslední týmy ze základních skupin na turnaji loučí. Do čtvrtfinále se týmům započítávají body dosažené proti soupeřům postupujícím ze skupiny.\n\nDo semifinále postupují dva nejlepší z obou čtvrtfinálových skupin, kteří vytvoří dvojice dle pořadí ve skupině křižně. Znamená to, že první tým z jedné skupiny hraje se druhým týmem ze druhé skupiny. Semifinále se hraje vyřazovacím systémem.\n\nTřetí týmy ze skupin I a II se utkají o páté místo. V případě nutnosti může dojít k dodatečnému zápasu o účastnické místo na olympijských hrách.\n\n Polsko - Srbsko 18:22 (7:11)\n\n15. ledna 2012 (18:15) – Bělehrad\nBranky: Bielecki (4), Jurecki (3), Lijewski (2), Tluczynski (2), Jaszka (1), Kuchczynski (1), Tkaczyk (1), Wisniewski (1), Jurkiewicz (1), Syprzak (1), Zaremba (1) - Vujin (6), Nikčevič (6), Ilič (4), Prodanovič (3), Sesum (1), Vuckovič (1), Čutura (1).\nRozhodčí: Oscar Lopez Raluy, Angel Ramirez Sabroso (ESP)\nDiváků: 4 000\n\n15. ledna 2012 (20:15) – Bělehrad (Hala Pionir)\nBranky: Lindberg 7, Eggert 6, Mikkel Hansen 4, Mogensen 4, Christiansen 2, Lauge 2, Markussen 2,\nHenrik Toft Hansen 2, Rene Toft Hansen 1 - Valo 6, Kopčo 3, Kukučka 3, Rábek 3, Straňovský 3, Urban 3, Antl 2, Tarhai 2.\nRozhodčí: Jevgenij Zotin, Nikolaj Volodkov (RUS)\nDiváků: 4 000\n\n17. ledna 2012 (18:15) – Bělehrad (Hala Pionir)\nBranky: Kukučka 5, Petro 3, Rábek 3, Valo 3, Antl 2, Ďuriš 2, Kopčo 2, Straňovský 2, Tarhai 2 - Tkaczyk 6, Bartosz Jurecki 6, Michał Jurecki 5, Kuchczyński 5, Jurkiewicz 4, Bielecki 3,Kwiatkowski 3, Jaszka 2, Tłuczyński 2, Wiśniewski 1, Syprzak 1, Orzechowski 1.\nRozhodčí: Nenad Krstič, Peter Ljubič (SLO)\nDiváků: 3 500\n\n17. ledna 2012 (20:15) – Bělehrad (Hala Pionir)\nBranky: Ilić 8, Vujin 5, Čutura 3, Nikčević 3, Toskić 3, Prodanović 1, Vučković 1 - Christiansen 4, Mikkel Hansen 4, Lindberg 3, Eggert 2, Mogensen 2, Sarup 2, Rene Toft Hansen 2, Jacobsen 1, Henrik Toft Hansen 1.\nRozhodčí: Nordine Lazaar, Laurent Reveret (FRA)\nDiváků: 5 000\n\n19. ledna 2012 (18:15) – Bělehrad (Hala Pionir)\nBranky: Tkaczyk 7, Michał Jurecki 6, Bartosz Jurecki 4, Jurkiewicz 3, Orzechowski 3,\nTłuczyński 2, Bielecki 1, Kuchczyński 1 - Mogensen 4, Mikkel Hansen 3, Lauge 3, Sarup 3, Henrik Toft Hansen 3, Christiansen 2, Eggert 2, Lindberg 2, Lasse Svan Hansen 2, Markussen 1, Rene Toft Hansen 1.\nRozhodčí: Hlynur Leifsson, Anton Palsson (ISL)\nDiváků: 3 500\n\n19. ledna 2012 (20:15) – Bělehrad (Hala Pionir)\nBranky: Prodanović 5, Ilić 4, Čutura 3, Marković 2, Stojković 2, Kostadinović 1, Manojlović 1, Šešum 1, Stanković 1, Toskić 1 - Ďuriš 4, Kukučka 4, Urban 4, Antl 3, Valo 3, Kopčo 2, Mikeci 1.\nRozhodčí: Jevgenij Zotin, Nikolaj Volodkov (RUS)\nDiváků: 4 000\n\n Německo - Česko 24:27 (9:14)\n\n15. ledna 2012 (17:20) – Niš\nBranky: Kaufmann (5), Haas (4), Theuerkauf (3), Pfahl (3), Gensheimer (3), Glandorf (2), Groetzki (2), Roggisch (1), Klein (1) - Jícha (7), Filip (4), Horák (3), Juříček (3), Stehlík (3), Sklenák (3), Nocar (2), Vraný (2).\nRozhodčí: Kenneth Abrahamsen, Arne M. Kristiansen (NOR)\nDiváků: 3 800\n\n15. ledna 2012 (19:30) – Niš\nBranky: Ekberg 6, Andersson 5, Doder 4, Lundström 4, Du Rietz 3, Nilsson 3, Larholm 1 -\nAluševski 7, Łazarow 7, Mojsoski 5, Stoilov 3, Mirkulovski 2, Temelkov 2.\nRozhodčí: Nordine Lazaar, Laurent Reveret (FRA)\nDiváků: 4 000\n\n17. ledna 2012 (18:15) – Niš\nBranky: Łazarow 7, Stoilov 6, Mojsoski 4, Angelovski 2, Manaskov 2, Aluševski 1, Mirkulovski 1 - Kaufmann 6,Gensheimer 3, Theuerkauf 3, Christophersen 2, Glandorf 2, Pfahl 2, Sprenger 2, Wiencek 2, Groetzki 1, Haaß 1.\nRozhodčí: Hlynur Leifsson, Anton Palsson (ISL)\nDiváků: 4 000\n\n17. ledna 2012 (20:15) – Niš\nBranky: Jícha 7, Filip 6, Nocar 5, Sklenák 3, Vraný 3, Horák 2, Juříček 2, Kubeš 1 - Ekberg 10, Lundström 6, Andersson 5, Larholm 4, Du Rietz 3, Doder 2, Nilsson 2, Stenbäcken.\nRozhodčí: Oscar Raluy Lopez, Angel Sabroso Ramirez (ESP)\nDiváků: 2 050\n\n19. ledna 2012 (18:15) – Niš\nBranky: Gensheimer 9, Groetzki 5, Christophersen 4, Kaufmann 3, Haaß 2, Pfahl 2, Sprenger 2, Glandorf 1, Hens 1 - Du Rietz 8, Larholm 6, Ekberg 4, Lundström 3, Nilsson 2 Andersson 1.\nRozhodčí: Nenad Krstič, Peter Ljubič (SLO)\nDiváků: 2 800\n\n19. ledna 2012 (20:15) – Niš\nBranky: Horák 5, Jícha 5, Filip 4, Vraný 4, Nocar 2, Stehlík 1 - Łazarow 7, Mirkulovski 5, Temelkov 4, Mojsoski 3, Aluševski 2, Angelovski 2, Manaskov 2, Stoilov 2.\nRozhodčí: Kenneth Abrahamsen, Arne M. Kristiansen (NOR)\nDiváků: 4 000\n\n Francie - Španělsko 26:29 (12:15)\n\n16. ledna 2012 (18:15) – Novi Sad\nBranky: Fernandez 7, Abalo 6, Gille 3, Guigou 3, Karabatić 3, Narcisse 3, Barachet 1 - Cañellas 4, Entrerríos 4, Ugalde 4, Guardiola 3, Maqueda 3, Lorenzana 2, Fernández 2, Tomás 2, Aguinagalde 1, Entrerríos 1, Gurbindo 1, Morros 1, Parrondo 1.\nRozhodčí: Constantin Din, Sorin-Laurentiu Dinu (ROM)\nDiváků: 5 000\n\n16. ledna 2012 (20:15) – Novi Sad\nBranky: Császár 8, Iváncsik 6, Mocsai 5, Ilyés 4, Zubai 3, Krivokapić 2, Harsányi 1, Putics 1, Schuch 1 - Čipurin 5, Dibirov 4, Kovaljev 4, Rastvorcev 4, Szelmienko 4, Ivanov 3, Atman 2, Igropulo 2, Černoivanov 1, Kokszarov 1, Starych 1.\nRozhodčí: Nenad Nikolič, Dusan Stojkovič (SER)\nDiváků: 6 000\n\n18. ledna 2012 (18:15) – Novi Sad\nBranky: Čipurin 6, Igropulo 5, Kovaljev 3, Atman 2, Kokzarov 2, Szelmienko 2, Asłanjan 1, Dibirov 1, Rastvorczev 1, Starych 1 - Narcisse 6, Barachet 4, Bingo 4, Joli 4, Fernandez 3, Gille 3, Abalo 2, Guigou 1, Karabatić 1.\nRozhodčí: Václav Horáček, Jiří Novotný (CZE)\nDiváků: 3 500\n\n18. ledna 2012 (20:15) – Novi Sad\nBranky: Cañellas 6, Ugalde 4, Alberto Entrerríos 2, Raúl Entrerríos 2, Guardiola 2, Fernández 2, Aguinagalde 1, Lorenzana 1, Maqueda 1, Parrondo 1, Sarmiento 1, Tomás 1 - Császár 7, Mocsai 7, Zubai 3, Ilyés 2, Iváncsik 2, Harsányi 1, Schuch 1, Szöllősi.\nRozhodčí: Lars Geipel, Marcus Helbig (GER)\nDiváků: 4 500\n\n20. ledna 2012 (18:15) – Novi Sad\nBranky: Parrondo 6, Cañellas 5, Ugalde 5, Raúl Entrerríos 4, Alberto Entrerríos 3,\nTomás 3, Aguinagalde 2, Lorenzana 1, Sarmiento 1 - Igropulo 8, Černoivanov 5, Dibirov 4, Szelmienko 3, Atman 2, Čipurin 2, Kovaljev 2, Ivanov 1.\nRozhodčí: Nenad Nikolič, Dušan Stojkovič (SER)\nDiváků: 4 000\n\n20. ledna 2012 (20:15) – Novi Sad\nBranky: Barachet 5, Bingo 4, Karabatić 3, Narcisse 3, Fernandez 2, Gille 2, Joli 2, Abalo 1, Dinart 1 - Zubai 6, Harsányi 5, Krivokapić 3, Mocsai 3, Császár 2, Iváncsik 2, Putics 2, Ancsin 1, Ilyés 1, Nagy.\nRozhodčí: Slave Nikolov, Gjorgji Nachevski (MKD)\nDiváků: 5 000\n Norsko - Slovinsko 28:27 (14:14)\n\n16. ledna 2012 (18:10) – Vršac\nBranky: Mamelund 6, Myrhol 6, Rambo 6, Koren 4, Tvedten 3, Paulsen 2, Lund 1 - Gajić 5, Zorman 5, Skube 4, Špiler 4, Dolenec 3, Žvižej 3, Dobelšek 1, Miklavčič 1, Pucelj 1.\nRozhodčí: Václav Horáček, Jiří Novotný (CZE)\nDiváků: 3 000\n\n16. ledna 2012 (20:10) – Vršac\nBranky: Štrlek 8, Buntić 5, Čupić 5, Lacković 5, Duvnjak 4, Vori 3 Kopljar 1 - Sigurðsson 8, Atlason 5, Pálmarsson 5, Petersson 4, Hallgrimsson 3, Ólafsson 2, Svavarsson 2.\nRozhodčí: Lars Geipel, Marcus Helbig (GER)\nDiváků: 2 500\n\n18. ledna 2012 (18:10) – Vršac\nBranky: Gajić 8, Miha Žvižej 7, Dolenec 4, Luka Žvižej 4, Špiler 3, Miklavčič 2, Zorman 1 - Čupić 9, Lacković 6, Duvnjak 4, Balić 3, Vori 3, Buntić 2, Kopljar 2, Štrlek 2.\nRozhodčí: Slave Nikolov, Gjorgji Nachevski (MAC)\nDiváků: 3 800\n\n18. ledna 2012 (20:10) – Vršac\nBranky: Gunnarsson 9, Sigurðsson 8, Pálmarsson 5, Petersson 5, Ólafsson 3, Hallgrimsson 2, Atlason 1, Svavarsson 1 - Mamelund 10, Bjørnsen 5, Espen Lie Hansen 3, Koren 3, Lund 3, Myrhol 3, Rambo 2, Tvedten 2, Samdahl 1.\nRozhodčí: Per Olesen, Lars Ejby Pedersen (DEN)\nDiváků: 3 000\n\n20. ledna 2012 (18:10) – Vršac\nBranky: Sigurðsson 9, Atlason 5, Petersson 4, Jakobsson 3, Kristjánsson 3, Ólafsson 3, Pálmarsson 3, Gunnarsson 1, Svavarsson 1 - Gajić 7, Skube 7, Dolenec 6, Zorman 3, Dobelšek 2, Luka Žvižej 2, Miha Žvižej 2, Brumen 1, Mačkovšek 1, Miklavčič 1, Pucelj 1, Špiler 1.\nRozhodčí: Lars Geipel, Marcus Helbig (GER)\nDiváků: 3 800\n\n20. ledna 2012 (20:10) – Vršac\nBranky: Čupić 6, Buntić 4, Horvat 3, Lacković 3, Štrlek 3, Balić 2, Ninčević 2, Bičanić 1, Duvnjak 1, Kopljar 1 - Mamelund 6, Tvedten 5, Klev 2, Lund 2, Myrhol 2, Bjørnsen 1, Koren 1, Rambo 1.\nRozhodčí: Constantin Din, Sorin-Laurentiu Dinu (ROU)\nDiváků: 3 000\n\n\n Polsko - Švédsko 29:29 (9:20)\n\n21. ledna 2012 (16:15) – Bělehrad (Beogradska Arena)\nBranky: Jaszka 8, Wiśniewski 5, Jurecki 4, Kuchczyński 4, Tłuczyński 3, Jurkiewicz 2, Syprzak 2, Bielecki 1 - 7 Niclas Ekberg 7, Lundström 6, Larholm 4, Nilsson 4, Andersson 2, Du Rietz 2, Jakobsson 2, Doder 1, Karlsson.\nRozhodčí: Nordine Lazaar, Laurent Reveret (FRA)\nDiváků: 6 003\n\n21. ledna 2012 (18:15) – Bělehrad (Beogradska Arena)\nBranky: Mikkel Hansen 12, Lindberg 8, Spellerberg 5, Lauge 3, Christiansen 2, Rene Toft Hansen 2, Sarup 1 - Kirił Łazarow 13, Stoilov 7, Aluševski 4, Mojsoski 3, Łazarow 2, Markoski 1, Mirkulovski 1, Temelkov.\nRozhodčí: Oscar Raluy Lopez, Angel Sabroso Ramirez (ESP)\nDiváků: 17 000\n\n21. ledna 2012 (20:15) – Bělehrad (Beogradska Arena)\nBranky: Ilić 6, Nikčević 4, Stanković 3, Čutura 2, Prodanović 2, Stojković 2, Manojlović 1, Toskić 1 - Gensheimer 5, Glandorf 4, Groetzki 4, Christophersen 2, Kaufmann 2, Roggisch 2, Pfahl 1, Theuerkauf 1.\nRozhodčí: Kenneth Abrahamsen, Arne M. Kristiansen (NOR)\nDiváků: 19 500\n\n23. ledna 2012 (16:20) – Bělehrad (Beogradska Arena)\nBranky: Bartosz Jurecki 5, Lijewski 4, Tłuczyński 4, Orzechowski 3, Jurkiewicz 2, Syprzak 2, Tkaczyk 2, Jaszka 1, Michał Jurecki 1, Wiśniewski 1 - Łazarow 9, Aluševski 4, Mojsoski 4, Temelkov 4, Mirkulovski 2, Dimovski 1, Łazarow 1, Markoski 1, Stoilov 1.\nRozhodčí: Hlynur Leifsson, Anton Palsson (ISL)\nDiváků: 3 700\n\n23. ledna 2012 (18:20) – Bělehrad (Beogradska Arena)\nBranky: Eggert 7, Lindberg 5, Mikkel Hansen 4, Mogensen 4, Markussen 2, Sarup 2, Rene Toft Hansen 2, Lauge 1, Henrik Toft Hansen 1 - Gensheimer 4, Haaß 4, Kaufmann 4, Theuerkauf 4, Glandorf 3, Sprenger 3, Klein 2, Wiencek 2.\nRozhodčí: Nenad Krstič, Peter Ljubič (SLO)\nDiváků: 7 000\n\n23. ledna 2012 (20:20) – Bělehrad (Beogradska Arena)\nBranky: Vujin 5, Šešum 4, Čutura 3, Nikčević 3, Prodanović 3, Ilić 2, Stojković 2, Marković 1, Stanković 1 - Du Rietz 8, Ekberg 4, Jakobsson 3, Andersson 2, Lundström 2, Karlsson 1, Stenbäcken 1.\nRozhodčí: Oscar Raluy Lopez, Angel Sabroso Ramirez (ESP)\nDiváků: 17 000\n\n25. ledna 2012 (16:15) – Bělehrad (Beogradska Arena)\nBranky: Bartosz Jurecki 5, Kuchczyński 5, Bielecki 4, Lijewski 4, Wiśniewski 4, Jaszka 3, Syprzak 3, Micha Jurecki 2, Tłuczyński 2, Tkaczyk 1 - Klein 7, Sprenger 7, Theuerkauf 5, Kaufmann 3, Gensheimer 2, Glandorf 2, Hens 2, Christophersen 1, Groetzki 1, Haaß 1, Roggisch.\nRozhodčí: Oscar Raluy Lopez, Angel Sabroso Ramirez (ESP)\nDiváků: 1 000\n\n25. ledna 2012 (18:15) – Bělehrad (Beogradska Arena)\nBranky: Eggert 7, Mikkel Hansen 5, Sarup 4, Lasse Svan Hansen 4, Christiansen 3,\nHenrik Toft Hansen 3, Spellerberg 2, Lindberg 1, Mogensen 1, Nielsen 1 - Andersson 8, Lundström 4, Doder 2, Ekberg 2, Du Rietz 2, Jakobsson 2, Nilsson 2, Karlsson 1, Petersson 1.\nRozhodčí: Nenad Krstič, Peter Ljubič (SLO)\nDiváků: 5 200\n\n25. ledna 2012 (20:15) – Bělehrad (Beogradska Arena)\nBranky: Vujin 5, Šešum 4, Nenadić 3, Marković 2, Stanković 2, Nikčević 1, Prodanović 1, Stojković 1 - Łazarow 10, Dimovski 3, Łazarow 2, Mojsoski 2, Stoilov 2, Aluševski 1, Mojsoski 1, Temelkov 1.\nRozhodčí: Kenneth Abrahamsen, Arne M. Kristiansen (NOR)\nDiváků: 12 000\n\n Maďarsko - Island 21:27 (10:14)\n\n22. ledna 2012 (16:10) – Novi Sad\nBranky: Császár 7, Ilyés 5, Harsányi 3, Mocsai 2, Ancsin 1, Iváncsik 1, Putics 1,\nVadkerti 1 - Atlason 5, Sigurðsson 5, Gunnarsson 4, Ólafsson 4, Svavarsson 3, Hallgrimsson 2, Pálmarsson 2, Kárason 1, Ragnarsson 1.\nRozhodčí: Nenad Nikolič, Dušan Stojkovič (SRB)\nDiváků: 4 500\n\n22. ledna 2012 (18:10) – Novi Sad\nBranky: Barachet 6, Abalo 4, Joli 4, Accambray 3, Gille 3, Bingo 2, Fernandez 2, Honrubia 2, Karabatić 2 - Luka Žvižej 6, Gajić 5, Dolenec 3, Špiler 3, Bezjak 2, Dobelšek 2, Zorman 2, Miklavčič 1, Skube 1, Miha Žvižej 1.\nRozhodčí: Constantin Din, Sorin-Laurentiu Dinu (ROU)\nDiváků: 4 700\n\n22. ledna 2012 (20:10) – Novi Sad\nBranky: Tomás 5, Gurbindo 3, Fernández 3, Cañellas 2, Entrerríos 2, Parrondo 2, Maqueda 2, Sarmiento 2, Aguinagalde 1, Lorenzana 1, Ugalde 1 - Čupić 5, Lacković 4, Štrlek 4, Buntić 2, Kopljar 2, Duvnjak 1, Gojun 1, Ninčević 1, Vori 1, Vuković 1.\nRozhodčí: Václav Horáček, Jiří Novotný (CZE)\nDiváků: 7 500\n\n24. ledna 2012 (16:10) – Novi Sad\nBranky: Aguinagalde 5, Fernández 4, Tomás 4, Entrerríos 3, Gurbindo 3, Cañellas 2, Lorenzana 2, Maqueda 2, Parrondo 2, Sarmiento 2, Ugalde 2 - Sigurðsson 6, Kárason 4, Atlason 3, Hallgrimsson 3, Kristjánsson 3, Pálmarsson 3, Ólafsson 2, Guðmundsson 1, Svavarsson 1.\nRozhodčí: Slave Nikolov, Gjorgji Nachevski (MKD)\nDiváků: 2 500\n\n24. ledna 2012 (18:10) – Novi Sad\nBranky: Barachet 4, Fernandez 4, Abalo 3, Gille 3, Bingo 2, Joli 2, Narcisse 2, Sorhaindo 2 - Čupić 7, Kopljar 7, Lacković 4, Duvnjak 2, Horvat 2, Ninčević 2, Vuković 2, Bičanić 1, Musa 1, Vori 1.\nRozhodčí: Kenneth Abrahamsen, Arne M. Kristiansen (NOR)\nDiváků: 7 500\n\n24. ledna 2012 (20:10) – Novi Sad\nBranky: Putics 7, Császár 5, Krivokapić 4, Iváncsik 3, Ancsin 2, Harsányi 2, Mocsai 2, Zubai 2, Ilyés 1, Laluska 1, Szöllősi 1 - 3 Dragan Gajić 13, Dolenec 5, Miklavčič 3, Zorman 3, Dobelšek 2, Mačkovšek 2, Žvižej 2, Špiler 1, Žvižej 1.\nRozhodčí: Lars Geipel, Marcus Helbig (GER)\nDiváků: 6 800\n\n25. ledna 2012 (16:10) – Novi Sad\nBranky: Accambray 10, Detrez 4, Fernandez 3, Abalo 2, Gille 2, Honrubia 2, Narcisse 2, Sorhaindo 2, Gille 1, Joli 1 - Sigurðsson 5, Gunnarsson 4, Kárason 4, Ólafsson 4, Pálmarsson 4, Hallgrimsson 3, Atlason 2, Ragnarsson 2, Svavarsson 1.\nRozhodčí: Nenad Nikolič, Dušan Stojkovič (SRB)\nDiváků: 2 800\n\n25. ledna 2012 (18:10) – Novi Sad\nBranky: Fernández 7, Cañellas 6, Entrerríos 4, Parrondo 4, Lorenzana 3, Guardiola 3, Gurbindo 3, Sarmiento 3, Maqueda 2 - 7 Luka Žvižej 7, Gajić 6, Skube 6, Žvižej 4, Pucelj 3, Dolenec 2, Bezjak 1, Miklavčič 1, Špiler 1, Zorman 1.\nRozhodčí: Lars Geipel, Marcus Helbig (GER)\nDiváků: 3 200\n\n25. ledna 2012 (20:10) – Novi Sad\nBranky: Császár 14, Ilyés 3, Krivokapić 2, Harsányi 1, Mocsai 1, Putics 1, Vadkerti 1,\nZubai 1 - Horvat 11, Buntić 5, Ninčević 3, Bičanić 2, Duvnjak 1, Kopljar 1, Vuković 1.\nRozhodčí: Constantin Din, Sorin-Laurentiu Dinu (ROU)\nDiváků: 5 500\n\n Dánsko - Španělsko 25:24 (12:10)\n\n27. ledna 2012 (17:45) – Bělehrad (Beogradska Arena)\nBranky: Lauge 6, Mikkel Hansen 4, Rene Toft Hansen 4, Eggert 3, Mogensen 3, Henrik Toft Hansen 2, Christiansen 1, Lindberg 1, Lasse Svan Hansen 1 - Aguinagalde 5, Maqueda 4, Entrerríos 3, Fernández 2, Sarmiento 2, Tomás 2, Ugalde 2, Lorenzana 1, Parrondo 1, Gurbindo 1, Morros 1.\nRozhodčí: Nenad Krstič, Peter Ljubič (SLO)\nDiváků: 14 000\n\n27. ledna 2012 (20:15) – Bělehrad (Beogradska Arena)\nBranky: Ilić 8, Vujin 6, Nikčević 4, Stanković 3, Toskić 3, Manojlović 1, Prodanović 1 - Kopljar 7, Vori 4, Čupić 3, Lacković 3, Balić 2, Buntić 1, Horvat 1, Ninčević 1.\nRozhodčí: Nordine Lazaar, Laurent Reveret (FRA)\nDiváků: 20 000\n\n Srbsko - Dánsko 19:21 (7:9)\n\n29. ledna 2012 (17:00) – Bělehrad (Beogradska Arena)\nBranky: Prodanović 4, Vučković 3, Ilić 2, Nikčević 2, Stojković 2, Toskić 2, Vujin 2,\nBeljański 1, Manojlović 1 - Mikkel Hansen 9, Eggert 3, Lauge 2, Lindberg 2, Markussen 2, Sarup 1,\nSpellerberg 1, Toft Hansen.\nRozhodčí: Kenneth Abrahamsen, Arne M. Kristiansen (NOR)\nDiváků: 19 800\n\n Chorvatsko - Španělsko 31:27 (13:12)\n\n29. ledna 2012 (14:30) – Bělehrad (Beogradska Arena)\nBranky: Čupić 7, Lacković 7, Vori 6, Kopljar 4, Ninčević 4, Balić 1, Gojun 1,\nVuković 1 - Sarmiento 7, Fernández 6, Tomás 4, Parrondo 3, Aguinagalde 2, Cañellas 1, Alberto Entrerríos 1, Raúl Entrerríos 1, Gurbindo 1, Maqueda.\nRozhodčí: Lars Geipel, Marcus Helbig (GER)\nDiváků: 8 500\n\n Makedonie - Slovinsko 28:27 (16:12)\n\n27. ledna 2012 (15:15) – Bělehrad (Beogradska Arena)\nBranky: Kirił Łazarow 8, Stoilov 6, Aluševski 4, Mirkulovski 3, Temelkov 3, Mojsoski 2, Dimovski 1, Filip Łazarow 1 - Dolenec 7, Žvižej 6, Brumen 4, Gajić 4, Zorman 4, Dobelšek 1, Špiler 1.\nRozhodčí: Óscar Raluy López, Ángel Luis Sabroso (ESP)\nDiváků: 5 500\n\nPřímou účast na LOH 2012 si vybojovalo Dánsko. Do jarní kvalifikace o postup na Olympijské hry 2012 v Londýně se probojovalo Srbsko a Makedonie. Protože Dánsko mělo postup do kvalifikace jistý, nahradilo je v kvalifikaci Polsko.\n\n"}
{"id": "757384", "url": "https://cs.wikipedia.org/wiki?curid=757384", "title": "Slovensko na Hopmanově poháru", "text": "Slovensko na Hopmanově poháru\n\nSlovensko na Hopmanově poháru startovalo celkově osmkrát, poprvé v jeho desátém ročníku roku 1998. Slovensko navazuje na účast Československa v prvních čtyřech ročnících soutěže mezi lety 1989 až 1992, kdy slovenští hráči reprezentovali předchozí státní útvar.\n\nNejlepším výsledkem jsou tři vítězství, první z roku 1998, o které se zasloužila dvojice Karina Habšudová a Karol Kučera, druhé z roku 2005, kdy členy vítězného týmu byli Daniela Hantuchová a Dominik Hrbatý a třetí z roku 2009 ve složení Dominika Cibulková a Dominik Hrbatý.\n\n\"Tabulka uvádí seznam slovenských tenistů, kteří reprezentovali stát na Hopmanově poháru.\"\n\n"}
{"id": "757386", "url": "https://cs.wikipedia.org/wiki?curid=757386", "title": "Joel DiGregorio", "text": "Joel DiGregorio\n\nJoel DiGregorio (8. ledna 1944 – 12. října 2011) byl americký countryový klávesista. Byl dlouholetým členem skupiny Charlie Daniels Band. Vydal dvě sólová alba, \"Midnight in Savannah\" (2008) a \"Shake Rag\" (2008). Zemřel při autonehodě.\n\n"}
{"id": "757387", "url": "https://cs.wikipedia.org/wiki?curid=757387", "title": "Jan Pavel Martinovský", "text": "Jan Pavel Martinovský\n\nJan Pavel Michal Martinovský (25. února 1808 Mělník — 7. listopadu 1873 Praha) byl český hudební skladatel, zaměřený především na písňovou tvorbu. Patřil ke starší generaci obrozeneckých skladatelů. Mimo jiné upravil lidové písně Karla Jaromíra Erbena pro klavírní doprovod a zhudebnil básně Matěje Havelky i dalších autorů.\n\nNarodil se roku 1808 v Mělníku (údaje o datu narození se ve starších zdrojích liší, bývá uváděno např. 12. dubna nebo 24. února; novější již uvádí 25. února). První hudební vzdělání získal na národní škole v rodném městě. Poté navštěvoval školu ve Vysoké u Mělníka, kde ho učitel Kmoch cvičil ve hře na klavír na skladbách Josefa Segera.\n\nNejprve se chtěl stát učitelem, ale později změnil názor. V 17 letech nastoupil na piaristické gymnázium, kde šest let hrál na varhany. Po jeho absolvování byl přijat na filosofickou fakultu. Aby se mohl stát knězem, vstoupil roku 1834 do premonstrátského kláštera na Strahově; společně s ním byl přijat i pozdější básník Boleslav Jablonský. Oba tam navštěvoval Karel Jaromír Erben, s nímž se Martinovský seznámil už na filosofických studiích. V klášteře začal Martinovský skládat hudbu. K jeho prvním pracím patřilo \"Patero čtverohlasých zpěvů\" (1834), jeden z prvních českých kvartetů, a o rok později \"Šestero písní jednohlasých s průvodem piana\".\n\nDne 24. prosince 1837 byl vysvěcen na kněze. Roku 1840 se stal varhaníkem na Strahově, po šesti letech převzal řízení kůru. V roce 1852 byl na vlastní žádost přeložen do Rakovníka jako ředitel a katecheta hlavní školy. Seznámil se tam s Matějem Havelkou a v letech 1852–1855 zhudebnil některé jeho básně. Roku 1855 byl jmenován ředitelem tamní vyšší reálné školy. Mimo jiné tam ve prospěch chudých studentů pořádal akademie, na kterých se hrály a zpívaly jeho skladby.\n\nPoslední léta strávil ve Strahovském klášteře. Tam také 7. listopadu 1873 zemřel. Pohřben byl do klášterní hrobky na Malostranském hřbitově.\n\nMartinovský byl známý jako autor písní. Patřil společně s Janem Kočím, Janem Adamem a Janem Vocelem k prvním obrozeneckým skladatelům. Úspěch jeho prvních prací vedl k tomu, že mu Karel Jaromír Erben svěřil zharmonizování sebraných lidových písní. První díl se setkal s příznivým ohlasem, nakladatel Hoffmann se nicméně z ne zcela jasných důvodů rozhodl svěřit pokračování jinému skladateli, Zikmundu Kolešovskému. Jeho provedení se ale příčilo duchu národních písní a další pokračování byla opět svěřena Martinovskému. Tato práce Martinovského neobyčejně proslavila. Získala také cenu od císaře Ferdinanda Dobrotivého; tu si ovšem ponechal nakladatel, zatímco skladateli nevyplatil ani honorář.\n\nKnižně vyšly např.:\n\nV 60. letech vydal také církevní písně (\"Tys o bože\", \"Vzývání ducha\", \"Chvalozpěv na počest Cyrilla a Methoděje\").\n"}
{"id": "757388", "url": "https://cs.wikipedia.org/wiki?curid=757388", "title": "Hrabství Kildare", "text": "Hrabství Kildare\n\nHrabství Kildare ( , ) je irské hrabství, nacházející se na východě země v bývalé provincii Leinster. Sousedí s hrabstvím Meath na severu, s hrabstvími Dublin a Wicklow na východě, s hrabstvím Carlow na jihu a s hrabstvími Laois a Offaly na západě.\n\nHlavním městem hrabství je Naas. Hrabství má rozlohu 1693 km² a žije v něm 209 955 obyvatel (2011).\n\nDvoupísmenná zkratka hrabství, používaná zejména na SPZ, je KE.\n\nMezi zajímavá místa hrabství patří například rašeliniště Bog of Allen či město Kildare.\n\n"}
{"id": "757391", "url": "https://cs.wikipedia.org/wiki?curid=757391", "title": "Giorgio A. Tsoukalos", "text": "Giorgio A. Tsoukalos\n\nGiorgio A. Tsoukalos (* 14. března 1978, Lucern, Švýcarsko) je švýcarsko-řecký spisovatel, promotér myšlenky, že do dějin lidstva zasáhly v různých jeho etapách mimozemské bytosti.\n\nPo dvanáct let byl ředitelem Centra pro výzkum mimozemšťanů dávnověku Ericha von Dänikena. Vydává časopis Legendary Times, který se věnuje tématu právě kontaktům s mimozemskými civilizacemi v dějinách lidstva. Tsoukalos vystupuje také v různých podobných pořadech na různých televizních stanicích, jako např. History, Syfy, Travel Channel, nebo National Geographic Channel.\n\nV online komunitě se proslul jako častý host v pořadu \"Vetřelci dávnověku\" (Ancient Aliens), což se stalo základem pro mem, kde vysvětluje víceméně jakékoliv události tím, že jsou za ně zodpovědní mimozemšťané.\n"}
{"id": "757396", "url": "https://cs.wikipedia.org/wiki?curid=757396", "title": "Avicii", "text": "Avicii\n\nTim Bergling, uměleckým jménem znám jako Avicii (8. září 1989 Stockholm, Švédsko – 20. dubna 2018 Maskat, Omán), byl švédský DJ nominovaný na cenu Grammy, remixer a hudební producent. Jeho debutový singl, „Seek Bromance“, se držel v žebříčcích Top 20 v mnoha zemích, včetně Velké Británie, Belgie, Nizozemska a rodného Švédska.\n\nV roce 2011 vydal singl „Levels“, který okamžitě obsadil žebříčky Top 10 ve Velké Británii, Irsku, Rakousku, Dánsku, Nizozemsku, Německu, Řecku a Švédsku.\n\nTéhož roku se také umístil na 6. místě žebříčku Top 100 Dýdžejů vyhlašovaným časopisem \"DJ Mag\". Od té doby se držel na předních příčkách tohoto prestižního časopisu.\n\nSvou hudbu vytvářel v počítačovém programu FL Studio, který je velmi oblíben pro svou jednoduchost.\n\nNarodil se 8. září 1989 ve Stockholmu ve Švédsku. V hudebním průmyslu se objevil roku 2008, kdy mu bylo 18 let, kompilací remixu titulního motivu videohry Lazy Jones. To vedlo k vydání jeho první nahrávky ve Strike Recordings, nazvané „Lazy Lace“.\n\nV roce 2010 začal spolupracovat se švédským DJ Johnem Dählbäckem a vydali song nazvaný „Don't Hold Back“\".\" Kromě toho začal pracovat se světoznámými DJi jako je Tiësto a Sebastian Ingrosso. V říjnu 2010 podepsal smlouvu s EMI. Přestože jeho práce byla zaměřena zejména na elektronickou hudbu, EMI vydalo vokálovou verzi songu „Bromance“, pojmenovanou „Seek Bromance“.\n\nV roce 2011 vydal společně s Davidem Guettou song „Sunshine“, který získal nominaci na cenu Grammy jako nejlepší taneční skladba. V téže době také vydal skladbu „Levels“, která se dočkala hned několika verzí a vynesla jej na vrchol jeho kariéry. 14. září 2013 Avicii vydal své první studiové album s názvem \"True\" s přední skladbou „Wake Me Up“ (ft. Aloe Blacc).\n\n20. dubna 2018 byl Bergling nalezen mrtvý ve své hotelové místnosti v ománském Maskatu, kde trávil dovolenou a čerpal energii k další tvorbě. Příčina úmrtí nebyla v té době známa. O den později, 21. dubna 2018, vyloučila ománská policie smrt následkem spáchání trestného činu. Jeho rodina pak dne 26. dubna 2018 zveřejnila dopis, kde Bergling uvádí, že nemohl nalézt smysl života, štěstí a chce nalézt klid. Prvního května bylo potvrzeno, že příčina smrti Berglinga byla sebevražda. Podle zdrojů se úmyslně pořezal skleněným střepem a v důsledku vysoké ztráty krve zranění podlehl.\n\nPřed svou cestou do Ománu pracoval na novém albu a po jeho dokončení se rozhodl pro krátký odpočinek u moře. Album však před svou smrtí nestihl vydat. Prezident nahrávací společnosti Geffen Records Neil Jacobson, se kterým Tim spolupracoval již od skladby \"Levels\" pronesl, že se jedná o jeho nejlepší hudbu za posledních několik let. Dne 5.4. 2019 bylo oznámeno vydání alba s názvem „Tim“, který vybrala jeho rodina (rozdělané písničky dodělali umělci, kteří s ním spolupracovali). Úplně poslední skladba na které Tim na sklonku svého života pracoval se jmenuje „SOS\" (feat. Aloe Blacc)\n\nV reakci na jeho úmrtí označil Armin van Buuren Berglinga za \"Mozarta elektronické hudby\".\n\n\n\n"}
{"id": "757398", "url": "https://cs.wikipedia.org/wiki?curid=757398", "title": "Alameda County", "text": "Alameda County\n\nAlameda County je okres ve státě Kalifornie v USA. K roku 2010 zde žilo 1 510 271 obyvatel. Správním městem okresu je v současné době San Leandro. Alameda County je součástí San Francisco Bay Area. Na severu sousedí s Contra Costa County a na jihu s Santa Clara County.\n"}
{"id": "757399", "url": "https://cs.wikipedia.org/wiki?curid=757399", "title": "Anna Procházková", "text": "Anna Procházková\n\nAnna Procházková, (* 25. listopadu 1952, Valtice – 30. listopadu 2016 Břeclav) byla česká politička Občanské demokratické strany. V letech 1994 až 1998 byla starostkou Břeclavi, v letech 2008 až 2010 náměstkyní hejtmana Jihomoravského kraje.\n\nNarodila se v roce 1952 ve Valticích, ale celý život žila v Břeclavi. Absolvovala zde gymnázium a v Brně Vysoké učení technické – fakultu architektury. Prošla několika zaměstnáními, ovšem nejvíce její život ovlivnila léta 1994–1998, kdy působila jako starostka Břeclavi.\n\nVe volebním období 2004 až 2008 byla členkou Rady Jihomoravského kraje, od března 2008 pak náměstkyní hejtmana Jihomoravského kraje. Do této funkce byla opět zvolena na ustavujícím zasedání krajského zastupitelstva v listopadu 2008, v její kompetenci byla oblast územního plánování. Po rozpadu krajské koalice ČSSD a ODS v červnu 2010 na tuto funkci rezignovala. Do října 2012 byla předsedkyní Komise dopravy a územního plánu Rady JMK. Zemřela 30. listopadu 2016 krátce po svých 64. narozeninách.\n"}
{"id": "757401", "url": "https://cs.wikipedia.org/wiki?curid=757401", "title": "Contra Costa County", "text": "Contra Costa County\n\nContra Costa County je okres ve státě Kalifornie v USA. K roku 2010 zde žilo 1 049 025 obyvatel. Contra Costa County je součástí San Francisco Bay Area. Na severu sousedí s Solano County a na jihu s Alameda County.\n\n"}
{"id": "757405", "url": "https://cs.wikipedia.org/wiki?curid=757405", "title": "Seznam prezidentů Podněstří", "text": "Seznam prezidentů Podněstří\n\nPrezident Podněstří je volen přímo na pět let. Počet po sobě jdoucích funkčních období pro jednu osobu je od roku 2012 omezen na dvě. Podle článků 70 a 71 Ústavy Podněsterské moldavské republiky je prezident:\n"}
{"id": "757406", "url": "https://cs.wikipedia.org/wiki?curid=757406", "title": "Santa Clara County", "text": "Santa Clara County\n\nSanta Clara County je okres ve státě Kalifornie v USA. K roku 2010 zde žilo 1 781 642 obyvatel. Správním městem okresu je v současné době San José. Santa Clara County je součástí San Francisco Bay Area. Na severu sousedí s Alameda County a na jihu se San Benito County.\n"}
{"id": "757407", "url": "https://cs.wikipedia.org/wiki?curid=757407", "title": "Orion (počítačová hra)", "text": "Orion (počítačová hra)\n\nOrion je hra pro počítače Sinclair ZX Spectrum a kompatibilní (například Didaktik). Jedná se o hru českého původu, jejími autory jsou Karel Vlček a Lukáš Vlček, kteří ji napsali pod přezdívkou \"KVL\". Vydavatelem hry byla společnost Proxima – Software v. o. s., hra byla vydána v roce 1993 jako součást souboru her Heroes.\n\nJedná se o střílečku, kde je cílem zničit co nejvíce nepřátel. Hra má pouze jedinou úroveň, na jejímž konci čeká silný nepřítel. Lepší zbraně a jiné vylepšení hráčovy rakety je možné získat po sebrání objektu ve tvaru veselého obličeje.\n\n"}
{"id": "757408", "url": "https://cs.wikipedia.org/wiki?curid=757408", "title": "Jet Man Silly", "text": "Jet Man Silly\n\nJet Man Silly je hra pro počítače Sinclair ZX Spectrum a kompatibilní (například Didaktik). Jedná se o hru českého původu, jejím autorem je Jiří Brabec, který ji napsal pod přezdívkou \"Jousoft HKK\". Vydavatelem hry byla společnost Proxima – Software v. o. s., hra byla vydána v roce 1993 jako součást souboru her Heroes.\n\nJedná se o střílečku ve stylu hry R-Type, kde je cílem zničit co nejvíce nepřátel.\n\nHra byla původně ohlášena společností Cybexlab, ale jelikož se tato společnost ji nikdy nevydala, naprogramoval ji Jiří Brabec.\n\n"}
{"id": "757409", "url": "https://cs.wikipedia.org/wiki?curid=757409", "title": "Mah Jongg", "text": "Mah Jongg\n\nMah Jongg je hra pro počítače Sinclair ZX Spectrum a kompatibilní (například Didaktik). Jedná se o hru českého původu, autorem je Tomáš Vilím, který ji napsal pod přezdívkou \"Universum\". Autorem hudby je Miroslav Hlavička (pod přezdívkou \"Scalex\"). Vydavatelem hry byla společnost Proxima - Software v. o. s., hra byla vydána v roce 1992 jako součást souboru her Mah Jongg.\n\nHra je počítačovou variantou deskové hry Mahjong pro jednoho hráče. Hra umožňuje i vracet se po jednotlivých krocích zpět k výchozímu stavu rozložení hracích kamenů.\n\nV návodu ke hře je uveden postup, jak změnit obrázky na hracích kamenech za vlastní.\n\n"}
{"id": "757410", "url": "https://cs.wikipedia.org/wiki?curid=757410", "title": "Exploding Atoms", "text": "Exploding Atoms\n\nExploding Atoms je hra pro počítače Sinclair ZX Spectrum a kompatibilní (například Didaktik). Jedná se o hru českého původu, autorem je Pavel Tichý, který ji napsal pod přezdívkou \"Omikron software\". Vydavatelem hry byla společnost Proxima - Software v. o. s., hra byla vydána v roce 1992 jako součást souboru her Mah Jongg.\n\nHru tvoří hrací pole, na kterém jsou umístěny atomy. Hráč může přidávat elektrony buď svým nebo volným atomům. Přidáním elektronu volnému atomu si ho hráč přivlastní. Pokud atom dosáhne nadkritického množství elektronů, vybuchne a jeho elektrony se rozletí a přidají se k jiným atomům. Tímto způsobem se elektrony mohou přidat i k atomům protihráče a tak si je může hráč přivlastnit. Pokud po výbuchu atomu jiný atom dosáhne nadkritického počtu elektronů, také vybuchne. Takto mohou vznikat řetězové reakce. Vítězem hry je hráč, kterému se podaří přivlastnit si všechny atomy.\n\nHra umožňuje hru jednoho hráče proti počítači a hru dvou hráčů.\n\n"}
{"id": "757412", "url": "https://cs.wikipedia.org/wiki?curid=757412", "title": "San Benito County", "text": "San Benito County\n\nSan Benito County je okres ve státě Kalifornie v USA. K roku 2010 zde žilo 55 269 obyvatel. Správním městem okresu je Hollister. Na severu sousedí s Santa Clara County a na jihu s Monterey County.\n"}
{"id": "757414", "url": "https://cs.wikipedia.org/wiki?curid=757414", "title": "Monterey County", "text": "Monterey County\n\nMonterey County je okres ve státě Kalifornie v USA. K roku 2010 zde žilo 415 057 obyvatel. Správním městem okresu je Salinas. Na severu sousedí s Santa Cruz County a na jihu s San Luis Obispo County.\n"}
{"id": "757415", "url": "https://cs.wikipedia.org/wiki?curid=757415", "title": "Kemijská sámština", "text": "Kemijská sámština\n\nKemijská sámština je mrtvý východosámský jazyk z ugrofinské větve uralské jazykové rodiny. Ještě v 18. století se vyskytovala v jižních částech finského Laponska, mrtvým jazykem se stala v průběhu 19. století. \n\nDochoval se v ní překlad Otčenáše a dvě básně od Olofa Sirmy, \"Guldnasas\" a \"Moarsi favrrot\", publikované v knize Lapponia od Johanna Scheffera v Uppsale roku 1673. V roce 1829 byl finským knězem Jacobem Fellmanem sepsán krátký slovník.\n"}
{"id": "757416", "url": "https://cs.wikipedia.org/wiki?curid=757416", "title": "Volavky: Dramata života a smrti", "text": "Volavky: Dramata života a smrti\n\nVolavky: Dramata života a smrti (\"Egret – The Dramas of Life and Death\") je čínský dokumentární film z roku 2011. Sleduje život hejn volavek, která přilétají z Japonska do severovýchodní Číny. Tyto volavky zde mezi sebou soupeří, hledají potravu apod. Dokument byl vysílán česky např. na Viasat Nature.\n\n"}
{"id": "757421", "url": "https://cs.wikipedia.org/wiki?curid=757421", "title": "Kořist tygra", "text": "Kořist tygra\n\nKořist tygra (v originále \"Tiger Kill\") je dokumentární film televize BBC ze série Svět přírody z roku 2008. Simon King se v něm vydal do tygří rezervace Bandavgarh v Indii, kde se setkal s kameramanem Alphonsem Royem, který natáčel divoké tygry. \n\nV Česku byl film poprvé vysílán na Viasat Nature.\n\n"}
{"id": "757423", "url": "https://cs.wikipedia.org/wiki?curid=757423", "title": "Santa Cruz County (Kalifornie)", "text": "Santa Cruz County (Kalifornie)\n\nSanta Cruz County je okres ve státě Kalifornie v USA. K roku 2010 zde žilo 262 382 obyvatel. Správním městem okresu je Santa Cruz. Na severu sousedí se San Benito County a na jihu se San Mateo County.\n"}
{"id": "757424", "url": "https://cs.wikipedia.org/wiki?curid=757424", "title": "San Luis Obispo County", "text": "San Luis Obispo County\n\nSan Luis Obispo County je okres ve státě Kalifornie v USA. K roku 2010 zde žilo 269 637 obyvatel. Správním městem okresu je San Luis Obispo. Na jihu sousedí se Santa Barbara County a na severu s Monterey County. Sídlí zde rádio KWWV.\n"}
{"id": "757427", "url": "https://cs.wikipedia.org/wiki?curid=757427", "title": "Kevin Thomas (1986)", "text": "Kevin Thomas (1986)\n\nKevin Thomas (* 20. září 1986, Oxnard, Kalifornie, USA) je hráč amerického fotbalu bez angažmá nastupující na pozici Cornerbacka. Byl draftován týmem Indianapolis Colts v roce 2010 ve třetím kole Draftu NFL, předtím hrál univerzitní fotbal za University of Southern California.\n\nV přípravě na fotbalovou kariéru navštěvoval Thomas Rio Mesa High School a byl zvolen do několika elitních výběrů, včetně Super Prep All-American, Prep Star All-American, Rivals 100, Tacoma News Tribune Western 100, prvního výběru All-CIF Southern Section, All-CIF Division IV nebo Los Angeles Times All-Ventura/North Coast na pozicích Defensive backa i Wide receivera. V posledním ročníku si připsal 81 tacklů a 5 interceptionů v obraně a 27 zachycených přihrávek pro 430 yardů a 5 touchdownů v ofenzívě.\n\nJako nováček v sezóně 2005 si připsal 9 startů z pozice náhradního Cornerbacka nebo jako člen special teamu, o rok později kvůli zranění odehrál jen 4 utkání. V ročníku 2008 nastoupil do všech třinácti zápasů a tuto bilanci zopakoval i v následujícím roce, za což byl zvolen do druhého týmu All-Pac-10.\n\nThomas byl vybrán v třetím kole Draftu NFL 2010 na 94. místě týmem Indianapolis Colts.\n\nV nováčkovské sezóně 2010 se Kevin Thomas neprosadil ani jednou do základní sestavy Colts a tento stav trval i v první polovině ročníku 2011. Debut zaznamenává při porážce 7-62 od New Orleans Saints v 7. týdnu, ale on sám si připisuje solidních 10 tacklů (3 asistované) a jednu ubráněnou přihrávku. Do konce sezóny nastupuje v devíti zápasech, z toho pětkrát jako startující hráč s končenou bilancí 33 tacklů (13 asistovaných) a třemi ubráněnými přihrávkami.\n\n2. srpna 2012 byl Thomas spolu s volbou v sedmém kole Draftu NFL 2013 vyměněn do Philadelphie Eagles za linebackery Moise Fokoua a Grega Floyda mladšího. V průběhu sezóny 2012 nezasáhl ani do jednoho utkání a po ukončení smlouvy byl propuštěn.\n\n4. dubna 2014 podepsal Thomas spolu s bývalým spoluhráčem z USC Kylem Moorem smlouvu s kanadským týmem Toronto Argonauts, ale již 2. června byl propuštěn.\n\n"}
{"id": "757428", "url": "https://cs.wikipedia.org/wiki?curid=757428", "title": "Richard Ira Bong", "text": "Richard Ira Bong\n\nRichard Ira Bong (24. září 1920, Poplar, Wisconsin, USA – 6. srpna 1945, Burbank, Kalifornie, USA) byl americký stíhací pilot a nejúspěšnější letecké eso amerického letectva všech dob, který v průběhu druhé světové války sestřelil 40 japonských letadel, byl též nejúspěšnějším pilotem na P-38 Lightning. Za své úspěchy byl roku 1944 oceněn nejvyšším americkým vyznamenáním Medailí cti.\n\nBong vyrůstal na farmě nedaleko města Poplar ve Wisconsinu. Od malička se zajímal o letectví, stavěl i modely letadel. Na univerzitě ve Wisconsinu studoval od roku 1938 pedagogiku. Během studia začal navštěvovat civilní letecký kurz a v roce 1941 se zapsal do United States Army Air Forces jako kadet. Už během výcviku v severní Kalifornii se ukázalo, že je schopným letcem a po skončení výcviku mu byla udělena 9. ledna 1942 hodnost nadporučíka. Následně se stal instruktorem letecké střelby a také se stal známý svými akrobatickými kousky, kdy se svým letounem P-38 aplikoval prvky vyšší pilotáže v blízkosti mostu Golden Gate Bridge, za což byl později pokárán velitelem 4. letecké armády generálmajorem Kenneym.\n\nPozději se přidal ke 49. stíhací peruti, 14. stíhací skupiny na letišti Hamilton Field v Kalifornii. Ještě předtím, než byla v létě 1942 jeho jednotka vyslána do Anglie, byl Bong převelen jiné jednotce na Hamilton Field, kterou byla 78. stíhací skupina. Zde sloužil ve 84. stíhací peruti a tato jednotka se brzy dostala do oblasti jižního Tichomoří.\n10. září 1942 se poručík Bong dostal k 9. stíhací peruti známé jako „Flying Knights“ (Létající rytíři), spadající pod 49. stíhací skupinu. Jednotka měla základnu ve městě Darwin v Austrálii. Zatímco jeho jednotka čekala na dodávky nedostatkových strojů P-38, Bong a ostatní letci 9. perutě létali ve strojích 39. stíhací perutě, která se nacházela v Port Moresby na Nové Guineji, aby získali bojové zkušenosti. 27. prosince 1942 tak dosáhl svých prvních dvou sestřelů, když zničil jedno japonské Micubiši A6M „Zero“ a jednu Nakadžimu Ki-43 „Oscar“ nad Bunou, během bojů o Buna-Gona. Bong byl za tento úspěch vyznamenán medailí Silver Star.\n\nV březnu 1943 se vrátil ke 49. stíhací peruti na Schwimmer Field nedaleko Port Moresby. 26. července 1943 Bong sestřelil 4 nepřátelské stíhačky nad Lae a byl za to vyznamenán Křížem za vynikající službu (DSC). V srpnu téhož roku dostal dovolenou na zotavení, kterou strávil v Austrálii. Do dubna 1944, tehdy už kapitán Bong dosáhl 27 vzdušných vítězství, čímž předběhl letecké eso Eddieho Rickenbackera, který během první světové války získal 26 vítězství.\nBěhem další dovolené, tentokrát v USA, potkal svou budoucí ženu Marjorie Vattendahlovou. Na Novou Guineu se Bong vrátil v září 1944 a pojmenoval svůj letoun P-38 „Marge“ podle své Marjorie, tehdy ještě přítelkyně. Přesto, že se dostal do velícího štábu, i nadále se účastnil bojových misí z letišť v Taclobanu, Leyte, během Filipínské kampaně, během níž do prosince dosáhl celkem 40 vítězství. Na doporučení generála Kenneyho byl Bong v prosinci 1944 vyznamenán nejvyšším americkým vojenským vyznamenáním za statečnost, Kongresovou Medailí cti, a to přímo z rukou generála Douglase MacArthura.\n\nJeho hodnost majora ho kvalifikovala do funkce velitele perutě, i navzdory tomu však upřednostňoval své působení jakožto velitel dvojice či čtveřice letadel. V lednu 1945 umístilo spojenecké velitelství Tichomoří Bonga nadobro do zázemí, mimo ostré bojové mise. Bong se poté oženil s Marge a podílel se mimo jiné i na organizaci různých armádních společenských akcí.\n\nBong se později stal zkušebním pilotem u Lockheed Corporation. Létal na nových proudových strojích P-80 Shooting Star na Burbanském letišti. 6. srpna 1945 mu během startu vysadila palivová pumpa a jeho P-80A výrobního čísla 44-85048 začalo ztrácet výšku. Náhradní pumpa buďto nefungovala nebo ji Bong zapomněl zapnout. Z neovladatelného letadla se mu sice podařilo vyskočit, byl však příliš nízko na to, aby se jeho padák stihl otevřít. Jeho smrt se dostala na první stránky všech novin ve státě, hned pod atomovým bombardováním Hirošimy toho samého dne ráno.\n\n"}
{"id": "757429", "url": "https://cs.wikipedia.org/wiki?curid=757429", "title": "Santa Barbara County", "text": "Santa Barbara County\n\nSanta Barbara County je okres ve státě Kalifornie v USA. K roku 2010 zde žilo 423 895 obyvatel. Správním městem okresu je Santa Barbara. Na severu sousedí se San Luis Obispo County a na jihu je Tichý oceán.\n"}
{"id": "757430", "url": "https://cs.wikipedia.org/wiki?curid=757430", "title": "Danny Welbeck", "text": "Danny Welbeck\n\nDaniel Nii Tackie Mensah „Danny“ Welbeck (* 26. listopadu 1990, Manchester, Anglie) je anglický fotbalový útočník a reprezentant, který současně hraje za anglický klub Watford FC.\n\nWelbeck se narodil v roce 1990 nedaleko Manchesteru ghanským rodičům. V roce 2006 byl členem týmu Manchesteru United U18, kde debutoval v zápase proti Sunderlandu. Přestože byl o dva roky mladší než ostatní, nastřílel mnoho gólů a stal se důležitým hráčem týmu.\n\nV červenci 2007 podepsal novou smlouvu a brzy se dočkal povolání do rezervního týmu. V lednu 2008 byl povolán do prvního týmu na šampionát v Saúdské Arábii, kde debutoval jako náhradník za Andersona. Poprvé v soutěžním zápase nastoupil v League Cupu proti Middlesbrough FC. A svůj debut v Premier League zaznamenal 15. listopadu 2008 proti Stoke City, když vystřídal v 63. minutě Pak Či-Songa. Welbeck v zápase dokonce vstřelil gól, když vystřelil z obrovské vzdálenosti a trefil se do šibenice. Zápas celkem skončil výsledkem 5:0. Celkem v sezóně odehrál 13 zápasů.\n\nV sezóně 2011/12 dostal velké příležitosti od Alexe Fergusona a byl nasazen v základní sestavě Community Shield proti rivalům City. Přestože Manchester City FC o poločase vedl o dvě branky, United zápas otočili a vyhráli trofej. Také v lize začal nastupovat v základní sestavě po boku Wayna Rooneyho a týmu pomohl góly například proti Tottenhamu, Basileji, Fulhamu nebo Arsenalu, kterému United nadělili debakl 8:2.\n\nVe 34. kole Premier League 2012/13 20. dubna 2013 porazil Manchester United Aston Villu 3:0, Welbeck mohl v předstihu slavit se spoluhráči ligový titul (dvacátý v historii klubu).\n\nV lednu 2010 poslal Sir Alex Ferguson Welbecka do týmu Prestonu, který vedl jeho syn Darren. Zde měl však problémy s kolenem a nakonec musel jít na operaci. Na sezónu 2010/11 byl znovu poslán na hostování, tentokrát do prvoligového Sunderlandu. V Sunderlandu poprvé vstřelil gól v zápase na Stamford Bridge proti Chelsea FC, kde Sunderland šokoval a vyhrál rozdílem třídy 3:0. Příští kolo Welbeck zařídil remízu 2:2 proti Evertonu a od expertů si vysloužil pochvalu. Celkem za tým ze severu Anglie vstřelil šest gólů.\n\nV závěru letního přestupového okna v září 2014 přestoupil z Manchesteru United do Arsenalu. 1. října 2014 vstřelil hattrick v Lize mistrů UEFA 2014/15 v zápase s tureckým týmem Galatasaray Istanbul (výhra 4:1).\n\nWelbeck nastupoval za mládežnické reprezentace Anglie už ve 14 letech. V květnu 2007 se s reprezentací do 17 let zúčastnil Mistrovství Evropy U17 v Belgii, kde ve finále angličtí mladíci podlehli Španělsku 0:1.\n\nGhanský fotbalový svaz počítal do budoucna s Welbeckem do reprezentace, ale Welbeckovi došla pozvánka do reprezentace Anglie, kde debutoval v roce 2011 právě proti Ghaně na stadioně ve Wembley (29. března 2011 vystřídal v 81. minutě utkání Ashley Younga, utkání s Ghanou skončilo výsledkem 1:1). Svůj první gól vstřelil 2. června 2012 v přátelském utkání proti Belgii, když překonal belgického brankáře Simona Mignoleta, zápas skončil výsledkem 1:0.\n\nNásledně se objevil i na soupisce trenéra Roye Hodgsona pro Euro 2012. 11. června nastoupil proti Francii, zápas skončil remízou 1:1 a Welbeck byl střídán v závěru utkání (91. minuta). V základní skupině rozhodl druhý zápas Anglie proti Švédsku gólem na 3:2, který znamenal vyřazení skandinávského týmu. V utkání proti Ukrajině nastoupil v základní sestavě a hrál do 82. minuty. Anglie zvítězila 1:0 gólem Wayna Rooneyho a postoupila do čtvrtfinále.\n\nVe čtvrtfinále se anglický tým střetl s Itálií a výrazně zaostával, nicméně defenziva dokázala pokrýt nápadité italské akce. Výsledek 0:0 vydržel i po prodloužení, na pokutové kopy zvítězila Itálie 4:2 a postoupila do semifinále proti Německu. Welbeck hrál do 60. minuty, pak jej vystřídal Andy Caroll.\n\nTrenér Roy Hodgson jej vzal na Mistrovství světa 2014 v Brazílii, kde Angličané vypadli již v základní skupině D, obsadili s jedním bodem poslední čtvrtou příčku.\n\nGóly Dannyho Welbecka v A-týmu anglické reprezentace:\nManchester United FC\n\nAktualizováno k 13. 12. 2014\n"}
{"id": "757433", "url": "https://cs.wikipedia.org/wiki?curid=757433", "title": "San Mateo County", "text": "San Mateo County\n\nSan Mateo County je okres ve státě Kalifornie v USA. K roku 2010 zde žilo 718 451 obyvatel. Správním městem okresu je Redwood City. San Mateo County je součástí San Francisco Bay Area. Na severu sousedí se San Francisco County a na jihu se Santa Cruz County.\n"}
{"id": "757434", "url": "https://cs.wikipedia.org/wiki?curid=757434", "title": "Holé vrchy", "text": "Holé vrchy\n\nHolé vrchy je přírodní rezervace ev. č. 5614 v okolí stejnojmenné kóty 466,1 m n. m. v Adamovské vrchovině, v katastrálním území obce Lelekovice v okrese Brno-venkov. Oblast spravuje AOPK Brno.\n\nDůvodem ochrany jsou přírodě blízká lesní společenstva na podloží hornin brněnského masívu, převážně granodioritů s výskytem vzácných teplomilných a kalcifilních druhů rostlin v bylinném patře.\n\n\n"}
{"id": "757435", "url": "https://cs.wikipedia.org/wiki?curid=757435", "title": "Propustka do pekel", "text": "Propustka do pekel\n\nPropustka do pekel je hudební album vydané skupinou Divokej Bill v roce 2000. V roce 2018 vyšla v reedici na LP.\n\n\n \n"}
{"id": "757437", "url": "https://cs.wikipedia.org/wiki?curid=757437", "title": "Napa County", "text": "Napa County\n\nNapa County je okres ve státě Kalifornie v USA. K roku 2010 zde žilo 136 484 obyvatel. Správním městem okresu je Napa. Napa County je součástí San Francisco Bay Area. Na severu sousedí s Lake County a na jihu se Solano County. 24. srpna 2014 zasáhlo oblast zemětřesení o magnitudě 6,0. Pro ekonomiku okresu má základní význam pěstování révy vinné, nachází se zde vinařská oblast (American Viticultural Area) Napa Valley.\n"}
{"id": "757438", "url": "https://cs.wikipedia.org/wiki?curid=757438", "title": "Lake County (Kalifornie)", "text": "Lake County (Kalifornie)\n\nLake County je okres ve státě Kalifornie v USA, ležíci na severu San Francisco Bay Area. K roku 2010 zde žilo 64 665 obyvatel. Správním městem okresu je Lakeport. Na jihu sousedí s Napa County a na severu s Glenn County.\n"}
{"id": "757442", "url": "https://cs.wikipedia.org/wiki?curid=757442", "title": "Fresno County", "text": "Fresno County\n\nFresno County je okres ve státě Kalifornie v USA. K roku 2010 zde žilo 930 450 obyvatel. Hlavním městem okresu je Fresno. Na severu sousedí s Madera County a na jihu s Kings County.\n"}
{"id": "757444", "url": "https://cs.wikipedia.org/wiki?curid=757444", "title": "Kings County (Kalifornie)", "text": "Kings County (Kalifornie)\n\nKings County je okres ve státě Kalifornie v USA. K roku 2010 zde žilo 152 982 obyvatel. Správním městem okresu je Hanford. Na severu sousedí s Fresno County a na jihu s Kern County.\n"}
{"id": "757445", "url": "https://cs.wikipedia.org/wiki?curid=757445", "title": "Hormeze", "text": "Hormeze\n\nHormeze (z řeckého \"hormeion\" = posílit) je název pro hypotézu o příznivém působení mírné zátěže (stresu, toxických látek, radiace, fyzické námahy) na živé organismy včetně člověka.\nStudium hormeze je disciplínou na pomezí biologie, toxikologie a medicíny. Hormetický efekt nebo hormatická reakce je pojem označující pozitivní reakci organismu na látky které ve větším množství přivodí vážná poškození. Hormetický efekt je popisován jako dočasný jev u subletálních dávek. Pozitivní hormetický efekt při delší expozici přechází v poškození chronickou otravou. Nejvíce je efekt zmiňován u radioaktivity. Přesto může být reakce organismu na podnět z více důvodů různá. Hormetický efekt bývá obvykle vnímán ve smyslu dávka-odezva jako stimulace nízkou dávkou a inhibice vysokou dávkou. Obvykle nejsou zmiňovány vedlejší efekty, termín hormetický efekt je tedy termín jenž popisuje jakýkoliv pozitivní efekt indukovaný subletální dávkou zatížení. Jev je dáván také do souvislosti s pseudovědeckou homeopatií a uváděn zastánci homeopatie. Nicméně technicky jde o reakce organismu, které jsou svou podstatou různé a i hypotézy homeopatie a hormeze se různí. Avšak například Český klub skeptiků Sisyfos uvádí, že jde o efekt nepřesně definovaný a který není všeobecně akceptován.\n\nPodstatou hormeze má být více mechanismů, které jsou málo prozkoumány. Zmiňována je například adaptace, schopnost všech živých organismů reagovat na nepříznivé podmínky a bránit se jim. Při jakékoliv zátěži dochází k poškození organismu, kterému se organismus snaží bránit tzv. odpovědí na stres. Při určité nízké míře zátěže je poškození organismu minimální, a zároveň již dochází ke spuštění odpovědi na stres, která zvyšuje odolnost organismu a opravuje poškozené molekulární komponenty. Navíc indukce odpovědi na stres krátkou mírnou zátěží obvykle chrání organismus po delší dobu a i před mnoha dalšími druhy zátěže. Organismus procházející pravidelnou mírnou zátěží tak může být v lepším stavu než organismus izolovaný od jakékoliv zátěže.\n\nHypotézu hormeze poprvé formuloval pruský farmakolog Hugo Schulz v roce 1888. Zjistil tehdy, že nízké dávky dezinfekčních činidel na bázi rtuti urychlují růst kvasinek. Společně s psychiatrem Rudolphem Arndtem, který nezávisle došel k podobným závěrům, pak zformulovali Arndt-Schulzovo pravidlo: \"Nízké dávky jsou stimulující, střední inhibiční, vysoké smrtící.\" Toto pravidlo není univerzální a bylo postupně nahrazeno koncepcí hormeze. Tímto pravidlem často neoprávněně argumentují zastánci homeopatie a snaží se jím legitimizovat svou víru. Hypotéza hormeze v minulých 120 letech spíše živořila na pokraji zájmu vědy, hlavně kvůli spojování s homeopatií a kvůli nedostatku znalostí o jejích možných molekulárních mechanismech. Při životě ji pomáhal udržovat i americký biolog Thomas D. Luckey, který v roce 1945 objevil, že dobytek krmený antibiotiky rychleji přibývá na váze. Tento jev se v USA využívá dodnes, (v EU je zakázán) ale je kritizován (například WHO), že se tím podporuje antibiotická rezistence. Současný název hormeze pochází z roku 1943 z práce Southama a Ehrlicha, kteří popsali, že malé dávky toxického extraktu z dřeva stromů sekvojí stimulují množení jejích houbových škůdců. Americký toxikolog Edward J. Calabrese z University of Massachusetts v roce 1976 zjistil, že malé dávky herbicidů stimulují růst máty. Od té doby se hormezí zabýval teoreticky i experimentálně a definitivně ji zpopularizoval mezi vědeckou veřejností. Jeho postoj je ale silně kritizován vědeckými kolegy a on sám se například snažil bagatelizovat zdravotní rizika kouření tabáku. V současnosti jsou významnými badateli na poli hormeze Mark P. Mattson z USA a Michael Ristow ze Švýcarska.\n\nPůvodně byl pojem hormeze používán pouze v toxikologii a to pro stimulační účinky nízkých dávek toxických látek. Postupně však docházelo k rozšiřování celé koncepce, takže dnes je za hormezi považováno i příznivé působení nízkých dávek radiace (viz radiační hormeze), alkoholu, tepla (sauna), chladu (otužování, kryoterapie), různých druhů fyzikální terapie, půstu, paleolitické diety, sportu a duševní aktivity.\n\nExistuje rozšířené mínění, že alkoholický nápoj neškodí v malých dávkách. Dokládají to i některé studie, ovšem půjde však pravděpodobně o vliv systematické chyby takových studií, kdy do skupiny abstinentů například spadají lidé, kteří nepijí ze zdravotních důvodů (a jsou již z jiného důvodu nemocnější odpočátku). Například podle výzkumu Cincinnatské univerzity vlastní alkohol zdraví škodí i v této malé míře bez ohledu na typ nápoje. Od malých dávek způsobuje i například karcinom prsu – dvě alkoholové jednotky (půl litru piva s 4 % alkoholu) za den zvyšují riziko této rakoviny o 24 %. Malé dávky zvyšují riziko i dalších typů rakovin. Neexistuje tak zdravá minimální dávka alkoholu.\n\nHypotéza radiační hormeze předpokládá příznivé působení nízkých dávek ionizujícího záření (tedy rentgenového, gamma a částicového) na živé organismy včetně člověka. Zatímco vysoké dávky záření způsobují oxidační stres a poškození DNA, takže mohou vyvolat rakovinu, poškození plodu, nemoc z ozáření až smrt, poškození nízkými dávkami může být velmi malé a více než vykompenzované současnou aktivací odpovědi na stres. Odpověď na stres zahrnuje aktivaci mechanismů opravujících DNA a chránících před vznikem rakoviny, takže určité nízké dávky záření mohou být prospěšnější než žádné. Řada klinických studií ukázala, že lidé žijící v oblastech s vyšší přirozenou radiací mají nižší incidenci rakoviny než lidé v okolních oblastech. To platí i o radonu, radioaktivním plynu, který se uvolňuje z podloží a je ve velkém množství přítomen v dolech, jeskyních a minerálních vodách. Příznivých zdravotních účinků radonové radiace využívají například umělé lázně v Jáchymově . Ovšem i přesto může jít o systematickou chybu takovýchto studií. Například se uvádí, že lidé s vyšším socio-ekonomickým postavením (a tak lepšími zdravotnickými podmínkami) žijí ve více exponovaných oblastech (například rozvíjených městech). To je nevýhoda epidemiologických studií, které mohou obsahovat systematické zkreslení, oproti klinickým studiím. Dalším falešným mechanismem imitujícím hormezi může být například vyhýbání se radiodiagnostice.\n\nMitohormeze je název pro mírné farmakologické přetížení nebo naopak utlumení metabolismu mitochondrií doprovázené zvýšenou produkcí volných radikálů. Tato mírná oxidační a energetická zátěž spouští odpověď na stres a tím paradoxně prodlužuje život a zlepšuje imunitu experimentálních organismů (kvasinek \"Saccharomyces cerevisiae\", háďátek \"Caenorhabditis elegans\", octomilek \"Drosophila melanogaster\" a myší \"Mus musculus\"). Metaanalýza však ukázala, že některé antioxidanty (betakaroten, vitamíny A a E) zvyšují úmrtnost. Předpokládá se, že další typy hormeze (sport, půst, paleolitická dieta, termoterapie), které některé fungují i u člověka, jsou ve skutečnosti také mitohormezí, neboť zvýšená produkce volných radikálů je univerzálním projevem mnoha různých druhů zátěže. Z tohoto pohledu je zajímavé, že příznivý efekt mitohormeze lze indukovat některými běžně používanými léky či doplňky stravy. Tento jev byl popsán u statinů, které se používají na snížení cholesterolu, metforminu, který se používá na léčbu diabetu, D-glukosaminu, který se používá jako doplněk stravy při bolestech kloubů a kyseliny mléčné, která se v těle přirozeně uvolňuje při sportu a je součástí některých potravin i kosmetiky.\n\nReference\n\nKnihy\n\nJaroslav Zelenka: \"Nečekaný lék\", CPress, 2015 \n\nMark P Mattson, Edward J Calabrese: \"Hormesis: A Revolution in Biology, Toxicology and Medicine\", Humana Press, 2009 \n\nČlánky\n\nJaroslav Zelenka: \"Menší než velké množství: Arzenik, rtuť a oxid uhelnatý jako léky,\" Vesmír, Vesmír 93, 451, 2014/7 \n\nJaroslav Zelenka: \"Věda versus tradiční medicína,\" Vesmír 90, 360, 2011/6 \n"}
{"id": "757448", "url": "https://cs.wikipedia.org/wiki?curid=757448", "title": "Cohenit", "text": "Cohenit\n\nCohenit je přírodní minerál s chemickou strukturou (Fe, Ni, Co)C. Je to tvrdý, lesklý, stříbřitý minerál pojmenovaný E.Weinschenkem v roce 1889 po německém mineralogovi Emilu Cohenovi, který tento minerál jako první analyzoval a popsal. Cohenit se nachází v podlouhlých krystalech v železných meteoritech.\n\nNa Zemi je cohenit stálý pouze ve skalách, které utvořily silně redukční prostředí a obsahují původní naleziště železa. Takovéto podmínky existovaly na některých místech, kde horké magma napadlo naleziště uhlí, například na ostrově Disco Island v Grónsku, nebo v Bühlu nedaleko Kasslu v Německu.\n\nPodobné karbidy železa se vyskytují také v technických slitinách železa a nazývají se cementity.\n\n\n\n"}
{"id": "757450", "url": "https://cs.wikipedia.org/wiki?curid=757450", "title": "Alpine County", "text": "Alpine County\n\nAlpine County je okres ve státě Kalifornie v USA. K roku 2010 zde žilo 1 175 obyvatel. Nachází se v pohoří Sierra Nevada. Správním městem okresu je Markleeville. Na severu sousedí s Douglas County (již stát Nevada) a na jihu s Tuolumne County\n"}
{"id": "757451", "url": "https://cs.wikipedia.org/wiki?curid=757451", "title": "Národní park Kobuk Valley", "text": "Národní park Kobuk Valley\n\nNárodní park Kobuk Valley je chráněné území, které se nachází na Aljašce, USA, v oblasti Northwest Arctic Borough. Jižní část národního parku leží přibližně 57 km severně od polárního kruhu a park zaujímá území o rozloze 7085 km. Údolní část národního parku je z jihu ohraničena pohořím Waring Mountains a pohoří Baird Mountains zabírá severní část národního parku.\nPark byl vyhlášen v roce 1980 a chrání několik významných geografických jevů včetně středního toku řeky Kobuk, Velkých kobuckých písečných dun (\"Great Kobuk Sand Dunes\") o rozloze 40 km² a další dvě menší oblasti s písečnými dunami (\"Little Kobuk\" a \"Hunt River dunes\"). Jedním z hlavních důvodů založení Národního parku Kobuk Valley je ochrana sobů severoamerických, též označovaných jako \"karibu\". Jejich téměř půlmilionové stádo přes oblast dvakrát do roka migruje. Dalšími zajímavostmi národního parku Kobuk Valley jsou typické krajinné prvky objevující se vlivem přítomnosti permafrostu. Také se zde dají nalézt významné fosilie savců žijících v době ledové, například mamutí kly, a také kulturní archeologické nálezy.\n\nOblast údolí řeky Kobuk obývají Eskymáci \"Inupiaté\", kteří zde žili po tisíciletí v souladu s přírodou. Tito původní obyvatelé oblasti mají výjimku ze zákazu lovu na území národního parku Kobuk Valley, i když lov není v národních parcích většinou dovolen. Místní obyvatelé lovit mohou jen pro vlastní potřebu obživy. Nejen v parku Kobuk Valley, ale i v dalších oblastech Aljašky, jsou výjimky ze zákazu lovu například chráněných druhů jako jsou některé druhy velryb značně kontroverzním tématem.\n\nNárodní park Kobuk Valley přímo sousedí s dalším zvláště chráněným územím – na severu hraničí s Noatak National Preserve, dalším útočištěm divočiny v oblasti je Selawik National Wildlife Refuge.\n\nKlima v národním parku Kobuk Valley je určeno především jeho zeměpisnou polohou a vzdáleností od pobřeží. Jelikož se park rozprostírá za polárním kruhem, v létě je vždy přítomné světlo a dokonce slunce po dobu jednoho měsíce vůbec nezapadá. Na druhou stranu zimy tu jsou temné, dlouhé, kruté a extrémně studené. V průběhu celého roku se v parku dá očekávat silný vítr. Ač slunečná, léta tu jsou chladná a krátká. Celoroční srážkový úhrn je mezi 250 a 300 mm.\n\nNárodní park Kobuk Valley chrání střední část toku řeky Kobuk a její široké údolí. Kobuk v inuitštině znamená \"Velká řeka\". Řeka Kobuk nejspíše pramení v Endicott Mountains na chráněném území Gates of the Arctic National Park and Preserve. Řeka teče na západ a je celkem 451 km dlouhá, jiný zdroj uvádí délku 560 km. Její povodí má rozlohu 32 000 km. Šířka řeky dosahuje až 460 m, rychlost toku ve střední a spodní části toku je líných 5-8 km/hod. Řeka je po šest měsíců zamrzlá tlustou vrstvou ledu. Kobuk se vlévá do Beringovy úžiny, 40 km jihovýchodně od městečka Kotzebue.\nNárodním parkem protéká téměř stokilometrový úsek řeky Kobuk. Řeka protéká severně od písečné pouště a je významným biotopem oblasti. Slouží jako biokoridor pro živé organizmy i dopravní koridor pro místní lidi i anorganické materiály.\nAč je hlavní koryto řeky Kobuk výraznou dominantou tohoto rozsáhlého údolí, není to zdaleka jediný hydrogeografický jev oblasti. Zdejší široká rovina, která se ještě rozšiřuje v dolním toku řeky, je charakteristická posouvajícími se říčními meandry patrnými především na nesčetných postranních ramenech řeky. Naplavovaný písek je ukládán v meandrech řeky Kobuk a tvoří i občasné útesy, které dosahují výšky až 45 metrů. V písečných depozitech v údolí řeky Kobuk jsou také uloženy permafrostové ledové klíny, které spoluurčují ráz krajiny, a fosílie glaciálních savců, například mamutí kly. Díky permafrostu, trvale zmrzlé půdě, je vsakování značně zabráněno a voda je zadržována na povrchu. A tak i s tak nízkým úhrnem srážek, v údolí je mnoho permafrostových jezer a jezírek a rozsáhlé mokřadní plochy.\nNeuvěřitelným kontrastem této mokřadní krajiny jsou oblasti písečné pouště, rovněž se vyskytující na území parku. Tři oblasti písečných dun nacházející se v rámci parku (\"Great Kobuk, Little Kobuk a Hunt River Sand Dunes\") zabírají dohromady území o rozloze téměř 65 km. Jsou to nejrozsáhlejší aktivní písečné duny v oblasti arktických zeměpisných šířek.\n\nVelké kobucké písečné duny (\"Great Kobuk Sand Dunes\") jsou jedním z hlavních geografických jevů národního parku. Rozprostírají se na území 40 km a v dnešní době jsou přirozeně stabilizované vegetací. Písek vzniklý obrušováním hornin pradávnými ledovci byl dopraven větrem i vodou do údolí řeky Kobuk, kde dodnes vytváří písečné duny v jižní části údolí. Tyto písečné duny tvoří velmi zajímavou poušť nacházející se uprostřed arktických mokřadů. I když Velké kobucké písečné duny leží 65 km za polárním kruhem, v létě zde může teplota vystoupat až na 38 °C. V některých místech pouště duny dosahují až neuvěřitelné třicetimetrové výšky. Velké kobucké písečné duny představují kompletní sadu vývoje dun: od dun tvaru U, přes konkávní duny s vegetační pokrývkou ve východní části oblasti, až po srpkovité duny s holými hřebeny, které právě dosahují výšky až 30 m a nachází se v západní části. Je to největší aktivní pole dun v arktické části Severní Ameriky.\n\nVegetace v národním parku Kobuk Valley je i přes severskou geografickou polohu velmi bohatá. Boreální lesy tajgového charakteru zde dosahují své severní hranice a vegetace získává charakter tundry. Otevřená \"woodland\" zakrslých stromů v matrix husté tundry zajišťuje útočiště mnoha živočichům.\n\nV národním parku se podle odhadů vyskytuje 400 druhů rostlin, mezi něž patří i endemický rostlinný druh \"Kobuk Locoweed\" (\"Oxytropis kobukensis\").\n\nMezi vlajkové druhy vyskytující se v národním parku Kobuk Valley rozhodně patří medvěd grizzly (\"Ursus arctos horribilis\"), norek americký (\"Mustela vison\"), potáplice severní (\"Gavia arctica\"), skokan lesní (\"Rana sylvatica\") i druhy pacifických lososů (rod \"Oncorhynchus\").\n\nNational Park Service provádí inventář i monitoring druhů a to i na základě tradičních znalostí ekologie. Odhaduje se, že se v parku vyskytuje 119 druhů ptáků, 32 druhů savců, 23 druhů ryb a 1 druh obojživelníka.\n\nZe třídy savců (\"Mammalia\") byl v parku potvrzen výskyt druhů čeledi rejskovitých (\"Soricidae\"), konkrétně druhů: rejsek barentský (\"Sorex ugyunak\"), rejsek šedý (\"Sorex cinereus\"), rejsek drobný (\"Sorex hoyi\"), rejsek tundrový (\"Sorex tundrensis\") a \"Sorex monticolus\" a \"Sorex yukonicus\". Z řádu šelem se v parku vyskytuje vlk obecný (\"Canis lupus\"), medvěd baribal (\"Ursus americanus\"), sobol americký (\"Martes americana\"), norek americký (\"Mustela vison\"), medvěd grizzly (\"Ursus arctos horribilis\"), rys kanadský (\"Lynx canadensis\"), lasice kolčava (\"Mustela nivalis\"), vydra severoamerická (\"Lontra canadensis\"), liška obecná (\"Vulpes vulpes\"), lasice hranostaj (\"Mustela erminea\") a rosomák sibiřský (\"Gulo gulo\"). Zástupci kopytníků obývajícími park jsou druhy: sob polární (\"Rangifer tarandus groenlandicus\"), ovce aljašská (\"Ovis dalli\") a los evropský (\"Alces alces\"). Z řádu hlodavců jsou v parku přítomny druhy: bobr kanadský (\"Castor canadensis\"), \"Arctic Ground Squirrel\" (\"Spermophilus parryi\"), lumík (\"Lemmus trimucronatus\"), ondatra pižmová (\"Ondatra zibethicus\"), urzon kanadský (\"Erethizon dorsatum\"), lumík norský (\"Dicrostonyx groenlandicus\"), norník tajgový (\"Clethrionomys rutilus\"), čikarí červený (\"Tamiasciurus hudsonicus\"), hraboš polární (\"Microtus miurus\"), hraboš žlutlící (\"Microtus xanthognathus\"), hraboš hospodárný (\"Microtus oeconomus\"). V parku žije také zajíc měnivý (\"Lepus americanus\") patřící k řádu zajícovců.\n\nMezi druhy ryb nacházející se v národním parku Kobuk Valley patří mník jednovousý (\"Lota lota\"), mihule kamčatská (\"Lampetra japonica\"), dálie aljašská (D\"allia pectoralis\"), štika obecná (\"Esox lucius\"), vranka (\"Cottus Cognatus\"), koljuška devítiostná (\"Pungitius pungitius\"), koruška maloústá (\"Hypomesus olidus\"), koruška severoatlantská (\"Osmerus mordax\"), pakaprovec obecný (\"Catostomus catostomus\"), siven severní (\"Salvelinus alpinus\"), lipan sibiřský (\"Thymallus arcticus\"), siven malma (\"Salvelinus malma\"), siven obrovský (\"Salvelinus namaycush\"), losos čavyča (\"Oncorhynchus tshawytscha\"), losos keta (\"Oncorhynchus keta\"), losos gorbuša (\"Oncorhynchus gorbuscha\"), losos nerka (\"Oncorhynchus nerka\"), síh (\"Coregonus laurettae\" a \"Coregonus clupeaformis\"), síh nosatý (\"Coregonus nasus\"), síh sibiřský (\"Coregonus sardinella\"), síh pestrý (\"Prosopium cylindraceum\") a nelma obecná (\"Stenodus leucichthys\").\n\nPřes 400 000 sobů Západo-arktického stáda (\"Western Arctic Caribou Herd\"), což je největší stádo karibu na Aljašce, dvakrát do roka migruje napříč tímto národním parkem. Karibu migrují mezi tundrou a tajgou, na jaře se přesouvají na sever a na podzim migrují na jih. Jejich stopy křižují i Velké kobucké písečné duny.\n\nDnešní podoba území národního parku je z velké části výsledkem glaciálních pochodů. I když se na území národního parku momentálně žádná oblast trvalého zalednění nevyskytuje, na území severozápadní Aljašky proběhlo minimálně pět významných pleistocénních zalednění. Nejvýznamnější z těchto glaciálů se událo v období Illinoisia, kdy ledovce dosahovaly až Baldwinova poloostrova. Dvě předcházející zalednění, Kobucké a Amblerské, pokrývala velká území údolí řek Kobuk a Selawik i svahy pohoří Baird Mountains. Tři následující zalednění se zúžila jen na části pohoří Schwatka Mountains ležícího východně od parku.\nV průběhu interglaciálu mezi Kobuckým a Amblerským zaledněním se glacio-fluviální depozity na říčních náplavech a plochách z vyplavenin přesouvaly působením silných východních větrů. Eolitické depozity písku a jemných naplavenin se nahromadily pod údolími, aby vytvořily písečné duny zabírající plochu přibližně 810 km. Většina tohoto území je dnes pokrytá vegetací: tundrou a boreálními lesy. Pouze malá část si udržela charakter stále aktivních písečných dun, které zabírají plochu přibližně 83 km. Velké kobucké písečné duny leží cca 3 km jižně od řeky Kobuk, východně od potoka \"Kavet Creek\". Malé kobucké písečné duny leží 8 km jižně od řeky Kobuk v jihovýchodní části parku. Písečné duny \"Hunt River\" leží na jižním břehu řeky Kobuk, u ústí řeky \"Hunt\". Nejen geomorfologie oblasti, ale i nálezy fosílií glaciálních savců svědčí o dynamickém střídání klimatu regionu.\n\nPo tisíciletí přitahovaly velké počty karibu procházejících krajinou při svých sezónních migracích mezi tundrou a tajgou starodávné i dnešní lovce, kteří se zde utábořili na místě s dobrým výhledem, aby očekávali příchod těchto sobích stád. Onion Portage je tímto místem s výhledem, které se nachází na východním konci parku a je Národním historicky významným bodem v krajině (\"National Historic Ladmark\") a místem mnoha archeologických nálezů. V oblasti Onion Portage bylo nalezeno devět kulturních komplexů, nejstarší Akmakský datovaný 8000–6500 před n. l. a nejmladší Arctic Woodland eskymácký datovaný 1000 až 1700 n. l. Na základě právě této stratografické sekvence nalezené v Onion Portage se ustavila kulturní chronologie tohoto regionu. Lidé se zde tedy scházeli po 9000 let, aby lovili migrující karibu brodící se přes řeku Kobuk. Tradice tohoto lovu migrujících karibu stále přetrvává, a tak se zde místní obyvatelé na podzim stále schází a vyhlíží stádo, jehož kusy loví pro vlastní potřebu.\n\nÚdolí řeky Kobuk bylo vyhlášeno národní památkou prezidentským výnosem již v roce 1978. Národní park Kobuk Valley byl později založen v roce 1980 dokumentem Alaska National Interest Lands Conservation Act (ANILCA). Hlavním předmětem ochrany je zachování environmentální integrity zdejších přírodních jevů včetně údolí řeky Kobuk, boreálních lesů a Velkých kobuckých dun v jejich původním stavu. Ve spolupráci s místními původními obyvateli se na tomto území také chrání a interpretují archeologická naleziště spojovaná s původními kulturami. Předmětem ochrany jsou i migrační tahy stáda sobů a habitaty a populace ryb a dalších volně žijících živočichů, například losů, sobů, medvědů a vlků.\n\nDo národního parku Kobuk Valley nevedou žádné silnice. Hlavní dopravní cestou regionu je řeka Kobuk, která je také velmi populárním místem pro rekreaci i významným zdrojem obživy místních obyvatel. Doprava do parku je možná letecky a to jak soukromými letadýlky, tak linkami z eskymáckých městeček Kotzebue a Nome. Oblíbené jsou zde hydroplány, které mohou bezpečně přistát na četných vodních plochách. Do samotného parku se dá z jeho bezprostředního okolí dostat pěšky, na psím spřežení nebo sněžném skútru.\n\nNárodní park Kobuk Valley je cílem dobrodruhů a milovníků přírody. Mezi aktivity patří táboření v divočině v revíru medvědů a vlků. Horská i mokřadní turistika, případně výlety po arktické písečné poušti. Vše bez jakýchkoliv značených cest. Zážitek z pobytu v opravdové divočině umocňuje nepřítomnost infrastruktury. Parku velmi prospívá jeho odlehlost a téměř finanční i dopravní nedostupnost, z nichž vyplývá velmi nízká návštěvnost.\n\nPro letní táboření a turistiku je důležité se dobře obléknout s ohledem na přírodní a klimatické podmínky. Doporučuje se několik vrstev oblečení, pohorky i holínky do mokrého terénu a vybavení s sebou do deště i proti všudypřítomným komárům. Lokalitu je možné navštívit i s placeným průvodcem.\n\n"}
{"id": "757453", "url": "https://cs.wikipedia.org/wiki?curid=757453", "title": "Jaroslav Pospíšil (politik)", "text": "Jaroslav Pospíšil (politik)\n\nIng. Jaroslav Pospíšil (* 1953, Krnov) je český politik Občanské demokratické strany. V letech 1994 až 2001 byl místostarostou Veselí nad Moravou, v letech 2000 až 2010 členem Rady Jihomoravského kraje. \n\nNarodil se v roce 1953 v Krnově. Po maturitě na tamějším gymnáziu 4 roky pracoval jako závozník u dopravní společnosti. Potom vystudoval Hornicko-geologickou fakultu Vysoké školy báňské v Ostravě a s rodinou se odstěhoval do Veselí nad Moravou. Přijal zaměstnání u Železniční průmyslové stavební výroby v Uherském Ostrohu, kde měl na starosti přípravu výroby v podnikových kamenolomech. Odtud po 13 letech nastoupil do útvaru přípravy výroby ve stavebním podniku, kde pracoval zhruba 1 rok. Pak po volbách roku 1994 nastoupil do funkce místostarosty ve Veselí nad Moravou, kterou vykonával 7 let. \n\nV letech 2000-2004 byl členem Rady Jihomoravského kraje s kompetencemi v oblasti dopravní infrastruktury a dopravní obslužnosti. Tuto funkci obhájil ve volbách v roce 2004 i na další volební období.\n\nDo této funkce byl opět zvolen na ustavujícím zasedání krajského zastupitelstva v listopadu 2008. Po rozpadu krajské koalice ČSSD a ODS v červnu 2010 na tuto funkci rezignoval. K lednu 2016 je uváděn jako ředitel odboru výkonu státní správy VII, Brno Ministerstva životního prostředí ČR.\n"}
{"id": "757454", "url": "https://cs.wikipedia.org/wiki?curid=757454", "title": "Minuta (úhlová jednotka)", "text": "Minuta (úhlová jednotka)\n\nMinuta (symbol ′ ) je menší jednotka pro měření úhlu, která dělí úhlový stupeň na šedesát dílů. Sama se dále dělí na 60 vteřin. Nejedná se o jednotku soustavy SI, ale její používání souběžně s jednotkami SI však akceptuje Příručka SI i Mezinárodní výbor pro míry a váhy (CIMP).\n\nMinuty se označují symbolem ′, který se píše bez mezery za číselnou hodnotou, zdvojený symbol se používá pro vteřiny:\n\nJednotky se v zápisu kombinují:\n\nTentýž symbol se v angloamerické soustavě používá pro délkovou jednotku stopa.\n\nÚhlová minuta má společný původ s časovou minutou ve starověké Mezopotámii, kde se používala šedesátková soustava v geometrii i astronomii již od 3. tisíciletí př. n. l. V latině se pak menší jednotka dělící stupně a hodiny nazývala \"pars minuta\", „zmenšená část“ (od \"minuere\" dělit, štípat, zmenšovat). Pro jemnější dělení se pak používalo označení \"pars minuta secunda\", „druhá zmenšená část“. Zkrácené latinské názvy \"minuta\" a \"secunda\" byly přejaty do češtiny a jen sekunda byla v 19. století částečně nahrazena neologismem vteřina.\n\nKromě geometrie, kde se však také používá jednotka radián, nachází minuta uplatnění tam, kde nestačí přesnost ve stupních. Typickým příkladem jsou různé sférické soustavy souřadnic, k nimž patří i zeměpisné souřadnice sloužící k přesnému udání polohy na povrchu Země. Od úhlové minuty je odvozena délka námořní míle, protože úhlová velikost 1′ v oblasti rovníku odpovídá (zaokrouhleně) 1 852 m, což je definice 1 NM.\n\nV astronomii je minuta zpravidla jednotkou úhlovou. Je tomu tak u ekliptikálních souřadnic, u obzorníkových souřadnic, tedy (úhlové) výšky a (astronomického) azimutu, a v případě rovníkových souřadnic u deklinace. Hodinový úhel a rektascenze se však mohou udávat v jednotkách časových i úhlových. U minut je potřeba dávat pozor na záměnu úhlové a časové jednotky, neboť se číselně liší. Země se totiž otočí kolem své zemské osy o průměrných 15° za hodinu; u jednotek 60krát menších tomu odpovídá 15 úhlových (obloukových) minut za minutu času.\n\nU střelných zbraní se úhlová minuta používá pro označení rozptylu (přesnosti) pod zkratkou MOA (z angl. Minute of Angle).\n"}
{"id": "757455", "url": "https://cs.wikipedia.org/wiki?curid=757455", "title": "Miloš Šifalda", "text": "Miloš Šifalda\n\nRNDr. Miloš Šifalda (* 1964, Brno) je český politik Občanské demokratické strany. V letech 2004 až 2010 byl členem Rady Jihomoravského kraje. \n\nNarodil se v roce 1964 Brně, kde žije dodnes. Po absolvování oboru fyzika pevných látek na přírodovědecké fakultě Masarykovy univerzity od roku 1987 působil 4 roky ve výzkumu v Tesle Rožnov. Po návratu do Brna se stal učitelem na soukromém Akademickém gymnáziu, v roce 1993 byl jmenován ředitelem na Gymnáziu J. G. Mendela a od roku 1997 pracoval jako vedoucí odboru školství Magistrátu města Brna. V této době také absolvoval postgraduální studium na VŠE v Praze v oboru regionální správa a rozvoj. \n\nPo vzniku krajů se v roce 2001 stal vedoucím odboru školství Krajského úřadu Jihomoravského kraje. Ve volebním období 2004 – 2008 byl členem Rady Jihomoravského kraje pro oblast školství a sportu. Do této funkce byl opět zvolen na ustavujícím zasedání krajského zastupitelstva v listopadu 2008. Po rozpadu krajské koalice ČSSD a ODS v červnu 2010 na tuto funkci rezignoval. K lednu 2016 je uváděn jako ředitel Jihomoravského centra pro mezinárodní mobilitu.V této funkci má mj. na starosti program SOMOPRO (South Moravian Programme for Distinguished Researchers), který se zaměřuje na financování dlouhodobých pobytů zahraničních a navrátivších se českých výzkumníků na jihomoravských výzkumných pracovištích.\n\nOficiální stránky Jihomoravského centra pro mezinárodní mobilitu\n"}
{"id": "757463", "url": "https://cs.wikipedia.org/wiki?curid=757463", "title": "Amador County", "text": "Amador County\n\nAmador Countyje okres ve státě Kalifornie v USA. K roku 2010 zde žilo 38 091 obyvatel. Nachází se v pohoří Sierra Nevada. Správním městem okresu je Jackson. Sousední s okresy El Dorado County (na severu), Alpine County (na východě), Calaveras County (na jihu), San Joaquin County a Sacramento County (na západě).\n"}
{"id": "757468", "url": "https://cs.wikipedia.org/wiki?curid=757468", "title": "Butte County (Kalifornie)", "text": "Butte County (Kalifornie)\n\nButte County je okres ve státě Kalifornie v USA. K roku 2010 zde žilo 220 000 obyvatel. Správním městem okresu je Oroville. Sousední s okresy Tehama County (na severu), Plumas County (na východě), Yuba County, Sutter County (na jihu), Colusa County a Glenn County (na západě).\n"}
{"id": "757471", "url": "https://cs.wikipedia.org/wiki?curid=757471", "title": "Jiří Bělehrádek", "text": "Jiří Bělehrádek\n\nMgr. Jiří Bělehrádek (* 1951) je český politik, bývalý člen Zastupitelstva Jihomoravského kraje a v letech 1994 až 2015 starosta města Velké Opatovice a člen KDU-ČSL.\n\nV roce 2000 byl zvolen do zastupitelstva Jihomoravského kraje. Krajským zastupitelem byl zvolen opět v letech 2004 i 2008. Ve volebním období 2008 až 2012 byl místopředsedou Komise regionálního rozvoje, členem Výboru kontrolního a členem Výboru pro meziregionální vztahy Zastupitelstva Jihomoravského kraje.\n\nDo funkce starosty Velkých Opatovic byl poprvé zvolen v roce 1994, naposled v roce 2014. Na funkci rezignoval v říjnu 2015.\n"}
{"id": "757472", "url": "https://cs.wikipedia.org/wiki?curid=757472", "title": "Universum (encyklopedie)", "text": "Universum (encyklopedie)\n\nUniversum je česká obecná encyklopedie o deseti dílech obsahující okolo 150 tisíc hesel, které vyšly v letech 1999–2001. Jedná se o jeden ze dvou velkých projektů snažících se vytvořit české encyklopedické dílo v nových společenských podmínkách po roce 1989 (druhým projektem je Diderot). Původní desetidílná encyklopedie vznikla na základě německé encyklopedie Bertelsmann Lexikon, která byla doplněna o české reálie a byla vydána Odeonem (který patří do koncernu Euromedia Group, kam spadá i Bertelsmann). Encyklopedický projekt zůstal aktivní i po vydání kompletní encyklopedie (\"Všeobecná encyklopedie Universum\") a v jeho rámci došlo k vydání drobnějších encyklopedií, čtyř, dvou (\"Universum A–Ž\") a jednosvazková. Vedle toho encyklopedie vyšla na CD/DVD a je přístupná v portálu COTOJE.CZ.\n\n"}
{"id": "757473", "url": "https://cs.wikipedia.org/wiki?curid=757473", "title": "Calaveras County", "text": "Calaveras County\n\nCalaveras County je okres ve státě Kalifornie v USA. K roku 2010 zde žilo 45 578 obyvatel. Správním městem okresu je San Andreas. Sousední s okresy Tuolumne County (na jihovýchodu), Alpine County (na východu), Stanislaus County (na jihozápadu), San Joaquin County (na západu) a Amador County (na severu).\n"}
{"id": "757474", "url": "https://cs.wikipedia.org/wiki?curid=757474", "title": "Colusa County", "text": "Colusa County\n\nColusa County je okres ve státě Kalifornie v USA. K roku 2010 zde žilo 21 419 obyvatel. Správním městem okresu je Colusa. Sousedí s okresy Yolo County (na jihu), Lake County (na západě), Sutter County (na východě), Butte County (na severovýchodu) a Glenn County (na severu).\n"}
{"id": "757475", "url": "https://cs.wikipedia.org/wiki?curid=757475", "title": "Sutaška", "text": "Sutaška\n\nSutaška (z maďarského \"sujtas\") je splétaný úzký prýmek, nejčastěji z bavlněné nebo viskózové příze.\n\nVyrábí se v šířce 3–10 mm v různých barvách na speciálních prýmkových splétacích strojích. Ke splétání sutašek se používá vždy lichý počet paliček (3–9) při 90–250 otáčkách stroje za minutu.\n\nSutašky se používají ke zdobení stejnokrojů, kabelek nebo např. k výrobě bižuterie prýmkovací technikou.\n\nOdlišný výklad označení sutaška: V některých publikacích se pojem sutaška ztotožňuje s pojmem prýmek, někteří odborníci tvrdí, že se sutašky vyrábí jen se dvěma paličkami.\n"}
{"id": "757476", "url": "https://cs.wikipedia.org/wiki?curid=757476", "title": "Marie Pospíšilová (1862)", "text": "Marie Pospíšilová (1862)\n\nMarie Pospíšilová, vlastním jménem Marie Terezie Vondřichová (23. ledna 1862, Praha – 26. května 1943, Tegernsee, Německo), byla původem česká herečka.\n\nNarodila se v pražském Karlíně. S hereckou činností začínala v kočovných společnostech (Josef Emil Kramuele, František Pokorný). V roce 1879 získala angažmá v pražském Prozatímním divadle, odkud v roce 1881 přešla s velkou částí hereckého souboru do nově vzniklého Národního divadla. V divadle soupeřila o role s tehdy významnými herečkami – Otýlií Sklenářovou a Marií Bittnerovou. V divadle měla Pospíšilová svého ochránce, kterým byl režisér Antonín Pulda, její učitel a přítel. V posledních dnech prosince 1885 po prudkých sporech o obsazení titulní role \"Claire\" v Ohnetově hře \"Majitel hutí\", pro kterou ředitel divadla František Adolf Šubert vybral Marii Bittnerovou a režii přenechal novému režiséru Jakubu Seifertovi, a kdy Pospíšilová napadla Šuberta v Národních listech a při premiéře nechala rozdávat letáky, kde obvinila Šuberta z ubíjení jejího talentu a zdraví, byla z divadla i s režisérem Puldou propuštěna.\n\nJeště v tomtéž roce vystoupila pohostinsky v polském Krakově a pak v srpnu 1885 v pražském německém divadle, čímž proti sobě popudila pražskou veřejnost, ale pomohlo jí to následně získat angažmá v předních divadlech v Německu a v Rakousku (Drážďany, Hamburg, Vídeň – 1890, Berlín).\nO deset let později, v roce 1895, byla pozvána bez vědomí ředitele Šuberta, který měl z divadla dlouhodobou dovolenou a věnoval se přípravě národopisné výstavy, správním výborem \"Družstva ND\" k pohostinským vystoupením v pražském Národním divadle, což vyvolalo opět rozporuplné reakce a byla znovu obviňována ze zrady národních zájmů v roce 1885, kdy začala hrát v německých divadlech. Za Pospíšilovou se postavili Mladočeši a F. X. Šalda v časopise \"Rozhledy\", proti vystoupili Staročeši, kteří publikovali odmítavé články mj. v deníku \"Čas\" a v \"Národních listech\". Nakonec jí však byla nabídnuta a ona podepsala smlouvu s výjimečnou gáží i podmínkami. Po návratu Šubert vznesl námitky a po neúspěšném osobním setkání s ním Pospíšilová smlouvu roztrhala a vrátila se natrvalo k německému divadlu. Jejím posledním pohostinským vystoupením v Národním divadle a v českém jazyce byla role \"Blaženy\" v Shakespearově hře „Mnoho povyku pro nic“ dne 15. června 1895.\n\nAž do roku 1907 pak působila v divadle v Hamburgu. V období 1909 až 1913 byla ředitelkou německého městského divadla v Ústí nad Labem.\n\n\n\n\n\n\n"}
{"id": "757479", "url": "https://cs.wikipedia.org/wiki?curid=757479", "title": "Del Norte County", "text": "Del Norte County\n\nDel Norte County je okres na severu státu Kalifornie v USA. K roku 2010 zde žilo 28 610 obyvatel. Správním městem okresu je Crescent City. Sousedí s okresy Curry County (na severu, již Oregon), Josephine County (na severovýchodu, již Oregon), Siskiyou County (na východu), Humboldt County (na jihu) a na západu je Tichý oceán.\n"}
{"id": "757481", "url": "https://cs.wikipedia.org/wiki?curid=757481", "title": "Arlberský silniční tunel", "text": "Arlberský silniční tunel\n\nArlberský silniční tunel ( ) je silniční tunel na Rakouské rychlostní silnici S16 \"(Arlberg Schnellstraße)\" v Lechtalských Alpách pod Arlberským průsmykem ve spolkových zemích Tyrolsko a Vorarlbersko. Se svojí délkou necelých 14 km je nejdelším rakouským tunelem a 3. nejdelším tunelem v Evropě.\nMýtné za průjezd tunelem činí 10 €.\n\nTunel má pouze jeden tubus. Výstavba tunelu začala v roce 1974, k průrazu došlo v roce 1977 a k dokončení a zprovoznění v roce 1978. Stavba stála 4 miliardy tehdejších rakouských šilinků.\n\nV tunelu se nacházejí nejhlubší větrací šachty v Evropě, které dosahují hloubky 736 m. Tunel je také spojen únikovými chodbami se souběžným železničním tunelem. Zajímavostí také je, že se tunel stavebně skládá z tunelů dvou. Hlavní tunel, jenž má délku cca 10,5 km na tyrolské straně končí před St. Antonem, protože, ač uzavřený, překonává potok Rossana a dalšími 3 kilometry tvoří obchvat St. Antonu.\n\n"}
{"id": "757483", "url": "https://cs.wikipedia.org/wiki?curid=757483", "title": "El Dorado County", "text": "El Dorado County\n\nEl Dorado County je okres ve státě Kalifornie v USA. K roku 2010 zde žilo 181 058 obyvatel. Správním městem okresu je Placerville. Sousedí s okresy Placer County (na severu), Douglas County (na severovýchodu, již Nevada), Alpine County (na jihovýchodu), Amador County (na jihu) a Sacramento County (na západu).\n"}
{"id": "757486", "url": "https://cs.wikipedia.org/wiki?curid=757486", "title": "Zdeněk Dufek", "text": "Zdeněk Dufek\n\nZdeněk Dufek (* 12. července 1978 Boskovice) je český vědecký pracovník, soudní znalec a politik.\n\nPo ukončení studia na gymnáziu Vídeňská v Brně vystudoval manažersko-ekonomický obor na Provozně ekonomické fakultě Mendelovy univerzity v Brně (promoce 2001), obor Právo na Právnické fakultě Masarykovy univerzity v Brně (promoce 2002) a doktorské studium oboru Management stavebnictví na Fakultě stavební Vysokého učení technického v Brně (promoce 2013). Dále na Mendelově univerzitě vystudoval postgraduální program pro oceňování podniků (závěrečná zkouška 2015).\n\nV minulosti pracoval v soukromém sektoru v oblasti mezinárodní dopravy a následně v oblasti energetiky. Několik let žil střídavě v Německu. V roce 2014 se stal ředitelem vědeckého centra VUT v Brně AdMaS, zaměřeného na výzkum v oblasti stavebnictví. Rovněž působí jako odborný asistent na Fakultě stavební VUT v Brně. Ve své odborné činnosti se zabývá především problematikou veřejných stavebních investic. K tomuto tématu vydal několik odborných publikací. Dále působí jako soudní znalec pro obor ekonomika se specializací na oceňování obchodního závodu a na posuzování veřejných stavebních investic. Od roku 2017 je členem meziresortní pracovní skupiny pro zavádění BIM v Česku.\n\nV letech 1998 až 2002 byl členem Zastupitelstva a předsedou kontrolního výboru v městské části Brno-Bohunice a v letech 2006 až 2014 členem Zastupitelstva městské části Brno-Útěchov, přičemž v letech 2006–2010 byl místostarostou Útěchova. Na ustavujícím zasedání jihomoravského krajského zastupitelstva v listopadu 2008 byl zvolen předsedou Finančního výboru Zastupitelstva Jihomoravského kraje. Tuto funkci vykonával do října 2012. V krajských volbách na podzim 2012 byl opět zvolen členem krajského zastupitelstva. Přitom také vykonával funkci předsedy OVV ČSSD Brno-venkov, na konci roku 2013 byl zvolen předsedou KVV ČSSD Jihomoravského kraje. V této funkci setrval do listopadu 2015 (jeho nástupcem ve funkci se stal Roman Hanák). Členem ČSSD se stal v roce 1997. Ve volbách v roce 2016 už post krajského zastupitele neobhajoval.\n\n\n"}
{"id": "757492", "url": "https://cs.wikipedia.org/wiki?curid=757492", "title": "Nate Robinson", "text": "Nate Robinson\n\nNathaniel Cornelius Robinson (* 31. května 1984) je americký profesionální basketbalový hráč, hrající za klub Chicago Bulls. Mezi jeho předchozí týmy patří Golden State Warriors, New York Knicks, Boston Celtics a Oklahoma City Thunder.\n\nNate Robinson je trojnásobný vítěz „NBA All-Star Weekend Slam Dunk Contest“. Narodil se roku 1984 v Seattlu. Hrál za družstvo univerzity ve Washingtonu. V roce 2005 byl draftován do NBA.\n"}
{"id": "757493", "url": "https://cs.wikipedia.org/wiki?curid=757493", "title": "Joe Foss", "text": "Joe Foss\n\nJoseph Jacob Foss „Joe“ (17. dubna 1915 Sioux Falls, Jižní Dakota, USA – 1. ledna 2003 Scottsdale, Arizona, USA) byl předním americkým leteckým esem druhé světové války z řad Námořní pěchoty Spojených států. Major Foss byl v roce 1943 díky své významné roli v bitvě o Guadalcanal oceněn nejvyšším americkým vojenským vyznamenáním – Medailí cti.\n\nV poválečném období působil jako generál Letecké národní gardy (Air National Guard), poté byl zvolen 20. guvernérem svého domovského státu Jižní Dakota. Po zkončení svého volebního období působil jako vůbec první předseda nově vzniklé American Football League (AFL), kterou pomáhal přímo zakládat a zasazoval se o její propagaci. Na přelomu 60. a 70. let 20. století působil jako televizní hlasatel v televizní stanici ABC. Mezi lety 1972–1978 pak působil jako ředitel oddělení vnějších vztahů nizozemské letecké společnosti KLM Royal Dutch Airlines.\n\nFoss byl také autorem či spoluautorem několika knih o letectví, např. \"Joe Foss: Flying Marine\", \"Top Guns\" nebo \"A Proud American\", kterou napsala jeho manželka, Donna Wild Fossová.\n\nJoe Foss zemřel roku 2003 po sérii několika těžkých cévních mozkových příhod a je pohřben na Arlingtonském národním hřbitově.\n\n"}
{"id": "757494", "url": "https://cs.wikipedia.org/wiki?curid=757494", "title": "Liga proti antisemitismu", "text": "Liga proti antisemitismu\n\nLiga proti antisemitismu je občanské sdružení, které vystupuje proti projevům antisemitismu a antijudaismu v české společnosti. Za tím účelem monitoruje veškeré veřejné antisemitské, resp. obecně rasistické projevy, domáhá se jejich právního stíhání, zprostředkovává právní pomoc obětem a aktivně se veřejně angažuje. Založena bylo 1. května 2007 v Plzni a zaregistrována 25. dubna 2008. Jeho zakladatelkou je Věra Tydlitátová. \n\nLiga také zveřejnila \"Základní prohlášení\", ve kterém shrnula své zásady a ke kterému připojilo svůj podpis už více signatářů, patří mezi ně např. Jan Sokol, Jeroným Janíček, Svatopluk Karásek, Fedor Gál, Jiřina Šiklová, Alexander Tomský nebo Jan Vidím.\n\nV roce 2007 např. obvinila tehdejší senátorku Lianu Janáčkovou z rasistických výroků proti Romům z kolonie Bedřiška v Ostravě-Přívoze a v roce 2008 hodlala podat trestní oznámení na iniciativu Ne základnám kvůli tomu, že na svém webu vyvěsila antisemitský podvrh \"Protokoly sionských mudrců\".\n\n"}
{"id": "757495", "url": "https://cs.wikipedia.org/wiki?curid=757495", "title": "Hrabství Mayo", "text": "Hrabství Mayo\n\nHrabství Mayo ( , ) je irské hrabství, nacházející se na severozápadě země v bývalé provincii Connacht. Sousedí s hrabstvím Galway na jihu a s hrabstvími Roscommon a Sligo na východě. Severní a západní pobřeží omývá Atlantský oceán.\n\nHlavním městem hrabství je Castlebar. Hrabství má rozlohu 5586 km² a žije v něm 130 552 obyvatel (2011).\n\nMezi zajímavá místa patří oblast Connemara, město Castlebar, Achill Island či útesy Croaghaun.\n\nDvoupísmenná zkratka hrabství, používaná zejména na SPZ, je MO. Název pochází z irského výrazu \"Maigh Eo\", který znamená „pláň tisů“.\n\n"}
{"id": "757500", "url": "https://cs.wikipedia.org/wiki?curid=757500", "title": "Mono County", "text": "Mono County\n\nMono County je okres ležící ve státu Kalifornie v USA. K roku 2010 zde žilo 14 202 obyvatel. Správním městem okresu je Bridgeport. Sousedí s okresy Douglas County (na severu, již Nevada), Lyon County (na severovýchodu, již Nevada), Mineral County (na východu, již Nevada), Esmeralda County (na jihovýchodu, již Nevada), Inyo County (na jihu), Madera County a Fresno County (na jihozápadu), Tuolumne County (na západu) a Alpine County (na severozápadu).\n"}
{"id": "757502", "url": "https://cs.wikipedia.org/wiki?curid=757502", "title": "Fifth Gear", "text": "Fifth Gear\n\nFifth Gear je britský televizní motoristický magazín původně vysílaný na stanici Channel 5, od roku 2012 na Discovery. V České republice je vysílaný na televizní stanici Prima Cool a Discovery. Moderátory jsou Tiff Needell, Vicki Butler-Hendersonová, Jason Plato a Jonny Smith. První vysílání \"Fifth Gearu\" bylo v 8. dubna 2002, jako pokračování původního magazínu na BBC, \"Top Gearu\", který byl zrušen v roce 1999 kvůli nízkému hodnocení.\n\nPo založení „nového“ \"Top Gearu\" ne stanici BBC Two se tyto dva pořady staly konkurenčními. Po odchodu bývalého Stiga z Top Gearu, Bena Colinse, se Colins přidal na jednu sezonu do \"Fifth Gearu\". Celkově bylo zatím odvysíláno 21 sezon, 22. sezona se právě vysílá.\n"}
{"id": "757505", "url": "https://cs.wikipedia.org/wiki?curid=757505", "title": "Josef Helikar", "text": "Josef Helikar\n\nJosef Helikar (17. března 1923, Solec – 15. července 2000, Litoměřice) byl český katolický kněz, politický vězeň, kanovník kapituly sv. Štěpána v Litoměřicích.\n\nNarodil se v Solci u Turnova, kde chodil později do měšťanské školy. Po gymnáziu šel studovat teologii do Litoměřic. Koncem II. světové války, před ukončením studia, byl totálně nasazen a kopal zákopy pro německou armádu. Z totálního nasazení se mu podařilo utéci a ukrýval se doma do konce války.\n\nNa kněze byl vysvěcen 8. dubna 1950 v Litoměřicích. V letech 1950 – 1954 byl kaplanem v Teplicích v Čechách.\n\nDne 21. května 1954 byl zatčen a uvězněn komunistickým totalitním režimem. Jednalo se o souvislost se zatčením kardinála Štěpána Trochty, který Helikarovi svěřil nějaký dopis. Vězněn byl nejdříve v Litoměřicích, souzen v Praze. Poté byl umístěn do pankrácké věznice a nakonec na Mírově. Z výkonu trestu byl propuštěn 21. listopadu 1959 z Nápravně pracovního tábora č. 1 Mírov.\n\nV době svého věznění od roku 1954, ale i po propuštění do roku 1966 byl zbaven státního souhlasu k výkonu kněžské služby. V letech 1966 – 1974 byl vikaristou u katedrály v Litoměřicích. Dále pak v letech 1974 – 1982 administrátorem v litoměřickém kostele Všech svatých. Od roku 1982 do roku 1998 byl farářem (administrátorem) katedrály v Litoměřicích. Po pádu totalitního režimu působil ve funkcích sekretáře ordinariátu, kancléře a notáře kurie litoměřického biskupství. Jako sekretář biskupské konzistoře byl 4. listopadu 1968 za svou dosavadní práci odměněn veřejnou pochvalou ordináře a právem synodalií (lat. \"ius synodalium\") a expositoria (lat. \"expositorium canonicale\"). Byl jmenován kanovníkem-děkanem kapituly sv. Štěpána.\n\nOd 1. února 1969 byl jmenován, na základě státního souhlasu ze dne 29. ledna 1969, kancléřem biskupské konzistoře.\n\nKdyž biskup litoměřické diecéze Štěpán Trochta, ve smyslu \"Motu proprio\" papeže Pavla VI. \"Ecclesiae Sanctae\" z 6. srpna 1966 a dekretů II. vatikánského koncilu, zřídil dne 28. března 1969 Diecézní kněžskou radu, jmenoval do ní také Josefa Helikara.\n\nV roce 1998 byl jmenován papežským prelátem. Ke konci 90. let 20. století trpěl těžkou cukrovkou s komplikacemi v dolních končetinách a zhoršil se mu zrak tak, že texty při pohoslužbách četl se silnou lupou. Prodělal také infarkt. Zemřel 15. července 2000 v Litoměřicích. Pochován byl do kanovnické hrobky na litoměřickém hřbitově.\n\nHelikar byl člověk velmi vzdělaný, vyznal se dobře v literatuře a v poezii, hlavně v české. Své postoje odporu vůči totalitě demonstroval mnoha přátelstvími se spisovateli a básníky. Ve vězení se setkal se spisovatelem Janem Zahradníčkem, jehož poezii znal do detailu, včetně básní, které citoval zpaměti. Díky Helikarovi a dalším se podařilo dílo Jana Zahradníčka z ústní formy převést později do textové formy.\n\nPřátelil se s Jaroslavem Seifertem i Františkem Nepilem. Oba tyto spisovatele navštěvoval. K jeho přátelům patřil i Václav Renč, jehož znal z vězení. Ve svých kázáních často citoval úryvky básní, které nesouzněly s totalitou. To neunikalo pozornosti StB.\n\nVe vězení byl zapojen do procesu tzv. podzemní univerzity, kdy vzdělaní spoluvězni vyučovali ostatní ve svých oborech.\n\nSpolupracoval v odborné komisi na překladech liturgických textů, vydaných po II. vatikánském koncilu, z latinského jazyka do češtiny. Prováděl v duchu nových pokoncilních předpisů úpravy liturgických prostorů kostelů a kaplí v litoměřické diecézi i mimo ni.\n\n\n"}
{"id": "757507", "url": "https://cs.wikipedia.org/wiki?curid=757507", "title": "Viktor Zavacký", "text": "Viktor Zavacký\n\nViktor Zavacký (9. února 1910 – ???) byl československý politik ukrajinské národnosti (respektive rusínské národnosti), poslanec Prozatímního Národního shromáždění za Ukrajinskou národní radu Prjaševčiny a poslanec Ústavodárného Národního shromáždění za Demokratickou stranu, po únoru 1948 za Komunistickou stranu Slovenska (respektive KSČ).\n\nV letech 1945–1946 byl poslancem Prozatímního Národního shromáždění za Ukrajinskou národní radu Prjaševčiny. V parlamentu setrval do parlamentních voleb v roce 1946. Po nich se do zákonodárného sboru vrátil, nyní jako poslanec Ústavodárného Národního shromáždění za Demokratickou stranu.\n\nV březnu 1945 byl zvolen do okresního vedení Demokratické strany v Prešově. Pracoval tehdy jako profesor ruského gymnázia v Prešově.\n\nUž během roku 1945 se v rámci Ukrajinské národní rady podílel na vzniku ukrajinsko-rusínské sekce v Demokratické straně, která se ustavila v srpnu 1945 a Zavacký byl zvolen jejím předsedou. Na základě dohody z března 1947 se stal v rámci Ukrajinské národní rady Zavacký hlavním tajemníkem pro ekonomiku. Po únorovém převratu přešel 18. března 1948 do poslaneckého klubu Komunistické strany Slovenska. Už 22. února 1948 odeslal jménem Ukrajinské národní rady telegram Klementu Gottwaldovi a podpořil komunistickou pozici během vládní krize. V následujících dnech se podílel na likvidaci ukrajinsko-rusínské sekce v Demokratické straně a jejím příklonu ke KSS. V parlamentu setrval do voleb do Národního shromáždění roku 1948.\n\n"}
{"id": "757516", "url": "https://cs.wikipedia.org/wiki?curid=757516", "title": "Lichtenštejnský palác (Kampa)", "text": "Lichtenštejnský palác (Kampa)\n\nLichtenštejnský palác na Kampě je barokní palác nacházející se na levém břehu Vltavy na Malé Straně v Praze (U Sovových mlýnů 506/4). Byl postaven v letech 1697–1698 podle projektu Giovanniho Battisty Alliprandiho. V průběhu let mezi jeho majitele patřili Kolovratové, Lichtenštejnové (po nichž má palác svůj dnešní název), Odkolkové a Královské hlavní město Praha. V současné době patří palác vládě a je využíván k ubytování významných státních návštěv a také k různým kulturním akcím. Od roku 1964 je chráněn jako kulturní památka.\n\nV roce 1555 v místě dnešního paláce stávaly dva dřevěné domy ve velké zahradě. Zhruba o sto let později nechal František Helfried z Kaiserštejna vystavět palác. Architekt Giovanni Battista Alliprandi navrhl palác na šestibokém půdorysu, dominantou byly dvě věže v rozích nad Vltavou s cibulovitými altány. Poloha paláce na samém břehu Vltavy umožnila, aby do paláce vedl v úrovni hladiny vody tunel pro loďky zakončený malým přístavištěm. K paláci přináležela zahrada se skleníkem (na místě dnešního veřejného parku Kampa). Kaiserštejnové vlastnili palác do roku 1726.\n\nRoku 1741 palác koupila v dražbě Barbora Krakovská z Kolovrat. Kolovratům náležel až do roku 1831, kdy jej prodali Janu Josefovi z Lichtenštejna. Jan Josef nechal odstranit obě věže nad Vltavou a nad vstupní portál umístil svůj rodový erb, který tam je dodnes (již pouze jeho kopie).\n\nRoku 1864 koupili palác (čp. 506—III) František a Marie Odkolkovi, známí majitelé pekárny a sousedního Sovova mlýna. Tehdy byl palác v poměrně neudržovaném stavu, Odkolek proto přistoupil k celkové úpravě. Nechal budovu zvýšit o další patro a původně barokní fasáda byla nahrazena klasicistní s výrazným rámováním kolem oken. Na vltavské straně paláce v prvním patře byly ještě přistavěny dva balkony. Tyto úpravy navrhl stavitel František Srnec, možná i za účasti architekta Josefa Schulze.\n\nPo rozdělení Pražské polytechniky (na českou a německou část) zde krátce sídlila Německá vysoká škola technická v Praze (Deutsches Polytechnisches Institut Prag) a od září 1873 měla budovu pronajatou druhá německá reaálka v Praze (zweite deutsche Realschule in Prag). V roce 1897 majitelé firmy Fr. Odkolek (po požáru mlýna) palác prodali Obci pražské, která jej až do přemístění německé reálky v roce 1903 do nové budovy na Malé Straně čp. 621 dále škole pronajímala.\n\nV roce 1902 Sbor obecních starších král. města Prahy rozhodl, že obecní dům čp. 506—III. na ostrově Kampě (býv. Odkolkův dům) bude od 1. června 1902 pronajat na dobu 10 let c. k. eráru (státní správě) za roční nájemné 20 000 K a vedlejší poplatky (sídlily zde \"místodržitelské stavební úřady\"). Mezi lety 1924–1934 byly provedeny rozsáhlé adaptační práce v interiérech, během nichž byl také zrušen vodní tunel od Vltavy.\n\nV letech 1940–1945 v paláci sídlilo krajské vedení NSDAP. Tehdy bylo zbouráno oplocení zahrady a na jejím místě vzniklo cvičiště Hitlerjugend. Po roce 1945 na Kampě vznikl městský park a v paláci se střídaly různé státní instituce jako např. Státní výbor pro výstavbu nebo Státní plánovací komise. Roku 1964 se palác stal nemovitou kulturní památkou.\n\nRoku 1978 palác přešel do majetku Úřadu předsednictva vlády ČSSR. Tehdy byla budova v havarijním stavu, hrozilo dokonce sesunutí celého východního průčelí do Vltavy. Proto bylo přistoupeno k celkové rekonstrukci, která proběhla v letech 1982–1991. Interiéry byly tehdy upraveny pro potřeby Úřadu vlády a také jako luxusní apartmány pro významné státní návštěvy. Ubytováni zde byli např. španělský král Juan Carlos s chotí Sofií, britská královna Alžběta II. se svým manželem princem Filipem, jejich syn Charles, kníže z Walesu, norský král Harald V. se svou manželkou královnou Sonjou, nebo japonský císař Akihito s císařovnou Mičiko.\n\nPoslední rekonstrukce pak proběhla po ničivých povodních v roce 2002.\n\n\n"}
{"id": "757522", "url": "https://cs.wikipedia.org/wiki?curid=757522", "title": "Rostislav Závodský", "text": "Rostislav Závodský\n\nRostislav Závodský (18. dubna 1920 Ostrava – 3. srpna 2006 Ostrava) byl český a československý poválečný politik Komunistické strany Československa, poslanec Prozatímního Národního shromáždění a funkcionář Československého svazu mládeže.\n\nV březnu 1946 se stal poslancem Prozatímního Národního shromáždění za KSČ. Mandát získal jako náhradník poté, co rezignoval poslanec Miroslav Pich-Tůma. V parlamentu zasedal jen krátce do parlamentních voleb v roce 1946.\n\nAngažoval se v Československém svazu mládeže. V červnu 1950 přednesl na sjezdu ČSM projev \"O organisační výstavbě Československého svazu mládeže\". V letech 1949–1950 byl místopředsedou ČSM.\n"}
{"id": "757526", "url": "https://cs.wikipedia.org/wiki?curid=757526", "title": "Karel Zeman (politik)", "text": "Karel Zeman (politik)\n\nKarel Zeman (5. ledna 1889 – ???) byl český a československý politik Československé strany národně socialistické a poválečný poslanec Prozatímního Národního shromáždění.\n\nV letech 1945–1946 byl poslancem Prozatímního Národního shromáždění za národní socialisty. V parlamentu setrval až do parlamentních voleb v roce 1946.\n\n"}
{"id": "757527", "url": "https://cs.wikipedia.org/wiki?curid=757527", "title": "Reynholmová vs. Reynholm", "text": "Reynholmová vs. Reynholm\n\nReynholmová vs. Reynholm (v anglickém originále Reynholm vs. Reynholm) je šestý díl čtvrté série britského sitcomu z prostředí informačních technologií \"Ajťáci\". Po delší odmlce se zde opět objevuje postava Richmonda Avenala. Poprvé byla epizoda odvysílána 30. července 2010. České premiéry se díl dočkal 30. prosince 2011. \n\nV Douglasově kanceláři se znenadání objeví jeho pohřešovaná žena Viktorie, která před lety zmizela při mytí auta (na Douglase padl stín podezření z vraždy). Nyní je Viktorie zpět a dá se se svým stále ještě právoplatným manželem opět dohromady. Vztah dlouho nevydrží a při rozvodu požaduje Viktorie 212 000 000 liber. Taková suma ohrožuje i samotnou existenci Reynholm Industries. Během soudního řízení (poté, co Douglas Reynholm finguje záchvat) leží osud firmy v rukou Jen Barber, která Douglase zastupuje.\n\nPři interview odhaluje Douglas Reynholm novinářce pozadí svého čtrnáctidenního manželství s Viktorií. Je to již několik let, co Viktorie záhadně zmizela při mytí automobilu. Reynholm se vyznává ze svých citů, dal by cokoli, kdyby ji viděl vstoupit dveřmi do kanceláře. Vzápětí nabídne novinářce pohlavní styk. Zrovna když ji ujišťuje, že vydal striktní zákaz vstupu do kanceláře během sexuálních radovánek, dveře se otevřou a vstoupí Viktorie.\n\nO něco později mu v restauraci nabídne Viktorie obnovení vztahu. Douglas zpočátku nesouhlasí, ale když si Viktorie zuje botu a zašátrá mu nohou v rozkroku, poddá se.\nDouglas Reynholm sděluje Jen, že se chce nechat rozvést. Jen se diví, proč to říká jí, Reynholm argumentuje, že její pracovní náplň je manažerka pro vztahy. Nabídne jí peníze a Jen jde místo něj na schůzku do restaurace, kde má Viktorii oznámit úmysl jejího muže nechat se rozvést, protože jí to Douglas nedokáže říct do očí.\n\nV kanceláři IT se Jen baví o situaci s Mossem a Royem. Roy si z Jen dělá legraci, protože se Jen domnívá, že piedestal je „pedlstůl“ – nějaký druh stolu. Moss se svěří s nepříjemnou vzpomínkou z mládí, když jej vlastní matka zažalovala za rozbití okna, aby mu dala lekci.\n\nDouglas a Jen se sejdou s Viktorií a jejím právníkem. Viktorie požaduje 212 000 000 liber, což by mohlo způsobit krach Reynholm Industries. Douglas vyhlásí, že se bude hájit sám. Jen mu poradí, že se na proces bude muset připravit. Ředitel Reynholm Industries si vezme její slova k srdci a ušije si pro tuto příležitost nevkusné sako. \n\nU soudu se Douglas snaží působit zainteresovaně, ale situace se čím dál více obrací proti němu. Soudce mu dá šanci připravit si řádnou obhajobu. Během ní svědčí Roy ve prospěch svého zaměstnavatele. Moss je tak nervózní, že nedokáže odpovědět ani na opakovaný dotaz na své jméno. Nakonec se v procesu objeví i bývalý zaměstnanec Richmond Felicity Avenal, jenž má být triumfem v Douglasově obhajobě, nicméně se ukáže, že se jedná o omyl. Zdá se, že případ je ztracen a firma půjde ke dnu. Když Douglas Reynholm předstírá záchvat, vezme si slovo Jen a svou řečí dokáže vzbudit soucit:\nViktorie to nevydrží a prohlásí, že se spokojí se 70 000 000 liber.\nVedlejší role v epizodě „Reynholmová vs. Reynholm:\n\n"}
{"id": "757537", "url": "https://cs.wikipedia.org/wiki?curid=757537", "title": "Michal Zibrin (politik)", "text": "Michal Zibrin (politik)\n\nMichal Zibrin, též Michal Zibrín (23. února 1899 Brezno – 21. prosince 1968 Chicago), byl slovenský a československý politik a poválečný poslanec Prozatímního Národního shromáždění a Ústavodárného Národního shromáždění za Demokratickou stranu. Po roce 1948 žil v exilu.\n\nVystudoval Právnickou fakultu Univerzity Karlovy. Po vzniku ČSR zastával post tajemníka ministra s plnou mocí pro Slovensko. Působil jako advokát v rodném Brezně, kde od roku 1925 byl starostou. V meziválečném období byl členem Republikánské strany zemědělského a malorolnického lidu (agrární strany).\n\nZa druhé světové války působil v odboji. V roce 1939 byl vězněn v Ilavě. V letech 1940–1941 vedl nesocialistickou odbojovou skupinu Demec, od roku 1941 byl zpravodajcem v Bělehradě, pak v Istanbulu. V roce 1947 mu byl udělen Řád Slovenského národního povstání.\n\nV letech 1945–1946 byl poslancem Prozatímního Národního shromáždění za Demokratickou stranu, kde setrval do parlamentních voleb v roce 1946. Pak se stal členem Ústavodárného Národního shromáždění, kde zastupoval Demokratickou stranu. V parlamentu setrval formálně do parlamentních voleb v roce 1948.\n\nPo únorovém převratu v roce 1948 byla Demokratická strana proměněna na Stranu slovenské obrody jako satelitní formaci závislou na KSČ. Zibrin patřil mezi skupinu funkcionářů Demokratické strany, kteří odešli do emigrace. Od roku 1950 působil jako dělník v Chicagu.\n\nJeho otcem byl Michal Zibrin (1867–1917), slovenský advokát, veřejný činitel a aktivista Slovenské národní strany.\n\n"}
{"id": "757538", "url": "https://cs.wikipedia.org/wiki?curid=757538", "title": "Nevada County (Kalifornie)", "text": "Nevada County (Kalifornie)\n\nNevada County je okres ve státě Kalifornie v USA. K roku 2010 zde žilo 98 764 obyvatel. Správním městem okresu je Nevada City. Sousedí s okresy Sierra County (na severu), Washoe County (na východě, již Nevada), Placer County (na jihu) a Yuba County (na západě).\n"}
{"id": "757539", "url": "https://cs.wikipedia.org/wiki?curid=757539", "title": "Michal Zibrin", "text": "Michal Zibrin\n\nJméno a příjmení Michal Zibrin (též Michal Zibrín) má více nositelů:\n\n"}
{"id": "757542", "url": "https://cs.wikipedia.org/wiki?curid=757542", "title": "Tamilská Wikipedie", "text": "Tamilská Wikipedie\n\nTamilská Wikipedie je jazyková verze Wikipedie v tamilštině. Byla založena v roce 2003. V lednu 2020 obsahovala přes 126 000 článků a pracovalo pro ni 41 správců. Registrováno bylo přes 166 000 uživatelů, z nichž bylo asi 390 aktivních. V počtu článků byla 59. největší Wikipedie.\n\nV roce 2012 provedli 57,3 % editací tamilské Wikipedie uživatelé z Indie, 15,5 % ze Srí Lanky, 6,4 % z USA a 5,5 % z Kanady.\n\n"}
{"id": "757543", "url": "https://cs.wikipedia.org/wiki?curid=757543", "title": "Link Light Rail", "text": "Link Light Rail\n\nLink Light Rail je projekt sítě rychlodrážních tramvají v oblasti města Seattle, který po schválení v listopadu 1996 provozuje společnost Sound Transit. Momentálně společnost provozuje dvě tramvajové linky, a to Tacoma Link se třemi tramvajemi značky Škoda a Central Link s 35 tramvajemi značky Kinki Sharyo. Na konci roku 2008 začala výstavba linky University Link, která má prodloužit Central Link k University of Washington od roku 2016. V listopadu 2008 bylo navíc schváleno prodloužení sítě na sever do Lynnwoodu, a v budoucnu případně až do Everettu, na jih do Federal Way, v budoucnu případně až do Tacomy, a na východ přes Mercer Island a Bellevue do Redmondu.\n\nV listopadu 1996 schválili voliči v okresech King, Pierce a Snohomish zvýšení prodejních a silničních daní k zajištění 3,9 miliard-dolarové dopravní dotace, která zahrnovala 1,7 miliardy dolarů pro systém rychlodrážních tramvají. V dalších letech pak vychrlilo množství debat o problémech nastávajících s konstrukcí linky Central Link.\n\nNa přelomu dvou tisíciletí musela společnost Sound Transit projít sérií finančních a politických problémů, jelikož cena stavby linky stoupla a federální vláda začala hrozit odepřením nutné dotace. V roce 2001 tak musela společnost zkrátit linku oproti původnímu návrhu a navíc čelit konkurenci od Seattle Monorail Projectu, který na svou stranu strhával mnohé obyvatele Seattlu.\n\nNa konci roku 2002 se však společnost už rozhodla na variantě svých linek a navíc už byla finančně stabilní. V srpnu 2003 byla otevřena linka Tacoma Link v centru Tacomy, kde brzy dosáhla své předpovídané vytíženosti. V listopadu 2003 se konal ceremoniál k zahájení stavby linky Central Link v Seattlu. V červenci 2009 byl otevřen úsek spojující Westlake a Tukwilu, o pět měsíců později byl prodloužen k letišti Seattle-Tacoma International Airport.\n\nLinka Tacoma Link se nachází celou svou velikostí v okrese Pierce a většinu navazující dopravy poskytuje společnost Pierce Transit. Sound Transit také provozuje expresní autobusy, jenž spojují linku s místy po celém okolí. Ze stanice Tacoma Dome pak vyrážejí autobusy společnosti Intercity Transit do Olympie.\n\nLinka Central Link se nachází celá v okrese King, a tak většinu navazujících spojů tvoří autobusy společnosti King County Metro. Ty společně s tramvajemi sdílí Downtown Seattle Transit Tunnel, který usnadňuje přestupování. Na severní konečné ve Westlaku mohou cestující přestoupit na tramvaje South Lake Union Streetcar nebo jednokolejku Seattle Center Monorail. Příměstské autobusy do okresu Snohomish zajišťuje společnost Community Transit a Sound Transit provozuje expresní autobusy z centra Seattlu a mezinárodního letiště Sea-Tac do různých bodů ve všech třech okresech, které rovněž spojuje příměstské vlakové spojení Sounder. Tři meziměstské vlakové spoje společnosti Amtrak spojují King Street Station v centru města s různými místy po celé zemi, meziměstské autobusy mají svou stanici několik bloků severně od stanice Westlake. Trajekty společností Washington State Ferries a King County Ferry District vyrážejí na své plavby z Colmanova přístavu, jenž se také nachází v centru Seattlu.\n\nCeny jízdenek na lince Central Link jsou založené na vzdálenosti a začínají na 1 dolaru 75 centech. Za každou míli se přičítá 5 centů a cena se zaokrouhluje k nejbližší čtvrtině dolaru. Na rozdíl od autobusů není cesta v tunelu Downtown Seattle Transit Tunnel bezplatná. Výsledkem je maximální cena mezi centrem města a letištěm 2 dolary 50 centů, což je levnější než cesta autobusem ve špičce, která by stála 2 dolary 75 centů. Pokud by byla cesta tramvají po centru Seattlu bezplatná, podnik by musel zvednout ceny o 25 centů.\n\nKarta ORCA umožňuje bezkontaktní nákup jízdenek a automaticky vypočítává kredit, který může její držitel použít u společností Sound Transit, King County Metro, Community Transit, Pierce Transit, Everett Transit, Washington State Ferries a Kitsap Transit.\n\nTacoma Link je po celou svou délku bezplatná.\n\nVozový park se skládá ze dvou druhů tramvají, celkově se jedná o 38 vozů. Zatímco linka Tacoma Link používá tři, v Seattlu jich jezdí 35.\n\nVozy linky Tacoma Link byly vyrobeny v letech 2001 a 2002 v České republice ve spolupráci společností Škoda a Inekon. Jedná se o model Škoda 10T, který je používán také v v Portlandu. Společnost vozy dostala v září 2002 a nespojuje je ve vlaky. Délka tramvají je 20 metrů a šířka činí 2,5 metru, veprostřed se nachází dva klouby. Totální kapacita činí 157 cestujících, k sezení je zde 30 míst. Elektřinu získávají ze 750-voltových trolejí.\n\nVozy pro linku Central Link vyrobila firma Kinki Sharyo v Japonsku a ve Spojených státech. První vůz přijel už v listopadu 2006, od května 2007 pak začaly přijíždět dva měsíčně. Jedná se o delší tramvaje, než které jezdí v Tacomě, a navíc mohou být spojeny do čtyřvozových vlaků. Kapacita tramvaje je 200 cestujících, z nichž 74 může sedět. Elektřinu získává z 1 500-voltových trolejí.\n\nTacoma Link je bezplatná linka rychlodrážní tramvaje, která prochází nejhustěji využívanými oblastmi města Tacoma. Její zastávky jsou Tacoma Dome Sounder Station, South 25th Street Link Station, Union Station / South 19th Street Link Station, Convention Center / South 15th Street Link Station a South 9th Street / Theater District Link Station. Zastávka Union Station se nachází nedaleko tacomského kampusu University of Washington a několika muzeí. Ve čtvrté čtvrtině roku 2009 měla linka denně v průměru 3 900 cestujících, což bylo téměř dvakrát více, než kolik se předpokládalo o rok později.\n\nLinka v Seattlu je daleko delší než ta v Tacomě, jelikož měří více než 22 kilometrů. Tramvaje zde začaly jezdit v červenci 2009 a spojily 12 stanic na trase, která vede po 7,1 km nad zemí, po 4 km v tunelu a po 11 km po zemi. Pro podporu linky společnost předělala Downtown Seattle Transit Tunnel, ve kterém se nachází čtyři stanice, aby jej mohly využívat jak tramvaje, tak autobusy. Dále společnost speciálně pro tramvaje vybudovala stanice nedaleko sportovních stánků CenturyLink Field a Safeco Field, ve čtvrtích SoDo, Beacon Hill, Mount Baker, Columbia City a Rainier Beach a ve městě Tukwila. Poté byla linka prodloužena téměř 3 kilometry na jih, kde byla v prosinci 2009 otevřena stanice Seattle-Tacoma International Airport. Jedním z hlavních komponentů linky je tunel pod čtvrtí Beacon Hill, ve kterém se nachází také zdejší stanice. Zatímco jeho začátek se nachází pod dálnicí Interstate 5, konec přechází ihned v nadzemní dráhu.\n\nV listopadu 2006 schválil Federální úřad dopravy Spojených států plány společnosti Sound Transit na prodloužení svého systému o 5 kilometrů na sever k University of Washington. Dotace byla potvrzena v listopadu 2008 a o měsíc později stavba linky začala. Dokončit se má v roce 2016.\n\nV roce 2011 se společnost rozhodla urychlit plány prodloužení svého systému na jih od mezinárodního letiště. V roce 2016 plánuje otevřít stanici S. 200th Link Station, která spojí Central Link a plánovanou linku South Link.\n\nSpolečnost Sound Transit vyvinula druhou fázi svého plánu na rozšíření systému Link Light Rail. První plán byl postaven před voliče v listopadu 2007 a obsahoval také rozšíření dálnic v okolí, voliči jej ale zamítli. O rok později se hlasovalo o novém plánu, který jednoznačně prošel. Systém bude tedy rozšířen na sever do Lynnwoodu, na jih do Federal Way a na východ do Bellevue.\n\nNorth Link je prodloužení linky Central Link, které bylo schváleno v listopadu 2008. Prodloužení spojí University Link se středem čtvrti University District, čtvrtěmi Roosevelt a Northgate a s dalšími místy dále na severu. Po dokončení stavby North Linku bude centrum města spojeno s hustě obydlenými čtvrtěmi na severu města. Právě proto je linka hlavní prioritou společnosti Sound Transit, jelikož přidá denně až 40 tisíc cestujících a zlehčí provoz na Interstate 5.\n\nSchválená podoba linky povede do Lynnwoodu přes již zmíněné čtvrtě, další čtvrť Jackson Park a města Shoreline a Mountlake Terrace. Částí podoby bylo uskutečnění studie zkoumající možnosti pro rozšíření systému až do Everettu. Linka by měla být dokončena roku 2023 a její prodloužení do Everettu bude potřebovat další schválení.\n\nSound Transit plánuje spojení letiště Seattle-Tacoma International Airport s dopravním centrem Tacoma Dome Sounder Station. Zdejší linka bude mít zastávky mimo jiné u Highline Community College a ve městech Federal Way a Fife. Celá trasa bude nadzemní a povede po podobné cestě jako Washington State Route 99. Mezi mnohé investory patří i Ministerstvo dopravy státu Washington a tak musí být před stavbou učiněno ještě několik dohod. Linka, která bude mít průměrně 38 tisíc cestujících denně je jedním z hlavních cílů společnosti - spojit Seattle s Tacomou. Na koleje linky Tacoma Link ale nebude moci pokračovat pokud nebude tacomská linka přestavěna tak, aby mohla využívat seattleskou techniku. Ta využívá dvakrát více voltů v trolejích a jiné druhy vozidel.\n\nLinka je zatím schválená pouze k zastávce Redondo/Star Lake, jelikož její další prodloužení k Tacoma Dome zatím volbami neprošlo. K Highline Community College bude dostavěna už roku 2020, o tři roky později se dostane až k zastávce Redondo/Star Lake.\n\nV listopadu 2008 bylo také prodlouženo schválení zvané East Link, které spojí Seattle, Mercer Island, Bellevue a Redmond. Od linky Central Link se oddělí jižně od stanice International District/Chinatown v centru města a povede přes Bellevue do stanice Overlake Transit Center, takže také kolem sídla společnosti Microsoft.\n\nStanice se budou nacházet na křižovatce Interstate 90 s Rainier Avenue, na Mercerově ostrově, na jihu Bellevue, na ulici East Main v Bellevue, ve stanici Bellevue Transit Center, u nemocnice Overlake Hospital, dále na ulicích 120th a 130th, u Overlake Village a ve stanici Overlake Transit Center, která se nachází hned vedle sídla Microsoftu. Zastávka ve stanici Bellevue Transit Center bude buď pozemní nebo podzemní. Město chce, aby linka vedla tunelem pod centrem Bellevue, ale to by ho muselo samo postavit. Pokud se tak nestane, linka povede po ulicích města. Společnost má díky lince právo dále rozšířit svůj systém do centra Redmondu.\n\nSpolečnost také uvažuje o rozšíření tacomské linky, které může vézt na západ k Tacoma Community College. Linka by byla pozemní a obsluhovala by také důležitá místa jako Stadium High School, Dětskou nemocnici Mary Bridge, Tacoma General Hospital nebo University of Puget Sound. Denně by přidala 8 tisíc cestujících.\n\nStarosta Seattlu Michael McGinn navrhl stavbu nové linky na západě města Seattlu, která by byla postavena ve spolupráci města a společnosti Sound Transit. Linka by vedla do čtvrtí Ballard, West Seattle, Belltown nebo Fremont a vyplnila by tak klíčovou mezeru v současném systému Link Light Rail.\n\nPři stavbě linek systému je podporován přístup „smart growth“ co se týče vzrůstu a vývoje populace obsluhovaných oblastí. Při stavění obytných zón právě u tratí rychlodrážních tramvají se očekává, že méně lidí bude dojíždět do práce autem a místo toho využijí právě služeb Link Light Rail. Společnosti pak pomáhá zvýšením počtu cestujících a obratu. Aktivisté navíc ukazují, že rychlodrážní tramvaje způsobují menší emise CO2 v okolí, jelikož jim opravdu dávají obyvatelé přednost před ekologicky méně výhodnější automobilovou dopravou.\n\nDíky snaze environmentalistů, dopravních skupin a realitních advokátů byl v roce 2009 navržen státní zákon umožňující větší hustotu populace okolo stanic Link Light Rail. Návrh ale neprošel.\n"}
{"id": "757544", "url": "https://cs.wikipedia.org/wiki?curid=757544", "title": "Placer County", "text": "Placer County\n\nPlacer County je okres ve státě státu Kalifornie v USA. K roku 2010 zde žilo 348 432 obyvatel. Správním městem okresu je Auburn. Sousedí s okresy Nevada County (na severu), Washoe County (na východě, stát Nevada), Douglas County (na jihovýchodě), El Dorado County (na jihu), Sacramento County (na jihozápadě), Sutter County (na západě) a Yuba County (na severozápadě).\n"}
{"id": "757545", "url": "https://cs.wikipedia.org/wiki?curid=757545", "title": "Helena Zimáková", "text": "Helena Zimáková\n\nHelena Zimáková, též Helena Zimáková-Zemanová, rozená Zemanová (23. května 1913 Jihlava – ???), byla česká a československá poválečná politička Komunistické strany Československa a poslankyně Prozatímního a Ústavodárného Národního shromáždění a Národního shromáždění ČSR.\nPocházela z dělnické rodiny z Jihlavy. Její otec byl kožešnickým dělníkem.\nOd dívčích let se angažovala v dělnickém hnutí a komunistické straně. Za druhé světové války byla vězněna.\n\nPo roce 1945 patřila mezi její přítelkyně herečka jihlavského divadla a pozdější celostátně známá filmová herečka Věra Tichánková (znaly se spolu již z válečného vězení) . Tichánková na ni na sklonku života vzpomínala se slovy: „\"Byla to poslankyně za KSČ, naivně dobrosrdečná, věřila tomu, co strana předkládala\".“\n\nV letech 1945–1946 byla poslankyní Prozatímního Národního shromáždění za KSČ. V parlamentu setrvala až do parlamentních voleb v roce 1946, pak se stala poslankyní Ústavodárného Národního shromáždění za KSČ. Znovu se členem parlamentu za KSČ stala ve volbách do Národního shromáždění roku 1948. Zvolena byla za volební kraj Jihlava a v parlamentu setrvala do konce volebního období v roce 1954.\n\nIX. sjezd KSČ ji zvolil náhradnicí Ústředního výboru Komunistické strany Československa. V roce 1946 je profesně uváděna jako úřednice. Během únorového převratu v roce 1948 byla členkou krajského Akčního výboru Národní fronty na Jihlavsku. V roce 1951 působila jako předsedkyně JNV v Jihlavě. Funkci zastávala v období let 1949–1952. Odstoupila v roce 1952 pro vytíženost ve stranických orgánech a v Národním shromáždění.\n\n"}
{"id": "757548", "url": "https://cs.wikipedia.org/wiki?curid=757548", "title": "Kalmah", "text": "Kalmah\n\nKalmah je melodic death metalová kapela z Pudasjärvi ve Finsku, založená roku 1998. Kvůli zálibě v močálech a bažinách bývají někdy označováni za „swamp metal“. Slovo „kalmah“ je karelského původu a znamená „do záhrobí“ nebo „do hrobu“.\n\nRoku 1991 Pekka Kokko a Petri Sankala založili metalovou kapelu Ancestor. Po nahrání dvou demo pásek se připojil Antti Kokko jako sólový kytarista. Roku 1998, po pěti demech, se Ancestor rozpadl. Později toho roku byl založen Kalmah. Nová kapela sestávala z členů: Pekka Kokko (zpěv a kytara), Antti Kokko (sólová kytara), Pasi Hiltula (klávesy), Altti Veteläinen (baskytara) a Petri Sankala (bicí).\n\nKalmah začali skládat texty pro demo CD, nazvané \"Svieri Obraza\" (karelsky \"Vize Stvůry\"). S tímto demem získali nahrávací smlouvu se Spinefarm Records a zamířili do Tico-Tico Studios, kde nahráli své debutové album \"Swamplord\" (2000).\n\nV listopadu 2001 se vrátili k Tico-Tico Studios, kde nahráli druhé album \"They Will Return\" (2002). Tou dobou byli Veteläinen a Sankala nahrazeni Timo Lehtinenem na baskytaru a Janne Kusminem na bicí. Roku 2002 Kalmah hráli živě ve Finsku a na Wacken Open Air. V únoru 2003 nahráli třetí album, \"Swampsong\". Roku 2004 klávesák Pasi Hiltula opustil kapelu a byl nahrazen Marco Sneckem. Kapela vydala alba \"The Black Waltz\" (2006) a \"For the Revolution\" (2008). Poté se vydali na turné po Kanadě a Finsku na podporu nového alba.\n\nDne 15. února 2012 nastoupil do kapely nový klávesák Veli-Matti Kananen.\n\nSwamplord (2000)\n\n1. \"Evil in You\" 5:08\n\n2. \"Withering Away\" 3:34\n\n3. \"Heritance of Berija\" 4:30\n\n4. \"Black Roija\" * 4:15\n\n5. \"Dance of the Water\" 4:31\n\n6. \"Hades\" 4:25\n\n7. \"Alteration\" 4:42\n\n8. \"Using the Word\" 5:07\n\nThey Will Return (2002) je druhým studiovým albem Kalmahu. Vydání proběhlo prostřednictvím Spinefarm Records 30. dubna 2002 (producent Ahti Kortelainen).\nSkladba \"The Blind Leader\" se stala známou díky užití kytarových sól, považovaných širokou veřejností za jedno z nejlepších vůbec.\n\n1. \"Hollow Heart\" 4:44\n\n2. \"Swamphell\" 4:52\n\n3. \"Principle Hero\" 4:24\n\n4. \"Human Fates\" 5:50\n\n5. \"They Will Return\" 3:53\n\n6. \"Kill the Idealist\" 5:13\n\n7. \"The Blind Leader\" 4:06\n\n8. \"My Nation\" 5:30\n\n9. \"Skin o' My Teeth\" (Megadeth cover) 2:59\nTřetí studiové album neslo název Swampsong (\"Bažinná píseň\")(2003)\n\n1. \"Heroes to Us\" 5:10\n\n2. \"Burbot's Revenge\" 4:23\n\n3. \"Cloned Insanity\" 4:11\n\n4. \"The Third, The Magical\" 5:26\n\n5. \"Bird of Ill Omen\" 4:49\n\n6. \"Doubtful About It All\" 4:45\n\n7. \"Tordah\" 4:03\n\n8. \"Man With Mystery\" 4:48\n\n9. \"Moon of My Nights\" 6:12\n\n10. \"Suodeth\" (Japanese Bonus track) 4:48\n\"\"Burbot\"\" označuje druh sumcovité ryby.\n\n\"\"Tordah\"\" je výraz pro opilost.\n\n\"\"Suodeth\"\" je kombinace finského výrazu \"suo\" (bažina) a zkomolenina slova \"death\" (smrt)\nThe Black Waltz je čtvrtým albem kapely Kalmah, prvním s novým členem sestavy, klávesákem Marco Sneckem. Toto album obsahuje více thrashových prvků, přičemž thrash metal je často citován bratry Kokkovými jako hlavní zdroj inspirace. Vokálně se kapela posunula od vysokého hrdelního screamingu k hlubokému growlingu až murmuru.\nVideoklip pro píseň \"The Groan of Wind\" zobrazuje členy kapely hrající v jeskyni, prokládané záběry dětí prchajících od svých posedlých příbuzných. Následně jsou zachráněny starcem, Swamplordem (zobrazeným jako Odin), zpodobněným jako na obalu alba.\nAlbum se umístilo mezi třemi nejlepšími melodic death metalovými/Gothenburg metalovými alby roku 2006. Ve finské hitparádě obsadilo 48. pozici.\n\n1. \"Defeat\" 5:32\n\n2. \"Bitter Metallic Side\" 4:27\n\n3. \"Time Takes Us All\" 4:22\n\n4. \"To the Gallows\" 4:40\n\n5. \"Svieri Doroga\" 1:08\n\n6. \"The Black Waltz\" 4:37\n\n7. \"With Terminal Intensity\" 4:56\n\n8. \"Man of the King\" 4:02\n\n9. \"The Groan of Wind\" 5:02\n\n10. \"Mindrust\" 4:06\n\n11. \"One from the Stands\" 4:32\nInstrumentální intermezzo \"\"Svieri Doroga\"\" nese název, zkombinovaný z prvního dema \"Svieri Obraza\" a skladby na tomto demu \"\"Vezi Doroga\".\"\n\nFor The Revolution je pátým studiovým albem. Ve finské hitparádě dosáhlo 17. místa. Album bylo nahráno v Tico Tico studios ve finském Kemi a vydáno 23. dubna 2008.\n\n1. \"For the Revolution\" 5:07\n\n2. \"Dead Man's Shadow\" 5:01\n\n3. \"Holy Symphony of War\" 4:45\n\n4. \"Wings of Blackening\" 5:01\n\n5. \"Ready for Salvation\" 4:27\n\n6. \"Towards the Sky\" 5:09\n\n7. \"Outremer\" 4:40\n\n8. \"Coward\" 5:08\n\n9. \"Like a Slave\" 4:41\n\"12 Gauge\" je šesté studiové album kapely, vydané 24. února 2010. Album bylo natočeno s více trash metalovými prvky, než jeho předchůdci, přičemž melodie, pro které je kapela známá a „ekologická“ témata, vztahující se k finským močálům zůstala. \"12 Gauge\" bylo nahráváno ve třech obdobích v Tico-Tico Studios ve Finsku po dobu čtyř měsíců. Každý z členů kapely zůstal v kontaktu s fanoušky prostřednictvím deníků z nahrávání na oficiálních stránkách.\nZ alba nepochází oficiální singly, ale skladba \"Bullets Are Blind\" byla zveřejněna na kompilaci dvou CD v příloze Soundi magazine – vydání k 35. výročí, a byl zveřejněn videoklip k titulní skladbě.\n\nSkladba ve videoklipu byla vůči skladbě na albu rozšířena. Video bylo natáčeno 20. února 2010 v Pudasjärvi ve Finsku, v jednom z nejchladnějších míst země. Ranní teplota, tedy v době, kdy kapela začala natáčet, byla −37 °C, a vzrostla na pouhých −27 °C. Video přeskakuje mezi dvěma vypravěči. První z nich, lovec, si připíná kulovnici kalibru 12 („12 gauge“) na rameno, a sleduje stopy ve sněhu, aby nakonec našel Swamplorda (maskot kapely, zobrazen jako na albech \"The Black Waltz\" a \"For the Revolution\"). Druzí vypravěči, kapela, teple ošacení v těžkých šatech, sedí okolo ohniště a vaří kotlík neznámého nápoje. Když se každý napije, začnou bláznit. K simulaci účinků nápoje se kamera třese, zaostřuje a rozmazává obraz. Ke konci skladby do sebe Pekka obrátí nápoj, a jako jediný odolá jeho účinku.\n\n01 – Rust Never Sleeps\n\n02 – One of Fail\n\n03 – Bullets Are Blind\n\n04 – Swampwar\n\n05 – Better Not To Tell\n\n06 – Hook the Monster\n\n07 – Godeye\n\n08 – 12 Gauge\n\n09 – Sacramentum\nSeventh Swamphony (\"bažinná symfonie\") je sedmým studiovým albem kapely, vydané 17. června 2013. Jde o první album s účastí nového klávesáka Veli-Matti Kananenema. Album bylo opět nahráno v Tico Tico studios.\n\n1. \"Seventh Swamphony\" 5:10\n\n2. \"Deadfall\" 3:51\n\n3. \"Pikemaster\" 5:03\n\n4. \"Hollo\" 7:20\n\n5. \"Windlake Tale\" 4:28\n\n6. \"Wolves on a Throne\" 4:35\n\n7. \"Black Marten's Trace\" 4:45\n\n8. \"The Trapper\" 6:02\n"}
{"id": "757549", "url": "https://cs.wikipedia.org/wiki?curid=757549", "title": "Modoc County", "text": "Modoc County\n\nModoc County je okres na severu státu Kalifornie v USA. K roku 2010 zde žilo 9 686 obyvatel. Správním městem okresu je Alturas. Sousedí s okresy Washoe County (na východě, již Nevada), Lassen County (na jihu), Shasta County (na jihozápadě), Siskiyou County (na západě), Lake County Klamath County (na severu, již Oregon).\n"}
{"id": "757554", "url": "https://cs.wikipedia.org/wiki?curid=757554", "title": "Andrej Žoldoš", "text": "Andrej Žoldoš\n\nAndrej Žoldoš (23. listopadu 1911 Trebišov – 4. listopadu 1947) byl slovenský a československý politik a poválečný poslanec Prozatímního Národního shromáždění a Slovenské národní rady za Demokratickou stranu.\n\nVyučil se zednickým mistrem v Trebišově. Za druhé světové války se podílel na odboji. Po osvobození se stal členem Revolučního národního výboru v Trebišově a členem Okresního národního výboru. Už v lednu 1945 se v Trebišově účastnil první porady Demokratické strany. Profesí byl dělníkem (uváděn též jako zedník), bytem v Trebišově. Na sjezdu Demokratické strany v dubnu 1945 byl zvolen jedním z jejích místopředsedů.\n\nV letech 1945–1946 byl poslancem Prozatímního Národního shromáždění za Demokratickou stranu, kde setrval do parlamentních voleb v roce 1946. Na základě výsledků parlamentních voleb roku 1946 byl zvolen do Slovenské národní rady. Mandát poslance SNR zastával až do své smrti.\n\n"}
{"id": "757555", "url": "https://cs.wikipedia.org/wiki?curid=757555", "title": "Karel Malík", "text": "Karel Malík\n\nKarel Malík (* 7. prosince 1960, Praha) je český hudebník, skladatel, textař a básník. \n\nPochází z pražských Košíř, učil se uměleckým truhlářem a nakonec studoval na žižkovské UMPRUM. Vykonával řadu rozličných zaměstnání, například dekoračního technika, stánkového prodavače, stavěče telefonních stožárů, česače ovoce, údržbáře, nočního hlídače apod.\n\nZačínal hrou na příčnou flétnu, jeho hlavními nástroji jsou však altsaxofon a kytara. Působil v několika kapelách, mezi něž se řadí například Rumor Emise Group in Europe, O. P. N., Frou Frou, Sonet, Babalet předčasně zesnulého zpěváka Aleše Drvoty, Eman E. T. and Homo Band Ludvíka Kandla a Hudba Praha. Roku 1988 společně s Martinem Grušou založil vlastní pubrockovou skupinu Echt!, kterou vede dodnes. Hráli li v ní i jeho kolegové z Hudby Praha kytarista Vladimír Zatloukal a baskytarista Jiří Jelínek. \n\nEcht! má na svém kontě tři studiová alba – \"Hořký pití\" (1997), \"Smutný věci\" (1998) a \"Je mi krásně\" (2001) a jedno koncertní \"15 let live in Akropolis\" (2003), všechna vydaná hudebním vydavatelstvím Black Point.\n\nK jeho básnickému dílu patří tři sbírky – \"Vnitřnosti\" (Julius Zirkus, 2006), \"Trezor pro Echt...\" (ANNE Records, 2011) a \"Chaos\" (Vetus Via, 2012), na čtvrté autor pracuje. Všechny knihy jsou doplněny jeho vlastními linoryty.\n\n"}
{"id": "757556", "url": "https://cs.wikipedia.org/wiki?curid=757556", "title": "Merced County", "text": "Merced County\n\nMerced County je okres ve státě Kalifornie v USA. K roku 2010 zde žilo 255 793 obyvatel. Správním městem okresu je Merced. Celková rozloha okresu činí 5 107,1 km².\n"}
{"id": "757559", "url": "https://cs.wikipedia.org/wiki?curid=757559", "title": "Jan Abrahám", "text": "Jan Abrahám\n\nJan Abrahám (16. prosince 1910 – ???) byl český a československý poválečný politik Komunistické strany Československa a poslanec Ústavodárného Národního shromáždění.\nV parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948.\n\nPoliticky působil na Jihlavsku. V roce 1946 je profesně uváděn jako rolník. Roku 1950 byl krajským předsedou JSČZ.\n\n"}
{"id": "757560", "url": "https://cs.wikipedia.org/wiki?curid=757560", "title": "Plumas County", "text": "Plumas County\n\nPlumas County je okres ve státě Kalifornie v USA. K roku 2010 zde žilo 20 007 obyvatel. Správním městem okresu je Quincy. Celková rozloha okresu činí 6 767,6 km².\n"}
{"id": "757561", "url": "https://cs.wikipedia.org/wiki?curid=757561", "title": "Lapací měchýřek", "text": "Lapací měchýřek\n\nLapací měchýřek je rostlinný orgán zploštělého tvaru sloužící k ulovení drobné kořisti rostlinami rodu bublinatka (\"Utricularia\"). Jeho činnost je založena na prudkém pohybu orgánu, který ke správné funkci potřebuje vodní prostředí. U některých druhů bublinatek jsou jen doplňkovým zdrojem látek potřebných k růstu a kvetení, u jiných však nevyhnutelným. Rozhodující vliv zde má typ biotopu, ve kterém rostlina vyrůstá. \n\nJsou to bílé, zelené nebo tmavomodré, pružné a mnohdy průsvitné měchýřky, které vznikly přeměnou listů, vyrůstají přisedle nebo na krátkých stopkách. Bývají veliké 0,5 až 4 mm a každá rostlina jich má velký počet nestejně velikých. Pro každý druh jsou charakteristické určité velikosti, které neplynou ze vzrůstu rostliny, ale ze specializace na velikost kořisti.\n\nOkolo hrdla měchýřku vyměšovací žlázy vylučující sladký sliz lákající potenciální kořist, kterou bývají nejčastěji buchanky, lasturnatky a zvláště perloočky. Před vstupem do hrdla jsou štětinaté anténovité výčnělky, které propustí dál jen živočichy přiměřené velikosti. Tím se zamezí případnému poškození měchýřku větší kořisti. Vnitro měchýřku od okolního prostředí vodotěsně odděluje víčko porostlé zvenčí citlivými spouštěcími chlupy.\n\nV základní stavu je měchýřek připraven k lovu, tj. je naplněn vodou a je v něm podtlak, jeho pružné stěny jsou prohnuty dovnitř. Podrážděním spouštěcích chlupů víčka se toto prudce otevře směrem dovnitř a měchýřek nasaje vodu z vnějšího prostředí společně s kořistí a víčko se opět uzavře. Celý proces od stimulace spouštěcích chlupů po opětovné uzavření měchýřku trvá cca 30 ms.\n\nŽlázy v měchýřku začnou vylučovat trávicí enzymy, které kořist rozloží. Když rostlina pomoci speciálních buněk všechny živiny vstřebá, připraví se měchýřek k dalšímu použití. Přebytečná voda z měchýřku je vytlačena ven během 15 až 30 minut přes vnější stěnu měchýřku tzv. dvoučetnými žlázami. Měchýřek může údajně polapit kořist až 14krát.\n\n\n"}
{"id": "757563", "url": "https://cs.wikipedia.org/wiki?curid=757563", "title": "Vrbovka chlumní", "text": "Vrbovka chlumní\n\nVrbovka chlumní (\"Epilobium collinum\") je druh rostliny z pupalkovité (\"Onagraceae\").\n\nJedná se o vytrvalou rostlinu dosahující výšky nejčastěji 5–40 cm. Oddenky jsou poměrně krátké, po odkvětu se vytváří nezelené dužnaté turiony, které se později prodlužují a na světle zezelenají. Lodyha je většinou od báze celkem bohatě větvená větvená, oblá, krátce přitiskle kadeřavě chlupatá. Listy jsou vstřícné, jen nejhořejší střídavé. Čepele jsou nejčastěji vejčité až vejčitě eliptické, nasivěle zelené, dolní i načervenalé, asi 1–4 cm dlouhé a 0,5–1,5 cm široké, na každé straně s 7–15 zuby. Květy jsou uspořádány v květenstvích, vrcholových hroznech a vyrůstají z paždí listenu. Květy jsou čtyřčetné, kališní lístky jsou 4, nejčastěji 2,5–3 mm dlouhé. Korunní lístky jsou taky 4, jsou nejčastěji 3–6 mm dlouhé, na vrcholu hluboce vykrojené, bledě až nafialově růžové. Ve střední Evropě kvete nejčastěji v červnu až v srpnu. Tyčinek je 8 ve 2 kruzích. Semeník se skládá ze 4 plodolistů, je spodní, čnělka je přímá, blizna je čtyřlaločná. Plodem je dlouhá tobolka, je přitisle pýřitá, v obrysu čárkovitého tvaru, čtyřhranná a čtyřpouzdrá, otvírá se 4 chlopněmi, obsahuje mnoho semen. Hypanthia, tobolky a někdy i květenství nejsou žláznaté. Semena jsou cca 0,9–1,1 mm dlouhá, na vrcholu s chmýrem a osemení je hustě papilnaté. Počet chromozómů je 2n=36.\n\nVrbovka chlumní je rozšířena rozšířena ve střední až jižní Evropě, v širším okolí Alp a Karpat, roztroušeně až na Pyrenejském poloostrově, Balkáně, na Ukrajině a v evropském Rusku. Vyskytuje se i na Islandu, chybí však ve Velké Británii i severnější části střední Evropy. Dále se vyskytuje ve Skandinávii.\n\nV ČR vyskytuje roztroušeně od nížin až do hor. Roste častěji na kyselém podkladě než na vápnitém, často na různých štěrkovitých místech, také v lomech, na suti, zídkách atd.\n\n\n \n"}
{"id": "757565", "url": "https://cs.wikipedia.org/wiki?curid=757565", "title": "Masakazu Morita", "text": "Masakazu Morita\n\nMasakazu Morita (森田 成 Morita Masakazu, narozen 21. října 1972) je seiyu a herec pocházejí z Tokia. V současnosti pracuje pod záštitou Aoni Production. V minulosti byl moderátorem rádio show Bleach B-Station. Mezi Moritovy nejznámější role patří Kurosaki Ičigo (Bleach), Tidus (Final Fantasy X), Auel Nieder (Gundham Seed Destiny), Pegasus Seija (Saint Seija Hades: Kapitola Inferno), Troy Bolton (japonské verze High School Musical a High School Musical 2) a Pod (Pocket Monsters).\n\nAnime a televizní role:\n\nHerní role:\n\nCD role:\n\nDabing:\n\nPodrobnosti: Vyhrál v kategorii „Nejlepší začátečnický herec“ v Seiyu Awards za roli Ičiga Kurosakiho. Jeho jméno je někdy chybně čteno jako Seiiči Morita.\n\n"}
{"id": "757567", "url": "https://cs.wikipedia.org/wiki?curid=757567", "title": "Kamarád Timmy", "text": "Kamarád Timmy\n\nKamarád Timmy (v originále Timmy Time) je animovaný dětský komediální televizní seriál studia Aardman a HiT Entertainment, který vypráví o malé ovečce jménem Timmy. Vysílán byl v letech 2009–2012. Timmy chodí ještě do školky a společně se svými kamarády, s učitelem-sovou a učitelkou-ptákem zažívá různá dobrodružství.\n\n"}
{"id": "757568", "url": "https://cs.wikipedia.org/wiki?curid=757568", "title": "Jan Bartuška", "text": "Jan Bartuška\n\nJan Bartuška (17. května 1908 Sedlec – 27. srpna 1970 Praha) byl český a československý právník, poválečný politik Komunistické strany Československa, poslanec Ústavodárného Národního shromáždění, Národního shromáždění ČSR a Národního shromáždění ČSSR a ministr spravedlnosti Československa.\nPocházel z rodiny řidícího učitele ze Sedlce. Vystudoval gymnázium v Českých Budějovicích a v letech 1927–1931 absolvoval s výborným prospěchem Právnickou fakultu Univerzity Karlovy. Za druhé světové války se účastnil na odboji a byl vězněn v koncentračním táboře.\n\nV parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji České Budějovice. Mandát získal i ve volbách do Národního shromáždění roku 1954 (volební kraj Praha) a volbách do Národního shromáždění roku 1960 (po nich poslancem Národního shromáždění ČSSR) a v parlamentu zasedal do konce funkčního období, tedy do voleb do Národního shromáždění roku 1964.\n\nK roku 1954 se profesně uvádí jako prorektor Univerzity Karlovy. Až do své smrti byl řádným profesorem Právnické fakulty Univerzity Karlovy.\n\nZastával i vládní post. V období prosinec 1954 – červen 1956 byl ministrem spravedlnosti v druhé vládě Viliama Širokého. Pak byl jmenován generálním prokurátorem ČSR. Tento post zastával do roku 1968. Významně se podílel na formulování Ústavy Československé socialistické republiky z roku 1960. Byl členem Klubu přátel sovětské vědy a kultury při Ústředním výboru Svazu československo-sovětského přátelství.\n\nZemřel náhle v srpnu 1970. \"Rudé právo\" v nekrologu uvedlo, že „\"v letech 1968–1969 setrval prof. Bartuška pevně na pozicích marxismu-leninismu, proletářského internacionalismu a obhajoby socialismu v ČSSR\".“\n\n"}
{"id": "757570", "url": "https://cs.wikipedia.org/wiki?curid=757570", "title": "Supervize (personalistika)", "text": "Supervize (personalistika)\n\nSupervize je nástroj celoživotního učení používaný zejména u pomáhajících profesí. Supervize vznikla v psychoterapeutickém prostředí. Později se začala využívat i v dalších oblastech jako je sociální práce, zdravotnictví, školství a v poslední době i ve výrobních podnicích. Smyslem supervize je rozvíjet profesní dovednosti supervidovaných, posilovat vztahy v pracovním týmu a nacházet řešení problematických situací. V procesu supervize poskytuje supervizor supervidovanému zpětnou vazbu k jeho práci. Supervize má většinou formu rozhovoru mezi supervizorem a supervidovaným (supervidovanými).\nSupervize zvyšuje účinnost práce zaměřením se na její cíle, zvyšuje i kvalitu práce zaměřením se na průběh (proces). Ústřední pozornost je věnována vztahům, které jsou v pomáhajících profesích snad nejdůležitějším prostředkem k dosahování cílů a nejvýraznější známkou kvality práce.\nSupervize obsahuje složky nadhledu a dohledu a zaručuje dobrou úroveň odbornosti jak v oblasti schopností, vědomostí a dovedností, tak v oblasti etické a hodnotové.\n\nÚkolem supervize je zaručovat dobrou úroveň práce v dané odbornosti. Hlavními funkcemi supervize je řízení, vzdělávání a podpora.\n\nSupervizor je osoba, která vede supervizi. Supervizorem může být zkušený odborník nikoli jen v pomáhajících profesích, který je v dané problematice odborníkem.\n\n\n\n\n"}
{"id": "757571", "url": "https://cs.wikipedia.org/wiki?curid=757571", "title": "Václav Bátěk", "text": "Václav Bátěk\n\nVáclav Bátěk (20. března 1912 Praha – ???) byl český a československý politik Československé strany lidové a poválečný i poúnorový poslanec Ústavodárného Národního shromáždění a Národního shromáždění ČSR.\n\nNarodil se v Praze. Vystudoval Právnickou fakultu Univerzity Karlovy v Praze, kde roku 1935 získal také doktorát. Poté byl přijat do právního oddělení firmy Baťa ve Zlíně. V roce 1943 si otevřel vlastní právní kancelář a začal podporovat odboj na Zlínsku. Na jaře 1945 byl zatčen gestapem, ale brzy poté byl propuštěn. Po válce se stal hlavním obhájcem Jana Antonína Bati před mimořádným lidovým soudem. V květnu 1945 vstoupil do ČSL.\n\nV parlamentních volbách v roce 1946 se stal poslancem Ústavodárného Národního shromáždění za ČSL. Během únorového převratu v roce 1948 patřil ke skupině politiků lidové strany, kteří souhlasili s vývojem a setrvali ve straně i poté, co se stala loajálním spojencem KSČ. Znovu se za ČSL členem parlamentu stal ve volbách do Národního shromáždění roku 1948. Zvolen byl za volební kraj Zlín a v parlamentu setrval do své rezignace v březnu 1953. Pak ho nahradil Václav Jiránek.\n\nV 50. letech se začal stýkat s bývalými lidovci a členy nakladatelství Vyšehrad, které chtěla KSČ zavřít. Byl proto pronásledován komunistickým režimem. Státní bezpečnost spustila okolo něj \"Akci Batěk\", popisující jeho „nepřátelskou činnost“. Byl odsouzen na 12 let, ale již v roce 1955 propuštěn pod podmínkou, že bude donášet na pracovníky brněnské redakce \"Lidové demokracie\". StB s ním však brzy přerušila styk, protože jí žádné informace nepodával. Poté pracoval v různých dělnických profesích a rehabilitován byl až v roce 1968. Poté emigroval a stopy po něm mizí.\n\n"}
{"id": "757572", "url": "https://cs.wikipedia.org/wiki?curid=757572", "title": "Ignaz Moscheles", "text": "Ignaz Moscheles\n\nIgnaz Moscheles, původním jménem Isaac Moscheles (23. května 1794, Praha – 10. března 1870, Lipsko), byl německý klavírní virtuóz a skladatel.\n\nMoscheles se narodil v Praze, v německy mluvící židovské obchodnické rodině. Jeho rodné jméno bylo původně \"Isaac\". Otec hrál na kytaru a přál si, aby alespoň jedno jeho dítě se věnovalo hudbě. Nejprve se jeho naděje zaměřily na dceru, ale když ta odmítla, přenesl lekce klavíru na jejího bratra. Isaac si záhy oblíbil zejména (tehdy ještě revoluční) klavírní skladby Ludwiga van Beethovena. Bedřich Diviš Weber, profesor Pražské konzervatoře, který byl jeho učitelem, pro to neměl příliš pochopení a nutil jej, aby se koncentroval na díla Johanna Sebastiana Bacha, Wolfganga Amadea Mozarta a Muzia Clementiho. Po předčasné smrti otce přesídlila rodina do Vídně. Tam pokračoval ve studiu hudební teorie a kontrapunktu u Johanna George Albrechtsbergera a skladby u Antonia Salieriho. V té době si také změnil své jméno z Isaaca na Ignaze. Stal se jedním z předních vídeňských klavírních virtuózů a v té době také zkomponoval populární \"Alexandrovy variace op. 32 pro klavír a orchestr\" (\"Marche d’Alexandre avec Variations\"), se kterými později koncertoval v celé Evropě. Ve Vídni se spřátelil s Meyerbeerem (v té době ještě známým spíše jako klavírista než jako skladatel), se kterým vytvořil neobyčejně úspěšné klavírní duo. Důvěrně se znal také s Hummelem a Kalkbrennerem. Ve dvacátých letech 19. století byli Hummel, Kalkbrenner, Cramer, Herz a Weber jeho největší klavírní rivalové.\n\nSetkal se rovněž se svým idolem Beethovenem. Ten rozpoznal mladíkovy schopnosti a svěřil mu přípravu klavírního výtahu své opery \"Fidelio\" pro nakladatelství \"Artaria\". Na závěr rukopisu Moscheles připsal slova \"„Fine mit gottes Hülfe“\" (\"Dokončeno s Boží pomocí\"). Beethoven práci schválil a připsal \"„O Mensch, hilf dir selber“\" (\"Ó člověče, pomoz si sám\"). Dobré vztahy k Beethovenovi se ukázaly být důležité zejména v závěru Beethovenova života.\n\nV letech 1814–1815 Moscheles ještě praktikoval judaismus. Jeho žena zaznamenala, že byl členem vídeňské kongregace a že pro vídeňskou židovskou komunitu napsal oratorium oslavující mír. V průběhu svého života (podobně jako mnoho dalších hudebníků židovského původu) se pohyboval převážně v kruzích hudebníků a hudebních sponzorů stejného původu (např. Felix Mendelssohn-Bartholdy, Anton Rubinstein, Joseph Joachim, Ferdinand Hiller, či rodina Eskelesů ve Vídni, rodina Leo v Paříži a bankovní rodina Rothschildů v Londýně).\n\nOženil se v synagoze ve Frankfurtu v roce 1825 s dcerou židovského bankéře a neteří básníka Heinricha Heineho. Když se usídlili v Anglii, ukázalo se jako vhodnější být členem křesťanské církve. Jejich děti byly pokřtěny již po narození a sám se se svou ženou nechal pokřtít v roce 1832. Nikdy však nezapíral svůj židovský původ a často brával rodinu na návštěvu ke svým židovským příbuzným v Praze, aby si připomněli, odkud vzešli.\n\nPo skončení svého vídeňského období vykonal Moscheles triumfální cestu Evropou. Pod dojmem koncertu v Karlových Varech se mladičký Robert Schumann rozhodl, že bude rovněž klavírním virtuózem. Zvláště vřele však byl přijat v Londýně. V roce 1822 obdržel čestné členství \"Královské hudební akademie (Royal Academy of Music)\". Na konci toho roku si poznamenal do deníku: \"„Cítím se stále více doma v Anglii.“\" Také se v Anglii po svém sňatku usadil.\n\nV roce 1824 přijal pozvání berlínského bankéře Abrahama Mendelssohna-Bartholdyho, aby dal lekce hry na klavír jeho dětem Felixovi a Fanny Mendelssohnovým. Obě děti se ukázaly být zcela mimořádně nadané. Patnáctiletého Felixe považoval za génia, který již není žákem, ale mistrem. Tak vzniklo přátelství, které přetrvalo Mendelssohnův život (zemřel v roce 1847). Moscheles usnadnil Felixovi přístup do londýnské společnosti i k nejvýznamnějším evropským skladatelům té doby.\n\nV roce 1827 působil Moscheles jako prostředník mezi \"Královskou filharmonickou společností\" (\"Royal Philharmonic Society\") a umírajícím Beethovenem. Pomohl přesvědčit Společnost, aby poskytla Beethovenovi prostředky nezbytné pro jeho léčení. Na oplátku přislíbil Beethoven zkomponovat pro Společnost svou \"Desátou symfonii\". Ta však již nikdy nebyla dokončena.\n\nMimořádný Moschelesův úspěch v Londýně měl až do konce jeho života velký vliv na jeho přátele. Ačkoliv Moschelesova hudba byla považována za poněkud staromódní, byl zavalen žádostmi o klavírní výuku. Mezi jeho žáky bylo mnoho dětí z bohatých rodin a aristokratických kruhů. Jeho postavení ve společnosti odrážel i čestný titul \"„klavírista Prince Alberta“\".\n\nMoscheles nikdy nepřestal propagovat hudbu Ludwiga van Beethovena. Uvedl řadu recitálů s jeho skladbami a v roce 1832 řídil premiéru jeho mše \"Missa Solemnis\". Přeložil do angličtiny Beethovenovu biografii.\n\nZasloužil se rovněž o znovuzavedení cembala jako koncertního nástroje. Často společně s Mendelssohnem v Londýně na svých koncertech uváděli koncerty Johanna Sebastiana Bacha pro několik klávesových nástrojů.\n\nAčkoliv byl stále vytížen koncertními cestami a komponováním, jeho příjmy nejvyšší měrou závisely na honorářích z pedagogické činnosti. Vděčně proto přijal Mendelssohnovu nabídku na místo profesora na jeho konzervatoři v Lipsku s tím, že bude mít dostatek času i na koncertní činnost a skladbu. Svou koncertní činnost ukončil v roce 1846 a po Mendelssohnově smrti v roce 1847 se stal ředitelem konzervatoře. Škola se pak stala strážcem Mendelssohnova hudebního odkazu. Ostře odtud proto reagoval na nenávistný pamflet Richarda Wagnera „Das Judenthum in der Musik“ (Židovství v hudbě).\n\nZemřel ve svém domě v Lipsku devět dní poté, co řídil zkoušku lipského Gewandhausorchestru. Jeho syn Felix Moscheles se stal významným anglickým malířem.\n\nVětšina toho, co víme o skladateli, pochází z jeho deníků, které k vydání připravila jeho žena a které byly publikovány v roce 1874. Deníky podávají živý obraz své doby a skladatelových současníků. Bohužel originály deníků byly ztraceny, není však vyloučeno, že mohou být znovu nalezeny. Dalším důležitým pramenem je korespondence mezi skladatelem a Felixem Mendelssohnem-Bartholdym, která je uchovávána na Univerzitě v Leedsu a která byla publikována v roce 1888 synem skladatele (a Mendelssohnovým kmotrem) Felixem Moschelesem.\n\n\nDalších cca 30 skladeb bez opusových čísel.\n\n\n\n\n\n\n\n"}
{"id": "757574", "url": "https://cs.wikipedia.org/wiki?curid=757574", "title": "Kulikovo pole", "text": "Kulikovo pole\n\nKulikovo pole, též Kulikovské pole ( \"Куликово поле\") je místo bitvy, při níž roku 1380 Dmitrij Ivanovič Donskoj rozdrtil Tatary – tzv. Zlatou hordu. Pole se nachází v rovině v Tulské oblasti Ruska při ústí Něprjadvy do Donu.\n\nDnes je na Kulikově poli muzejní komplex s 28metrovým sloupem na Rudém vršku ( \"Красный Холм\") zbudovaným v letech 1848–1850 a pamětní kostel z let 1913–1918, v němž je dnes Muzeum Kulikova pole.\n\nMimo základního významu - místa bitvy - má \"Kulikovo pole\" (rusky Куликово Поле) i jiné geografické významy. Zejména je tak pojmenováno významné náměstí v Oděse (ukrajinsky Куликове поле).\n\n\n"}
{"id": "757579", "url": "https://cs.wikipedia.org/wiki?curid=757579", "title": "Jaroslav Žiak", "text": "Jaroslav Žiak\n\nJaroslav Žiak (* 26. října 1971 Bratislava) je slovenský fotograf a pedagog.\n\nVěnuje se čisté, no fotografii snímané jak v ateliéru tak i v exteriéru. Typické pro něho jsou mnohaleté projekty, pracuje i na několika najednou. Tematicky převládá zejména inscenovaný portrét, mnohdy však jde o čistě dokumentární záznam skutečnosti. Zájem soustřeďuje hlavně na časosběrný portrét. Například od roku 1998 sleduje vývoj své dcery v aranžovaných portrétech. Důležitou součást fotografického díla tvoří zátiší, záznam předmětů a hledání jejich vzájemných vztahů v různých souvislostech. V cyklu \"Z pracovního sešitu\" se autor od roku 2002 zajímá o předměty z každodenního života své dcery. Dalším cyklem jsou \"Hrdinové\" (2008), portrétní dokument přímých účastníků 2. světové války.\n\nVystavoval na Slovensku i v zahraničí.\n\n"}
{"id": "757580", "url": "https://cs.wikipedia.org/wiki?curid=757580", "title": "Jaromír Berák", "text": "Jaromír Berák\n\nJaromír Berák (15. března 1902 Kroměříž – 3. prosince 1964 Praha) byl český a československý právník, politik Československé strany lidové a poválečný poslanec Ústavodárného Národního shromáždění a Národního shromáždění ČSR a ČSSR.\n\nProfesí byl právníkem, profiloval se jako odborník na finanční právo a finanční vědu. V mládí se počátkem 20. let 20. století pokoušel o básnickou tvorbu. Byl členem literární skupiny a přítelem Jiřího Wolkera. K roku 1954 se profesně uvádí jako docent vysoké školy ekonomické.\n\nPo parlamentních volbách v roce 1946 se stal poslancem Ústavodárného Národního shromáždění za ČSL. Mandát ale nabyl až dodatečně jako náhradník v březnu 1948 poté, co rezignoval poslanec a bývalý předseda strany Jan Šrámek. Po únorovém převratu v roce 1948 patřil Berák ke skupině politiků lidové strany, kteří souhlasili s vývojem a setrvali ve straně i poté, co se stala loajálním spojencem KSČ. Znovu se za ČSL členem parlamentu stal ve volbách do Národního shromáždění roku 1948. Zvolen byl za volební kraj Plzeň. Mandát získal i ve volbách do Národního shromáždění roku 1954 (volební kraj Praha), volbách do Národního shromáždění roku 1960 (po nich poslancem Národního shromáždění ČSSR) a volbách do Národního shromáždění roku 1964. Krátce po nich ale zemřel.\n\n\nO Jaromíru Berákovi pojednává divadelní hra \"Jaromír Berák, první český dadaista z příborského gymplu\", která volně zpracovává jeho životní osudy coby abiturienta Masarykova gymnázia v Příboře, který v mládí založil první českou dadaistickou skupinu (později se obrátil ke katolicismu). Divadelní hru uvedl studentský soubor žáků Masarykova gymnázia \"Žluté S.A.K.O.\", vedený Mgr. Zdeňkou Bizoňovou a Mgr. Magdalenou Divišovou.\n\n"}
{"id": "757581", "url": "https://cs.wikipedia.org/wiki?curid=757581", "title": "Restorativní justice", "text": "Restorativní justice\n\nRestorativní justice je koncept trestního soudnictví, který se zaměřuje spíše na obnovení ( \"restoration\") poměrů než na represi. V tomto konceptu ustupuje zájem na potrestání pachatele do pozadí, naopak je upřednostňováno aktivní zapojení obětí trestných činů do řízení, jsou zdůrazňována jejich práva a pachatelům se usnadňuje rozhodnutí převzít odpovědnost za své činy, napravit škody a obětem dát satisfakci za způsobenou újmu. Jde o odchylný koncept od klasického konceptu trestající (\"retributivní\") justice. \n\nJe zde proto využívána hlavně probace a mediace. \n\nV samotném trestním řízení je pak umožněno trestní stíhání podmíněně na určitou zkušební dobu zastavit, pokud se obviněný přizná a nahradí způsobenou škodu, anebo je především zastavit úplně, pokud obviněný s poškozeným uzavře tzv. narovnání. Obětem je možno za určitých podmínek i ze strany státu finančně přispět. A v oblasti trestů lze za projev restorativní justice vnímat trest obecně prospěšných prací.\n\n\n"}
{"id": "757583", "url": "https://cs.wikipedia.org/wiki?curid=757583", "title": "Zdeněk Bezděk", "text": "Zdeněk Bezděk\n\nZdeněk Bezděk (2. září 1905 Roveň – ???) byl český a československý politik Československé sociální demokracie a poválečný poslanec Ústavodárného Národního shromáždění. Po roce 1948 pronásledován a vězněn.\n\nPo parlamentních volbách v roce 1946 se stal poslancem Ústavodárného Národního shromáždění za ČSSD. V parlamentu zasedal formálně do voleb do Národního shromáždění roku 1948.\n\nPo únorovém převratu v roce 1948 byl pronásledován komunistickým režimem. Zatkla ho 24. dubna 1954 Státní bezpečnost. 13. listopadu 1954 se konal u krajského soudu v Hradci Králové proces proti devíti bývalým sociálním demokratům, kteří byli obviněni z toho, že v hradeckém kraji měli vyvíjet činnost s cílem „zničit lidově-demokratické zřízení a obnovit panství buržoasie“. Jedním z nich byl i Zdeněk Bezděk, bytem v Rovni. Prokurátor jej vinil z toho, že měl být vedoucím pracovníkem ilegálního krajského vedení strany a měl být úkolován z exilu Bohumilem Laušmanem. Byl odsouzen na 14 let do vězení. Propuštěn byl na amnestii v roce 1960.\n\n"}
{"id": "757590", "url": "https://cs.wikipedia.org/wiki?curid=757590", "title": "Martín García", "text": "Martín García\n\nMartín García je ostrov v ústí Río de la Plata, který leží v uruguayských výsostných vodách, ale na základě dohody z roku 1973 je součástí Argentiny (provincie Buenos Aires). Uruguay si podržela svrchovanost nad sousedním ostrovem Timoteo Dominguez.\n\nOstrov Martín García má rozlohu 1,84 km² a žijí na něm necelé dvě stovky obyvatel. Leží 45 km severovýchodně od Buenos Aires. Objevil ho v roce 1516 Juan Diaz de Solís a pojmenoval podle člena své posádky, který na ostrově zahynul. O strategický ostrov bylo v 19. století svedeno několik námořních bitev. Byl využíván jako trestanecká kolonie, kde byl vězněn mj. pozdější prezident Juan Perón. V současnosti je přírodní rezervací a cílem turistů, vyhledávajících zdejší pitoreskní architekturu. Plochý ostrov je zalesněn ceibou, žijí zde jeleni a kapybary. Na ostrově Martín García je letiště.\n\n"}
{"id": "757592", "url": "https://cs.wikipedia.org/wiki?curid=757592", "title": "Vrbovka malokvětá", "text": "Vrbovka malokvětá\n\nVrbovka malokvětá (\"Epilobium parviflorum\") je druh rostliny z čeledi pupalkovité (\"Onagraceae\").\n\nJedná se o vytrvalou rostlinu dosahující výšky nejčastěji 20–80 cm. Oddenky jsou celkem dlouhé, po odkvětu se vytváří růžice listů, nejdřív přisedlé a načervenalé, později se prodlužující a zelené. Lodyha je přímá, tuhá, jednoduchá nebo jen v horní části chudě větvená, odstále chlupatá, chlupy nežláznaté, cca 1–1,8 mm dlouhé, mezi nimi jsou ovšem i odstálé žláznaté chlupy. Listy jsou vstřícné, jen nejhořejší střídavé, přisedlé, ale neobjímavé a nesbíhavé. Čepele jsou nejčastěji podlouhle až vejčitě kopinaté, asi 3–8 cm dlouhé a 1,5–2,5 cm široké, na okraji řídce vroubkovaně zoubkaté. Květy jsou uspořádány v květenstvích, vrcholových hroznech a vyrůstají z paždí listenu. Květy jsou čtyřčetné, kališní lístky jsou 4, nejčastěji 4–6 mm dlouhé. Korunní lístky jsou taky 4, jsou nejčastěji 5–9 mm dlouhé, na vrcholu hluboce vykrojené, bledě růžově fialové, zřídka bělavé. Ve střední Evropě kvete nejčastěji v červnu až v září. Tyčinek je 8 ve 2 kruzích. Semeník se skládá ze 4 plodolistů, je spodní, čnělka je přímá, blizna je čtyřlaločná. Plodem je dlouhá tobolka, je přitisle pýřitá, v obrysu čárkovitého tvaru, čtyřhranná a čtyřpouzdrá, otvírá se 4 chlopněmi, obsahuje mnoho semen. Tobolky jsou odstále chlupaté a většinou i žláznaté. Semena jsou cca 1–1,1 mm dlouhá, na vrcholu s chmýrem a osemení je hustě papilnaté. Počet chromozómů je 2n=36.\n\nVrbovka malokvětá roste v téměř celé Evropě, včetně Britských ostrovů, na sever po jižní Skandinávii. Ostrůvkovitě se vyskytuje i v severní Africe, na Madeiře a Kanárských ostrovech. Také přesahuje do Malé Asie a na Kavkaz, ostrůvkovitě se vyskytuje i v Asii až někam po Himálaj.\n\nV ČR roste roztroušeně od nížin do podhůří, zřídka až do nižších horských poloh. Je to vlhkomilný druh, nejčastěji ho najdeme na březích vod, na prameništích, v lučních příkopech a na dnech letněných rybníků aj.\n\n\n \n"}
{"id": "757593", "url": "https://cs.wikipedia.org/wiki?curid=757593", "title": "Nejvýznamnější památné stromy České republiky", "text": "Nejvýznamnější památné stromy České republiky\n\nMezi hlavní kritéria pro vyhlášení památného stromu patří stáří a vzrůst. Stromy, které se v těchto ohledech řadí na čelní příčky, jsou názornou ukázkou věku a rozměrů, jakých mohou jednotlivé druhy v optimálních podmínkách dosáhnout.\n\nVěk nejstarších stromů je velmi obtížné určovat. K jeho určení se používá řada metod, ale v mnoha případech nemusí žádná poskytnout dostatečně přesný výsledek:\n\n\nUrčování stáří podle počtu letokruhů často komplikuje přítomnost dutin. V takovém případě je možné dopočítat, kolik letokruhů mohla zetlelá část kmene nést (podle zachovalé části). Tímto postupem bylo zjištěno stáří např. u Třeboňského hlohu:\n\n\"„Letokruhovou analýzou, kterou provedl Dr. Petr Pokorný z Botanického ústavu AV ČR v Třeboni, bylo zjištěno, že je více než 200 let starý! Speciálním dutým vrtákem byl z nitra kmene odebrán tenký sloupeček dřeva a mikroskopicky byl určen počet letokruhů. ... Vykotlaný kmen hlohu před námi však neumožnil přímé stanovení let, ale bylo nutno je dopočítat ze známé tloušťky kmene pomocích nejstarších větví. Je tedy jeho věk 200 – 210 let, stanovený s přesností na 10 let.“\"\n\nOdhad věku na základě obvodu kmene se určuje s ohledem na příslušný druh a případně stanoviště, na kterém se strom nachází. Tuto metodu nelze využít u stromů, kde původní kmen zcela chybí. To je typické pro lípy, které mohou původní kmen nahradit srostlicí výmladků, jako např. Tatrovická lípa, Jemčinská lípa, Kamenická lípa a snad i Vejdova lípa. Běžné jsou i případy, kdy se výmladky (či pozůstatky adventivních kořenů) oddělí a rostou samostatně dál, jako u Bzenecké lípy. Jinou komplikaci znamenají stromy se silně atypickým růstem. Příkladem mohou být extrémy některých šumavských smrků, třeba 280 let starý smrk s průměrem kmene 30 centimetrů, nebo 513 let starý exemplář s 67 centimetrů širokým kmenem z Boubínského pralesa. Určité zkreslení vnášejí i případy, kdy byl odhad proveden před mnoha desítkami let a dále jen opisován bez příslušné korekce.\n\nZ těchto důvodů je třeba brát níže uvedený seznam jako orientační. Seznam obsahuje památné stromy starší než 700 let:\n\nProtože stáří většiny stromů není z výše uvedených důvodů možné přesně určit, je seznam jen orientační (odhady věku pocházejí z různých období a od různých autorit).\n\nObvod kmene je jedním z ukazatelů věku památného stromu. Nejvyšších hodnot dosahují lípy a duby. Zvlášť vysokých hodnot dosahují obvody lip, které vznikly srůstem výmladků/kmenů z kmene původního, který se již rozpadl. Setkáváme se i s případy, kdy je současně naměřený obvod stejný nebo nižší, než obvod naměřený před řadou let. To je obvyklé u stromů, kde z původního kmene zbylo jen torzo, z něhož vyrůstají kmeny nové (např. Cisterciácká lípa), případně u stromů, kde došlo k vylomení části srostlice, která kmen tvořila (např. Tatrovická lípa), nebo u stromů silně poškozených bleskem (např. Běleňská lípa).\n\nTaké je třeba brát v úvahu, že dřívější měření nebylo příliš jednotné. Měřilo se buďto u země, případně v 50 centimetrech výšky, nebo v tzv. prsní výšce, která nejlépe odpovídá současné \"výčetní výšce\" 130 cm.\n\nŽivé památné stromy s aktuálním obvodem přes 850 cm\n\nMezi nejvyšší památné stromy patří většinou smrky, případně jedle a modříny. Duby a lípy, které dominují stářím a mohutností, dosahují výšky nad 35 m jen výjimečně.\n\nPamátné stromy dosahující min. 45 m výšky\n\nZa zmínku stojí jistě i Těptínský smrk (58 m, padl zřejmě 25. 6. 2008), smrk Král Šumavy (57,6 m, uschnul r. 1969), smrk Nástupce krále (57 m v r. 1981, zničen kůrovcem r. 2004) a Vidlicový smrk (57 m, uschnul r. 2004), které sice nebyly vyhlášeny jako památné, ale mnohé byly chráněné. Případně „historické“ stromy jako Želnavský smrk (68,9 m, pokácen 1864), Chadtův smrk (57 m, pokácen 1882) a Křížový smrk (57,7 m, pokácen jako suchý 1895).\n\n"}
{"id": "757595", "url": "https://cs.wikipedia.org/wiki?curid=757595", "title": "Krystalová vložka", "text": "Krystalová vložka\n\nKrystalová vložka byla tvořena jedním (mono) či dvěma (stereo) „krystaly“ segnetovy soli. Prakticky se jednalo o piezoelektrický jev – mechanické namáhání těchto „krystalů“ v podobě destiček (kroucení, ohýbání) vyvolává na jejich povrchu elektrické napětí. To bylo snímáno hliníkovým polepem. U stereo soustavy byly tyto destičky umístěny v úhlu ± 45 ° od vodorovné roviny. Vlastní snímač byl obvykle tvořen kuželovým safírovým hrotem s kulovým zakončením. \n\nKrystalové vložky byly postupně nahrazeny vložkami keramickými (barium-titanátové měniče), např. československá TESLA VB4302. Měniče keramických vložek jsou trvanlivější, nerozpadají se a nepodléhají vlhkosti. Kvalitní keramické systémy zvládaly pracovat i s přítlakem 3 gramy. Dodnes jsou tyto vložky mylně označovány jako krystalové.\n\nKeramické měniče jsou dodnes používán na levných gramofonech (vyrábí se stále) jen s rozdílem, že hrot je dnes tvořen téměř výhradně umělým diamantem s eliptickým průřezem.\n\nStejný princip je stále používán v piezoelektrických zapalovačích. \n\n"}
{"id": "757599", "url": "https://cs.wikipedia.org/wiki?curid=757599", "title": "Probace", "text": "Probace\n\nProbace (z lat. \"probatio\" – zkoušení, ověřování) v trestním právu označuje dohled nad obviněným, obžalovaným nebo odsouzeným, kontrola výkonu těch alternativních trestů, ve kterých byly uloženy nějaké povinnosti nebo omezení, dále sledování chování odsouzeného ve zkušební době podmíněného propuštění z výkonu trestu odnětí svobody, jakož i individuální pomoc obviněnému a působení na něj ve smyslu vedení řádného života. Jde o jeden z projevů konceptu tzv. restorativní justice a v České republice ji vykonává Probační a mediační služba. Probací se také rozumí kontrola výkonu trestů nespojených s odnětím svobody, pozitivní motivování odsouzeného, aby vyhověl soudem nebo státním zástupcem uloženým podmínkám, a tím aby došlo k obnově narušených právních i společenských vztahů.\n\nProbace je v českém právním řádu upravena zákonem č. 257/2000 Sb., o Probační a mediační službě.\n\nCílovou skupinou jsou osoby, které se dostaly do konfliktu se zákonem, jedná se o pachatele trestných činů (provinění). Probační a mediační služba (PMS) pracuje s dospělými pachateli trestných činů, s mladistvými pachateli provinění (15-18 let) i s dětmi mladšími 15 let, které se dopustily činu, který se u trestněprávně odpovědných osob pokládá za trestný.\n\nVe své činnosti PMS věnuje zvláštní pozornost dětem mladším 15 let a mladistvým, protože je důležité, aby mladí lidé, kteří překročili zákon, co nejdříve pochopili, že udělali chybu a mohli ji napravit.\n\nProbace může být uložena:\n\nProbace má zajistit efektivní výkon alternativních trestů a opatření spojených s uložením dohledu. Konkrétně pak probace zahrnuje vytvoření probačního programu v rámci dohledu, rovněž spolupráci s poskytovateli probačních resocializačních a jiných programů a také zpracování zpráv o průběhu dohledu (pravidelně jednou za šest měsíců, nestanoví-li soudce nebo státní zástupce jinak). Zpráva vedle základních informací o aktuální životní situaci klienta obsahuje úředníkovo (pracovník Probační a mediační služby) zhodnocení průběhu spolupráce s klientem a jeho návrhy na další průběh dohledu včetně návrhu na opatření v případě, kdy klient neplní podmínky dohledu.\n\nProbační a mediační služba nejen kontroluje dodržování uložených omezení a povinností (zákaz her na hracích automatech, povinnost podstoupit léčbu na nějaké závislosti apod.) a vedení řádného života svého klienta, ale poskytuje mu např. také kontakty na organizace, které mu mohou pomoci, a celkově ho motivuje k řešení životních situací legální cestou.\n\nSamotný dohled probíhá ve formě osobních konzultací mezi klientem a pracovníkem Probační a mediační služby, které mohou probíhat jak na střediscích této služby, tak u klienta doma, a to i bez předchozího ohlášení. Při této práci úředník používá jak prostředky pomoci, tak kontroly. Při prvních konzultacích úředník s klientem zpracovává konkrétní, na kroky členěný plán dohledu, který odráží délku zkušební doby, uložené povinnosti a omezení, která stanovil ve svém rozhodnutí soud (státní zástupce), a upravuje konkrétní formou další podmínky výkonu dohledu – např. interval konzultací, průběžné sledování plnění podmínek dohledu, spolupráci klienta s dalšími osobami a subjekty. Při projednávání podmínek výkonu dohledu je klient seznámen s následky případného neplnění probačního programu. Klient má přitom povinnost plnit probační plán dohledu, spolupracovat s probačním úředníkem a informovat ho o svém pobytu i zaměstnání. Neplnění těchto povinností vede k tomu, že probace je neúspěšná, ztrácí svůj smysl a nastupuje pak obnovení trestního řízení nebo přímo výkon trestu.\n\nChování odsouzeného v průběhu zkušební doby podmíněného odsouzení a plnění podmínek dohledu může výrazným způsobem ovlivnit další vývoj věci, neboť chová-li se odsouzený řádně, zejména pokud nepáchá trestnou činnost a plní podmínky dohledu, rozhodne soud do jednoho roku od skončení zkušební doby podmíněného odsouzení, že se osvědčil, načež se na něho hledí, jako by nebyl odsouzen, neboť dané odsouzení již není vykazováno ve výpisu z evidence Rejstříku trestů.\n\nBěhem práce s mladistvým je probační úředník rovněž v kontaktu s jeho rodinou, školou, kurátorem pro mládež nebo s dalšími zařízeními, kam klient dochází. Cílem je vždy klientovi pomoci řešit problémy bez dalšího konfliktu se zákonem. Proto probační úředník všechny kroky, které v průběhu kontroly činí, vždy předem domlouvá s klientem, případně s jeho zákonnými zástupci.\n\nZákon č. 218/2003 Sb., o soudnictví ve věcech mládeže, přináší několik výchovných opatření (probační programy, dohled, výchovné povinnosti, výchovná omezení a napomenutí s výstrahou), která je možné mladistvému uložit. Mladistvý má možnost ještě před rozhodnutím soudu v rámci přípravného řízení některá z těchto opatření dobrovolně vykonat a dát tak najevo svou ochotu k nápravě a odčinění újmy, kterou způsobil. PMS jej seznámí s obsahem těchto výchovných opatření a případně doporučí ze svého pohledu to nejvhodnější (pouze v případě, že klient má o toto doporučení zájem). Jestliže se klient rozhodne, že výchovné opatření dobrovolně vykoná, PMS o této skutečnosti vyrozumí státního zástupce a následně zprostředkuje kontakt mezi klientem a zástupcem instituce, ve které bude opatření vykonávat.\n\n„\"Probačním programem se rozumí zejména program sociálního výcviku, psychologického poradenství, terapeutický program, program zahrnující obecně prospěšnou činnost, vzdělávací, doškolovací, rekvalifikační nebo jiný vhodný program k rozvíjení sociálních dovedností a osobnosti mladistvého, a to s různým režimem omezení v běžném způsobu života, který směřuje k tomu, aby se mladistvý vyhnul chování, které by bylo v rozporu se zákonem, a k podpoře jeho vhodného sociálního zázemí a k urovnání vztahů mezi ním a poškozeným.“\"\n\nProbační program realizuje zařízení, které má k tomuto účelu udělenou akreditaci Ministerstva spravedlnosti České republiky. Formou individuální nebo skupinové práce s klientem usiluje o to, aby klient pochopil, kde udělal chybu, a příště se jí vyvaroval. V probačním programu se klienti učí poznávat a pochopit sami sebe v různých situacích (konfliktních, rizikových apod.) nebo se učí různé důležité sociální dovednosti.\n\nJelikož probační programy řeší a snaží se odstranit příčiny, které mladistvého přivedly do konfliktu se společností, je vykonání vhodného probačního programu jedním z kritérií, na základě kterých soud nebo státní zástupce může upustit od trestního stíhání, jedná-li se o méně závažná provinění. Vykonání probačního programu je také v zákoně uvedeno jako polehčující okolnost při ukládání trestního opatření.\n\nObecně probační programy vycházejí z principů restorativní justice, především tím, že usilují o uplatnění individuálního přístupu k mladistvým pachatelům. Pohlížejí na problematiku provinění mladistvých komplexně, tedy nejen jako na situaci, kdy byl porušen zákon a musí následovat přiměřený trest, ale také jako na sociální událost, která manifestuje potřebu mladistvého pachatele v oblasti sociálních dovedností, tak aby nedocházelo k recidivě a byla tak chráněna také společnost jako taková. Z tohoto pohledu lze probační programy řadit do oblasti sekundární a terciární prevence.\n\nDohled může být uložen mladistvému jako jedno z výchovných opatření nebo v rámci trestního opatření jako součást podmíněného odsouzení a podmíněného propuštění z výkonu odnětí svobody. Dohled může rovněž nahradit vazbu mladistvého a může být též uložen na dobu před nástupem mladistvého do ochranné výchovy.\n\nZejména při výkonu dohledu u mladistvých je nutná součinnost s policií, se státními zástupci, se soudy pro mládež i s pracovníky oddělení sociálně-právní ochrany dětí, s poskytovateli probačních programů apod.\n\nV rámci výchovných omezení a výchovných povinností je možné mladistvému například uložit povinnost nahradit škodu, soustavně se připravovat na povolání, podrobit se psychologickému nebo jinému terapeutickému programu, případně nezúčastňovat se fotbalových utkání, nezneužívat návykové látky apod.\n\nUložená přiměřená omezení a povinnosti mají za cíl posílit výchovný vliv uložené sankce na mladistvého odsouzeného a tohoto přimět k uvědomění si následků vlastní trestní odpovědnosti za své protiprávní jednání a ze svých chyb odvodit patřičné následky, včetně vlastního ponaučení.\n\nZákon o soudnictví ve věcech mládeže přinesl změnu pro děti, které se dopustily protiprávního jednání ještě před 15. rokem věku. Současná praxe je taková, že Policie České republiky věc vyšetří a podle zákona odloží. To však neznamená, že tím je vše skončeno. Po odložení věci státní zástupce podává soudu návrh na uložení opatření a soud následně rozhoduje za účasti nezletilého a jeho rodičů. Jednání soudu probíhá podobně jako v případě mladistvých. Je možné, aby soud uložil např. dohled probačního úředníka, program ve středisku výchovné péče nebo ochrannou výchovu.\n\n"}
{"id": "757600", "url": "https://cs.wikipedia.org/wiki?curid=757600", "title": "Stanislav Navrkal", "text": "Stanislav Navrkal\n\nStanislav Navrkal (* 23. dubna 1949 Brno) je český politik, člen zastupitelstva města Blanska a od roku 2000 zastupitel Jihomoravského kraje za KSČM.\n\nDo základní školy nastoupil v Blansku, kde žije dodnes. Absolvoval Střední průmyslovou školu slévárenskou v Brně. Dlouhá léta pracoval v ČKD Blansko ve slévárenském závodě jako technolog-metalurg, později na Okresní odborové radě v Blansku. Od roku 1990 v Adastu Blansko jako vedoucí stavební údržby, později jako ředitel soukromého podniku.\n\nV komunální politice působí od roku 1991. Od té doby je nepřetržitě v zastupitelstvu města Blanska, jedno volební období pak jako místostarosta. V letech 2000, 2004, 2008, 2012 i 2016 byl zvolen do Zastupitelstva Jihomoravského kraje, zde pracoval v kontrolním výboru, jehož je od roku 2008 předsedou.\n\nV krajských volbách v roce 2016 obhájil za KSČM post zastupitele Jihomoravského kraje.\n\n"}
{"id": "757602", "url": "https://cs.wikipedia.org/wiki?curid=757602", "title": "G. &amp; S. Merz", "text": "G. &amp; S. Merz\n\nG. & S. Merz (Georg und Sigismund Merz) byla německá optická firma se sídlem v Mnichově. Vyráběla dalekohledy, astronomické dalekohledy, mikroskopy a další optické přístroje. Jednalo se o jednoho z nejrenomovanějších výrobců těchto přístrojů v druhé polovině 19. století. \n\nJeho zakladatel Georg Merz (1793-1867) se spojil s Josephem Mahlerem, který předtím v roce 1839 převzal společnost Utzschneider & Fraunhofer. Po smrti Josepha Mahlera pokračoval Georg Merz ve výrobě optických přístrojů se svými syny Ludwigem (1817-58) a Sigmundem (1824-1908). \n\nPřístroje nesly postupně tato označení výrobce:\n\nFirma zanikla v roce 1932.\n\nRefraktor Merz 160/1790, který byl původně zakoupen v roce 1912 Arturem Krausem pro lidovou hvězdárnu v Pardubicích, se dnes nachází v hvězdárně v Úpici.\n\nV astronomickém muzeu Astronomické observatoře v Quitu se nachází 24 cm (9.4 inch) refraktor Merz z roku 1875 na paralaktické montáži.\n\n"}
{"id": "757604", "url": "https://cs.wikipedia.org/wiki?curid=757604", "title": "Marek Juha", "text": "Marek Juha\n\nIng. Marek Juha (15. července 1965, Praha) je český politik Občanské demokratické strany. V letech 2003 až 2010 byl starostou obce Vranov, v letech 2008 až 2012 člen zastupitelstva Jihomoravského kraje.\n\nPo absolvování elektrotechnické fakulty VUT v Brně (obor elektronické počítače) působil nejprve jako technik sálových počítačů a posléze ve vedení soukromých společností v oblasti informačních technologií. Bydlí ve Vranově.\n\nOd roku 1998 je členem zastupitelstva obce Vranov, od roku 2003 do roku 2010 byl starostou obce. Členem ODS je od roku 1999, k prosinci 2017 je členem místního sdružení Maloměřice a Obřany. Od roku 2008 do roku 2012 byl členem zastupitelstva Jihomoravského kraje. Na ustavujícím zasedání krajského zastupitelstva v listopadu 2008 byl zvolen předsedou výboru pro výchovu, vzdělávání a zaměstnanost. Po rozpadu krajské koalice ČSSD a ODS v červnu 2010 na tuto funkci rezignoval. Do konce volebního období 2008 - 2012 byl předsedou komise regionálního rozvoje rady JMK. V krajských volbách v říjnu 2012 již nekandidoval.\nK prosinci 2015 působí mj. jako místopředseda Komory sociálních podniků.\n"}
{"id": "757606", "url": "https://cs.wikipedia.org/wiki?curid=757606", "title": "Jakub Vrána (programátor)", "text": "Jakub Vrána (programátor)\n\nJakub Vrána (* 12. června 1978) je český programátor, podnikatel a publicista. Známým se stal především díky nástroji Adminer pro správu obsahu databází pomocí webového prohlížeče, weblogu o programování v PHP či knize \"1001 tipů a triků pro PHP\".\n\nJakub Vrána se zabývá především vývojem webových aplikací, při nichž využívá zejména PHP, Nette Framework, Javascript, jQuery, HTML, CSS, SQL ale i další.\n\nVystudoval Matematicko-fyzikální fakultu Univerzity Karlovy, sekci informatiky. V roce 1999 získal bakalářský titul. Za další čtyři roky obhájil svou diplomovou práci na téma: Obnovení diakritiky v českém textu a úspěšně tak dokončil i magisterské vzdělání se specializací databázové systémy a lingvistika.\n\nČtyřka je jeden z prvních úspěšných projektů od Jakuba Vrány. Vznikl mezi lety 1998 až 2000 a jedná se o hru Mariáš pro čtyři hráče.\n\nMatfyz.cz je server na e-mailové a webové aliasy vytvořený v roce 2001 pro všechny studenty MFF UK. Který vznikl z důvodu špatného řešení e-mailových a webových aliasů ze strany školy.\n\nWeblog o programování v PHP pojednává o mnohdy neočekávaných problémech, které v tomto programovacím jazyce mohou nastat. Jde především o bezpečnost, která hraje na serverových skriptech zcela zásadní roli. Tento blog se stal v letech 2008 a 2009 vítězem ankety Czech Open Source v kategorii Blog roku.\n\nAdminer (dříve \"phpMinAdmin\") je nástroj napsaný v jazyce PHP umožňující jednoduchou správu obsahu databáze MySQL, PostgreSQL, SQLite, MS SQL a Oracle prostřednictvím webového rozhraní. Byl napsán jako lehčí alternativa phpMyAdminu. Je šířený jako jediný zdrojový skript pod licencí Apache.\n\nAdminer pomalu začínají nabízet první webhostingové společnosti jako alternativu k phpMyAdminu (který v poslední verzi čítá 667 souborů a zabírá přes 11 MB). Adminer je vůči phpMyAdminu při běžných operacích v průměru zhruba 2,5× rychlejší, při vzdáleném spojení může být rozdíl v rychlosti ještě vyšší, pro velikost přenášených dat.\n\nNotORM je knihovna PHP pro snadnou a efektivní práci s daty v databázi. Tato Knihovna za nás řeší efektivitu vytvořených příkazů na databázi, což oceníme například při spojování tabulek.\n\nKromě vlastních projektů se Jakub Vrána podílí i na otevřených projektech. Je jedním z autorů anglické PHP dokumentace, na které se podílí již od konce roku 2003, ale i té české. Dále je autorem načítání formátu v PHPExcel – knihovny pro práci s formátem Open XML aplikace MS Excel. Ale účastnil se i vývoje dalších projektů jako je HTMLtmpl nebo i některých dalších.\n\nOd roku 2000 začal vyučovat na Karlově univerzitě, kde přednášel až do roku 2008. Dále působil na konferencích web_expo kromě přednášek vedených v češtině, prezentoval např. na osidays v jazyce anglickém.\n\nOd roku 2006 do 2011 provozoval např. školení: Bezpečnost PHP aplikací, Návrh a používání MySQL databáze, JavaScript a AJAX. Většina školení, na kterých vyučoval, si sám navrhl a soukromě vyučoval, další mu pak byla přidělena ve spolupráci s Akademií Root.cz.\n\nVe Facebooku působil od října roku 2011, kam ho vedení této společnosti přivedlo po vyjednávání od února téhož roku. Jakub Vrána se tak stal prvním programátorem z České republiky, který ve Facebooku pracoval. Od té doby žije v Palo Alto v Kalifornii. Z firmy odešel v březnu 2013.\n\nPo odchodu z Facebooku začal pracovat pro společnost Gigwalk, kde pracoval jako programátor v PHP od dubna do července 2013.\n\nDo společnosti Google nastoupil v srpnu 2013.\n\n"}
{"id": "757607", "url": "https://cs.wikipedia.org/wiki?curid=757607", "title": "Dohled", "text": "Dohled\n\nDohled může označovat:\n\n\n\n\n"}
{"id": "757612", "url": "https://cs.wikipedia.org/wiki?curid=757612", "title": "Dustin Moskovitz", "text": "Dustin Moskovitz\n\nDustin Moskovitz (* 22. května 1984 Florida) je americký manažer a podnikatel, který společně s Markem Zuckerbergem, Eduardem Saverinem a Chrisem Hughesem založil internetovou sociální síť Facebook.\n\nV roce 2008 Facebook opustil a společně s Justinem Rosensteinem založil společnost Asana.. V březnu roku 2011 ho magazín Forbes prohlásil za nejmladšího miliardáře všech dob na základě jeho 2,34% podílu ve společnosti Facebook.\n\nNarodil se v Gainesville ve státě Florida a vyrůstal v Ocale na Floridě. Navštěvoval Vanguardskou vysokou školu, obor programování. Dále pokračoval na Harvardově univerzitě, kde studoval dva roky ekonomii, než se s Markem Zuckerbergem odstěhoval do Palo Alta. V Palo Altu začal pracovat pro Facebook.\n\nZakladatelé Facebooku, Mark Zuckerberg, Eduardo Saverin, Chris Hughes, byli jeho spolubydlící na vysokoškolské koleji na Harvardské univerzitě, kde založili v červenu 2004 sociální síť Facebook. První adresa Facebooku byla thefacebook.com. a měla být používána jako online adresář všech studentů Harvardské univerzity. Síť jim měla pomoci v online komunikaci. V červnu v roce 2004 se rozhodl s Markem Zuckerbergem přemístit základy Facebooku do Palo Alta, kde si zároveň najali osm zaměstnanců. Byl ve Facebooku prvním technickým ředitelem, viceprezidentem pro inženýrství, vedl technický personál a dohlížel na architekturu webu. Stejně tak byl zodpovědný i za firemní mobilní strategii a rozvoj. Později se k nim přidal Sean Parker.\n\nDne 3. října 2008 oznámil svůj odchod od Facebooku. Poté s Justinem Rosensteinem, který opustil společnost Google, založil společnost Asana. V listopadu 2009 získali od sponzorů Benchmark Capital a Andreesse Horowitze 9 000 000 dolarů na financování své nové společnosti, další investice poskytl Ron Conway, Peter Thiel, Mitch Kapor, a Sean Parker. Dne 7. února 2011 společně s Rosensteinem představil softwarovou aplikaci Asana.\n\nO zakladetelích facebooku byl ve Spojených státech amerických natočen životopisný film The Social Network, v němž postavu Dustina Moskovitze ztvárnil herec Joseph Mazello.\n"}
{"id": "757613", "url": "https://cs.wikipedia.org/wiki?curid=757613", "title": "Vladimír Zatloukal", "text": "Vladimír Zatloukal\n\nVladimír Zatloukal (* 11. října 1957, Praha) je český kytarista. Pochází z pražských Vinohrad, roku 1977 se vyučil typografem a šest let toto řemeslo vykonával. Poté střídal různé profese, byl zaměstnán například jako geodetický figurant nebo pracovník kominické společnosti. V současnosti se věnuje počítačové grafice, pracuje v soukromé umělecky zaměřené mateřské školce Školka písnička spolu se svou manželkou Blankou a profesionálně se věnuje hudbě. Soukromě vyučuje hře na kytaru. Má dvě děti Ondřeje (* 1985) a Evu (* 1988).\n\nV dětství hrál postupně na mandolínu, bendžo a nakonec na kytaru. Jeho prvním nástrojem byla Jolana Diamant. V roce 1981 nastoupil do skupiny Garáž, od roku 1982 hrál ve skupinách Jasná Páka a Hudba Praha (v druhé z nich se svým mladším bratrem kytaristou Bohumilem). Koncem 80. let hrál ve skupině Ztracené iluze a v roce 1995 nastoupil do skupiny Echt! svého bývalého spoluhráče z Hudby Praha Karla Malíka, kde působil až do roku 2013.\n\n"}
{"id": "757614", "url": "https://cs.wikipedia.org/wiki?curid=757614", "title": "Narovnání (trestní právo)", "text": "Narovnání (trestní právo)\n\nNarovnání je trestněprocesní institut, který upravuje zastavení trestního stíhání obviněného, jestliže byla mezi ním a poškozeným uzavřena dohoda o náhradě způsobené škody. Narovnání lze uzavřít jen v případě, kdy jde o přečin, musí však být schválen soudem, v přípravném řízení státním zástupcem, k čemuž i při splnění všech zákonných podmínek nemusí dojít. Narovnání je jeden z projevů tzv. restorativní justice. Zároveň se institut řadí mezi tzv. odklony, v zahájeném trestním řízení se nepokračuje a je vyřízeno bez vyslovení viny a tím pádem negativních důsledků pro pachatele.\n\nPřed schválením narovnání jsou obviněný i poškozený vyslechnuti, zda s tímto řešením oba souhlasí a zda dohodu uzavřeli dobrovolně. Schváleno ale může být jen tehdy, když je takový způsob vyřízení věci vzhledem k projednávané trestní věci dostačující a když obviněný:\n\nObdobně je tento institut upraven ve správním trestání.\n"}
{"id": "757619", "url": "https://cs.wikipedia.org/wiki?curid=757619", "title": "Pchunu", "text": "Pchunu\n\nPchunu () byl šan-jüem Siung-nuů, vládl od roku 46. Roku 48 se říše Siungnuů rozpadla na severní a jižní. Pchunu a jeho potomci si udrželi vládu nad severními Siung-nuy. Jižní Siung-nuové se stali vazaly čínské říše Chan.\n\nPchunu byl synem Chutuerši Toko-žotiho , vládce – šan-jüa – říše Siung-nuů v letech 18–46. Stal se šan-jüem Siung-nuů roku 46, po náhlé smrti bratra Wuta Tichoua . Toho roku ztratili Siung-nuové kvůli suchu dvě třetiny svých stád skotu. V těžké situaci se Pchunu rozhodl uzavřít mír s čínskou říší Chan a vyslal k chanskému císaři mírové poselstvo. \n\nVládcův příbuzný Chajlošı-žoti roku 47 navázal samostatné styky s čínskou vládou, předal Číňanům mapu siung-nuských zemí a vyjádřil přání stát se čínským vazalem. Pchunu poslal proti Piovi desetitisícovou armádu, nicméně ta se s mnohonásobně většími silami Piho neodvážila bojovat a stáhla se.\n\nRoku 48 jižní Siung-nuové prohlásili Piho šan-jüem a následující rok zatlačili Pchunuovy stoupence na sever. Říše Siung-nuů se tím rozpadla na dvě – jižní a severní. Pchunu a jeho potomci si udrželi vládu na severními Siung-nuy. Pi a jeho následníci vládli jižním Siung-nuům jako vazalové říše Chan.\n\n\n"}
{"id": "757620", "url": "https://cs.wikipedia.org/wiki?curid=757620", "title": "Supervize", "text": "Supervize\n\nSupervize může být:\n\n"}
{"id": "757622", "url": "https://cs.wikipedia.org/wiki?curid=757622", "title": "Rusko na Hopmanově poháru", "text": "Rusko na Hopmanově poháru\n\nRusko na Hopmanově poháru startovalo osmkrát, poprvé ve třináctém ročníku 2001.\n\nPřed zánikem Sovětského svazu v roce 1991 reprezentovali ruští tenisté tento státní útvar, který v soutěži startoval v letech 1990 a 1991. V roce 1992 pak bylo Rusko součástí týmu Společenství nezávislých států, na němž participovaly také Ukrajina, Kazachstán a Uzbekistán.\n\nNejlepším výsledkem ruských tenistů je zisk titulu v roce 2007 ve složení Naděžda Petrovová a Dmitrij Tursunov. Do finále se pak v roce 2009 probojovali sourozenci Dinara Safinová a Marat Safin.\nPoprvé od roku 2010, a premiérově v perthské aréně, se ruský pár představil na Hopman Cupu 2018, kde debutovali Anastasija Pavljučenkovová s Karenem Chačanovem. V základní skupině obsadili konečné třetí místo po výhře nad Japonskem a porážkách od Spojených států i celkového šampiona Švýcarska.\n\n\"Tabulka uvádí seznam ruských tenistů, kteří reprezentovali stát na Hopmanově poháru.\"\n\n\n Smíšená čtyřhra ve finále proti Španělsku nebyla hrána pro rozhodnutý stav mezistátního utkání.<br>\n"}
{"id": "757623", "url": "https://cs.wikipedia.org/wiki?curid=757623", "title": "Lípa velkolistá v Želenicích", "text": "Lípa velkolistá v Želenicích\n\nLípa velkolistá v Želenicích je památný strom v obci Želenice, která se nalézá 6 km jihovýchodně od Slaného v okrese Kladno. Lípa velkolistá (\"Tilia platyphyllos\") roste ve vesnici, na svažité travnaté návsi, zhruba 120 metrů severozápadně od kostela sv. Jakuba Většího. Terén v okolí lípy má celkově sklon k ssv. až sv.; nadmořská výška u paty stromu je 296 metrů. \n\nLípa požívá ochrany od roku 2011 pro svou estetickou hodnotu. Měřený obvod jejího kmene v době vyhlášení dosahoval 270 centimetrů. Výšku vyhlašovací dokumentace udává na pouhých 10 metrů, nicméně strom působí na pohled mohutněji. V terénu je lípa označena tabulí „Památný strom“ s malým státním znakem, upevněnou na dřevěném sloupku v jejím jižním sousedství.\n\n"}
{"id": "757626", "url": "https://cs.wikipedia.org/wiki?curid=757626", "title": "Trest obecně prospěšných prací", "text": "Trest obecně prospěšných prací\n\nTrest obecně prospěšných prací je jeden z alternativních trestů, neboť nahrazuje trest odnětí svobody. Lze jej uložit pouze za přečin a spočívá ve vykonání prací k obecně prospěšným účelům. Ukládá se ve výměře od 50 do 300 hodin a odsouzený je povinen jej vykonat osobně a bezplatně ve svém volném čase. Vzhledem ke svému obecně prospěšnému zaměření jde o jeden z projevů tzv. restorativní justice, zároveň v sobě zahrnuje i prvky retribuce. Státu navíc ušetří nezanedbatelné finanční prostředky.\n\nSoud tento trest neuloží, pokud jde o pachatele k výkonu tohoto trestu zdravotně nezpůsobilého nebo o pachatele, který již byl takto v době tří předcházejících let odsouzen, ale nevyhověl podmínkám trestu a ten mu musel být přeměněn na trest odnětí svobody. Také jej nemusí uložit tehdy, pokud je stanovisko pachatele k výkonu trestu negativní (v takovém případě rozhodne o uložení jiného trestu, zejména trestu odnětí svobody).\n\nTrest se vykonává v obvodu toho okresního soudu, ve kterém odsouzený bydlí, s jeho souhlasem může být ale vykonáván i jinde. Návrh na určení konkrétních prací podává soudu probační úředník, který také výkon trestu kontroluje a o případných nedostatcích informuje soud.\n\nZákon jednoznačně určuje, že obecně prospěšnými pracemi se rozumí:\n\nTrest obecně prospěšných prací musí odsouzený vykonat do jednoho roku od jeho nařízení. Pokud jej nevykoná, nebo pokud jej nevykonává řádně, stejně jako pokud během této doby nevede řádný život nebo neplní přiměřená omezení a povinnosti, která mu mohla být spolu s trestem uložena, může mu být přeměněn v trest domácího vězení, peněžitý trest nebo rovnou v trest odnětí svobody. Vždy se přemění jedna hodina nevykonaného trestu obecně prospěšných prací v jeden den trestu náhradního. Jen zcela výjimečně jej soud ponechá v platnosti a např. jej prodlouží či nad odsouzeným stanoví probační dohled.\n\nTrest obecně prospěšných prací byl do české justice zaveden novelou trestního zákona č. 152/1995 Sb., a to po vzoru mnoha zahraničních úprav.\n\nObecně prospěšné práce byly jako zvláštní trestní sankce poprvé začleněny do trestního práva ve Velké Británii zákonem o trestní justici z roku 1972 (Criminal Justice Act 1972). S ideou přišla komise pod vedením společenské reformátorky Barbary Wootton – podle pamětníků na základě novinové zprávy o tom, že v 50. letech uložil soudce v německém Darstadtu pachateli za nebezpečné řízení v rámci svého diskrečního práva, aby za trest pod vedením sester pracoval na pohotovostním oddělení místní nemocnice.\n\n"}
{"id": "757629", "url": "https://cs.wikipedia.org/wiki?curid=757629", "title": "Helena Dvořáková (herečka)", "text": "Helena Dvořáková (herečka)\n\nHelena Dvořáková (* 30. ledna 1979 Brno) je česká herečka a držitelka Ceny Thálie pro rok 2011 za roli Ysé ve hře Paula Claudela \"Polední úděl\".\n\nNarodila se v Brně. Studovala na gymnáziu a už tam byla členkou divadelního souboru. Jejími spolužáky na gymnáziu byli Jan Mikulášek, který je dnes divadelní režisér, a Marek Cpin, který je dnes scénograf. Po maturitě pokračovala studiem herectví na Janáčkově akademii múzických umění v Brně, kterou dokončila v roce 2002 a získala titul MgA.\n\nPo skončení studií působila pět sezón na jevišti Městského divadla v Brně. Od roku 2006 je členkou souboru pražského Divadla v Dlouhé.\n\nZa postavu Anežky Nulíčkové v inscenaci \"Maškaráda čili Fantom opery\" (\"Divadlo v Dlouhé\") získala cenu za nejlepší ženský herecký výkon GRAND Festivalu smíchu v Pardubicích.\n\nZa postavu Faidry v inscenaci \"Faidra\" (\"Divadlo v Dlouhé\") získala \"Cenu Alfréda Radoka\" a byla nominována na \"Cena Thálie\".\n\nZa postavu Ysé v inscenaci \"Polední úděl\" (\"Divadlo v Dlouhé\") získala \"Cenu Divadelních novin\" za herecký výkon, \"Cenu Alfréda Radoka\" za ženský herecký výkon roku, \"Cenu Thálie\" za nejlepší herecký výkon roku a zvítězila také v anketě i-divadla.\n\nV kriminálním seriálu \"Kriminálka Anděl\" natáčeném podle skutečných kriminálních případů hraje policejní psycholožku Janu Chládkovou.\n\nV roce 2009 hrála ve filmu \"Stínu neutečeš\".\n\nHraje na flétnu a zpívá ve sboru a s folkovou skupinou. Je bezdětná, žije s přítelem.\n\n\n\n\n\n\n\n\n"}
{"id": "757631", "url": "https://cs.wikipedia.org/wiki?curid=757631", "title": "Jan Schulz", "text": "Jan Schulz\n\nJan Schulz (květen 1899 – květen 1953) byl český šachový mistr.\n\nObsadil 2. místo za Karlem Opočenským v roce 1916 v Belgii. V roce 1920 zvítězil v Praze, v roce 1921 v Praze obsadil společné 6. až 8. místo (zvítězili Karel Hromádka a František Treybal). V roce 1921 v Brně obsadil společné 5. až 7. místo (zvítězili Hromádka, Karel Treybal a Ladislav Prokeš). V roce 1924 zvítězil v Praze (1. Kautského memoriál).\n\nSchulz reprezentoval Československo v První neoficiální šachové olympiádě v Paříži v roce 1924, kde získal zlatou medaili družstev. Dále hrál na Druhé šachové olympiádě v Haagu v roce 1928.\n\nV roce 1925 získal společné 3. až 5. místo v Bratislavě (zvítězil Richard Réti), obsadil 6. místo v Bardějově v roce 1926 (zvítězili Hermanis Matisons a Savielly Tartakower), obsadil 5. místo v Trenčianských Teplicích (zvítězili Karl Gilg a Boris Kostić). Dále získal společné 1. místo s Karlem Skaličkou a Prokopem v Praze v roce 1926 (3. Kautského memoriál), sdílené 5. až 8. místo v Praze v roce 1927 (zvítězil Hromádka), 2. místo za Opočenským v Brně v roce 1929 a společné 5. a 6. místo v Mnichově Hradišti (zvítězil Efim Bogoljubow).\n"}
{"id": "757632", "url": "https://cs.wikipedia.org/wiki?curid=757632", "title": "Jan Kvíčala (šachista)", "text": "Jan Kvíčala (šachista)\n\nJan (Hansi) Kvicala (Kvíčala) (1868 – 11. února 1939) byl český šachový mistr.\n\nŽil v Praze, kde se účastnil turnajů. V roce 1891 zvítězil ve 3. Kongresu České šachové asociace. Prohrál hru s Oldřichem Důrasem (4 : 5) v roce 1902. V roce 1906 obsadil 2. místě za Důrasem, v roce 1908 obsadil 18. místo v Praze v Pražském šachovém turnaji (zvítězili Důras a Carl Schlechter). V roce 1909 porazil Karla Hromádku (3 : 1), a umístil se na 2. místo za Důrasem v roce 1910.\n\nDr. Jan Kvíčala zvítězil v souboji s Wilhelmem Cohnem (1.5 : 0.5) v přátelském utkání Berlín vs. Praha v roce 1913.\n"}
{"id": "757633", "url": "https://cs.wikipedia.org/wiki?curid=757633", "title": "Krakovské velkovévodství", "text": "Krakovské velkovévodství\n\nKrakovské velkovévodství (polsky \"Wielkie Księstwo Krakowskie\", německy \"Großherzogtum Krakau\") bylo území, které bylo vytvořeno po anexi Svobodného města Krakov v roce 1846 Rakouským císařstvím. Rozkládalo se v okolí města Krakov.\n\nPo tzv. krakovském povstání v roce 1846, které bylo potlačeno rakouským vojskem, Rakousko využilo svého práva dle tajné smlouvy mezi Rakouskem, Ruskem a Pruskem z roku 1835 a přičlenilo dříve nezávislé Svobodné město Krakov do svého území. Tato situace se neobešla bez problémů s Pruskem, které realizovalo svůj export do Haliče a Kongresového Polska přes bezcelní zónu Svobodného města, ale nakonec Prusko ustoupilo spojenému tlaku Ruska a Rakouska. Počáteční správy velkovévodství se ujal hrabě M. Deym, který úspěšně potlačil povstání v roce 1848, a v roce 1853 bylo velkovévodství rozděleno na tři okresy.\n\nFakticky bylo velkovévodství spravováno v rámci korunní země Halič, která se formálně nazývala \"Království Haličské a Vladimiřské s vévodstvími Osvětimským a Zátorským a s velkovévodstvím Krakovským\" (německy \"Königreich Galizien und Lodomerien mit dem Großherzogtum Krakau und den Herzogtümern Auschwitz und Zator\") a tedy tato korunní země sestávala ze čtyř zemí - Haličsko-vladimiřského království, Osvětimského a Zátorského knížectví a Krakovského velkovévodství. Každá z těchto zemí měla vlastní vlajku a znak a byla zvlášť jmenována v plné titulatuře císaře.\n\nVlajka velkovévodství sestávala ze tří vodorovných pásů - žlutého, modrého a bílého, znak velkovévodství představoval stříbrný orel na červeném poli, který má na prsou městský znak Krakova. Praktické využití znaku a vlajky však bylo mizivé.\n\nTitul krakovského velkovévody přijal již císař František I., spolu s titulem haličsko-vladimiřského krále. Tento titul měl pravděpodobně legitimovat habsburskou vládu nad částmi Polska po jeho třetím dělení, i když nad Krakovem přímo nevládl, neboť stejným aktem přijal i podobné formální tituly jako kníže Mazovska, kníže Sandoměřský a kníže Lublinský. Titul zanikl s posledním habsburským císařem Karlem I. v roce 1918 vznikem samostatného Polska.\n"}
{"id": "757634", "url": "https://cs.wikipedia.org/wiki?curid=757634", "title": "Hledání Janáčka", "text": "Hledání Janáčka\n\nHledání Janáčka je dokumentární film o životě skladatele Leoše Janáčka.\n\nFilm, jehož scénář napsal a který režíroval Petr Kaňka, získal čestné uznání na \"Mezinárodním televizním festivalu Zlatá Praha\" v roce 2003. Byl uveden v roce 2004 ke 150. výročí narození Janáčka. Režisér spojil archivní záběry a současnou jevištní tvorbu. \n\nFilm zachycuje komplikovanou povahu Leoše Janáčka (hraje Hanuš Bor), jeho dílo a vztah k jeho ženě (Ilona Svobodová) a jeho milence Kamile Stösslové (Zuzana Vejvodová). Představuje Janáčka jako vizionáře hudebního realismu, který používá zvláštní hudební ztvárnění. Režisér se snažil vyhnout se stereotypům skladatele. Film spíše zachycuje jeho život od dětství, brzký odchod od rodičů a různé konflikty, jakož i těžkou práci, sebevzdělávání a touhu tvořit. \n"}
{"id": "757635", "url": "https://cs.wikipedia.org/wiki?curid=757635", "title": "Antipyreny", "text": "Antipyreny\n\nAntipyreny jsou impregnační látky na dřevo a na materiály na bázi dřeva, které snižující zápalnost a zpomalují hoření. Většinou pracují na principu znemožnění přístupu vzdušného kyslíku. Dosahují toho například obalováním sklovitou vrstvou, práškem a podobně. Mechanismus funkce antipyrenů se podobá zpomalovačům hoření s tím rozdílem, že antipyreny se aplikují preventivně před případným vznikem požáru. \n"}
{"id": "757640", "url": "https://cs.wikipedia.org/wiki?curid=757640", "title": "Emanuel Slavíček", "text": "Emanuel Slavíček\n\nEmanuel Slavíček byl československý fotbalista, útočník.\n\nHrál za SK Pardubice. V lize odehrál 87 utkání a dal 26 gólů. Zemřel na začátku sezóny 1945/1946.\n\n"}
{"id": "757642", "url": "https://cs.wikipedia.org/wiki?curid=757642", "title": "Milan Krupčík", "text": "Milan Krupčík\n\nMilan Krupčík (* 25. listopadu 1961) je bývalý československý fotbalista, obránce.\n\nOdchovanec FK Senica. V lize hrál za Inter Bratislava a Duklu Banská Bystrica. V lize nastoupil ke 106 utkáním. V Poháru vítězů pohárů nastoupil ve 4 utkáních.\n\n\n"}
{"id": "757643", "url": "https://cs.wikipedia.org/wiki?curid=757643", "title": "Rudolf Krejčíř", "text": "Rudolf Krejčíř\n\nRudolf Krejčíř byl český fotbalový útočník.\n\nHrál za SK Židenice (1939–1952, 1954), klubu zůstal věrný v dobrém i zlém. V lize nastoupil ke 112 utkáním a vstřelil 61 branku. Byl třikrát nejlepším střelcem Židenic/Zbrojovky v prvoligovém ročníku (1939/40, 1948 a 1949). Ve druhé lize za ni nastřílel 23 branek, 3 branky pak v lize třetí. Celkem v jejím dresu zasáhl do 15 sezon. Je 5. nejlepším střelcem Zbrojovky v její prvoligové historii (od 1933/34, aktuální k ročníku 2016/17).\n\nByl členem slavného dorostu SK Židenice z konce 30. let 20. století. Dalších šest jeho tehdejších spoluhráčů si v dresu židenického A-mužstva zahrálo I. ligu (brankář Kosta, záložníci Res, M. Vaněk a Zapletal, útočníci J. Červený a Klimeš).\n\n\n"}
{"id": "757644", "url": "https://cs.wikipedia.org/wiki?curid=757644", "title": "Miroslav Kováč", "text": "Miroslav Kováč\n\nMiroslav Kováč (* 26. července 1957) je bývalý československý fotbalista, brankář.\n\nV československé lize chytal za Slávii Praha, Spartu Praha a Tatran Prešov. Nastoupil ke 116 ligovým utkáním. Za dorosteneckou reprezentaci nastoupil ke 4 utkáním. V nižší soutěži hrál za Magnezit Jelšava.\n\n\n"}
{"id": "757649", "url": "https://cs.wikipedia.org/wiki?curid=757649", "title": "František Bláha (politik)", "text": "František Bláha (politik)\n\nFrantišek Bláha (9. června 1896 Písek – 26. března 1979 Praha) byl český a československý lékař a politik Československé sociální demokracie; poválečný poslanec Ústavodárného Národního shromáždění. Po roce 1948 byl členem KSČ a poslancem Národního shromáždění ČSR, České národní rady a Sněmovny národů Federálního shromáždění. V období 1953–1955 zastával funkci děkana Lékařské fakulty hygienické Univerzity Karlovy. Za normalizace odstaven z politických funkcí, signatář Charty 77.\n\nPůsobil jako lékař. V letech 1925–1938 byl primářem gynekologického oddělení nemocnice Jihlava. Na jaře 1939 byl organizátorem sokolského odboje. V letech 1939–1945 byl vězněn v Dachau. Po osvobození zastával v letech 1945–1948 post šéfa ústředí Nemocenské pojišťovny soukromých zaměstnanců. Byl členem předsednictva sociální demokracie. V letech 1948–1952 pak byl ředitelem Všeobecné nemocnice v Praze a od roku 1952 působil jako vyučující na Lékařské fakultě Univerzity Karlovy, přičemž v letech 1953–1955 zastával funkci děkana Lékařské fakulty hygienické Univerzity Karlovy.\nV parlamentních volbách v roce 1946 se stal poslancem Ústavodárného Národního shromáždění za ČSSD. V parlamentu zasedal do voleb do Národního shromáždění roku 1948.\n\nBěhem únorovém převratu v roce 1948 patřil Bláha ke skupině politiků sociální demokracie, kteří souhlasili s vývojem a setrvali ve straně i poté, co se stala loajálním spojencem KSČ. Ve volbách do Národního shromáždění roku 1948 se stal poslancem Národního shromáždění za sociální demokraty zvoleným ve volebním kraji Jihlava. V červnu 1948 po splynutí ČSSD a KSČ přešel do poslaneckého klubu komunistů. V Národním shromáždění setrval do konce funkčního období, tedy do voleb v roce 1954. Při sloučení sociální demokracie s KSČ byl v červnu 1948 kooptován do Ústředního výboru Komunistické strany Československa. IX. sjezd KSČ ho zvolil náhradníkem ÚV KSČ.\n\nZnovu se v nejvyšších zákonodárných sborech objevil po federalizaci Československa. V lednu 1969 usedl do Sněmovny národů Federálního shromáždění. Zde ale setrval jen do října 1969, kdy na mandát rezignoval. Ve stejném období zasedal i v České národní radě. I zde na podzim 1969 rezignoval.\n\nZa normalizace se stal signatářem Charty 77.\n\n\n\n"}
{"id": "757650", "url": "https://cs.wikipedia.org/wiki?curid=757650", "title": "František Bláha", "text": "František Bláha\n\nJméno a příjmení František Bláha má více nositelů:\n\n\n"}
{"id": "757653", "url": "https://cs.wikipedia.org/wiki?curid=757653", "title": "Štefan Blaško", "text": "Štefan Blaško\n\nŠtefan Blaško (5. listopadu 1915 Sobrance – 1998) byl slovenský a československý politik a poválečný poslanec Ústavodárného Národního shromáždění za Demokratickou stranu. Po roce 1948 žil v exilu.\n\nPůsobil jako pedagog a veřejný pracovník. V této činnosti neustal ani po připojení jeho rodiště a působiště k Maďarsku. Po válce se stal školským inspektorem.\n\nV parlamentních volbách v roce 1946 se stal členem Ústavodárného Národního shromáždění za Demokratickou stranu. V parlamentu setrval formálně do parlamentních voleb v roce 1948.\n\nPo únorovém převratu v roce 1948 byla Demokratická strana proměněna na Stranu slovenské obrody jako satelitní formaci závislou na KSČ. Blaško patřil mezi skupinu funkcionářů Demokratické strany, kteří odešli do emigrace. Působil ve Velké Británii a USA. V roce 1967 založil v New Yorku \"Slovensko-americké kulturní středisko\" (SAKS). Publikoval v exilovém tisku a vydával učebnice pro Američany slovenského původu. V emigraci se stal členem Slovenské národní rady v zahraničí, kterou založil a které předsedal Karol Sidor. Byl předsedou její kulturní komise.\n\n"}
{"id": "757656", "url": "https://cs.wikipedia.org/wiki?curid=757656", "title": "Emanuel Böhm", "text": "Emanuel Böhm\n\nEmanuel Böhm (1. února 1909 Priekopa – 24. prosince 1990 New York) byl slovenský a československý politik, poválečný pověřenec zdravotnictví a poslanec Ústavodárného Národního shromáždění za Demokratickou stranu. Po roce 1948 působil v exilu.\n\nAbsolvoval vyšší reálnou školu v Košicích. Na Přírodovědecké fakultě Univerzity Karlovy vystudoval chemii. Získal také stánici z filozofie, psychologie a pedagogiky. 1. června 1934 byl promován na doktora přírodních věd. Nastoupil jako učitel v Michalovcích. Od školního roku 1936/1937 učil chemii a přírodopis na tamním gymnáziu. Středoškolským pedagogem byl až do roku 1939. Po první vídeňské arbitráži, když jižní Slovensko připadlo Maďarsku, byl maďarskými úřady propuštěn kvůli svým aktivitám na obhajobu zájmů etnických Slováků, kteří se vlivem anexe stali rezidenty Maďarska. Byl předsedou Strany slovenské národní jednoty, která zastupoval etnické Slováky v Maďarském království. Založil deník Slovenský jazyk a Slovenská jednota. Vydal více než dvacet knih, které publikoval Spolek slovenské společnosti. Roku 1941 se oženil s Márií Dziakovou.\n\nPo válce se přestěhoval do Bratislavy. Vstupu do politiky se zpočátku bránil, ale pak se stal členem Demokratické strany. V parlamentních volbách v roce 1946 se stal členem Ústavodárného Národního shromáždění za Demokratickou stranu. V parlamentu setrval formálně do parlamentních voleb v roce 1948. V dubnu 1946, po podepsání takzvané \"aprílové (dubnové) dohody\", se stal členem užšího předsednictva Demokratické strany. V 7. Sboru pověřenců působil v letech 1946–1947 jako pověřenec zdravotnictví. Na funkci pověřence rezignoval v roce 1947. Šlo o důsledek rostoucího tlaku komunistů na nekomunistickou politickou scénu na podzim 1947.\n\nPo únorovém převratu v roce 1948 byla Demokratická strana proměněna na Stranu slovenské obrody jako satelitní formaci závislou na KSČ. Böhm patřil mezi skupinu funkcionářů Demokratické strany, kteří odešli do emigrace. V emigraci se stal roku 1952 členem Slovenské národní rady v zahraničí, kterou založil a které předsedal Karol Sidor. Tato exilová organizace prosazovala samostatné demokratické Slovensko, spolupracující s dalšími státy střední Evropy, včetně českého. Böhm kromě toho sám založil další exilovou organizaci Slovenský demokratický blok, jemuž od roku 1954 předsedal.\n\nProfesně v emigraci působil nejdříve v Londýně, kde byl vedoucím chemikem ve firmě Newlands and Rutherford Brothers. Později se přestěhoval do USA a byl tam činný jako ředitel výzkumu a vývoje v potravinářství. Publikoval řadu odborných článků. Byl členem Královské chemické společnosti v Londýně a členoe Institutu potravinářskych technologů.\n\nV roce 1990 navštívil Slovensko a hodlal se trvale vrátit do vlasti. Zemřel ovšem v prosinci 1990 v New Yorku.\n\n"}
{"id": "757661", "url": "https://cs.wikipedia.org/wiki?curid=757661", "title": "Silesia (časopis)", "text": "Silesia (časopis)\n\nSilesia byl regionální liberální politický časopis těšínských Němců. Konfesně se orientoval zejména na evangellickou církev.\n\nČasopis začal vycházet 4. ledna 1862, kdy bezporostředně navázal na periodikum \"Schlesischer Anzeiger\". Tištěn byl v Prochaskově tiskárně.\n\nSilesia vycházela až do roku 1937.\n"}
{"id": "757665", "url": "https://cs.wikipedia.org/wiki?curid=757665", "title": "Pomněnkový den", "text": "Pomněnkový den\n\nPomněnkový den je sbírková akce, kterou každoročně pořádá Sdružení Linka bezpečí u příležitosti Mezinárodního dne pohřešovaných dětí 25. května.\n\n25. května 1979 zmizel v New Yorku na cestě do školy šestiletý Etan Patz. V následujících letech začaly nejrůznější organizace připomínat tento den v souvislosti se zmizelými dětmi a v roce 1983 označil prezident USA Ronald Reagan 25. květen za Den pohřešovaných dětí. Jako mezinárodní den se začal připomínat od roku 1986, v Evropě se výročí slaví od roku 2002.\n\nV ČR tento den zdůrazňuje již od roku 2004, kdy proběhl 1. ročník Pomněnkového dne, právě Sdružení Linka bezpečí, které vlastní na Pomněnkový den ochrannou známku.\n\nZakoupením sbírkového předmětu mohou lidé přispět na provoz Linky bezpečí, která pomáhá zdarma a 24 hodin denně dětem a mladistvým zvládat každodenní starosti i těžké životní situace, poskytuje pomoc dětem na útěku nebo těm, kteří o takovém kroku jen uvažují.\n\nSymbolem Pomněnkového dne se stala pomněnka. Anglický název tohoto modrého kvítku zní forget-me-not - pohřešované děti tím vzkazují \"nezapomeň na mě\".\n\n"}
{"id": "757666", "url": "https://cs.wikipedia.org/wiki?curid=757666", "title": "Silesia", "text": "Silesia\n\nVýraz Silesia má více významů:\n\n"}
{"id": "757669", "url": "https://cs.wikipedia.org/wiki?curid=757669", "title": "Ajmarské jazyky", "text": "Ajmarské jazyky\n\nAjmarské jazyky jsou skupinou blízce příbuzných jazyků v Bolívii, Peru a Chile (ajmarština, jaqaru, kawki). Vyvinuly se z protoajmarštiny, jíž se mluvilo přibližně v letech 500-1000 n.l. podél pobřeží Peru, zejména v říši Wari. Později se ajmarské jazyky rozšířily do dalších částí dnešního Peru včetně oblasti Cuzca a na jih do oblasti kolem jezera Titicaca a do severní části Chile. Těsně před podrobením Inků Španěly nahradila ajmarštinu v incké říši kečuánština. Ajmarština a kečuánština si jsou typologicky i lexikálně velmi podobné, pravděpodobně kvůli dlouhotrvajícímu intenzivnímu jazykovému kontaktu (podobně jako korejština a japonština). Dodnes ztrácí ajmarština území ve prospěch kečuánštiny (zejména v jižní Bolívii). Dřívější velké rozšíření ajmarských jazyků dokládají hojná toponyma v celém jižním Peru a v severním Chile až po Iquique.\n\nPeriferní jaqaru je konzervativnější fonologicky i morfologicky, zachovalo formy a konstrukce v ajmarštině zaniklé nebo na ústupu. Zvláštností ajmarských jazyků je subtraktivní morfologie, jež se vyvinula důsledkem fonologického splynutí morfémů (např. \"-ta < -ta, -tha; -: < -ña, -ja\"). Existují tak vedle sebe formy \"chursma\" a \"churasma\", \"munta\" a \"munata\" apod. Důsledkem gramatikalizace eliminace samohlásek je také zánik akuzativu. Ovlivnění španělštinou je (ve srovnání s kečuánštinou či guaraní) relativně malé, u kečuánštiny není situace zřejmá, neboť většinou není znám směr výpůjček. V severním Chile (v oblasti Tarapacá) je jazyk na ústupu, v Bolívii a Peru není přímo ohrožen (mluví jím cca 2 milióny lidí v horských oblastech obou zemí).\n"}
{"id": "757670", "url": "https://cs.wikipedia.org/wiki?curid=757670", "title": "Josef Borůvka", "text": "Josef Borůvka\n\nJosef Borůvka (18. prosince 1911 Čáslavky – 30. července 1979 Hradec Králové) byl český a československý politik Komunistické strany Československa, poválečný poslanec Ústavodárného Národního shromáždění, Národního shromáždění ČSR a ČSSR a Sněmovny lidu Federálního shromáždění; v roce 1968 československý ministr zemědělství a výživy.\nVystudoval tři třídy měšťanské školy a dvouletou hospodářskou školu lidovou. Od svých čtrnácti let\npracoval v zemědělství. Brzy osiřel a od roku 1929 až do roku 1949 vedl rodinnou zemědělskou usedlost v Dolanech na Náchodsku. Roku 1949 převedl své hospodářství do JZD.\n\nV parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Hradec Králové. Mandát získal i ve volbách do Národního shromáždění roku 1954 (volební kraj Liberec), volbách do Národního shromáždění roku 1960 (po nich poslancem Národního shromáždění ČSSR) a volbách do Národního shromáždění roku 1964. V Národním shromáždění zasedal do roku 1968, kdy se v souvislosti s federalizací Československa přesunul do Sněmovny lidu Federálního shromáždění. V prosinci 1969 na mandát rezignoval.\n\nK roku 1964 se profesně uvádí jako člen ÚV KSČ a předseda JZD v obci Dolany.\n\nZastával i vládní a stranické funkce. V letech 1949–1956 byl vedoucím zemědělského oddělení a tajemníkem Krajského výboru KSČ v Hradci Králové a v letech 1956–1960 vedoucím tajemníkem Krajského výboru Národní fronty. V letech 1960–1968 byl předsedou Jednotného zemědělského družstva v Dolanech. V první vládě Oldřicha Černíka byl v roce 1968 ministrem zemědělství a výživy.\n\nX. sjezd KSČ ho zvolil členem Ústředního výboru Komunistické strany Československa (již IX. sjezd KSČ ho zvolil náhradníkem ÚV KSČ). Ve funkci člena ÚV KSČ ho potvrdil XI. sjezd KSČ, XII. sjezd KSČ a XIII. sjezd KSČ a též takzvaný Vysočanský sjezd KSČ v srpnu 1968 krátce po invazi vojsk Varšavské smlouvy do Československa. V období leden – březen 1968 byl navíc členem politbyra ÚV KSČ. Z funkce člena ÚV KSČ byl \"uvolněn\" v září 1969.\n\n\n"}
{"id": "757673", "url": "https://cs.wikipedia.org/wiki?curid=757673", "title": "Adolf Bouchal", "text": "Adolf Bouchal\n\nAdolf Bouchal (14. září 1902 – ???) byl český a československý poválečný politik Československé strany národně socialistické a poslanec Ústavodárného Národního shromáždění.\nPo parlamentních volbách v roce 1946 byl zvolen poslancem Ústavodárného Národního shromáždění za národní socialisty. Mandát ale získal až dodatečně v lednu 1948 jako náhradník poté, co zemřel poslanec František Langr. V parlamentu setrval formálně do konce funkčního období, tedy do voleb do Národního shromáždění roku 1948.\n\n"}
{"id": "757676", "url": "https://cs.wikipedia.org/wiki?curid=757676", "title": "Jozef Brieška", "text": "Jozef Brieška\n\nJozef Brieška (1. května 1891 Tekovské Nemce – ???) byl slovenský a československý politik a poválečný poslanec Ústavodárného Národního shromáždění za Demokratickou stranu.\n\nProfesí byl rolníkem.\n\nV parlamentních volbách v roce 1946 se stal členem Ústavodárného Národního shromáždění za Demokratickou stranu. V parlamentu setrval formálně do parlamentních voleb v roce 1948.\n"}
{"id": "757683", "url": "https://cs.wikipedia.org/wiki?curid=757683", "title": "Václav Kaiser", "text": "Václav Kaiser\n\nVáclav Kaiser (* 18. dubna 1915) je bývalý český fotbalový útočník. Jeho tchánem byl Josef Kuchynka.\n\nHrál za SK Plzeň, Viktorii Žižkov, SK Židenice a SK Pardubice. V lize odehrál 142 utkání a dal 60 gólů.\n\nPrvní ligové utkání: 1.6.1935 SK Plzeň-SK Kladno 2:4\n\nPrvní ligová branka: 1.6.1935 SK Plzeň-SK Kladno 2:4\n\nPoslední ligová branka: 25.6.1944 SK Slezská Ostrava-SK Pardubice 3:2\n\nPoslední ligové utkání: 30.3.1946 Viktoria Žižkov-SK Pardubice 2:2\n\n\n"}
{"id": "757684", "url": "https://cs.wikipedia.org/wiki?curid=757684", "title": "Mistrovství světa v cyklokrosu 1967", "text": "Mistrovství světa v cyklokrosu 1967\n\n18. Mistrovství světa v cyklokrosu se konalo 19. února 1967 v Curychu ve Švýcarsku. Poprvé bylo mistrovství rozděleno na dvě kategorie – muži (profesionálové, elite) a amatéři.\nZávodu se zúčastnilo 24 závodníků, ale jen 20 jich bylo klasifikováno. Trať měřila 24.450 km.\n\nZávodu se zúčastnilo přes 40 závodníků. Trať měřila 21. 450 km.\n\n"}
{"id": "757686", "url": "https://cs.wikipedia.org/wiki?curid=757686", "title": "Anansiho chlapci", "text": "Anansiho chlapci\n\nAnansiho chlapci (orig. \"Anansi Boys\") je fantasy román z roku 2005, navazující na knihu \"Američtí bohové\". Jeho autorem je britský spisovatel Neil Gaiman.\n\nKniha vyšla 20. září 2005. Dostala se na první místo v seznamu bestsellerů New York Times a vyhrála cenu Locus za rok 2005 a Cenu Augusta Derletha v roce 2006.\n\nAnansiho chlapci jsou příběhem dvou synů Anansiho, pavoučího boha, který před několika tisíci lety ukradl příběhy Tygrovi a tím změnil svět. Anansi měl dva syny, kteří v knize objeví existenci toho druhého a objevují společné dědictví. Jedním z nich je zakřiknutý Tlustý Charlie, jemuž na začátku knihy zemřel otec, ale pro něj je to spíše vysvobození, protože otec mu konstantně ničil život. Jednoho dne se před jeho dveřmi objeví jeho bratr Spider, o kterém dosud neměl tušení. Spider na rozdíl od Charlieho otcovy nadpřirozené schopnosti zdědil. Jeho snaha zlepšit bratrův život ale vede jenom k potížím, a tak Charlie požádá o pomoc ostatní zvířecí bohy.\n"}
{"id": "757687", "url": "https://cs.wikipedia.org/wiki?curid=757687", "title": "Mistrovství světa v cyklokrosu 1968", "text": "Mistrovství světa v cyklokrosu 1968\n\n19. Mistrovství světa v cyklokrosu se konalo 25. února 1968 v Lucemburku ve Lucembursku. Mistrovství bylo\nrozděleno na dvě kategorie – muži (profesionálové, elite) a amatéři.\nTrať měřila 22. 100 km. V cíli bylo klasifikováno 27 závodníků. Původně se na druhém místě umístil Rolf Wolfshohl se ztrátou 55 s., ale pro doping byl diskvalifikován.\n\nTrať měřila 19. 400 km.\n\n"}
{"id": "757688", "url": "https://cs.wikipedia.org/wiki?curid=757688", "title": "Mistrovství světa v cyklokrosu 1969", "text": "Mistrovství světa v cyklokrosu 1969\n\n20. Mistrovství světa v cyklokrosu se konalo 23. února 1969 v Magstadtu v Německu (tehdy Západní Německo). Mistrovství bylo rozděleno na dvě kategorie - muž (profesionálové, elite) a amatéři.\nZávodu se zúčastnilo 27 závodníků, ale jen 20 jich bylo klasifikováno. Trať měřila 24. 750 km.\n\nV cíli bylo klasifikováno 44 závodníků. Trať měřila 22 km.\n\n"}
{"id": "757690", "url": "https://cs.wikipedia.org/wiki?curid=757690", "title": "Zákon o obchodních korporacích", "text": "Zákon o obchodních korporacích\n\nZákon o obchodních korporacích je zkrácený název zákona č. 90/2012 Sb., o obchodních společnostech a družstvech (zákon o obchodních korporacích). Jde o zákon, který zčásti nahradil dosavadní obchodní zákoník. Věnuje se především úpravě obchodních společností a družstev, obchodní závazkové právo je obsaženo v novém občanském zákoníku. Jeho hlavním autorem je Bohumil Havel. \n\nPoslanecká sněmovna jej schválila 16. prosince 2011, Senát 25. ledna 2012 a prezident republiky jej podepsal 20. února. Účinnosti zákon, stejně jako nový občanský zákoník, nabyl 1. ledna 2014.\n\nZákon se člení na tři části s celkem osmi hlavami:\n\nOproti původní úpravě v obchodním zákoníku se podrobněji věnuje výkonu funkce, otázkám odměňování, kontrole procesu rozhodování manažerů a jejich odpovědnosti za škodu, stejně jako otázkám družstev. Členové statutárního orgánu mají novou povinnost učinit všechny kroky k tomu, aby odvrátili hrozícího úpadek firmy. Pakliže tak neučiní, může soud vyvodit jeho odpovědnost za úpadek a navíc i rozhodnout o jeho vyloučení z výkonu funkce na dobu tří let. Tato ustanovení platí i pro ty členy statutárních orgánů, kteří se nacházejí v zahraničí a fakticky se nepodílejí na řízení korporace v ČR. \n\nU společnosti s ručením omezeným snižuje nejnižší možný základní kapitál na 1 Kč z dosavadních 200 000 Kč. Další významnou změnou je možnost vytvořit více druhů podílů, se kterými se budou pojit různá práva a povinnosti. Podíl je také možné vtělit do cenného papíru - kmenového listu.\n\nU akciové společnosti umožňuje zvolit mezi dualistickým (s představenstvem a dozorčí radou) a monistickým (se správní radou a statutárním ředitelem) systémem vnitřní struktury. Akciová společnost má povinnost zřídit si internetové stránky.\n\nZměny se týkají i veřejné obchodní společnosti a komanditní společnosti. Společník (v.o.s.), respektive komplementář (k.s.) nemusí od 1. ledna 2014 splňovat všeobecné podmínky pro provozování živnosti ani nemá povinnost jednat s péčí řádného hospodáře. V neposlední řadě je výraznou změnou skutečnost, že předmětem vkladu může být kromě kapitálu také provedení práce nebo poskytnutí služby, pokud je tak stanoveno ve společenské smlouvě.\n\nZákon o obchodních korporacích byl novelizován zákonem č. 458/2016 Sb., kterým se mění zákon č. 90/2012 Sb., o obchodních společnostech a družstvech (zákon o obchodních korporacích). Změny se dotkly zastoupení zaměstnanců v dozorčích radách akciových společností (§ 448 z. o. k.). Tato novela nabyla účinnosti 14. 1. 2017.\n\nV současné době je v Poslanecké sněmovně Parlamentu České republiky projednávána druhá (tentokrát již o poznání rozsáhlejší) novela zákona o obchodních korporacích (sněmovní tisk číslo 207, Poslanecká sněmovna Parlamentu České republiky, 8. volební období od roku 2017).\n\n\n"}
{"id": "757692", "url": "https://cs.wikipedia.org/wiki?curid=757692", "title": "Jozef Brúha", "text": "Jozef Brúha\n\nJozef Brúha (26. ledna 1908 Vídeň – 1980) byl slovenský a československý politik a poválečný poslanec Ústavodárného Národního shromáždění a Národního shromáždění ČSR za Stranu slobody.\n\nZa druhé světové války působil v odboji. Vytvořila se okolo něj odbojová skupina.\n\nPo osvobození se zapojil do činnosti slovenské Demokratické strany. V srpnu 1945 byl delegáty národních výborů zvolen za poslance Slovenské národní rady. Zasedal zde do roku 1946.\n\nV březnu 1946 se začal podílet na vzniku nové slovenské politické strany, zpočátku nazývané Křesťansko-republikánská strana, později Strana slobody. Její vznik jako potenciální oslabení Demokratické strany podporovala i Komunistická strana Československa. Nová politická formace měla mít větší katolický akcent. 5. března 1946 si strana podala přihlášku do Národní fronty. Jozef Brúha zasedal v organizačním výboru chystané strany. Vedení Demokratické strany se snažilo odštěpeneckou frakci izolovat podpisem takzvané \"aprílové (dubnové) dohody\", v níž se zavázalo vyjít vstříc programovým a personálním zájmům katolického tábora. Strana slobody tak sice vznikla, ale nezískala masový ohlas, protože část jejích aktivistů se ještě před formálním vznikem nové strany vrátila do Demokratické strany. Brúha ovšem patřil k těm politikům, kteří se nevrátili. Byl vyloučen z Demokratické strany a v následujících měsících se zapojil do budování nové strany nazvané Strana slobody. Byl jejím generálním tajemníkem.\n\nV parlamentních volbách v roce 1946 se stal členem Ústavodárného Národního shromáždění za Stranu slobody, která ovšem ve volbách získala jen nepatrný díl hlasů a pouhé tři mandáty v Národním shromáždění. V prosinci 1946 se stal druhým místopředsedou strany.\n\nBěhem únorového převratu strana nezaujala jasné stanovisko a Brúha ještě 25. února 1948 prohlašoval, že strana nemůže oznámit, zda se připojí k Akčnímu výboru Národní fronty . V následujících dnech ovšem zaujal vůči strůjcům převratu vstřícný postoj a v březnu se stal generálním tajemníkem „obrozené“ Strany slobody, nyní plně loajální k novému režimu. Kandidoval za ni ve volbách do Národního shromáždění 1948 ve volebním kraji Bratislava. Postupně ale u něj začala převládat deziluze a 20. května 1948 odstoupil ze všech stranických funkcí. Ani poslanecký mandát nepřevzal, slib nesložil a v červnu 1948 se ho vzdal. Místo něj do parlamentu nastoupil Jozef Tokár.\n"}
{"id": "757696", "url": "https://cs.wikipedia.org/wiki?curid=757696", "title": "František Bubník", "text": "František Bubník\n\nFrantišek Bubník (28. července 1907 – 20. prosince 1973) byl český a československý politik Komunistické strany Československa, poválečný poslanec Ústavodárného Národního shromáždění, Národního shromáždění ČSR a ČSSR a Sněmovny lidu Federálního shromáždění.\nPo parlamentních volbách v roce 1946 byl zvolen poslancem Ústavodárného Národního shromáždění za KSČ. Mandát ale nabyl až dodatečně v květnu 1948 jako náhradník poté, co rezignoval poslanec Josef Vítovec. V parlamentu setrval je krátce do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Tábor. Mandát získal i ve volbách do Národního shromáždění roku 1954 (volební kraj České Budějovice), volbách do Národního shromáždění roku 1960 (po nich poslancem Národního shromáždění ČSSR) a volbách do Národního shromáždění roku 1964. V Národním shromáždění zasedal do roku 1968, kdy se v souvislosti s federalizací Československa přesunul do Sněmovny lidu Federálního shromáždění. Zde setrval do konce funkčního období v roce 1971.\n\nZastával i stranické funkce. VIII. sjezd KSČ ho zvolil členem Ústředního výboru Komunistické strany Československa. K roku 1954 se profesně uvádí jako tajemník Krajského výboru KSČ v Českých Budějovicích. Před svou smrtí působil ve funkci prvního místopředsedy českého Ústředního výboru Svazu československo-sovětského přátelství a předsedy Krajského výboru SČSP v Jihočeském kraji.\n\nZemřel v ranních hodinách 20. prosince 1973 při dopravní nehodě během cesty na zasedání České odborové rady. Spolu s ním zahynul i jihočeský funkcionář Václav Lang.\n\n"}
{"id": "757697", "url": "https://cs.wikipedia.org/wiki?curid=757697", "title": "Juraj Kadlec", "text": "Juraj Kadlec\n\nJuraj Kadlec (7. června 1931 Bratislava – 1. června 2014 Chatham) byl slovenský fotbalový obránce a později kněz.\n\nEmigroval při utkání Středoevropského poháru proti AS Řím, aby mohl v zahraničí studovat teologii. V roce 1967 ho vysvětil na kněze kardinál Josef Beran. Působil jako misionář v Kanadě.\n\nHrál za NV Bratislava, ČH Bratislava, Dynamo Žilina a Spartak Trnava. V československé lize nastoupil ke 165 utkáním. V juniorské reprezentaci nastoupil ve 4 utkáních a dal 1 gól. Mistr Československa v roce 1951. Fotbal hrál v nižších soutěžích a rekreačně do 49 let.\n\n"}
{"id": "757699", "url": "https://cs.wikipedia.org/wiki?curid=757699", "title": "Stanislav Bubník", "text": "Stanislav Bubník\n\nStanislav Bubník (14. září 1896 – ???) byl český a československý poválečný politik Československé strany národně socialistické a poslanec Ústavodárného Národního shromáždění.\nPo parlamentních volbách v roce 1946 byl zvolen poslancem Ústavodárného Národního shromáždění za národní socialisty. Mandát ale získal až dodatečně v květnu 1948 jako náhradník poté, co rezignovala poslankyně Fráňa Zemínová. V té době (po únorovém převratu v roce 1948) byla již strana přejmenována na Československou stranu socialistickou a byla loajální součástí komunistického režimu. V parlamentu setrval jen krátce do konce funkčního období, tedy do voleb do Národního shromáždění roku 1948.\n\n"}
{"id": "757714", "url": "https://cs.wikipedia.org/wiki?curid=757714", "title": "Seznam premiérů Severní Koreje", "text": "Seznam premiérů Severní Koreje\n\nSeznam premierů Severní Koreje.\n\n"}
{"id": "757718", "url": "https://cs.wikipedia.org/wiki?curid=757718", "title": "Miloš Bugár", "text": "Miloš Bugár\n\nMiloš Bugár (25. května 1899 Vrútky – 12. října 1959 Modra) byl slovenský a československý politik a poválečný poslanec Ústavodárného Národního shromáždění za Demokratickou stranu. Již před únorovým převratem roku 1948 byl politicky pronásledovaný a vězněný.\n\nProfesí byl právníkem.\n\nV parlamentních volbách v roce 1946 se stal členem Ústavodárného Národního shromáždění za Demokratickou stranu. V parlamentu setrval formálně do parlamentních voleb v roce 1948.\n\nNa jaře 1946 poté, co Demokratická strana uzavřela takzvanou \"aprílovou (dubnovou) dohodu\", v níž programově a personálně vyšla vstříc katolickému táboru, se stal členem užšího předsednictva Demokratické strany a jedním ze tří jejích generálních tajemníků (dále Ján Kempný a Fedor Hodža). Bugár s Kempným jako katolíci tak vyvtářeli protiváhu Hoždovi coby členu evangelické církve augsburského vyznání. V této době se uvádí i jako místopředseda strany. Vzhledem ke své katolické příslušnosti měl blízko k předsedovi lidovců Janu Šrámkovi, který ho hájil před útoky slovenských komunistů.\n\nV roce 1947 byl zatčen v rámci mocenského a policejního tlaku KSČ, respektive KSS, vůči nekomunistické politické scéně. V září 1947 začali slovenští komunisté upozorňovat na domnělé protistátní spiknutí bývalých ľudáků. 24. září 1947 otiskla slovenská Pravda oficiální prohlášení, ve kterém zařadila mezi spiklence i významné politiky Demokratické strany Miloše Bugára a Jána Kempného. České nekomunistické strany podpořily Bugára a Kempného a vynutily si mimořádné zasedání Národní fronty. Slovenští komunisté stupňovali protestní akce a nakonec si v listopadu 1947 vynutili rekonstrukci složení slovenských orgánů a oslabení pozic Demokratické strany. Bugár byl mezitím vyšetřován policií. Odmítal obvinění a počátkem roku 1948 sice Státní bezpečnost dokončila většinu výslechů, ale otálela s předáním kauzy soudu, protože důkazy nebyly přesvědčivé a někteří svědci odvolávali své výpovědi učiněné pod nátlakem. Až po únorovém převratu v roce 1948 pak Bugár spolu s dalšími slovenskými nekomunistickými politiky stanul před soudem. 15. května 1948 byl odsouzen na jeden rok. Relativně mírné tresty obdrželi i další souzení v rámci kauzy ľudáckého spiknutí. Bugár byl nakonec už 19. června 1948 propuštěn na základě amnestie, kterou vyhlásil nový prezident republiky Klement Gottwald. Historik Jan Rychlík to přičítá faktu, že krátce po únorovém převratu ještě justice nebyla zcela zmanipulována, a také tomu, že samotný komunistický režim ztratil po vítězství v převratu zájem na dalším rozvratu slovenské nekomunistické scény a jejích politiků.\n\n"}
{"id": "757720", "url": "https://cs.wikipedia.org/wiki?curid=757720", "title": "Úhel náběhu", "text": "Úhel náběhu\n\nÚhel náběhu je v aerodynamice označení pro úhel, který svírá vektor nabíhajícího proudu vzduchu s referenční přímkou tělesa (nejčastěji tětivou profilu křídla).\nÚhel náběhu profilu křídla má vliv na součinitel vztlaku, a tím i na výslednou vztlakovou sílu.\n"}
{"id": "757722", "url": "https://cs.wikipedia.org/wiki?curid=757722", "title": "Synagoga v Úštěku", "text": "Synagoga v Úštěku\n\nSynagoga v Úštěku se nachází v západní části města Úštěk, na okraji skalního masivu, v ulici 1. Máje čp. 96, asi 200 metrů od Mírového náměstí. Je chráněna jako kulturní památka České republiky a je sídlem židovského regionálního muzea.\n\nÚštěcká synagoga byla postavena v letech 1791 až 1794 v klasicistním slohu na místě původní dřevěné synagogy, která shořela v roce 1773. Kamenná hranolová budova, v rámci Čech typově zcela ojedinělá stavba, stojí na vysoké podezdívce z pískovcových kvádrů v prudkém svahu, přičemž z přední strany je jednopatrová a ze zadní má charakter věžové stavby. V roce 1851 došlo k přestavbě synagogy podle plánů místního stavitele Wenzla Jahna, při níž byla navýšena o 1,2 metru, rozšířena ženská galerie, přistavěna předsíň a vyzdobení modlitebního sálu maurskými motivy. Část synagogy (suterén) byl vyhrazen pro židovskou školu.\n\nK náboženským účelům byla využívána do druhé světové války. Tu přečkala, ale v poválečném období byly sousední domy strženy a synagoga chátrala. V 70. letech byl vydán demoliční výměr, v 80. letech se dále rozpadala střecha a vnitřní vybavení shořelo. Rekonstrukce se dočkala až v letech 1993 až 2003 v rámci projektu Federace židovských obcí v České republice za podpory Mezinárodního fondu pomoci obětem holocaustu, českého státu a města Úštěk.\n\n\n"}
{"id": "757726", "url": "https://cs.wikipedia.org/wiki?curid=757726", "title": "František Cvinček", "text": "František Cvinček\n\nFrantišek Cvinček (25. října 1908 – ???) byl slovenský a československý politik a poválečný poslanec Ústavodárného Národního shromáždění za Demokratickou stranu.\n\nV parlamentních volbách v roce 1946 se stal členem Ústavodárného Národního shromáždění za Demokratickou stranu. V parlamentu setrval formálně do parlamentních voleb v roce 1948.\n\n"}
{"id": "757728", "url": "https://cs.wikipedia.org/wiki?curid=757728", "title": "Ján Daxner", "text": "Ján Daxner\n\nJán Daxner (6. listopadu 1904 – ???) byl slovenský a československý politik a poválečný poslanec Ústavodárného Národního shromáždění za Demokratickou stranu, po únoru 1948 poslanec Národního shromáždění ČSR za Stranu slovenské obrody.\n\nV parlamentních volbách v roce 1946 se stal členem Ústavodárného Národního shromáždění za Demokratickou stranu. Setrval zde do parlamentních voleb v roce 1948. Po únorovém převratu v roce 1948 se stal politikem Strany slovenské obrody, která nahradila Demokratickou stranu a která byla loajálním spojencem komunistického režimu. Ve volbách roku 1948 byl za ni zvolen do Národního shromáždění ve volebním kraji Banská Bystrica. Zasedal zde do října 1952, kdy byl zbaven mandátu. Důvodem pro odejmutí poslaneckého mandátu bylo zjištění AV NF, že Daxner nevykonává poslaneckou práci a \"provinil se tak proti zájmům lidu\".\n\nV roce 1949 patřil mezi skupinu aktivistů Strany slovenské obrody, které komunistický režim zapojil do takzvané Katolické akce, která měla za cíl rozštěpit katolický tábor na Slovensku a vytvořit v něm prostátní a prokomunistickou frakci.\n\n"}
{"id": "757730", "url": "https://cs.wikipedia.org/wiki?curid=757730", "title": "Protokečuánština", "text": "Protokečuánština\n\nProtokečuánština byla předchůdcem dnešních kečujských jazyků s původem patrně ve středním Peru. Protože byla po staletí v intenzivním kontaktu s ajmarskými jazyky, hovoří se ve vědecké literatuře ještě o \"preprotokečuánštině\", což je vývojové stádium před kontaktem s ajmarskými jazyky.\n\nProtokečuánština měla (stejně jako algonkinské jazyky) inverzní morfologii, tzn. podmět a předmět se nerozlišovaly pády, ale inverzními příponami slovesa. Morfologie, syntax a slovní zásoba protokečuánštiny byly při prvním kontaktu zásadně ovlivněny ajmarskými jazyky, jež tehdy měly mnohem větší rozlohu než dnes (jediným zbytkem ve středním Peru jsou jazyky kawki a jaqaru). Těsně před podrobením Inků Španěly nahradila kečuánština v incké říši ajmarštinu, díky čemuž dosáhla značného rozšíření.\n\nVztah mezi (proto)kečuánštinou a (proto)ajmarštinou je podobný vztahu mezi korejštinou a japonštinou – jedná se o blíže nepříbuzné jazyky s částečně společnou slovní zásobou a téměř identickou strukturou morfosyntaxe. Ajmarština je však komplexnější, což naznačuje, že je starší. Kečuánština je méně polysyntetická a některé gramatické kategorie (např. polypersonální shoda) imitují ajmarskou gramatiku analytickou konstrukcí nebo reanalýzou původních morfémů (např. polypersonální \"riku-su-nki\" \"vidí tě\" vs. ajmarský tvar \"uñj-tam\" s fuzionálním sufixem). Na fonologické rovině převzala kečuánština z ajmarských jazyků aspirované a rázové souhlásky \"p, t, k\" (vyskytují se pouze v dialektech, které přišly do kontaktu s ajmarštinou).\n\n"}
{"id": "757731", "url": "https://cs.wikipedia.org/wiki?curid=757731", "title": "Jan Doležel", "text": "Jan Doležel\n\nJan Doležel (28. listopadu 1901 – ???) byl český a československý politik Československé sociální demokracie a poválečný poslanec Ústavodárného Národního shromáždění.\n\nV období let 1936–1938 působil jako ředitel českých menšinových škol v Bruntálu. Od června 1945 do roku 1946 byl předsedou okresní správní komise v Bruntálu.\n\nV parlamentních volbách v roce 1946 se stal poslancem Ústavodárného Národního shromáždění za ČSSD. V parlamentu zasedal do voleb do Národního shromáždění roku 1948.\n\nV roce 1946 mu město Bruntál udělilo čestné občanství. V roce 1951 se odstěhoval z Bruntálu do Bílé v Beskydech.\n\n"}
{"id": "757737", "url": "https://cs.wikipedia.org/wiki?curid=757737", "title": "Markland", "text": "Markland\n\nMarkland je lesnatou zemí vystupující v islandských ságách, která je identifikována ve starších pramenech jako Nový Foundland, nověji pak jako jihovýchodní Labrador. \n\n"}
{"id": "757744", "url": "https://cs.wikipedia.org/wiki?curid=757744", "title": "Mikuláš Franek", "text": "Mikuláš Franek\n\nMikuláš Franek (1. prosince 1903 Príbovce – 1968 Ocean City) byl slovenský a československý politik, poválečný poslanec Ústavodárného Národního shromáždění za Demokratickou stranu a ministr unifikací. Po roce 1948 žil v exilu.\n\nOd roku 1945 působil jako vedoucí úředník Svazu slovenských spořitelen.\n\nV parlamentních volbách v roce 1946 se stal členem Ústavodárného Národního shromáždění za Demokratickou stranu. V parlamentu setrval formálně do parlamentních voleb v roce 1948. Zastával i vládní post. Od července 1946 do února 1948 byl ministrem unifikací v první vládě Klementa Gottwalda. Na ministerský post rezignoval v únoru 1948 během hromadné demise nekomunistických ministrů.\n\nV únoru 1948 podal spolu s dalšími nekomunistickými ministry demisi na post ve vládě. Po únorovém převratu v roce 1948 byla Demokratická strana proměněna na Stranu slovenské obrody, která byla loajálním spojencem komunistického režimu. Franek patřil mezi ty funkcionáře Demokratické strany, kteří odešli do emigrace. Zde se zapojil do politických struktur československého exilu.\n\n"}
{"id": "757745", "url": "https://cs.wikipedia.org/wiki?curid=757745", "title": "Missionerande Kopimistsamfundet", "text": "Missionerande Kopimistsamfundet\n\nMisionářská kopimistická církev, ve švédštině Missionerande Kopimistsamfundet, v angličtině Missionary Church of Kopimism, je náboženská společnost, v jádru jejího náboženského přesvědčení leží volné kopírování a sdílení digitálních dat. K náboženským symbolům patří klávesové zkratky CTRL+C, CTRL+V a pyramida s písmenem K.\nZaložil ji v roce 2010 student filosofie Isak Gerson. Věří, že když z kopírování učiní náboženské přesvědčení, ztíží soudní stíhání jeho praktikujících vyznavačů majiteli autorských práv. Švédský stát uznal 5. ledna 2012 kopimismus jako novou víru.\n\nCírkev sdílení měla brzo po svém založení okolo 3 000 členů, vyznavači tohoto náboženství si říkají kopimisti. Základem se stala skupina, která si říkala Piratbyran.\n\nK jeho zásadám patří:\n\n"}
{"id": "757747", "url": "https://cs.wikipedia.org/wiki?curid=757747", "title": "Gertrude Jekyll", "text": "Gertrude Jekyll\n\nGertrude Jekyll (29. listopadu 1843, Londýn, Spojené království – 8. prosince 1932, Bramley) byla vlivná britská zahradní architektka a spisovatelka. Je autorkou více než 400 zahrad v Velké Británii, Evropě a USA. Gertrude Jekyllová přispěla více než tisícovkou článků do časopisů, jako je \"Country Life\", \"The Garden\" a dalších. Gertrude Jekyllová byla označena jako osoba s největším vlivem v zahradním designu mezi anglickými a americkými nadšenci zahradnictví. \n\nPo této významné autorce a zahradnici je pojmenována odrůda růže \"Gertrude Jekyll\" anglického šlechtitele Davida Austina. \n\nG. Jekyllová se narodila v Grafton Street 2., v Mayfair, v Londýně, jako páté ze sedmi dětí kapitána Edwarda Josepha Hilla Jekylla, důstojníka granátníků, a jeho manželky Julie Hammersley. Její mladší bratr, reverend Walter Jekyll, byl přítel Roberta Louise Stevensona, který si vypůjčil jeho příjmení pro svou slavnou novelu Strange Case of Dr. Jekyll and Mr. Hyde. V roce 1848 se její rodina opustila Londýn a přestěhovala se do Bramley House, Surrey, kde strávila svá nejdůležitější mladá léta.\nG. Jekyllová se stala částí jednoho z nejvlivnějších a historicky nejznámějších zahradnických hnutí Arts and Crafts, díky své spolupráci s anglickým architektem sirem Edwinem Lutyensem, pro jehož stavební projekty vytvořila řadu zahradnických návrhů, a který také navrhl její dům \"Munstead Wood\" v blízkosti Godalming v Surrey. (V roce 1900, Lutyens a bratr Herbert Jekyll navrhli britský pavilon na pařížské výstavě.) Svým dílem měla vliv na mnoho zahradních architektů nejen v Evropě, ale i na nejvýznamnější zahradní architekty v USA.\n\nG. Jekyllová je někdy připomínána pro svůj vynikající design a jemný, malířský přístup k uspořádání zahrad, které vytvářela, zejména svými trvalkovými květinovými záhony. Postupy o tom, jak pracovat s barvami byly u G. Jekyllové ovlivněny malířem Williamem Turnerem a impresionismem, teoriemi o barevném kruhu. V pozdější době, G. Jekyllová shromažďovala obrovské množství rostlin, pouze za účelem uchování pro četné instituce po celé Británii. Tato její čistá vášeň pro zahradnictví se projevila ve škole umění v South Kensingtonu, South Kensington School of Art, kde se zamilovala do tvůrčího umění zahradní architektury. V době své smrti, byla autorem více než 400 zahrad ve Velké Británii, Evropě a několika v Severní Americe.\n\nG. Jekyllová byla také známa svým plodným psaním. Napsala více než patnáct knih, mimo \"Wood and Garden\" a své nejslavnější knihy \"Barvy v květinové zahradě\", také memoáry. Jekyllová nechtěla omezit svůj vliv na výuku praktického zahradnictví, ale chápala ji jako další krok ke studiu zahradnictví a rostlin samotných. Její představa, že rostliny by měly být zobrazeny nejlépe, když jsou jako řezané květiny umístěny nebo aranžovány v domě, ji vedl k návrhům vlastní řady skleněných váz pro květiny. \nG. Jekyllová se později se vrátila do krajiny svého dětství v obci Bramley, v Surrey navrhla zahradu v Snowdenham Lane nazývanou Millmead. Měla také zájem o tradiční venkovské domy s nábytkem a venkovská řemesla, a obávala se, že vymizí. Její kniha \"Old West Surrey\" (1904) zaznamenává mnoho aspektů z 19. století, život na venkově, s více než 300 fotografiemi pořízenými G. Jekyllovou.\nV pracích jako \"Colour Schemes for the Flower Garden\" (1908, upraveno a znovu vydáno několikrát, naposledy v roce 1988, česky překlad původní práce jako „Barvy v květinové zahradě“ ) položila důraz na společné použití vhodných druhů rostlin ve případných umístěních, řešila jak dosáhnout co nejvhodnějšího a co nejdelšího období květu v dané kompozici, doporučovala některé méně obvyklé barevné kombinace a druhy. Jak píše, celý život se zabývala hledáním té nejvhodnější kombinace rostlin, kterými dosáhne co nejlepšího efektu celý rok. Jisté možnosti ze své zkušenosti nabízí. Zabývala se úpravami výsadby s jarními květinami a cibulovinami zapojenými do parkové výsadby a do trávníku, tedy něčím, co bylo řešeno jako nový nápad na konci 20. století. Přišla zde se zajímavým a efektním řešením výsadby cibulovin do na jaře světlých a během vegetace stinných vysokých listnatých porostů. Řeší opomíjené použití kapradin, vřesovištních rostlin a kombinace vhodné pro divokou zahradu a zabývá se v textu hlouběji touto kompozicí. Neodmítá však ani pravidelné zahrady a doporučuje používání hrnkových květin jako letniček pro efekty vedoucí k zvýraznění barevnosti kompozice, trvalek jako doplnění míst poškozených nebo odkvetlých rostlin, tedy pro dokonalost celku. Spolu s některými dalšími autory předbíhá dobu způsobem výsadby u návrhů úprav \"divoké zahrady\". Rozebírá květinové záhony pro jednotlivá období i jejich obruby a kompozici druhů pro různé účely. Zabývá se efekty vzhledu dřevin v zimě, zejména působením barvy kůry kmene a větví, jak u jednotlivých dřeviny tak ve skupinách, mladých či starých, pravidelně nebo nepravidelně nebo vůbec neřezaných nebo řezaných. Což je téma, které je znovu řešeno až na konci 20. století. G. Jekyllová však dochází k jiným výsledkům než jiní významní architekti v Anglii (např. H. Repton), vzhledem k sledovaným cílům.\nNa více místech se zabývá poetikou kompozice, ale také barevně vyladěnými zahradami jako je \"Bílá zahrada\" nebo \"Modrá zahrada\". Jako zkušený zahradní architekt a barevně cítící člověk je kritizuje. Pokouší se načrtnout některé druhy zahrad, mezi jinými i ovocný sad doplněný okrasnými prvky. Pokouší se dosáhnout toho, aby prostor sloužící praktickému účelu byl rovněž krásný. V ovocném sadě preferuje výsadbu nejedlých druhů ovoce sloužící jako potrava výhradně ptákům.\n\nV knize rovněž naznačuje, že jí špatně slouží zrak, že její zahrada je velmi pracná a úpravy velice nákladné, takže své přání zřejmě nezvládne nikdy realizovat a že by byla ráda v této zvláště špatné a chudobné době (začátek 20. století) alespoň za nájemníka, který by ji příliš neobtěžoval a dobře platil malou činži. \n\nCelkově lze toto dílo, které lze naprosto bezpochyby označit jako bestseller, protože jde o jedno z nejoblíbenějších, nejprodávanějších a nejpřekládanějších děl populární zahradnické literatury. Lze je považovat za přínosné, poučné, přesné, vycházející ze skutečnosti, dobře napsané, s kreativními nápady a to i na počátku 21. století.\n\nZahrada \"Gertrude Jekyll's Garden\" pochází z počátku 20. století, obklopuje dům v Upton Grey v anglickém hrabství Hampshire. Souřadnice místa jsou 51.231275 ° N 1.001501 ° W. Gertrude Jekyll vytvořila plány pro čtyřiapůlakrovou zahradu na zámku v Upton Grey v roce 1907. Na tomto místě vypracovala jednu ze svých nejmalebnějších zahrad. Obsahuje mnoho rysů typických pro její zahrady, ale v mnohem menším měřítku než většina jejích dalších úprav.\n\nNa západ od domu je zahrada „\"Wild garden\"“. Některé z původních pásů narcisů vysázených G. Jekyllovou zůstalo na konci divoké zahrady, tak jak navrhla. Na východ od domu stojí je upravena pravidelná zahrada. Zde nejsou žádné zaoblené linie, G. Jekyllová zde navrhla růže a typické trvalkové záhony, jejichž barvy přechází v pásech od chladných po teplé červenofialové odstíny a zpět znovu k modré a světlé barvě. Tenisové a bowlingové trávníky jsou obklopeny tisy. Za živými ploty jsou keře lísek, ovocná zahrada, zeleninová zahrada, příslušenství a záhony. Zahrada delší dobu chátrala až do roku 1986. Celá zahrada byla věrně obnovena tak, jak ji G. Jekyllová popisuje. Je možná prohlídka, avšak pouze po předchozí domluvě.\n\nG. Jekyllová byla oceněna pamětní medaili „\"Veitch Memorial Medal\"“ a „\"Victoria Medal of Honour\"“ od společnosti Royal Horticultural Society. \n\nG. Jekyllová je pohřbena na hřbitově u Busbridgského kostela, dříve známého jako kostel svatého Jana Křtitele, Busbridge, Godalming, vedle svého bratra a jeho manželky, pana Herberta Jekylla, KCMG a Lady Agnes Jekyll, DBE. Pomník byl navržen sirem Edwinem Lutyensem.\n\n\n"}
{"id": "757750", "url": "https://cs.wikipedia.org/wiki?curid=757750", "title": "Teorie rozbitého okna", "text": "Teorie rozbitého okna\n\nPodle teorie rozbitých oken (angl. \"Broken windows theory\") může zanedbané prostředí, odpadky, posprejované zdi a rozbitá okna podporovat další protispolečenské jednání a drobnou i vážnější kriminalitu. V prostředí, o něž se zjevně nikdo nestará, ztrácejí lidé zábrany, které by jim v čistém a uklizeném prostředí bránily odhazovat odpadky nebo ničit cizí majetek. Mají totiž oprávněný pocit, že ve špinavém a zanedbaném prostředí si toho nikdo nevšimne, případně je to každému jedno. Tuto hypotézu poprvé publikovali politolog James Q. Wilson a kriminolog George Kelling roku 1982 v časopise \"The Athlantic Monthly\" a od té doby byla několikrát experimentálně ověřena, ale také kritizována. \n\nAmerický sociální psycholog Philip Zimbardo už v roce 1969 zaparkoval dvě ojetá auta bez čísla a s pootevřenou kapotou, jedno v rušné a špatně udržované čtvrti Bronx (New York), druhé v klidné obytné čtvrti kalifornského Palo Alto. V Bronxu se už pár minut po odstavení na auto vrhla rodinka a odnesla baterii. Během 24 hodin zbyl z auta vrak s rozbitými okny, kde si děti hrály na lupiče. V Palo Alto se autu nic nestalo a když je po pěti dnech Zimbardo odvezl, lidé volali policii, aby zjistila, zda jej někdo neukradl.\n\nSpolečenští vědci z univerzity v Groningen použili typická parkoviště jízdních kol a na kola přilepili reklamní plakáty. Na čistém a dobře udržovaném parkovišti lidé plakáty odnášeli do koše a jen 33 % je hodilo na zem, kdežto 69 % majitelů kol, odstavených u posprejované zdi, hodilo plakátek na zem. Jejich článek byl otištěn 2008 v prestižním vědeckém časopise Science. \n\nDrobná kriminalita a protisociální jednání nejsou ovšem jevy monokauzální, kde by se dal prokázat jednoduchý kauzální vztah mezi příčinou a důsledkem. Experimenty se také obtížně objektivizují a opakují, takže řada badatelů význam odstraňování \"rozbitých oken\" pro omezování kriminality zpochybňuje. Pokud tu však nějaký vliv je, jak ukazují zmíněné experimenty, může mít trojí důvod:\n\nAutoři teorie doporučují \n\n\n"}
{"id": "757751", "url": "https://cs.wikipedia.org/wiki?curid=757751", "title": "Ivan Frlička", "text": "Ivan Frlička\n\nIvan Frlička (16. května 1893 Svätá Mara – 18. června 1977 Košice) byl slovenský a československý politik, poválečný poslanec Ústavodárného Národního shromáždění a předseda Strany práce.\n\nDo roku 1919 pracoval jako zámečník. V letech 1920–1922 byl oblastním tajemníkem Unie železničářských zaměstnanců v Košicích, v letech 1922–1933 působil jako redaktor časopisu \"Unie\" v Praze a roku 1933 byl tajemníkem Unie v Bratislavě. Angažoval se v československé sociálně demokratické straně. V letech 1935–1938 byl členem jejího zemského výboru a roku 1938 i členem jejího předsednictva. V letech 1939–1940 byl vězněn za napomáhání osobám při útěku z Protektorátu do emigrace.\n\nV srpnu 1945 byl delegáty národních výborů zvolen za poslance Slovenské národní rady. Zasedal zde do roku 1946. Počátkem roku 1946 se podílel na vzniku Strany práce. V lednu 1946 byl na konferenci chystané strany zvolen jejím předsedou. Ve funkci ho potvrdil řádný sjezd Strany práce v Žilině v březnu 1946. V parlamentních volbách v roce 1946 byl zvolen poslancem Ústavodárného Národního shromáždění za Stranu práce (jako jeden z jejích pouhých dvou poslanců). Tato strana se v roce 1947 spojila s Československou sociální demokracií a byla nadále její zemskou organizací na Slovensku. Frlička proto přešel do poslaneckého klubu ČSSD a stal se i 1. místopředsedou ČSSD. V parlamentu setrval formálně do parlamentních voleb v roce 1948.\n\nPo únorovém převratu v roce 1948 pracoval až do roku 1955 jako bankovní úředník v Bratislavě.\n\n"}
{"id": "757755", "url": "https://cs.wikipedia.org/wiki?curid=757755", "title": "Vladislav Santarius", "text": "Vladislav Santarius\n\nVladislav Santarius (pol.: Władysław Santarius) (12. listopadu 1915 ve Stonavě – 5. června 1989 v Havířově) byl československý evangelický pastor, vůdce probuzeneckého hnutí ve Slezské církvi evangelické augsburského vyznání, jedna z nejvýznamnějších postav československého protestantismu v období komunistického režimu v Československu.\n\nPůsobil ve sborech v Třanovicích, Ostravě, Stonavě aj.\n\nJe pohřben na evangelickém hřbitově ve Stonavě.\n\nJeho synem byl Česlav Santarius.\n\n\n"}
{"id": "757758", "url": "https://cs.wikipedia.org/wiki?curid=757758", "title": "Křivé jezero (národní přírodní rezervace)", "text": "Křivé jezero (národní přírodní rezervace)\n\nNárodní přírodní rezervace Křivé jezero vznikla v roce 1973 na rozloze 116,4 ha, která zahrnuje pravobřežní část dyjské nivy včetně stejnojmenného slepého ramene a rozkládá se v katastru obcí Milovice a Nové Mlýny v nadmořské výšce 163 až 165 m.\n\nZachovalá část nivy s přirozeným charakterem říčního koryta, porosty tvrdého a měkkého luhu, lužními loukami, nelesními mokřadními a vodními společenstvy a odříznutým meandrem Dyje; význačné hnízdiště ptactva. Správu vykonává Správa CHKO Pálava.\n\nCelá rezervace se nachází na holocénních fluviálních písčitohlinitých sedimentech, které jsou místy vystřídány slatinnými zeminami.\n\nČástečně jsou zachovány porosty tvrdého luhu s jasanem úzkolistým, jilmem vazem a dubem letním, na vlhčích místech je nahrazují porosty měkkého luhu s vrbou bílou a topolem bílým. V části rezervace byly tyto polopřirozené porosty nahrazeny výsadbou topolu kanadského.\n\nU Křivého jezera a Panenského mlýna dosud existují fragmenty kontinentálních lužních luk s jarvou žilnatou, ale vlivem změn vlhkostních poměrů a nekosení se v posledních letech šíří ostřicové a chrasticové porosty. Periodické tůně v létě za nízkého stavu vody zarůstají zblochanovými rákosinami se šmelem okoličnatým a porosty širokolistých bylin s haluchou vodní a rukví obojživelnou. V Křivém jezeře dosud přežívá leknín bílý.\n\nZ dosud nalezených druhů cévnatých rostlin je 10 zvláště chráněných: hrachor bahenní, kosatec sibiřský, ožanka čpavá, pryšec bahenní, violka slatinná, šišák hrálolistý, žluťucha slatinná. Před napuštěním dolní zdrže u Nových Mlýnů sem byla s dobrým úspěchem přesazena ladoňka vídeňská a více než 100 000 bledulí letních, která zde má nejpočetnější populaci v českých zemích. Na okraji louky u Panenského mlýna rostou dva exempláře topolu černého.\n\nRezervace chrání unikátní ukázky lužních biotopů se všemi význačnými živočichy – včetně komárů. V jarních periodických tůních se vyskytuje listonoh jarní, žábronožka sněžní a někteří zástupci lasturnatek. Na březích tůní žije střevlík Carabus clathratus, u něhož představují zaplavované nivy Podyjí jedinou makrolokalitu v českých zemích. V lesích je běžným druhem tesařík obrovský, v korunách starých mohutných dubů buduje svá hnízda velmi vzácný mravenec Liometopum microcephalum.\n\nV tůních se rozmnožuje velký počet obojživelníků – rosnička zelená, skokan ostronosý, skokan menší i skokan skřehotavý, kriticky ohrožený čolek velký, v řece Dyji žijí dva kriticky ohrožené druhy ryb – drsek menší a drsek větší. Zde lze také nalézt lastury velevruba malířského. Na Křivém jezeře mj. hnízdí orel mořský, luňák červený i luňák hnědý, hojná je i pro lužní biotopy typická cvrčilka říční. Klapáním zobáků se na jaře ohlašuje menší lesní kolonie čápů bílých.\n\nPůvodně byla rezervace vyhlášena z důvodu unikátního způsobu hnízdění husí velkých na hlavatých vrbách. V posledních letech se na jejím území pravidelně vyskytuje i bobr evropský, který se na jižní Moravu rozšířil po jeho znovuvysazení u Vídně.\n\n"}
{"id": "757764", "url": "https://cs.wikipedia.org/wiki?curid=757764", "title": "Mařena", "text": "Mařena\n\nMařenna může být:\n\n"}
{"id": "757765", "url": "https://cs.wikipedia.org/wiki?curid=757765", "title": "Antonín Gregor", "text": "Antonín Gregor\n\nAntonín Gregor (9. září 1908 Staré Město – 7. září 1986 Praha) byl český a československý politik Komunistické strany Československa, poválečný poslanec Ústavodárného Národního shromáždění a Národního shromáždění ČSR a československý ministr zahraničního obchodu.\n\nPocházel z rodiny zedníka. V mládí byl členem Dělnické tělovýchovné jednoty, během studií v Brně se začal politicky angažovat v KSČ. Stal se pak členem krajského vedení strany. Po dokončení studií a absolvování prezenční vojenské služby nastoupil jako obvodový soudce. Za druhé světové války byl aktivní v odboji. Po osvobození se stal žalobcem při mimořádném lidovém soudu v Uherském Hradišti. V roce 1946 byl rovněž členem Okresního národního výboru.\n\nV parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Zlín. Mandát si podržel až do konce funkčního období, tedy do voleb do Národního shromáždění roku 1954. V druhé vládě Klementa Gottwalda a ve vládě Antonína Zápotockého byl v letech 1948–1952 ministrem zahraničního obchodu.\n\nZastával i stranické funkce. IX. sjezd KSČ ho zvolil členem Ústředního výboru Komunistické strany Československa. Na funkci rezignoval v prosinci 1952. V lednu 1948 byl členem komise ÚV KSČ pro dopracování pravomocí slovenských orgánů v nové chystané ústavě Československa. Působil také jako velvyslanec Československa v Číně a jako první náměstek ministra zahraničí. Mezi 1967-1970 zastával úřad velvyslance v Polsku, kde prožil tzv. pražské jaro a telegraficky varoval československou vládu o účastí polských vojsk, v roce 1970 byl penzionován.\n\n"}
{"id": "757773", "url": "https://cs.wikipedia.org/wiki?curid=757773", "title": "Kornel Haim", "text": "Kornel Haim\n\nKornel Haim (16. února 1915 – 18. července 1963) byl slovenský a československý právník a politik Komunistické strany Slovenska a poválečný poslanec Ústavodárného Národního shromáždění a Národního shromáždění ČSR.\nV roce 1939 vystudoval práva na Univerzitě v Bratislavě. V roce 1940 se v slovenském tisku zmiňovalo, že Kornel Haim, rodem z Dolné Súče, bude 16. března 1940 promován na doktora práv.\n\nPo parlamentních volbách v roce 1946 byl zvolen poslancem Ústavodárného Národního shromáždění za KSČ. Mandát ale nabyl až dodatečně počátkem roku 1948 poté, co tragicky zemřela poslankyně Mária Turková. V parlamentu setrval do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Trenčín. Mandát si podržel až do konce funkčního období, tedy do voleb do Národního shromáždění roku 1954.\n\nV letech 1947 a 1948 se uvádí jako člen Ústředního výboru KSS. V roce 1951 působil jako přednosta politického odboru úřadu předsednictva Sboru pověřenců.\n\n"}
{"id": "757783", "url": "https://cs.wikipedia.org/wiki?curid=757783", "title": "Felbertaurský tunel", "text": "Felbertaurský tunel\n\nFelbertaurský tunel ( ) je silniční tunel na rakouské silnici B108 \"( – Felbertaurská silnice)\" pod Felbertaurským průsmykem \"()\" ve Vysokých Taurách v spolkových zemích Salcbursko a Tyrolsko (část Východní Tyrolsko). Se svojí délkou 5,3 kilometru je 11. nejdelším rakouským tunelem. Mýtné za průjezd tunelem činí 11 €.\n\nStavba celé Felbertaurské silnice byla započata v roce 1962 společností Felbertauernstraße AG, která silnici i s tunelem stále provozuje. K průrazu tunelu došlo v roce 1964. Silnice s tunelem byla otevřena v roce 1967.\n\nTunel se nachází v poměrně vysoké nadmořské výšce, severní portál leží ve výšce 1607 m n. m. a jižní v 1632 m n. m.\n\n"}
{"id": "757787", "url": "https://cs.wikipedia.org/wiki?curid=757787", "title": "Jozef Hanzel", "text": "Jozef Hanzel\n\nJozef Hanzel (26. ledna 1908 Ondrašová – ???) byl slovenský a československý politik a poválečný poslanec Ústavodárného Národního shromáždění za Stranu slobody. Po roce 1948 žil v exilu.\n\nProfesí byl učitelem. Za Slovenského státu byl aktivní v odboji. Podílel se na Slovenském národním povstání, jako velitel povstaleckého praporu zajišťoval obranu Rajecké kotliny. Zatklo ho pak gestapo a po věznění na Slovensku byl deportován do Německa. Po osvobození mu byl udělen Řád Slovenského národního povstání.\n\nV srpnu 1945 byl delegáty národních výborů zvolen za poslance Slovenské národní rady. Zasedal zde do roku 1946. Podílel se na budování Demokratické strany jako politické formace slovenského nesocialistického tábora.\n\nPočátkem roku 1946 se začal podílet na vzniku nové slovenské politické strany, zpočátku nazývané \"Křesťansko-republikánská strana\", později Strana slobody. Její vznik jako potenciální oslabení Demokratické strany podporovala i Komunistická strana Československa. Nová politická formace měla mít větší katolický akcent. 5. března 1946 si strana podala přihlášku do Národní fronty. Vedení Demokratické strany se snažilo odštěpeneckou frakci izolovat podpisem takzvané \"aprílové (dubnové) dohody\", v níž se zavázalo vyjít vstříc programovým a personálním zájmům katolického tábora. Strana slobody tak sice vznikla, ale nezískala masový ohlas, protože část jejích aktivistů se ještě před formálním vznikem nové strany vrátila do Demokratické strany. Hanzel ovšem patřil k těm politikům, kteří se nevrátili. V Žilině založil a vedl časopis \"Sloboda\".\n\nV parlamentních volbách v roce 1946 se stal členem Ústavodárného Národního shromáždění za Stranu slobody, která ovšem ve volbách získala jen nepatrný díl hlasů a pouhé tři mandáty v Národním shromáždění. V prosinci 1946 se stal prvním místopředsedou této strany. V parlamentu setrval do konce funkčního období, tedy do voleb do Národního shromáždění roku 1948.\n\nNedlouho po únorovém převratu mu byl zrušen poslanecký mandát a zakázána veřejná činnost. Hrozily mu navíc tři soudní procesy u krajského soudu v Trenčíně za články, které otiskl v listu Sloboda. Odešel proto mezi květnem a červnem (podle jiného zdroje již počátkem března) 1948 do emigrace. Působil pak v exilu ve Francii. V letech 1949–1952 byl redaktorem exilového časopisu \"Slovenský národ\".\n"}
{"id": "757790", "url": "https://cs.wikipedia.org/wiki?curid=757790", "title": "Jiří Janda (politik)", "text": "Jiří Janda (politik)\n\nJiří Janda (* 18. září 1964 Hodonín) je český politik a pedagog, v letech 2008 až 2016 zastupitel Jihomoravského kraje (v letech 2008 až 2010 a opět 2012 až 2016 radní kraje), od roku 2002 zastupitel města Hodonína, člen ČSSD.\n\nNarodil se v roce 1964, žije v Hodoníně. Po absolvování Pedagogické fakulty Masarykovy univerzity působil jako učitel v Hodoníně na ZŠ Očovská, zástupce ředitele ZŠ a MŠ v Dolních Bojanovicích a ředitel Základní školy a Mateřské školy Strážovice.\n\nNa ustavujícím zasedání krajského zastupitelstva v listopadu 2008 byl zvolen členem Rady Jihomoravského kraje. Do jeho kompetence patřila oblast školství. Této funkce se vzdal v září 2010, kdy byl následně zvolen předsedou Výboru pro výchovu, vzdělávání a zaměstnannost Zastupitelstva Jihomoravského kraje. V těchto funkcích se podílel na optimalizaci středních škol zřizovaných Jihomoravským krajem, které schválilo krajské zastupitelstvo v září 2011 a také na organizaci celostátní přehlídky odborné dovednosti žáků středních škol České ručičky.\n\nJiří Janda je od roku 2000 členem ČSSD, k prosinci 2015 je předsedou Okresního výkonného výboru ČSSD Hodonín a členem Krajského výkonného výboru ČSSD Jihomoravského kraje. V krajských volbách 2012 byl opět zvolený do Zastupitelstva Jihomoravského kraje.\n\nNa ustavujícím zasedání krajského zastupitelstva 23. listopadu 2012 byl opět zvolen členem krajské rady, v jeho kompetenci je oblast školství v záležitostech výkonných zřizovatelských funkcí, sportu a mládeže, národnostních menšin. Poté, co byl zvolen místostarostou v Hodoníně, rezignoval k datu 1. února 2016 na funkci krajského radního. Ve volbách v roce 2016 už post krajského zastupitele neobhajoval.\n\n"}
{"id": "757797", "url": "https://cs.wikipedia.org/wiki?curid=757797", "title": "O původu a dějinách Slovanů", "text": "O původu a dějinách Slovanů\n\nO původu a dějinách Slovanů (latinsky De origine successibusque Slavorum) je renesanční spis Vinka Pribojeviće z první poloviny 16. století. Jedná se o zápis Pribojevićova proslovu, který pronesl na ostrově Hvar roku 1525 a který vyšel později za benátského přispění v roce 1532 v dnešní Itálii. \n\nAutor se v něm pokoušel vyzdvihnout hrdinské činy Slovanů, které jsou na stejné úrovni, jako je tomu v případě jiných národů a říší, nicméně v případě Slovanů neexistoval nikdo, kdo by takové události zaznamenal (což se svým dílem pokoušel Pribijević napravit). Mnohé historické nepřesnosti (ke Slovanům řadilo i celou řadu papežů, nebo například také Aristotela), jakož i připisování až přehnaně historických zásluh Slovanům a Slovanstvu, jsou typickým rysem spisu; v chorvatském prostoru však byl Pribojević prvním člověkem, který se stal propagátorem myšlenky, že Slované jsou jeden národ (panslavismu).\n\nCelé dílo je rozděleno na tři části: První se věnuje původu Slovanů (který Pribojević odvozuje až z biblických časů), druhá se soustředí na popis Dalmácie a jejích dějin a třetí pak pojednává o jeho domovském ostrovu Hvaru. \n\nV pozdějších letech se tak s jeho – ve své době docela populárním – seznámili mnozí další chorvatští pisatelé, včetně například Mavra Orbiniho (s dílem Království Slovanů), či Juraje Križaniće.\n"}
{"id": "757801", "url": "https://cs.wikipedia.org/wiki?curid=757801", "title": "Hugo Klement Mrázek", "text": "Hugo Klement Mrázek\n\nHugo Klement Mrázek (8. února 1889 Rozstání (okres Prostějov) – 28. prosince 1916 Volodymyr-Volynskyj (Ukrajina)) byl český hudební skladatel padlý v 1. světové válce.\n\nPocházel z učitelského prostředí. V roce 1896 se rodina přestěhovala do Králova Pole (dnes brněnská čtvrt). Navštěvoval gymnázium ve Starém Brně. Jeho vrstevníky byli pozdější hudební vědec Ludvík Kundera (muzikolog) a hudební skladatel Václav Kaprál. Hudební základy získal u svého otce a již na gymnáziu začal komponovat. Pokračoval studiem češtiny a němčiny na Filozofické fakultě Univerzity Karlovy v Praze. Vedle toho studoval skladbu u Vítězslava Nováka. Po promoci se stal profesorem na gymnáziu v Brně. Po vypuknutí 1. světové války musel narukovat k 8. pěšímu pluku do Sibiu v dnešním Rumunsku. O rok později padl ve Volyni.\n\nByl nadějným skladatelem, který však zemřel příliš mlád. Byl činný i ve výtvarném umění. V Brně vydal litografii \"Zora\" pod pseudonymem \"Hugo Ansorge\".\n\n\nDrobné houslové skladby. Úplný seznam skladeb je v práci Věry Svobodové.\n\n\n"}
{"id": "757802", "url": "https://cs.wikipedia.org/wiki?curid=757802", "title": "Hrabství Longford", "text": "Hrabství Longford\n\nHrabství Longford ( , ) je irské hrabství nacházející se ve středu země v bývalé provincii Leinster. Sousedí s hrabstvím Westmeath na jihovýchodě, s hrabstvím Cavan na severovýchodě, s hrabstvím Leitrim na severu a s hrabstvím Roscommon na západě.\n\nHlavním městem hrabství je Longford. Hrabství má rozlohu 1091 km² a žije v něm 38 970 obyvatel (2011).\n\nMezi zajímavá místa patří například jezero Ree.\n\nDvoupísmenná zkratka hrabství, používaná zejména na SPZ, je LD.\n\n"}
{"id": "757810", "url": "https://cs.wikipedia.org/wiki?curid=757810", "title": "Ján Haško", "text": "Ján Haško\n\nJán Haško (26. března 1916 Mudrovce – 28. září 1972 Rankovce) byl slovenský a československý politik, poválečný poslanec Ústavodárného Národního shromáždění za Demokratickou stranu. Po únorovém převratu v roce 1948 jeden ze zakladatelů a dlouholetý politik Strany slovenské obrody, která byla loajálním spojencem komunistického režimu. Zasedal za ni v Národním shromáždění republiky Československé, Národním shromáždění Československé socialistické republiky a ve Sněmovně lidu i Sněmovně národů Federálního shromáždění.\n\nVystudoval měšťanskou školu v Košicích. Po svatbě se z rodné vesnice přestěhoval do obce Rankovce, kde pak trvale žil. Byl aktivní ve \"Svazu rolnické mládeže\" a \"Sdružení evangelické mládeže\". V roce 1945 se za Demokratickou stranu stal členem Okresního národního výboru v Košicích. Po založení JZD byl jeho prvním předsedou.\n\nV parlamentních volbách v roce 1946 usedl za Demokratickou stranu do Ústavodárného Národního shromáždění. Po únoru 1948 patřil ke skupině funkcionářů Demokratické strany, která ji ovládla, transformovala na Stranu slovenské obrody a přimkla k vládnoucímu režimu. V parlamentních volbách v roce 1948 byl zvolen ve volebním kraji Košice do Národního shromáždění, nyní již za Stranu slovenskej obrody. Mandát získal i v parlamentních volbách v roce 1954. Znovu se do nejvyšších zákonodárných sborů vrátil po parlamentních volbách v roce 1964, kdy se stal poslancem Národního shromáždění Československé socialistické republiky. Setrval zde do roku 1968 a pak po federalizaci Československa zasedal v letech 1969–1971 ve Sněmovně lidu Federálního shromáždění. Ve volbách v roce 1971 byl zvolen do Sněmovny národů Federálního shromáždění.\n\nK roku 1954 se profesně uvádí jako soukromý rolník v obci Rankovce.\n\nBěhem pražského jara v roce 1968 zaujal vyčkávací pozici a čelil tlaku části členské základny na obnovu samostatné politiky, nesvázané tolik s linií KSČ. Po invazi vojsk Varšavské smlouvy do Československa pak bylo toto opoziční stranické křídlo politicky zničeno a vytlačeno ze strany.\n\n"}
{"id": "757817", "url": "https://cs.wikipedia.org/wiki?curid=757817", "title": "Josef Herl", "text": "Josef Herl\n\nJosef Herl (8. srpna 1912 Vídeň – 22. května 1974 Praha) byl český a československý politik Československé strany lidové a poválečný poslanec Ústavodárného Národního shromáždění. Po roce 1948 pronásledován a vězněn.\nPo vystudování Vysoké školy obchodní v Praze pracoval jako úředník. Do ČSL vstoupil v roce 1930 a byl aktivní mezi lidoveckou mládeží (v roce 1946 se stal krajským předsedou mládeže v obvodu Velká Praha).\n\nPo parlamentních volbách v roce 1946 byl zvolen poslancem Ústavodárného Národního shromáždění za ČSL. Mandát ale získal až dodatečně v červnu 1946 jako náhradník poté, co rezignovala poslankyně Helena Koželuhová. V parlamentu setrval formálně do konce funkčního období, tedy do voleb do Národního shromáždění roku 1948.\n\nPo únorovém převratu v roce 1948 byl pronásledován. V roce 1949 byl odsouzen v procesu s předúnorovými politiky za doživotí. Byl vězněn na Pankráci, na Borech, ještě v roce 1955 byl zavřený v Leopoldově.. Propuštěn byl v roce 1960 na amnestii. Mezi lety 1960–1968 byl zaměstnán jako jeřábník. V roce 1969 byl rehabilitován, ale v roce 1971 mu byla rehabilitace zrušena.\n"}
{"id": "757818", "url": "https://cs.wikipedia.org/wiki?curid=757818", "title": "Italská republika (1802–1805)", "text": "Italská republika (1802–1805)\n\nItalská republika (italsky \"Repubblica Italiana\") byl státní útvar v severní Itálii existující v letech 1802-1805. Byla vytvořena jako loutkový (sesterský) stát První Francouzské republiky změnou ústavy Cisalpinské republiky. Tou bylo umožněno zvolit Napoleona jejím prezidentem. Byl zvolen na 10 let. Viceprezidentem se stal Francesco Melzi d'Eril, který vykonával úlohu prezidenta v době jeho nepřítomnosti. Melzi byl popisován jako gentleman.\n\nÚčinně řídil vnitřní záležitosti státu během tří let jeho existence. Nikdy Napoleonovi plně nepodléhal. Melzi byl z této řídící pozice odvolán po vyhlášení monarchie ve prospěch lépe ovladatelných mužů; přesto měla Melziho osobnost Napoleonův soukromý hluboký respekt. Vláda se skládala ze sedmi ministrů. Ministrem války byl nejdříve Alessandro Trivulzi a poté, od roku 1804, generál Domenico Pino; ministrem vnitra byl zprvu Luigi Villa a po něm, od roku 1803, Daniele Felici; ministrem zahraničních věcí byl Ferdinando Marescalchi; ministrem spravedlnosti a Velkým soudcem Bonaventura Spannocchi; ministrem státní pokladny byl Antonio Veneri; ministrem financí Giuseppe Prina a ministrem náboženství byl Giovanni Bovara. Po vyhlášení Francie císařstvím v roce 1804 byla Italská republika posléze Napoleonem přetvořena na království.\n"}
{"id": "757819", "url": "https://cs.wikipedia.org/wiki?curid=757819", "title": "Alois Hložek", "text": "Alois Hložek\n\nAlois Hložek (6. nebo 16. června 1893 Kroměříž – 18. prosince 1961) byl český a československý voják a politik Komunistické strany Československa a poválečný poslanec Ústavodárného Národního shromáždění a Národního shromáždění ČSR.\nByl synem hostinského. Vystudoval reálnou školu v Kroměříži. Maturoval v roce 1911. V roce 1914 narukoval do rakousko-uherské armády. Po celou světovou válku působil jako voják. Po vzniku Československa přešel v roce 1918 do Československé armády a sloužil u pěchotních útvarů. V letech 1924–1928 sloužil v Kroměříži, pak u dělostřelectva v olomoucké posádce. V období let 1939–1942 pracoval jako civilní zaměstnanec na okresním úřadu Olomouc-venkov. V roce 1942 byl zatčen a až do roku 1945 vězněn v Buchenwaldu.\n\nZa druhé světové války byl politickým vězněm. Po válce bydlel v Olomouci. V roce 1949 se stal předsedou nově zřízeného KNV v Olomouci. Kromě toho zastával funkci krajského předsedy Svazu československo-sovětského přátelství.\n\nV parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Olomouc. Mandát si podržel až do konce funkčního období, tedy do voleb do Národního shromáždění roku 1954.\n\nDlouhodobě působil v ČSA a ČSLA. Roku 1946 je zmiňován coby podplukovník. V roce 1948 měl hodnost plukovníka dělostřelectva. Toho roku byl povýšen na brigádního generála. Když v roce 1951 vznikla branně-sportovní organizace Svazarm, stal se jejím prvním předsedou. Už v roce 1946 se uvádí jako oblastní velitel Svazu brannosti. V čele Svazarmu ho ale brzy vystřídal Čeněk Hruška. Předsedou Svazarmu byl Hložek jen do roku 1953.\n\n"}
{"id": "757826", "url": "https://cs.wikipedia.org/wiki?curid=757826", "title": "Ivan Holý", "text": "Ivan Holý\n\nIvan Holý (1. února 1913 Brno – ???) byl český a československý politik Komunistické strany Československa, poválečný ředitel bývalých Baťových závodů ve Zlíně a poslanec Ústavodárného Národního shromáždění a Národního shromáždění ČSR. V 50. letech souzen pro kolaboraci s nacisty a vězněn.\nZa první republiky vystudoval české reformní reálné gymnázium v Brně-Králově Poli a právnickou fakultu Masarykovy univerzity v Brně. Působil jako právník u okresního soudu. Později působil v nakladatelství Barvič a Novotný. Za okupace ho vyšetřovalo gestapo. Odešel do Zlína a zapojil se do komunistického odboje.\n\nPo roce 1945 se ve Zlíně podílel na znárodňování firmy Baťa a dočasně působil jako její ředitel (národní správce). Působil jako náměstek ministra lehkého průmyslu.\n\nV parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Zlín. Mandát si podržel do května 1951, kdy na poslanecký post rezignoval. Jeho místo pak zaujala Jarmila Taussigová-Potůčková.\n\nV 50. letech jeho politická kariéra skončila. V roce 1951 byl zatčen, obžalován a souzen ve veřejně přenášeném procesu. Byl obviněn z kolaborace s nacisty, udávání odbojářů a odsouzen na 11 let. Podle jiného zdroje byl odsouzen na 18 let. Trest byl po revizi snížen na 7 let. Uváděno též, že odsouzen byl až v roce 1954 v procesu se členy skupiny národohospodářů.\n\n"}
{"id": "757845", "url": "https://cs.wikipedia.org/wiki?curid=757845", "title": "Jiří Jelínek (baskytarista)", "text": "Jiří Jelínek (baskytarista)\n\nJiří Jelínek (* 23. května 1958, Praha) je český baskytarista. Vyučil se ve středním odborném učilišti v oboru elektromontér rozvodných zařízeni. Kromě hudby se zabývá výrobou přepravních boxů na hudební nástroje a jiné předměty pod vlastní značkou \"JJ\".\n\nV roce 1966 studoval hru na violoncello v lidové škole umění Voršilská v Praze 2. Na učilišti založil skupinu, v níž hrál na bicí a v roce 1975 začal hrát na baskytaru. V letech 1979–1982 navštěvoval Lidovou konzervatoř (dnes Konzervatoř Jaroslava Ježka) obor kontrabas-baskytara a v letech 2002–2007 hru na bicí nástroje. Hrál v řadě hudebních skupin, mezi něž se řadí například O.P.N., Něžný Octopus, Omnibus, Lyra, Hudba Praha a Echt... svého bývalého spoluhráče z Hudby Praha Karla Malíka, kde působil také spolu s kytaristou Vladimírem Zatloukalem. Na violoncello a bicí nástroje hrál také v triu Améba s kytaristou Zdeňkem Hráškem a multiinstrumentalistou Jiřím Wehlem. Kromě Hudby Praha vede vlastní skupinu The Háro se Zdeňkem Hráškem, baskytaristou skupiny Visací zámek Vladimírem \"Savcem\" Šťástkou a zpěvačkou Hudby Praha Alenou Sudovou.\n\n"}
{"id": "757850", "url": "https://cs.wikipedia.org/wiki?curid=757850", "title": "Ragibag", "text": "Ragibag\n\nRagibag (též \"Arigabag\") ( , , 1320 – 14. listopadu 1328), byl od října 1328 krátce císařem říše Jüan a velikým chánem mongolské říše. Následníkem trůnu byl od roku 1324, po smrti jeho otce, císaře Jesün Temüra, v srpnu 1328 v Šang-tu ho v říjnu 1328 prohlásili za císaře Jesün Temürovi stoupenci v čele s císařovnou vdovou Babuchan a Dawlat Šáhem, stojícím v čele vlády.\n\nV září 1328 vypukla vzpoura stoupenců jiné větve císařského rodu, Chajsanových synů. V listopadu 1328 oddíly vzbouřenců dobyly Šang-tu a zabily Ragibaga. Vládcem říše Jüan se stal Chajsanův syn Tug Temür.\n\nRagibag byl nejstarší syn Jesün Temüra, od roku 1323 velikého chána mongolské říše a císaře říše Jüan, a Babuchan ze vznešeného ongiratského rodu. Narodil se roku 1320, roku 1324 byl jmenován korunním princem.\n\nV polovině srpna 1328 Jesün Temür náhle zemřel v Šang-tu, letním hlavním městě říše. Vládu nad říší převzala císařovna vdova Babuchan, jejím nejbližším spojencem byl Dawlat Šáh, který stál v čele ústředního sekretariátu. Přirozeným nástupcem zemřelého vládce byl Ragibag, jeho syn a korunní princ.\n\nNicméně Jesün Temürova smrt povzbudila ty skupiny mongolských elit, které byly nespokojeny s poměry za vlády zemřelého. Vlivné úřady totiž drželi v rukou vesměs Jesün Temürovi stoupenci, kteří s ním přišli z jeho rodného Mongolska, kde žil před nástupem na trůn. V září 1328 kipčacký generál El Temür zorganizoval převrat v Chánbalyku (Pekingu, druhém hlavním městě). V boji proti Buluchan a Ragibagovi se spojili jak věrní Chajsanovy rodiny, bývalí Šidebalovi stoupenci, kteří měli Jesün Temürově klice za zlé Šidebalovu vraždu, i různí nespokojenci. Cílem rebelů bylo dosazení Chajsanových synů na trůn. V říjnu 1328 přivítal ve městě mladšího Chajsanova syna Tugh Temüra, kterého prohlásil císařem. Týž měsíc se císařem stal i Ragibag.\n\nVe výhodě byli vzbouřenci, díky materiálním a lidským zdrojům většiny Číny, kterou ovládali z Chánbalyku. Loajalistům zůstalo Mongolsko, Mandžusko, Šen-si, S’-čchuan a Jün-nan.\n\nArmáda loajalistů vyslaná ze Šang-tu překročila Velkou čínskou zeď a pokusila se zaútočit na Chánbalyk, ale byla poraženy El Temürovými oddíly. začátkem listopadu 1328 se Chasarův potomek Örüg Temür, který vládl ve východním Mongolsku, a Buka Temür přidali na stranu El Temüra a oblehli Šang-tu. Město bylo téměř nebráněné, protože většina ragibagovských vojsk držela frontu jižně na Velké zdi, a po krátkém obležení se vzdalo. Dawlat Šáh a mnozí přední představitelé loajalistů byli uvězněni a později popraveni; Ragibag sám byl zřejmě zavražděn, oficiálně „zmizel“. Stoupenci Jesün Temürovy strany kladli odpor ještě několik let, v Jün-nanu až do roku 1332.\n\nKvůli nedostatku pramenů, psaných navíc různými jazyky není Ragibagovo jméno známo s určitostí. Tibetské \"Rudé anály\" (\"Hu lān deb ther\") ho uvádějí jako „Ra khyi phag“. Pozdější mongolské kroniky, jako \"Erdeni-jin tobči\" a \"Altan tobči\" ho píší Radzibaγ, nebo Raǰibaγ. Čínská \"Jüan-š'\" uvádí jeho jméno jako A-su-ťi-pa (), ale to je pravděpodobně chybně z A-la-ťi-ba (). Počáteční „a“ je čínský doplněk mongolských slov začínajících na „r“.\n"}
{"id": "757852", "url": "https://cs.wikipedia.org/wiki?curid=757852", "title": "Oleg Homola", "text": "Oleg Homola\n\nOleg Homola, též Oleg Bedřichovič Homola (31. ledna 1921 Praha – 8. prosince 2001) byl český a československý literární vědec, spisovatel a politik Komunistické strany Československa, poválečný poslanec Ústavodárného Národního shromáždění, Národního shromáždění ČSR, Národního shromáždění ČSSR a Sněmovny lidu Federálního shromáždění.\nJeho otcem byl generál a popravený odbojář Bedřich Homola, matkou Galina rozená Fadějeva. Vystudoval malostranskou reálku a započal studium architektury, které ale bylo přerušeno po studentských bouřích v listopadu 1939. Byl internován v koncentračním táboře Sachsenhausen. Po návratu zjistil, že ho mezitím opustila dívka a krátce nato byl popraven jeho otec. Po pražském povstání v květnu 1945 se profiloval jako studentský vůdce. Působil jako malíř a spisovatel (erotická novela \"Třešňový andílek\", román z prostředí koncentračního tábora \"Slunce v aspiku\" nebo detektivní novela \"Modelka\"). V 70. letech 20. století pracoval jako odborný pracovník Památníku národního písemnictví (krátce byl i jeho ředitelem). Zpracoval zde slovník českých nakladatelů (\"Přehled osob a institucí zajišťujících náklad, výrobu a prodej českých tisků\", 1460–1918) a zabýval se restaurátorstvím.\n\nK roku 1954 se profesně uvádí jako ústřední tajemník Ústředního výboru Svazu československo-sovětského přátelství.\n\nV parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948. V nich se poslancem nestal. Poslanecké křeslo ovšem nabyl dodatečně v březnu 1953 za KSČ ve volebním kraji Praha jako náhradník poté, co rezignovala poslankyně Marie Šplíchalová. Mandát získal i ve volbách do Národního shromáždění roku 1954 (volební kraj Praha-venkov), volbách do Národního shromáždění roku 1960 (po nich poslancem Národního shromáždění ČSSR) a volbách do Národního shromáždění roku 1964. X. sjezd KSČ, XI. sjezd KSČ a XII. sjezd KSČ (1962) ho zvolil kandidátem Ústředního výboru Komunistické strany Československa.\n\n18. 10. 1968 se při hlasování o dočasném pobytu vojsk Varšavské smlouvy zdržel hlasování (spolu s 9 dalšími poslanci, 4 hlasovali proti pobytu), dostal na tento čin stranickou důtku, byl přesunut z místa náměstka ministra kultury a informací na post ředitele Památníku národního písemnictví. Po vyloučení z KSČ 13. 8. 1970 byl sesazen z místa ředitele na místo odborného pracovníka PNP.\n\nByl zařazen na Seznam osob doporučených k zařazení do jednotné centrální evidence představitelů a exponentů pravice.\n\nV Národním shromáždění zasedal do roku 1968, kdy se v souvislosti s federalizací Československa přesunul do Sněmovny lidu Federálního shromáždění. V prosinci 1969 na mandát rezignoval.\n\nV dubnu 1990 mu předal ministr kultury Milan Lukeš Rehabilitační dekret za „neohrožené hájení demokratických principů“.\n\nPolistopadový ředitel Památníku Národního písemnictví Pravoslav Kneidl poděkoval při příležitosti narozenin Olega Homoly 30. 1. 1991 takto: „Jsme si vědomi toho jak jste svým pevným postojem a osobní statečností zabránil postihu pracovníků PNP a represáliím, které byly v jiných organizacích běžné“.\n\n"}
{"id": "757854", "url": "https://cs.wikipedia.org/wiki?curid=757854", "title": "Fukar", "text": "Fukar\n\nFukar je zemědělský či zahradní stroj, elektrické, benzínové či akumulátorové nářadí. Užívá se pro různé účely, malé stroje nejčastěji pro rychlý úklid venkovních prostor. Standardně se využívá pro vysávání a shrnování spadaného listí a rozfoukání sněhu. Fukary využívají zemědělské podniky k foukání sypkých produktů, sena či slámy. Při úklidu měst je využívají městské technické služby a k úklidu na zahradě i běžné domácnosti. Fukary nachází uplatnění i v truhlářských a jiných provozech, kde je třeba směrovaným proudem vzduchu uklidit, třísky, piliny, špony apod. \n\nElektronická regulace výkonu umožňuje nastavit rychlost vzduchu. Fukary mohou mít dva režimy – foukání a vysávání. Při vysávání jsou nečistoty rozmělněny drtičem, který objem odpadu sníží o 90 %. Režim foukání vypouští vzduch ven z fukaru.\n\nBěhem 20. století byly velké fukary přídavným zařízením nebo přímo součástí kombajnů pro sklizeň obilí nebo pícnin a foukaly posekaný materiál (bez zrní po vymlácení) na (klecový) vůz jedoucí vedle kombajnu během sklízení na poli podobně, jako např. moderní sněhové frézy odhazují sníh.\n\nFukar vynalezl Dom Quinto na konci 50 let 20. století. Původně se prodával v USA jako součást chemických postřikovačů. Výrobce brzy zjistil, že mnoho lidí odstraní z přístroje chemický postřikovač a používá samotný fukar. Začal tedy prodávat samotný fukar jako zahradní náčiní. Největší úspěchy slavily fukary během kalifornského období sucha, kdy bylo zakázáno uklízet zahradu pomocí vody.\n\nRichard Hammond v televizní seriálu Brainiac z extrémně výkonných strojů vyrobil vznášedlo. Od té doby má fukar na listí i jiná využití v amatérském stavebnictví.\n\nVyžadují připojení do elektrické sítě a jsou méně výkonné. Zpravidla jsou ale levnější.\n\nBenzinové modely jsou dražší, ale díky velkému výkonu dokáží odstranit i vysoké vrstvy sněhu. Navíc jsou zcela mobilní. Fukary s digitálním zapalováním mají výrazně nižší spotřebu.\n\nVýhodou je mobilní užití bez přívodního kabelu a tichý chod oproti benzínovým typům. \n"}
{"id": "757866", "url": "https://cs.wikipedia.org/wiki?curid=757866", "title": "Josef Horn", "text": "Josef Horn\n\nJosef Horn (21. února 1899 Plzeň – 17. října 1973 Moskva) byl český a československý politik Komunistické strany Československa a poválečný poslanec Ústavodárného Národního shromáždění a Národního shromáždění ČSR.\nPatřil mezi zakládající členy KSČ. V roce 1946 se uvádí jako předseda ústřední živnostensko-obchodnické komise KSČ a bývalý politický vězeň, bytem v Praze. Působil jako redaktor v redakcích družstevních a odborových listů, například \"Včela\", \"Bratrství\" a \"Rudé odbory\". V roce 1951 je zmiňován coby předseda Aeroklubu a náměstek ministra dopravy.\n\nV parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Praha. Mandát zastával do konce funkčního období, tedy do voleb do Národního shromáždění roku 1954.\n\nZastával i stranické funkce. VIII. sjezd KSČ a IX. sjezd KSČ ho zvolil členem Ústředního výboru Komunistické strany Československa. X. sjezd KSČ ho zvolil na post člena Ústřední revizní komise.\n\nPočátkem 70. let působil jako předseda československo-sovětské obchodní komory.\n\n"}
{"id": "757867", "url": "https://cs.wikipedia.org/wiki?curid=757867", "title": "Emil Václav Müller", "text": "Emil Václav Müller\n\nEmil Václav Müller (28. července 1887 Praha – ? 1954) byl český hudební skladatel.\n\nByl synem houslisty a hudební vzdělání získal pouze od otce. Vystudoval gymnázium a pracoval jako účetní, později ředitel účetního odboru na \"Úřadu hlavního města Prahy\". V roce 1950 odešel do důchodu. Zabýval se esperantem a zkomponoval v tomto jazyce i mši. \n\nJako skladatel byl velmi plodný. Zkomponoval na 60 děl, málo z nich však bylo provedeno na veřejnosti.\n\nDále zkomponoval řadu drobnějších skladeb klavírních, skladeb pro komorní obsazení, písní a sborů.\n\nTiskem vyšlo:\n\n\n"}
{"id": "757869", "url": "https://cs.wikipedia.org/wiki?curid=757869", "title": "Muzeum Křišťálový dotek", "text": "Muzeum Křišťálový dotek\n\nMuzeum Křišťálový dotek je světově ojedinělé muzeum otisků dlaní českých i světově významných osobností v křišťálovém skle, které sídlí v severočeských Litoměřicích. Založil je český sklář Jan Huňát spolu se svým otcem Alexandrem. Muzeum má ambice stát se místem národní hrdosti.\n\nJan Huňát vystudoval Střední uměleckoprůmyslovou školu sklářskou v Železném Brodě. Po roční zkušenosti ve světově známé sklárně Moser strávil 5 let v irském Galway, kde se zabýval výrobou skla na zakázku a restaurováním vitráží v kostelech, katedrálách a univerzitách. V těchto činnostech pak pokračoval dál v Austrálii. Po návratu do České republiky zahájil uměleckou činnost v oblasti moderního designu.\nV roce 2007 se zúčastnil prestižní světové soutěže pořádané v čínském Pekingu, kde obsadil druhé místo. Následně spolupracoval s Akademií umění a designu na Univerzitě Tsinghua v Pekingu. Po návratu začal intenzivně pracovat na novém projektu – zachycení jedinečné stopy člověka v českém křišťále. Po dlouhé roční snaze vznikla dokonale věrná kopie lidské ruky, „křišťálový dotek“, která naplňuje odvěkou touhu člověka zanechat po sobě stopu. Tento produkt je zapsán a chráněn ochrannou známkou a vzorem u OHIM. Poté přišel s myšlenkou zachovat důstojnou vzpomínku na osobnosti, které se svými skutky zapsaly do dějin lidstva, přenesenou do křišťálového skla. Začal s oslovováním jednotlivých osobností a získáváním otisků jejich dlaní.\n\nMezi prvními významnými osobnostmi byli japonský premiér Taró Asó, český sochař Olbram Zoubek, či malíř Adolf Born. Následovaly otisky dlaní legendy anglického fotbalu Sira Toma Finneyho, kambodžského krále Norodoma Sihamoniho a sportovců, jako jsou Jaromír Jágr, Jiří Šlégr, Dominik Hašek, Robert Reichel, Ivan Lendl, Josef Masopust, Anatolij Karpov a další.\n\nNové muzeum se nachází v Litoměřicích na Mírovém náměstí vedle městského úřadu, kde bylo slavnostně otevřeno paní Martou Kubišovou a starostou města Litoměřice dne 25.5.2017 . Nově otevřené muzeum je jedinečným unikátem, který významně obohacuje turistickou atraktivitu města. Nabízí jak audiovizuální formu expozice prostřednictvím tematického výkladu o osobnostech a dílech, tak formu taktilní, resp. hmatovou, která poskytuje výjimečnou příležitost také lidem nevidomým a slabozrakým.\nV muzeu jsou vystaveny křišťálové otisky dlaní osobností z řad významných politiků, sportovců, umělců a hrdinů novodobé historie. Tyto známé osobnosti se na tvorbě designu podílejí nejen otiskem své ruky, ale také osobitým nápadem, čím dílo dotvořit. Např. Křišťálový Dotek pana Václava Havla je doplněn jeho vlastním citátem upraveným k tomuto účelu \"\"Naděje není optimizmus. Naděje je jistota, že něco má smysl.\"\"\n\nÚčelem muzea je dosáhnout ucelené sbírky otisků dlaní slavných osobností k uchování důstojných artefaktů pro tzv. paměť lidstva. K tomuto účelu vznikly Projekty Velikáni a Velcí Češi, které umožní rozšíření významných sbírkových fondů. Hlavním cílem je připomenout a přiblížit veřejnosti světové osobnosti a hrdiny současnosti, kteří se zásadním způsobem podíleli na tvorbě dějin lidstva a stali se tak vzorem pro své následovníky.\n\nVybrané Křišťálové doteky významných osobností věnovalo muzeum Českému výboru UNICEF pro potřeby dražby, jejímž účelem je získat hotovost ve prospěch projektu na podporu dětí v rozvojových zemích světa.\n\n"}
{"id": "757873", "url": "https://cs.wikipedia.org/wiki?curid=757873", "title": "Hypostatická pneumonie", "text": "Hypostatická pneumonie\n\nHypostatická pneumonie je zápal plic. Je častou příčinou smrti imobilních pacientů vyššího věku, případně kuřáků. Právě u pacientů upoutaných dlouhodobě na lůžko dochází k hromadění krve a hlenu v zádových partiích plic. V tomto prostředí se pak daří například stafylokokům.\n"}
{"id": "757874", "url": "https://cs.wikipedia.org/wiki?curid=757874", "title": "Růžena Hrbková", "text": "Růžena Hrbková\n\nRůžena Hrbková (4. května 1899 – ???) byla česká a československá politička Československé strany národně socialistické a poválečná poslankyně Ústavodárného Národního shromáždění.\nPo parlamentních volbách v roce 1946 byla zvolena poslankyní Ústavodárného Národního shromáždění za národní socialisty. Mandát ale získala až dodatečně v květnu 1948 jako náhradnice poté, co rezignoval poslanec Antonín Hřebík. V té době (po únorovém převratu v roce 1948) byla již strana přejmenována na Československou stranu socialistickou a byla loajální součástí komunistického režimu. V parlamentu setrvala jen krátce do konce funkčního období, tedy do voleb do Národního shromáždění roku 1948.\n\n"}
{"id": "757878", "url": "https://cs.wikipedia.org/wiki?curid=757878", "title": "Alfons Hykl", "text": "Alfons Hykl\n\nAlfons Hykl (22. října 1908 – ???) byl český a československý politik Komunistické strany Československa a poválečný poslanec Ústavodárného Národního shromáždění.\nRoku 1946 se uvádí jako rolník, člen místního národního výboru a tajemník okresního sdružení Jednotného svazu českých zemědělců, bytem ve Staříči.\n\nV parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948.\n\n"}
{"id": "757881", "url": "https://cs.wikipedia.org/wiki?curid=757881", "title": "František Hynek", "text": "František Hynek\n\nFrantišek Hynek (5. července 1906 Vůsí – 14. září 1984 Vůsí) byl český a československý rolník, politik Československé strany lidové a poválečný poslanec Ústavodárného Národního shromáždění. Za 2. světové války vězněn. Po roce 1948 pronásledován a vězněn komunistickým režimem.\nNarodil se v malé jihočeské vesnici Vůsí u Milevska. Po vystudování hospodářské školy pracoval na usedlosti rodičů, roku 1934 rodinné hospodářství převzal. Patřil mezi propagátory nových metod v zemědělství. Angažoval se ve Sdružení katolické mládeže (SKM) a později v ČSL. Roku 1938 byl zvolen starostou rodné obce. Za války se aktivně účastnil odboje a 15. prosince 1944 byl zatčen gestapem a postupně vězněn v Praze na Pankráci a později v Terezíně. Byl odsouzen k smrti, ale rozsudek nebyl vykonán.\n\nV parlamentních volbách v roce 1946 byl zvolen poslancem Ústavodárného Národního shromáždění za ČSL. V parlamentu setrval formálně do konce funkčního období, tedy do voleb do Národního shromáždění roku 1948.\n\nPo únorovém převratu byl vyloučen z ČSL a pronásledován. Roku 1950 ho zatkla Státní bezpečnost a přesvědčovala, aby udával své spoluobčany, což odmítl. 17. srpna 1950 se pokusil o přechod hranic u Aše, jeho útěk se nezdařil, byl těžce zraněn a jeho čtrnáctiletý syn zastřelen. V roce 1951 byl odsouzen na třináct let do vězení a propuštěn byl v roce 1962. Po propuštění pracoval jako traktorista v místním JZD a od roku 1971 byl v důchodu.\n\n"}
{"id": "757893", "url": "https://cs.wikipedia.org/wiki?curid=757893", "title": "Velšský králík", "text": "Velšský králík\n\nVelšský králík ( nebo častěji ) je národní jídlo Walesu. Je to toast namazaný sýrovou pomazánkou a zapečený v troubě.\n\nStrouhaný sýr (v originálním receptu čedar) se smíchá s pivem, hořčicí a vorčestrem a za stálého míchání se zahřívá, až je hmota stejnorodá. V některých receptech se přidává také žloutek, smetana nebo tabasco. Směsí se potřou krajíce bílého chleba a dají se na pár minut do trouby nebo na gril, až se vytvoří kůrka. Podává se horké k pivu nebo vínu, se zeleninovou oblohou rajčata nebo volským okem.\n\nRecept pochází z 18. století. Název pochází podle toho, že v Anglii byl nejlevnějším masem králík, ale Velšané byli tak chudí, že si ani to nemohli dovolit, tak jedli chleba se sýrem. Protože ale vznikala četná nedorozumění kvůli tomu, že jídlo nazvané \"králík\" neobsahuje vůbec králičí maso, časem se původní \"rabbit\" zkomolilo na \"rarebit\" (zhruba \"vzácný kousek\").\n\n3. září se ve Walesu slaví Den velšského králíka. \n\n"}
{"id": "757901", "url": "https://cs.wikipedia.org/wiki?curid=757901", "title": "Václav Chleborád", "text": "Václav Chleborád\n\nVáclav Chleborád (19. února 1893 Bílkovice – ???) byl český a československý politik Komunistické strany Československa a poválečný poslanec Ústavodárného Národního shromáždění.\nV roce 1946 se uvádí jako horník, bytem Horní Litvínov.\n\nV parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948.\n\n"}
{"id": "757906", "url": "https://cs.wikipedia.org/wiki?curid=757906", "title": "František Chovanec (politik)", "text": "František Chovanec (politik)\n\nFrantišek Chovanec (25. května 1900 Rožnov pod Radhoštěm – březen 1972) byl český a československý politik Československé sociální demokracie a poválečný poslanec Ústavodárného Národního shromáždění.\n\nPůvodní profesí byl strojníkem. V roce 1939 se v rodném Rožnově pod Radhoštěm zapojil do činnosti odbojové skupiny Obrana národa. Rozšiřoval protiokupační letáky a zajišťoval a přechovával zbraně. V rámci série razií a domovních prohlídek ho ovšem v únoru 1941 zatklo gestapo. Byl vězněn a internován v koncentračním táboře v Ratiboři. Při pochodu smrti na přelomu ledna a února 1945 se mu podařilo uprchnout, dojít do Rožnova a odtud po zotavení došel do Plzně, kde se v květnu 1945 zúčastnil bojů při přebírání moci do československých rukou.\n\nPo parlamentních volbách v roce 1946 se stal poslancem Ústavodárného Národního shromáždění za ČSSD. Mandát ale získal až dodatečně v květnu 1948 (tedy až po únorovém převratu) jako náhradník poté, co rezignoval poslanec Vojta Beneš. V parlamentu zasedal jen po krátkou dobu do voleb do Národního shromáždění roku 1948.\n\nPatřil k významným postavám regionální politiky na Plzeňsku. Po únorovém převratu patřil k prokomunisticky orientované části sociální demokracie. Zasedl za ni v předsednictvu okresního Akčního výboru Národní fronty a krajského Akčního výboru ČSSD. Počátkem března 1948 se za ČSSD stal místopředsedou Ústředního národního výboru města Plzně. ČSSD se v červnu roku 1948 sloučila s KSČ. Jeho vnuk Milan Chovanec o něm v roce 2018 v souvislosti s tehdejším hlasováním o důvěře druhé Babišově vládě napsal, že František Chovanec se sloučením ČSSD s KSČ nesouhlasil a byl za to postihován.\n\nNa postu náměstka předsedy ÚNV statutárního města Plzně nicméně setrval až do konce června 1950. Byl též předsedou komise pro správu národního majetku movitého a nemovitého a věcné válečné škody.\n\nV 60. letech byl evidován jako agent Státní bezpečnosti pod krycím jménem Kapitán u KS StB Plzeň. \n\n„František Chovanec (1900)“ zemřel podle oznámení v deníku Pravda v březnu roku 1972. Byl tehdy uváděn bytem Plzeň-Zátiší.\n\nJeho vnukem je Milan Chovanec, sociálně demokratický plzeňský politik z počátku 21. století, hejtman Plzeňského kraje a pozdější český ministr vnitra.\n\n"}
{"id": "757907", "url": "https://cs.wikipedia.org/wiki?curid=757907", "title": "Javánská Wikipedie", "text": "Javánská Wikipedie\n\nJavánská Wikipedie je jazyková verze Wikipedie v javánštině. Byla založena v roce 2004. V lednu 2020 obsahovala přes 57 000 článků a pracovalo pro ni 8 správců. Registrováno bylo přes 42 000 uživatelů, z nichž bylo asi 100 aktivních. V počtu článků byla 86. největší Wikipedie.\n"}
{"id": "757919", "url": "https://cs.wikipedia.org/wiki?curid=757919", "title": "Vrbovka čtyřhranná", "text": "Vrbovka čtyřhranná\n\nVrbovka čtyřhranná (\"Epilobium tetragonum\") je druh rostliny z čeledi pupalkovité (\"Onagraceae\").\n\nJedná se o vytrvalou rostlinu dosahující výšky nejčastěji 20–90 cm. Oddenky jsou poměrně krátké, po odkvětu se vytváří nadzemní přisedlé růžice listů. Lodyha je jednoduchá nebo chudě až bohatě větvená, dole lysá, v horní části přitiskle pýřitá, od listů sbíhají 4 úzké linie, proto je lodyha hlavně nahoře zřetelně čtyřhranná. Listy jsou vstřícné, jen v horní části jsou střídavé, přisedlé, alespoň střední krátce sbíhavé. Čepele jsou nejčastěji čárkovitě podlouhlé až podlouhlé, světle až živě zelené, asi 3–8 cm dlouhé a 0,5–1,5 cm široké, na okraji hustě pilovité, na každé straně s 20–40 kupředu zahnutými zuby. Květy jsou uspořádány v květenstvích, vrcholových hroznech a vyrůstají z paždí listenu. Květy jsou čtyřčetné, kališní lístky jsou 4, nejčastěji 4 mm dlouhé. Korunní lístky jsou taky 4, jsou nejčastěji 4–7 mm dlouhé, na vrcholu mělce vykrojené, bledě růžové až růžové. Ve střední Evropě kvete nejčastěji v červenci až v září. Tyčinek je 8 ve 2 kruzích. Semeník se skládá ze 4 plodolistů, je spodní, čnělka je přímá, blizna je celistvá, kyjovitá. Plodem je asi 6–10 cm dlouhá tobolka, je přitiskle pýřitá, v obrysu čárkovitého tvaru, čtyřhranná a čtyřpouzdrá, otvírá se 4 chlopněmi, obsahuje mnoho semen. Hypanthia nejsou žláznatá. Semena jsou cca 1–1,2 mm dlouhá, na vrcholu s chmýrem a osemení je hustě papilnaté. Počet chromozómů je 2n=36.\n\nExistuje blízce příbuzný a podobný druh vrbovka Lamyova (\"Epilobium lamyi\"), který někteří autoři považují pouze za poddruh vrbovky čtyřhranné. Vrbovka Lamyova má méně zubaté listy, které jsou kratičcce řapíkaté a nesbíhavé a mají široce klínovitou bázi. Je trochu nasivělá a má o málo větší květy.\n\nVrbovka čtyřhranná je rozšířena ve velké části Evropy, na sever až po jižní Skandinávii, roste i ve Velké Británii a Irsku. Přesahuje do severní Afriky. Na východ je rozšířena i v evropské části Ruska, v Malé Asii na Kavkaze až po Írán a pohoří Altaj. Zavlečena do jižní Afriky.\n\nV ČR je to běžný druh rozšířený od nížin až do nižších horských oblastí, přibližně do 700 m n. m. Nejčastěji ji najdeme na vlhkých loukách, okrajích vod, v příkopech, vlhčích ruderálech, pasekách a na úhorech.\n\n\n \n"}
{"id": "757923", "url": "https://cs.wikipedia.org/wiki?curid=757923", "title": "Hermanus van Wyk", "text": "Hermanus van Wyk\n\nHermanus van Wyk (1835–1905) byl prvním Kapteinem (vůdcem) rehobothských Basterů v Rehobothu v jihovýchodní Africe (dnešní Namibie). Pod jeho vedením se Basteři přestěhovali ze severního Kapska právě do Rehobothu, který spolu s okolní půdou získali smlouvou s Německým císařstvím.\n\nVan Wyk se narodil roku 1835 ve Fraserburgu v Kapské kolonii. Jako vůdce klanu se v roce 1868 rozhodl opustit Kapskou kolonii a vydat se na sever. Putovali na sever přes oázu Pella, překročili řeku Orange a dorazili do vesnice Berseba v roce 1870. Basterští průzkumnící objevili úrodné území kolem Rehobothu, které bylo opuštěné kmenem Nama kvůli útoku jiného kmene Orlamů.\n"}
{"id": "757930", "url": "https://cs.wikipedia.org/wiki?curid=757930", "title": "Bérénice Bejo", "text": "Bérénice Bejo\n\nBérénice Bejo (* 7. července 1976, Buenos Aires, Argentina) je francouzská herečka.\n\nVe věku třech let Bérénice Bejo emigrovala se svými rodiči z Argentiny do Francie. Pod vlivem otce, režiséra Miguela Bejo, navštěvovala už od útlého věku hereckou školu. Její první výstup na plátně byl v roce 1993 v krátkometrážním filmu \"Pain perdu\" od Tiériho Barié a následně v celovečerním filmu \"Les Soeurs Hamlet\" (1998) od Abdelkrima Bahloula. První uznání její hereckého výkonu byla 2001 nominace na Césara jako nejlepší ženská herecká naděje za \"Hvězda ze salonu\" (\"Meilleur Espoir Feminin\") od Gérarda Jugnota. V roce 2012 se její touha splnila Césarem jako nejlepší herečka za černobílý němý film \"Umělec\" (2011) od Michela Hazanaviciusa.\n\n\n\n"}
{"id": "757933", "url": "https://cs.wikipedia.org/wiki?curid=757933", "title": "Vrbovka Lamyova", "text": "Vrbovka Lamyova\n\nVrbovka Lamyova (\"Epilobium lamyi\") je druh rostliny z čeledi pupalkovité (\"Onagraceae\").\n\nJedná se o vytrvalou rostlinu dosahující výšky nejčastěji 20–100 cm. Oddenky jsou poměrně krátké, po odkvětu se vytváří nadzemní přisedlé růžice listů. Lodyha je většinou v horní části prutovitě větvená, zřídka jednoduchá, dole lysá, v horní části přitiskle pýřitá, od listů sbíhají 2–4 úzké linie, proto je lodyha hlavně nahoře zřetelně čtyřhranná. Listy jsou vstřícné, jen v horní části jsou střídavé, krátce řapíkaté, nesbíhavé. Čepele jsou nejčastěji úzce až podlouhle kopinaté, nasivěle zelené, asi 2–4 cm dlouhé a 0,5–1 cm široké, na okraji řídce pilovité, na každé straně s 12–24 víceméně rovnými zuby. Květy jsou uspořádány v květenstvích, vrcholových hroznech a vyrůstají z paždí listenu. Květy jsou čtyřčetné, kališní lístky jsou 4, nejčastěji 4 mm dlouhé. Korunní lístky jsou taky 4, jsou nejčastěji 5–8,5 mm dlouhé, na vrcholu mělce vykrojené, růžově nachové. Ve střední Evropě kvete nejčastěji v červenci až v září. Tyčinek je 8 ve 2 kruzích. Semeník se skládá ze 4 plodolistů, je spodní, čnělka je přímá, blizna je celistvá, kyjovitá. Plodem je asi 5,5–8,5 cm dlouhá tobolka, je přitiskle pýřitá, v obrysu čárkovitého tvaru, čtyřhranná a čtyřpouzdrá, otvírá se 4 chlopněmi, obsahuje mnoho semen. Hypanthia nejsou žláznatá. Semena jsou cca 1–1,2 mm dlouhá, na vrcholu s chmýrem a osemení je hustě papilnaté. Počet chromozómů je 2n=36.\n\nExistuje blízce příbuzný a podobný druh vrbovka čtyřhranná (\"Epilobium tetragonum\"). Někteří autoři považují vrbovku Lamyovu pouze za poddruh vrbovky čtyřhranné. Vrbovka čtyřhranná má více zubaté listy, které jsou přisedlé a alespoň střední sbíhavé a mají širokou bázi. Je světle zelená, nikoliv nasivělá a má o málo menší květy.\n\nVrbovka Lamyova je rozšířena ve velké části Evropy, na sever až po jižní Skandinávii, roste i ve Velké Británii. V jižní Evropě je ale vzácná, málo přesahuje do severní Afriky a vyskytuje se i na ostrově Madeira. Na východ je rozšířena i v evropské části Ruska, v Malé Asii a na Kavkaze. Údajně byla zavlečena do jižní Afriky, Severní Ameriky, Jižní Ameriky a na Nový Zéland.\n\nV ČR se vyskytuje roztroušeně od nížin do podhůří, přibližně do 700 m n. m. Nejčastěji ji najdeme na lesních světlinách a mýtinách, cestách, nádražích, úhorech, v příkopech a na narušených travnatých svazích a náspech.\n"}
{"id": "757941", "url": "https://cs.wikipedia.org/wiki?curid=757941", "title": "Dugan", "text": "Dugan\n\nDugan či Duggan je původně irské příjmení, ale označuje i řadu zeměpisných i jiných objektů.\n\n\n\n"}
{"id": "757943", "url": "https://cs.wikipedia.org/wiki?curid=757943", "title": "ESUS (rozcestník)", "text": "ESUS (rozcestník)\n\nESUS může označovat:\n"}
{"id": "757951", "url": "https://cs.wikipedia.org/wiki?curid=757951", "title": "James Dugan", "text": "James Dugan\n\nJames Dugan (7. května 1912 Altoona, Pensylvánie – 3. června 1967 Panama City) byl americký historik, novinář a oceánolog. Znám je především jako dlouholetý přítel Jacquese-Yvese Cousteaua, s nímž spolupracoval na několika knihách a filmech.\n\nS Jacquesem-Yvesem Cousteauem se seznámil při osvobozování Francie v roce 1944. V 50. a 60. letech se pak s ním zúčastnil mnoha expedic a psal scénáře k úspěšným seriálům a knihám. Za film \"Svět ticha\" získal v roce 1956 Grand Prix na filmovém festivalu v Cannes.\n\nZemřel ve věku 55 let na srdeční infarkt a byl pohřben do moře.\n"}
{"id": "757952", "url": "https://cs.wikipedia.org/wiki?curid=757952", "title": "Obnovlenije", "text": "Obnovlenije\n\nObnovlenije ( , ) je politická strana v mezinárodně neuznaném Podněstří. Zastupuje zájmy podněsterských oligarchů, především místního monopolu Šerif. Od roku 2005 má strana většinu v Nejvyšším sovětu, byla v opozici vůči bloku bývalého prezidenta Smirnova. Do roku 2010 byl předsedou strany současný prezident Jevgenij Vasiljevič Ševčuk, poté Anatolij Vladimirovič Kaminskij. Zahraničním spojencem je ruská vládnoucí strana Jednotné Rusko.\n"}
{"id": "757962", "url": "https://cs.wikipedia.org/wiki?curid=757962", "title": "Moto Blanco", "text": "Moto Blanco\n\nMoto Blanco jsou DJs pocházející z Anglie ve složení Danny Harrison a Arthur Smith. Hrají převážně elektronickou hudbu.\n\n\n"}
{"id": "757965", "url": "https://cs.wikipedia.org/wiki?curid=757965", "title": "Bramborová kaše", "text": "Bramborová kaše\n\nBramborová kaše neboli bramborové pyré je pokrm připravovaný z vařených brambor. Připravuje se tak, že se oloupou, umyjí a uvaří brambory, pak se rozšťouchají nebo rozmixují a přimíchá se do nich mléko, sůl a máslo a v řadě receptů i smetana.\n\nBramborová kaše se liší od šťouchaných brambor tím, že je jemnější (důkladněji rozšťouchaná) a zpravidla se do ní nezamíchává smažená cibule a slanina.\n\nObvykle bývá doporučeno používat „moučné“ odrůdy brambor, ačkoliv někdy bývají používány i „voskovité“ brambory, aby bylo dosaženo různorodé textury. Máslo, rostlinný olej, mléko či smetana jsou přidávány kvůli zlepšení chuti a zjemnění textury. Brambory se solí a pepří, nebo se ochucují různými dalšími bylinkami a kořením. Populární přísady a dochucovadla zahrnují: česnek, sýr, kousky slaniny, kysanou smetanu, smaženou cibulku či jarní cibulku, hořčici, koření jako muškátový oříšek, nasekané bylinky jako petrželku či rozmarýn, křen, bílou vodnici a wasabi. Do francouzské variace zvané \"pommes duchesse\" se přidává vaječný žloutek, protlačený trezírovacím sáčkem či strojkem do tvarů vlnitých stuh a rozet, potřené máslem a lehounce zapečené. V nízkokalorických a bezmléčných variantách mohou být mléko, smetana a máslo nahrazeny vývarem. \"Aloo Bharta\", variace z indického subkontinentu, používá nasekanou cibuli, hořčici, chilli, lístky koriandru a další koření.\n"}
{"id": "757966", "url": "https://cs.wikipedia.org/wiki?curid=757966", "title": "Vrbovka tmavá", "text": "Vrbovka tmavá\n\nVrbovka tmavá (\"Epilobium obscurum\") je druh rostliny z čeledi pupalkovité (\"Onagraceae\").\n\nJedná se o vytrvalou rostlinu dosahující výšky nejčastěji 20–80 cm. Oddenky jsou poměrně dlouhé, po odkvětu nebo už za květu z něj vyráží dlouhé plazivé výběžky. Lodyha je jednoduchá nebo bohatě větvená, dole lysá, v horní části přitiskle pýřitá, od listů sbíhají 4 (řidčeji 2) úzké linie. Listy jsou vstřícné, jen v horní části jsou střídavé, přisedlé až krátce řapíkaté, prostřední někdy krátce sbíhavé. Čepele jsou nejčastěji podlouhle kopinaté až kopinaté, tmavě zelené, asi 2–7 cm dlouhé a 0,8–1,8 cm široké, na okraji oddáleně pilovité, na každé straně s 10–25 zuby. Květy jsou uspořádány v květenstvích, vrcholových hroznech a vyrůstají z paždí listenu. Květy jsou čtyřčetné, kališní lístky jsou 4, nejčastěji 3–4 mm dlouhé. Korunní lístky jsou taky 4, jsou nejčastěji 5–7 mm dlouhé, na vrcholu mělce vykrojené, našedle růžově fialové s tmavšími žilkami. Ve střední Evropě kvete nejčastěji v červenci až v srpnu. Tyčinek je 8 ve 2 kruzích, prašníky jsou 0,5–0,7 mm dlouhé. Semeník se skládá ze 4 plodolistů, je spodní, čnělka je přímá, 2–3× delší než blizna, blizna je celistvá, kyjovitá. Plodem je asi 4–7 cm dlouhá tobolka, je přitiskle pýřitá, v obrysu čárkovitého tvaru, čtyřhranná a čtyřpouzdrá, otvírá se 4 chlopněmi, obsahuje mnoho semen. Hypanthia jsou řídce žláznatá. Semena jsou cca 1–1,2 mm dlouhá, na vrcholu s chmýrem a osemení je hustě papilnaté. Počet chromozómů je 2n=36.\n\nVrbovka tmavá je rozšířena ve velké části Evropy, na sever až po jižní Skandinávii, roste i ve Velké Británii a Irsku. V jižní Evropě se vyskytuje jen málo. Přesahuje do severní Afriky, roste i na Madeiře a Kanárských ostrovech. Na východ je rozšířena i v evropské části Ruska přibližně po řeku Don, v Malé Asii na Kavkaze. Zavlečena do Jižní Ameriky, Tasmánie a na Nový Zéland.\n\nV ČR se vyskytuje roztroušeně od nížin do hor, v nižších polohách je ale vzácnější. Nejčastěji ji najdeme na prameništích a vlhkých cestách, ve vlhkých příkopech, v rákosinách a na březích tůní.\n\n\n \n"}
{"id": "757968", "url": "https://cs.wikipedia.org/wiki?curid=757968", "title": "Steve Martin", "text": "Steve Martin\n\nStephen Glenn „Steve“ Martin (* 14. srpna 1945 Waco, Texas) je americký herec, komik, spisovatel, dramatik, producent, hudebník a skladatel. Za svou přes čtyřicet let trvající kariéru získal mimo jiné Cenu Emmy a Cenu Grammy. Zpočátku působil hlavně v televizi, několikrát uváděl pořad \"Saturday Night Live\". Také byl úspěšným stand-up komikem, ale ke konci 70. let se začal věnovat herecké kariéře. Zahrál si např. ve filmech \"Dvanáct do tuctu\" (2003) a \"Růžový panter\" (2006). Už od mládí hraje na banjo a vydal několik hudebně-komediálních alb.\n\n"}
{"id": "757972", "url": "https://cs.wikipedia.org/wiki?curid=757972", "title": "Šlapací kolo", "text": "Šlapací kolo\n\nŠlapací kolo je motor poháněný zpravidla lidskou silou. V minulosti se šlapací kola užívala pro vytahování vody ze studní, jako pohon jeřábů nebo ke mletí obilí.\n\nŠlapacích kol se užívalo již od dob starých Řeků a Římanů například pro odvodňování. Za renesance byla často součástí jeřábů na stavbách. V raně viktoriánské Británii se šlapací kola používala jako forma nucených prací pro trestance.\n\n"}
{"id": "757985", "url": "https://cs.wikipedia.org/wiki?curid=757985", "title": "Gustav Dörfl", "text": "Gustav Dörfl\n\nGustav Dörfl (24. června 1855, Praha – 18. června 1902, tamtéž) byl český básník, spisovatel, překladatel a novinář. Pracoval jako korektor v redakci \"Národní politiky\". Přispíval fejetony do pražských deníků, určitou dobu řídil časopis \"Česká rodina\". Byl autorem básní, z nichž vyzařoval upřímný, hluboký cit. Překládal literární díla z češtiny do němčiny a z angličtiny do češtiny.\n\nNarodil se r. 1855 v Praze. Studoval chemii na pražské německé technice. Roku 1877 odjel do Edinburghu, kde navštěvoval teologické kursy na New College. Strávil tam tři roky. Poté se vrátil do Prahy, kde redigoval evangelický literární časopis \"Česká rodina\" a sbírku \"Vánoční album\".\n\nŘadu let pracoval jako korektor v deníku \"Národní politika\". Vedle toho byl literárně činný – psal básně a fejetony, překládal česká literární díla do němčiny a anglická do češtiny. Byl rovněž spolupracovníkem \"Ottova slovníku naučného\".\n\nŽil a vystupoval skromně, netlačil se do popředí a nepatřil tak ani během života k příliš známým spisovatelům. Zemřel 18. června 1902 na Královských Vinohradech v domě čp. 504 po krátké nemoci, která zřejmě souvisela s jeho korektorským povoláním. Pohřben byl na Vinohradském hřbitově. Byl vdovcem, zanechal po sobě jedenáctiletého syna.\n\nJako student přispíval básně do beletristických časopisů. Ohlas měly především vlastenecké balady, z nichž některé byly zkonfiskovány cenzurou (\"Hlasy českých mučenníků\", \"Píseň oráče na Bílé hoře\" aj.)\n\nPo návratu z Británie redigoval evangelický časopis \"Česká rodina\" a sbírku \"Vánoční album\". Napsal také řadu fejetonů do pražských listů a své znalosti angličtiny využíval k překladům britských autorů, z nichž některé byly otištěny v literární příloze \"Národní politiky\". Do téhož listu také psal příležitostné vlastenecké básně. Pro Národní divadlo upravil Shakespearovy hry \"Zimní pohádka\", \"Jindřich IV\". a \"Coriolan\". Překládal rovněž z češtiny do němčiny např. básně Heyduka, Vrchlického a Nerudy.\n\nJeho básně vyzařují nelíčený, hluboký cit. Knižně vyšly např.:\n\nPřeklady:\n\nPokusil se i o divadelní hry (\"Jaroslav z Boskovic\", \"O dítě\", veselohra \"Hračkář\").\n\n"}
{"id": "757986", "url": "https://cs.wikipedia.org/wiki?curid=757986", "title": "Rudolf Reder", "text": "Rudolf Reder\n\nRudolf Reder (4. dubna 1881 - 1968?) byl polský žid, který jako jeden z mála (obvykle se uvádí celkem 7 uprchlíků) unikl z vyhlazovacího tábora Belzec a jako jediný vězeň podal o táboře obsáhlejší svědectví. Pocházel ze Lvova, kde pracoval v továrně na mýdlo. Do tábora se dostal 11. srpna 1942 a koncem listopadu 1942 se mu podařilo uniknout, když pomáhal strážným s nakládkou materiálu ve Lvově. Reder přežil válku, odstěhoval se do Kanady a v roce 1963 svědčil v procesu se strážnými z Belzce.\n\"\"Ve vagóně nebylo slyšet jediného slova. Byli jsme si vědomi, že jedeme umřít, že nás nemůže nic zachránit; apatičtí, bez jediného vzdechu. Všichni jsme mysleli na jediné, jak utéci. Ale to nešlo. Nákladní vlak, kterým jsme jeli, byl nový, okna měl tak úzká, že bych se jím nemohl ani protáhnout. Muselo být ale možné nějak dveře otevřít, protože jsme slyšeli každých pár minut střelbu na někoho, kdo zkoušel utéci. Nikdo se spolu nebavil, nikdo neutěšoval plačící ženy, nikdo nezastavoval vzlykání dětí. Všichni jsme věděli: jsme na naší cestě k jisté a hrozné smrti. Přáli jsme si, aby už to bylo za námi. Možná někdo utekl, nevím.\"\"\n\"\"Irrman\" \"mluvil velice nahlas a zřetelně. \"Ihr gehts jetzt baden, nachher werdet ihr zur Arbeit geschickt\" (Teď se půjdete vykoupat a potom budete posláni do práce). A to bylo všechno. Všichni jásali a byli šťastní, že potom všem půjdou do práce. Jeho slova si pamatuji, byla opakována den za dnem, obvykle třikrát denně, po celé 4 měsíce mého života v táboře. Byla to chvíle naděje a klamných představ. Na každý pád se lidem dýchalo lehčeji. Byl tam už klid, podařilo se je utišit. Celý zástup se pohnul dopředu, muži přímo nádvořím do budovy, na které bylo napsáno velkými písmeny \"Bade und Inhalationsraume\" (koupelna a inhalační místnosti).\"\"\n\n\"\"V táboře smrti jsem byl od srpna do listopadu 1942. To bylo období masového vraždění Židů. Několik spoluvězňů v táboře, kteří tu už byli delší dobu, mi sdělilo, že nejvíce transportů smrti přijelo právě v tomto období. Přijížděly každý den, bez přestávky, zpravidla třikrát denně a každý vlak měl asi 50 vagónů se 100 lidmi v každém. Když dorazil transport v noci, musely oběti čekat v uzavřených vozech až do šesté hodiny ranní.\"\"\n\"\"S každým transportem to šlo stejně jako s mým. Vězni se museli vysvléci, jejich věci zůstaly ležet na dvoře a Irrman spustil tu svoji klamnou řeč a vždy to samé. Lidé na chvíli jásali, viděl jsem záblesk naděje v jejich očích. Naděje, že půjdou do práce. Ale už o chvíli později byly malé děti odděleny od svých matek, staří a nemocní byli nakládáni na nosítka a muži s malými dívkami byli za pomoci pažeb od pušek hnáni dál a dál podél oplocené cesty přímo do plynových komor. Nahé ženy byly stejně brutálně nasměrovány do druhé budovy, kde jim byly ostříhány vlasy. Můžu určit přesně ten moment, kdy pochopili, co je čeká. Hrůza se zoufalstvím a nářkem se mísila se zvuky orchestru. Když šli muži do plynových komor, byli hnáni a bodáni bajonety. Do každé komory bylo natěsnáno asi 750 lidí. Časem zaplnili všech šest komor, zatímco v první komoře už namačkaní lidé dvě hodiny čekali na svoji smrt. Až když bylo všech šest komor plných, že bylo těžké zavřít vůbec dveře, byl nastartován motor.\"\"\n\"\"Na cestě od plynových komor k hrobům, podél asi několika set metrů stálo několik zubařů, vybavených kleštěmi. Zastavili každého, kdo táhl tělo, otevřeli mrtvému pusu a vytrhli mu zlato, které hodili do koše. Bylo tam 8 zubařů. Většinu z nich tvořili mladí lidé, vybraní pro tuto práci z transportu. Jednoho z nich jsem poznal blíže. Jmenoval se Zucker a přišel ze Rzeszówa. Zubaři měli vlastní malý dům společně s \"lékaři\" a lékárníky. Při západu slunce nesli koše plné zlatých zubů dovnitř a třídili zlato, které tavili do tabulek. Gestapák\" (SS-man) \"Schmidt je hlídal a bil je, když pracovali moc pomalu. Každý transport musel být udělán za 2 hodiny. Zuby se tavily do tabulek, které byly 1 cm tlusté, 0,5 cm široké a 20 cm dlouhé (...) 10 vězňů muselo opatrně rozpárat každý kousek oděvu pod dohledem strážců a bičů esesmanů, kteří si mezi sebou dělili nalezené peníze. Na tuto práci byli přiřazováni speciální esesmani, ale vždy ti samí. Vězni, kteří je třídili a párali oblečení, nemohli a také ani nechtěli nic zpronevěřit. Nač jim byly dobré peníze nebo cennosti ? Nic jsme si nemohli koupit a ani jsme neměli naději na přežití. Nikdo z nás nevěřil na zázraky. Každý vězeň byl pečlivě hlídán, ale přesto jsme často chodili po rozsypaných dolarech, které nebyly registrovány. Nevzali jsme si je. Bylo to nesmyslné a nepomohlo by nám to. Jednou jeden švec schoval schválně 5 dolarů. On a jeho syn byli zastřeleni. Šel na smrt šťastný - chtěl to mít za sebou. Smrt byla jistá a proč se nechat trápit ? Dolary nám v Beĺzecu pomohly snadněji umřít.\"\"\n\"\"Na konci listopadu se blížil ke konci čtvrtý měsíc mého příšerného pobytu v táboře smrti Beĺzec. Irrman mi jedno ráno řekl, že je do tábora potřeba kovových plátů. Byl jsem tehdy oteklý samá modřina a hnis mi vytékal z ran. Gestapák Schmidt mi natrhl obě tváře holí. Irrman mi sdělil se zlomyslným smíchem, že pro pláty pojedu pod dohledem eskorty do Lvova - \"Sollst nicht durchgehen\" (jenom neuteč). Tak jsem jel, naložen na nákladní auto spolu se čtyřmi gestapáky a hlídkou. Ve Lvově jsem po celém dnu nakládání kovových plátů zůstal na voze sám pouze s jedním hlídačem. Zbytek šel pryč se trochu pobavit. Seděl jsem tam několik hodin, aniž bych se hýbal a vůbec přemýšlel. Pak jsem zpozoroval, že můj strážce usnul a chrápal. V reflexu, bez chvíle uvažování jsem seskočil z vozu; dozorce stále spal. Stál jsem na chodníku, na chvíli jsem předstíral nějakou činnost kolem plátů a pak jsem se pomalu pohnul pryč. Ulice Legionów byla velice rušná. Narazil jsem si svoji čepici do čela. Ulice byly temné a nikdo mě neviděl. Pamatoval jsem si, kde žila moje paní domácí. Byla to Polka a tam jsem zamířil. Ona mě schovala. 20 měsíců jsem strávil léčením mých ran na celém těle.\"\"\n\nPokud srovnáme Rederovy vzpomínky s jinými prameny o táboře, je nesporné, že je zde několik rozporů a nejasností. Kritikové (revizionisté) vyčítají Rederovi důležité nepřesnosti při popisu plynových komor a velikosti tábora. Jeho údaj, že bylo možno namačkat 23-37 osob na metr čtvereční plynové komory, jak vyplývá z jeho popisu, je považován za fyzicky nemožný. Dále pak nesprávné nazývání SS personálu jako gestapáci. Také to, že napsal, že do tábora dorazili i francouzští, řečtí a norští židé, jejichž transporty do Belzce nikdy nepřijely. Reder popsal návštěvu Heinricha Himmlera, oficiální zdroje však o této návštěvě neví. Další nejasnosti vznikají ohledně Rederova odhadu počtu mrtvých. Podle něj muselo v táboře zemřít přinejmenším 2,5 milionu lidí, což je číslo podle všech seriózních zdrojů silně nadnesené. Kritice neunikla ani údajně nereálná historka útěku. Někteří autoři se domnívají, že Reder ve svém svědectví o táboře mohl \"opisovat\" z Gersteinovy zprávy, která obsahuje rovněž množství nesrovnalostí.\nPodle většiny současných historiků zabývajících se touto problematikou Rederovy omyly a některé nepřesnosti nic nemění na tom, že v táboře byl a jeho chod popsal poměrně přesně. Tudíž je obecně považován za věrohodný zdroj a podle toho je v literatuře i citován.\n\n"}
{"id": "757987", "url": "https://cs.wikipedia.org/wiki?curid=757987", "title": "Vrbovka růžová", "text": "Vrbovka růžová\n\nVrbovka růžová (\"Epilobium roseum\") je druh rostliny z čeledi pupalkovité (\"Onagraceae\").\n\nJedná se o vytrvalou rostlinu dosahující výšky nejčastěji 20–90 cm. Oddenky jsou poměrně krátké, koncem léta se vytváří turiony, které později vystupují na povrch, zezelenají a vyvíjí se v malé listové růžice. Lodyha bohatě větvená (řidčeji skoro jednoduchá), dole lysá nebo skoro lysá, v horní části přitiskle pýřitá s odstálými žláznatými chlupy, od listů sbíhají 2 úzké linie. Dolní listy jsou vstřícné, ve střední a horní části pak střídavé, relativně dlouze řapíkaté, řapíky 5–20 mm dlouhé. Čepele jsou nejčastěji kopinaté až vejčitě kopinaté, nejčastěji tmavě zelené, asi 3–8 cm dlouhé a 1,5–3,5 cm široké, na okraji jemně pilovité, na každé straně s 10–70 zuby. Květy jsou uspořádány v květenstvích, vrcholových hroznech a vyrůstají z paždí listenu. Květy jsou čtyřčetné, kališní lístky jsou 4, nejčastěji 3–3,5 mm dlouhé. Korunní lístky jsou taky 4, jsou nejčastěji 4–6 mm dlouhé, na vrcholu mělce vykrojené, bělavé, později bledě růžové s tmavšími žilkami. Ve střední Evropě kvete nejčastěji v červenci až v září. Tyčinek je 8 ve 2 kruzích. Semeník se skládá ze 4 plodolistů, je spodní, čnělka je přímá, blizna je celistvá, kyjovitá. Plodem je asi 4–6 cm dlouhá tobolka, je přitiskle pýřitá s odstálými žláznatými chlupy, v obrysu čárkovitého tvaru, čtyřhranná a čtyřpouzdrá, otvírá se 4 chlopněmi, obsahuje mnoho semen. Semena jsou cca 0,9–1 mm dlouhá, na vrcholu s chmýrem a osemení je hustě papilnaté. Počet chromozómů je 2n=36.\n\nVrbovka růžová je rozšířena ve velké části Evropy, na sever až po jižní Skandinávii, roste i ve Velké Británii a Irsku. V jižní Evropě se vyskytuje jen málo, skoro chybí na Pyrenejském poloostrově. Na východ je rozšířena i v evropské části Ruska přibližně po řeku Don, v Malé Asii na Kavkaze, další enklávy výskytu jsou i dále v Asii včetně Číny. Zavlečena do Severní Ameriky.\n\nV ČR se vyskytuje roztroušeně od nížin do nižších horských poloh. Nejčastěji ji najdeme na rumištích, podél struh a potoků a v rákosinách.\n\n\n \n"}
{"id": "757992", "url": "https://cs.wikipedia.org/wiki?curid=757992", "title": "Nag Hammádí", "text": "Nag Hammádí\n\nNag Hammádí (arab. نجع حمادى‎ IPA: [ˈnæɡʕe ħæmˈmæːdi]) je město v Horním Egyptě. Leží na západním břehu řeky Nil v governorátu Kina, v regionu antických sídel Diospolis Parvati (dnes Híw) a Chenoboskion (dnes Qasr), 80 km severozápadně od dnešního Luxoru (antické Théby nebo Diospolis Magna). Je známo díky starověkým koptským rukopisům, které se našly nedaleko.\nJeho obyvatelé jsou většinou rolníci. Ve městě se produkuje cukr a hliník.\n"}
{"id": "757993", "url": "https://cs.wikipedia.org/wiki?curid=757993", "title": "Koutní plachta", "text": "Koutní plachta\n\nKoutní plachta či koutnice byla v české lidové kultuře plachta oddělující postel šestinedělky umístěnou v koutě od zbytku světnice. Toto místo nesměla za normálních okolností žena opustit, jinak mohla vystavit nebezpečí sebe, dítě i okolí, včetně lidí, zvířat, věcí i živlů. Zvyk izolovat šestinedělku byl rozšířen po celém světě.\n\nFunkce koutnice byla do jisté míry praktická, chránila rodičku například před hlukem, případnými nemocemi ostatních členů domácnosti a udržovala teplo, ale její význam byl především magický. Byla zdobena výšivkami, nejčastěji červenými, které měly odvrátit zlé síly, například čarodějnice a můry, a chránila před zaměněním dítěte za podhozence. Za koutnici taky byl pro ochranu pokládán kříž, sekera, byliny ve škapulíři nebo do ní byly zabodány jehly, o které se měly čarodějnice popíchat. Zvyk se udržoval ještě v 19. století, ale na jeho konci počala být koutnice nahrazována paravánem.\n\nTaké byla nazývána \"boudnice\" (Horácko), \"kútnice\" (jihovýchodní Morava) nebo \"koutra\" (střední Čechy). Jako koutnice byla někdy také označována sama šestinedělka.\n\n"}
{"id": "757995", "url": "https://cs.wikipedia.org/wiki?curid=757995", "title": "Cyclopaedia", "text": "Cyclopaedia\n\nCyclopaedia je anglická encyklopedie vydaná ve dvou dílech anglickým spisovatelem Ephraimem Chambersem v roce 1728 v Londýně. Je považována za první anglickojazyčnou encyklopedií a průkopnické dílo na poli encyklopedistiky vůbec, v 18. století došlo k velkému počtu nových vydání, její italský překlad, který vyšel v polovině 18. století, představuje první kompletní italskojazyčnou encyklopedii a \"Cyclopaedii\" využili i francouzští encyklopedisté pro své slavné dílo \"Encyklopedie\".\n\nCo chtěl ve své encyklopedii Chambers zachytit informuje celý název prvního vydání: \"Cyclopaedia, or, an Universal Dictionary of Arts and Sciences: Containing the Definitions of the Terms, and Accounts of the Things Signify'd Thereby, in the Several Arts, both Liberal and Mechanical, and the Several Sciences, Human and Divine: the Figures, Kinds, Properties, Productions, Preparations, and Uses, of Things Natural and Artificial; the Rise, Progress, and State of Things Ecclesiastical, Civil, Military, and Commercial: with the Several Systems, Sects, Opinions, etc; among Philosophers, Divines, Mathematicians, Physicians, Antiquaries, Criticks, etc.: The Whole Intended as a Course of Ancient and Modern Learning.\"\n"}
{"id": "757997", "url": "https://cs.wikipedia.org/wiki?curid=757997", "title": "Vrbovka žláznatá", "text": "Vrbovka žláznatá\n\nVrbovka žláznatá (\"Epilobium ciliatum\", syn: \"Epilobium adenocaulon\") je druh rostliny z čeledi pupalkovité (\"Onagraceae\").V literatuře je možné nalézt i jméno vrbovka brvitá\n\nJedná se o vytrvalou rostlinu dosahující výšky nejčastěji 20–120 cm. Oddenky jsou poměrně krátké, po odkvětu se na nich vytváří nadzemní růžice listů. Lodyha bohatě větvená (řidčeji jednoduchá), dole lysá nebo skoro lysá, v horní části přitiskle pýřitá s hojnými odstálými žláznatými chlupy, od listů sbíhají 2–4 úzké linie. Dolní listy jsou vstřícné, horní pak střídavé, krátce řapíkaté, řapíky 2–5 mm dlouhé. Čepele jsou nejčastěji podlouhle až vejčitě kopinaté, nejčastěji tmavě zelené, asi 7–11 cm dlouhé a 1,5–3 cm široké, na okraji pilovitě zubaté, na každé straně s 20–35 zuby. Květy jsou uspořádány v květenstvích, vrcholových hroznech a vyrůstají z paždí listenu. Květy jsou čtyřčetné, kališní lístky jsou 4, nejčastěji 3 mm dlouhé. Korunní lístky jsou taky 4, jsou nejčastěji 4–6 mm dlouhé, na vrcholu hluboce vykrojené, světle až tmavě růžové, zřídka bělavé. Ve střední Evropě kvete nejčastěji v červenci až v září. Tyčinek je 8 ve 2 kruzích. Semeník se skládá ze 4 plodolistů, je spodní, čnělka je přímá, blizna je celistvá, kyjovitá. Plodem je asi 4–6 cm dlouhá tobolka, je přitiskle pýřitá s odstálými žláznatými chlupy, v obrysu čárkovitého tvaru, čtyřhranná a čtyřpouzdrá, otvírá se 4 chlopněmi, obsahuje mnoho semen. Semena jsou cca 1 mm dlouhá, na vrcholu s chmýrem a krátkým průsvitným límečkovitým přívěskem a osemení je hustě papilnaté, papily jsou špičaté a vytváří husté řady. Počet chromozómů je 2n=18 nebo 36.\n\nVrbovka žláznatá byla původně rozšířena jen v Severní Americe, dnes však je jako neofyt rozšířena i jinde, např. v Evropě, Asii, na Havaji, v Jižní Americe, v Austrálii, Tasmánii a na Novém Zélandu.\n\nV ČR je to dnes velmi hojný druh od nížin do subalpínského stupně. Jedná se o neofyt a invazní druh, který roste na rozmanitých stanovištích, nejčastěji antropogenního charakteru. Z ČR je známa od roku 1926, masivně se však začala šířit až v 60. letech 20. století a za relativně krátkou dobu se stala vrbovka žláznatá jedním z nejhojněších druhů vrbovek v ČR. Má širolé rozpětí stanovištních nik, Dr. Josef Holub o invazi vrbovky referoval: \"Rostlina s velmi širokou ekologickou amplitudou, nalezena před kapličkou v Obřím dole i u schodů ÚV KSČ v Praze.\" \n\n\n \n"}
{"id": "758002", "url": "https://cs.wikipedia.org/wiki?curid=758002", "title": "Nettop", "text": "Nettop\n\nNettop je druh malého stolního počítače určený především pro plnění základních úloh jako je surfování na internetu, přístup k webovým aplikacím, zpracování dokumentace, přehrávání obrazu zvuku apod. Slovo \"Nettop\" vzniklo kombinací slov \"internet\" a \"desktop\" (ve významu stolní počítač). Ve srovnání s běžnými stolními počítači jsou nettopy nejen menší a levnější, ale také spotřebují mnohem méně elektrické energie. Například nettop společnosti CompuLab Fit-PC 1 spotřebuje méně než 8 wattů elektrické energie, přičemž normální stolní počítač spotřebuje víc jak 100 wattů. Důvodem nižší energetické náročnosti je specifický typ hardwaru podporující šetření energie, který je převzat z notebooků. Když je nettop nevyužívaný, sníží spotřebu energie, proto je méně vhodný pro používání složitějších aplikací. Pro snížení hluku mají některé nettopy místo normálního pevného disku nové SSD disky.\n\nNettopy jsou navržené tak, aby byly stylové a aby se na nich bez problémů spustil systém z řady Windows NT. Některé modely lze upevnit na zadní kryt LCD monitoru. Pro zkušenější uživatele jsou určeny ty nettopy, na kterých běží operační systém Linux. To umožňuje snížit náklady hardwaru a licencovaného softwaru. Následující seznam uvádí některé počítače, které jsou na trhu pod označením nettop.\n\nHardware u nettopu se prolíná s hardwarem notebůku a netbooku. K dispozici jsou především tři platformy:\n\nMnoho komponentů jako jsou čipsety, grafické karty a pevné disky lze najít i na stolních počítačích. Procesory v běžně používaný počítačích se liší těm používaných v nettopech. Níže uvedený seznam obsahuje některé hardwarové komponenty typický pro nettop.\n\n\nZpočátku procesor Intel Atom používaly například společnosti ASUS, MSI a Sony. nVidia vydala první generaci platformy ION, která sestává z procesoru Atom a čipové sady GeForce 9400. V porovnání s grafickým akcelerátorem GMA v intelských čipsetech pro Atom zabezpečuje nVidia ION lepší přehrávání videa a hudby ve vysokém rozlišení a zaručuje nižší spotřebu energie. nVidia oznámila i podporu procesorů VIA. Pro další zlepšení výkonnosti a snížení výrobních nákladů se mnohý výrobci rozhodli pro použití procesorů, které měly být původně použity v elektronických zařízeních, jako jsou například AMD Geode a systémy založené na ARM Cortex procesorech.\n\nExistuje plná řada operačních systémů, které lze použít v nettopových počítačích. Windows XP zvládá běhat na počítačích se slabším hardwarem a proto ho také můžeme najít v nettopových počítačích. V hardwarově výkonnějších nettopech se můžeme setkat s operačním systémem Windows Vista a Windows 7. Dalším oblíbeným OS je Linux, který není tak náročný na hardware nettopu a bez problému dokáže běžet na všech nettopech. V současnosti se také můžeme setkat s OS Anroid, který byl původně určen pro mobilní telefony tzv. smartphone.\n\n\nV době, kdy Microsoft už skoro neprodával operační systém Windows XP, běžel např. Asus Eee na Linuxu. Vzápětí, aby Microsoft zabránil rozšíření konkurenčního systému, prodloužil dostupnost Windows XP a začal se zabývat odlehčenou verzí Windows 7. Poté vznikl ve společnosti Microsoft Windows Starter. Jedná se o odlehčenou verzi Windows 7 a je stavěn tak, aby mohl být aplikován do méně výkonných počítačů jako jsou nettopy a netbooky.\n\nV níže uvedené tabulce můžeme pozorovat, jak se od sebe cca liší výkonnostně nettopy s klasickými stolními počítači.\n\nPočítače nettop spadají do kategorie „základní PC“, které se vyznačují nízkou cenou od 2 500 Kč. Pro lidi v rozvojových zemích je to obrovská výhoda, jak získat PC za dobrou cenu. Největší poptávku po nettopech budou tvořit podniky, které ušetří své finance na elektrické energii. V roce 2011 prodal Intel 60 miliónu nettopů.\n\n\n"}
{"id": "758005", "url": "https://cs.wikipedia.org/wiki?curid=758005", "title": "Činoherní studio Ústí nad Labem", "text": "Činoherní studio Ústí nad Labem\n\nČinoherní studio Ústí nad Labem je české oblastní divadlo, které vzniklo v roce 1972. Od roku 1981 sídlí ve Varšavské ulici v ústecké čtvrti Střekov.\n\nOd roku 1972 hrál soubor v Divadle hudby v areálu ústecké chemičky, které fungovalo i jako filmový klub. Od roku 1978 soubor působil na velké scéně ústeckého divadla. Na konci 70. let se uvažovalo i o možnosti hrát na divadelní lodi kotvící na Labi. Tento nápad se dostal až do fáze studií, neprošel ale přes proces schválení Státní plavební správou. Soubor Činoherního studia se tedy v roce 1981 přesunul do bývalého kina ve Varšavské ulici na Střekově, kde se hrálo – s dvouletou přestávkou způsobenou povodněmi – až do března 2014, kdy museli divadelníci po neshodách s městem budovu opustit. V době krize působil soubor v kině Hraničář a od ledna 2015 se hraje na obou scénách - ve Varšavské ulici i v Hraničáři. Od poloviny roku 2015, od začátku 44. sezóny, jsou inscenace příspěvkové organizace Činoherní studio města Ústí nad Labem a hostujících souborů uváděny na ulici Vršavská. Pro divadelní představení je zpřístupněn i prostor Obejváku ve třetím patře budovy, své místo tam našla studiová scéna divadla.\n\nDivadlo vzniklo v roce 1972 na základech zrušeného Kladivadla. Prvním uměleckým šéfem divadla byl Jaroslav Chundela. Ten přizval ke spolupráci významné české režiséry potlačované totalitním režimem (Jan Grossman, Evald Schorm, Jan Kačer). V 70. letech působili v divadle herci, kteří odešli z brněnského divadla na Provázku – Jiří Bartoška, Karel Heřmánek, Pavel Zedníček a Zdeněk Dušek. V roce 1975 se uměleckým šéfem divadla stal Ivan Rajmont. Za Rajmontova působení byli do souboru angažováni například Jan Hrušínský, Jiří Schmitzer, Leoš Suchařípa, Vladimír Kratina, Pavel Rímský, Kateřina Burianová, Miluše Šplechtová. V této době s divadlem spolupracovala i spousta významných dramatiků, režisérů a překladatelů, jako například Josef Topol, Karel Steigerwald, Alexandr Koenigsmark, Milan Kundera, Jaroslav Vostrý či Otakar Roubínek. Koncem 70. a začátkem 80. let bylo Činoherní studio jednou z předních českých divadelních scén.\n\nPo odchodu Ivana Rajmonta se v divadle v krátkém čase vystřídalo několik uměleckých šéfů a tvorba stagnovala až do příchodu Petra Poledňáka v roce 1987. Tehdy pouze pětadvacetiletý umělecký šéf přizval do souboru například Ivanu Chýlkovou a Karla Rodena.\nPod Poledňákovým vedením se z Činoherního studia začalo stávat výrazně generačně zaměřené divadlo. Poledňák šéfoval Činohernímu studiu i v době, kdy se z něj v roce 1989 stalo centrum revolučního dění v Ústí nad Labem. Za jeden z jeho významných počinů se považuje osamostatnění od Státního divadla v Ústí nad Labem a prosazení manažerského způsobu řízení divadla, fungujícího na základě dotací a sponzorských darů.\n\nPoledňák se svým souborem přesídlil v roce 1993 do Divadla Rokoko a do Činoherního studia přišla nová generace divadelníků – absolventský ročník z pražské DAMU, mezi nimiž byli režiséři Jiří Pokorný a Michal Lang, dramaturgyně Markéta Bláhová a Lenka Havlíková a herci Klára Pollertová-Trojanová, Tomáš Krejčíř, Robert Jašków, Martin Sitta, Tomáš Pavelka, Veronika Pospíšilová a Jaroslav Šmíd. V roce 1994 se ředitelem divadla stal překladatel a herec Jaroslav Achab Haidler. Nový soubor pokračoval v nastoleném trendu generačně zaměřeného divadla. Činoherní studio se stalo významným kulturním centrem regionu a místem setkávání zejména mladší generace. \n\nV polovině 90. let došlo k obměně kolektivu Činoherního studia. Mnoho herců odešlo do pražských angažmá a do divadla přišli noví herci, jako například Roman Zach, Jan Lepšík, Hynek Chmelař, Natálie Drabiščáková, Marta Vítů a Matúš Bukovčan. Jako umělecký šéf nastoupil v roce 1997 David Czesany.\nNa konci 90. let vyvrcholila tendence uvádět původní česká dramata, započatá již v éře režiséra Ivana Rajmonta. Takzvaná česká sezóna 1999 – 2000 byla oceněna i kritiky: za rok získalo divadlo Cenu Alfréda Radoka – divadlo roku. Činoherní studio se také významně zasadilo o proniknutí coolness dramatiky do českého prostředí, čemuž dopomohlo například uvedení hry Marka Ravenhilla Shopping and Fucking.\nNa jaře roku 2002 bylo studio postiženo povodní. Po dobu rekonstrukce poškozené budovy působilo divadlo v prostorách ústecké Setuzy. V rekonstruovaných prostorách začalo znovu působit roku 2004.\n\nPo návratu do Varšavské ulice se začal formovat nový tvůrčí tým. V roce 2005 nastoupila umělecká šéfka Natálie Deáková, dramaturgyně Johana Součková (s divadlem spolupracovala již od roku 2002) a režisér Filip Nuckolls. Deákovou nahradil v říjnu 2006 jako umělecký šéf Vladimír Čepek. Ředitelem divadla zůstal až do jara roku 2011 Jaroslav Achab Haidler. Od roku 2011 byl ředitelem Činoherního studia Vladimír Čepek. Uměleckým šéfem se stal Filip Nuckolls, který přizval ke spolupráci mladé dramaturgy Vojtěcha Bártu a Veroniku Musilovou Kyrianovou.\nPoslední generace působící v Činoherním studiu navázala na dosavadní tendence uvádět původní hry českých autorů, a zároveň koncepci divadla významně obohatila o výrazné a žánrově pestré režijní interpretace klasických textů. Dalším charakteristickým prvkem posledních let bylo uvádění současných zahraničních her v českých i světových premiérách. Kromě divadelních her se tvůrci zaměřili na adaptaci nedivadelních předloh – prózy, filmových scénářů či dokumentárních námětů. \nZcela jedinečným projektem byla například adaptace kultovní knihy Klub rváčů, kterou uvedlo Činoherní studio v roce 2008 jako první (a jediné) na světě a po několik sezón s ní vyprodávalo představení. Jiným významným úspěchem posledních let bylo v roce 2012 získání ceny Marka Ravenhilla za inscenaci Hamlet je mrtev. Bez tíže.\nProstor divadla ve Varšavské ulici a tvůrčí tým, který zde do konce března 2014 působil, vytvářeli zcela ojedinělý a v regionu nezastupitelný prostor pro různé kulturní aktivity a nejen divadelního setkávání. Pro dětské publikum byly pravidelně uváděny pohádky. Pořádala se zde scénická čtení, koncerty, filmové projekce, výstavy a hostovaly zde festivaly Sudety a Kult. Divadlo spolupracovalo s dalšími českými divadly, v rámci města Ústí nad Labem potom mimo jiné s Fakultou umění a designu Univerzity Jana Evangelisty Purkyně či s Galerií Emila Filly.\n\nNa konci ledna 2014 započala dvouměsíční krize vedoucí k zániku Činoherního divadla města Ústí nad Labem, o.p.s.. Radní města tehdy namísto avizované dotace vyhlásili grantové řízení. Představitelé souboru se rozhodli za daných podmínek nepožádat o městský grant na provoz divadla na již probíhající období a divadlo zůstalo bez prostředků. Obecně prospěšná společnost, která Činoherní divadlo provozovala, později skončila v insolvenci a likvidaci.\n\nZastupitelé na zasedání 3. března 2014 schválili vznik nové příspěvkové organizace Činoherní studio města Ústí nad Labem. Kvůli údajným hrubým porušením nájemní smlouvy a nevýhodným podnájmům se město také rozhodlo vypovědět společnosti nájemní smlouvu na divadelní budovu.\nSoubor odmítl přejít do nové organizace, protože radní nenabídli místo uměleckému vedení a některým členům hereckého souboru, a divadlo tak nemělo záruku zachování uměleckého provozu divadla a jeho nezávislosti. I přes velké protesty odborné i široké kulturní veřejnosti tak skončila dvaačtyřicetiletá tradice Činoherního studia. Na ni navázal spolek Činoherák Ústí, který odkoupil práva na některá představení nazkoušená v původním divadle. Cílem spolku bylo zachovat herecký soubor bývalého Činoherního studia a udržet kontinuitu, celistvost a dědictví souboru Činoherního studia a jeho důstojné pokračování v nezávislém prostoru kina Hraničář.\n\nV září roku 2015 začala 44. divadelní sezóna, Činoherní studio bylo opět přízpěvkovou organizací města města Ústí nad Labem. Ředitelem se stal Jiří Antonín Trnka, souběžně zastával a do dnešního dne i nadále zastává funkci ředitele Městského divadla v Děčíně. Po Filipu Nuckollsovi se stal uměleckým šéfem Michal Skočovský a kmenovou dramaturgyní Dagmar Haladová. Prvním titulem sezóny byla adaptace románu My děti ze stanice ZOO v režii Michal Skočovského, následovala groteska Hrůza v Brně Arnošta Goldflama, kterou zrežíroval Zdeněk Jiráský. Divadelní klasika Misantrop režiséra Michala Skočovského a dramatizace knihy Malý princ v režii Jana Plouhara, drama Ledový hrot režisérky Barbary Herz, drsná komedie Martina McDonagha Lebka z Connemary režiséra a herce Činoherního studia Jana Jankovského a dramatizace pohákového příběhu Astrid Lindgrenové Děti z Bullerbynu byly dalšími tituly 44. divadelní sezóny, tu zakončil druhý díl trilogie Jindřich VI. Williama Shakespeara v režii Filipa Nuckollse, premiéra se odehrála v ústeckém Kostele svatého Pavla. Do angažmá se vrátila herečka Anna Fišerová a herec Jan Plouhar, který na konci roku 2015 vystřídal Michala Skočovského na pozici uměleckého šéfa divadla. V srpnu se v produkci Činoherního studia a Českého rozhlasu Sever uskutečnil první ročník festivalu Divadelní zahrada v lesoparku Českého rozhlasu Sever v Ústí nad Labem v okolí Wolfrumovy vily. Po celý týden se tam prezentovaly hry Činoherního studia pod širým nebem. Derniér se dočkaly inscenace Ledový hrot, Misantrop, Do bláta a zase zpět.\n\nPrvním titulem 45. sezóny v říjnu roku 2016 byla autorská inscenace Karla Františka Tománka Pan Bílý, Zrzka a ti druzí, jež režíroval Jiří A. Trnka a poprvé se představila v rámci Festivalu KULT, který se v Činoherním studiu koná pravidelně vždy týden v říjnu. Dalšími tituly sezóny se staly inscenace Boj černocha se psy v režii Michala Skočovského, divadelní adaptace pohádky Pinocchio režisérky Terezy Říhové, komedie autorské dvojice Petr Pýcha a Jaroslav Rudiš Lidojedi v režii Natálie Deákové, dramatizace románu Maxe Frische Homo Faber, kterou režíroval David Šiktanc a do hlavní role obsadil hostujícího Martina Fingera, jenž byl za svůj herecký výkon nominován na Cenu divadelní kritiky, Cenu Divadelních novin a Cenu Thálie. Sezónu zakončila premiéra třetího dílu Jindřich VI., ta se tentokrát konala v areálu bývalé likérky v Krásném Březně v Ústí nad Labem. V průběhu sezóny dramaturgie divadla uvedla tříletý cyklus scénických čtení Překročit hranice. Ten měl za úkol představit v české premiéře současné německo-jazyčné texty. Na projektu spolupracovali vedle divadelních profesionálů i studenti českých vysokých škol (Univerzita jana Evangelisty Purkyně, DAMU a JAMU).\n\n46. divadelní sezónu zahájila premiéra autorské hry Karla Františka Tománka Život je krásnej, kterou Tománek i režíroval, vzápětí se stal i dalším kmenovým dramaturgem divadla. Ředitel divadla Jiří A. Trnka se představil i jako režisér satirické komedie Děkujeme, že zde kouříte, adaptace knihy Christophera Buckleyho. V čase Vánoc měl premiéru pohádkový příběh Vánoční hra aneb O tom slavném narození autora Tomáše Vůjtka a režiséra Jana Plouhara. Další adaptaci slavného románu, tentokrát sci-fi 451 stupňů Fahrenheita Raye Bradburyho, pro Činoherní studio připravila dvojice režisérů Adam Svozil a Kristýna Kosová. Následovalo drama Pazour v režii Jiřího Pokorného a sezónu uzavřela autorská hra Anny Klimešové a kolektivu s názvem Ticho po pěšině, jejíž premiéra proběhla pod širým nebem v areálu ústeckého letního kina. V sezóně probíhalo v prostoru Obejváku představení autorských čtení z cyklu Překročit hranice. V předposledním týdnu srpna se uskutečnil v zahradě Českého rozhlasu Sever festival Divadelní zahrada. Kultovní předtavení Klub rváčů Chucka Palahniuka a režiséra Filipa Nuckollse se v dubnu roku 2018 dočkalo derniéry, hrálo se deset let v různých českých divadlech a zaznamenalo 100 repríz. \n\nAutorská inscenace Paškál Jarola Ostravala a režiséra Jiřího Pkorného otevřela 47. divadelní sezónu. Premiéra se uskutečnila v nově zrekonstruované studiové scéně Obejvák ve třetím patře divadla. Dalšími tituly sezóny byla adaptace románu Witolda Gombrowicze Pornografie v režii Davida Šiktance, hororový pohádkový příběh Čarodějův učeň nastudoval režisér Jan Holec. S Novým rokem 2019 se stal uměleckým šéfem David Šiktanc, který po přátelské dohodě vystřídal Jana Plouhara. První hrou roku 2019 se stala komedie Pan Kolpert, ta vznikla v režii Davida Šiktance. V koprodukci mezi Činoherním studiem a Divadle J. K. Tyla v Plzni byla připravena inscenace Poslední kšeft, tu napsal Jiří A. Trnka a režijně nastudovala Natália Deáková. Filmový režisér Jan Prušinovský v dubnu roku 2019 nastudoval hru Lobby Hero a v české premiéře a na domácích divadelních prknech tak poprvé představil amerického autora Kennetha Lonergana. Dystopické sci-fi Ministerstvo školství a vědy Ukrajina bylo dalším titulem 47. divadelní sezóny, inscenace byla v premiéře uvedena v Obejváku, napsala ji ukrajinská autorka Anastasiia Kosodii  a stala se prvním přízpěvkem do cyklu Dialog bez hranic. Ten propojuje ukrajinské divadlo Lesya Ukrainka ve Lvově a Činoherní studio. Posledním titulem sezóny byla komedie Williama Shakespera Sen noci svatojánské, ta se prvně v premiéře uvedla na hradě Střekov, později bude nasazena do klasického interiérového repertoáru Činoherního studia.\nČlenové hereckého souboru Činoherního studia k 21. 5. 2019\n\nSituace k 21. 5. 2019 \n\n\n\n"}
{"id": "758006", "url": "https://cs.wikipedia.org/wiki?curid=758006", "title": "Fed Cup 2012", "text": "Fed Cup 2012\n\nFed Cup 2012, oficiálně se jménem sponzora Fed Cup by BNP Paribas 2012, byl jubilejní 50. ročník ženské tenisové týmové soutěže ve Fed Cupu, největší kolektivní soutěže v ženském sportu. Los se uskutečnil 17. července 2011 v japonském Kóbe. Obhájkyně titulu, hráčky České republiky, v předešlém finále hraném 5. a 6. listopadu 2011 v Moskvě zdolaly Rusko 3:2.\n\nPrvní kolo Světové skupiny tohoto ročníku se konalo mezi 4. a 5. únorem, semifinále pak 21. a 22. dubna a finále se hrálo 3. a 4. listopadu 2012. Na domácí půdě k němu nastoupil obhájce titulu Česká republika proti Srbsku, které bojoval o titul poprvé v historii. Češky vyhrály 3:1 na zápasy a připsaly si sedmý titul, čímž se posunuly na celkové druhé místo za Spojené státy, když vyrovnaly sedm trofejí Australanek.\n\nČtyři týmy, které prohrály v 1. kole Světové skupiny (Belgie, Německo, Španělsko, Ukrajina) se utkaly v baráži o Světovou skupinu se čtyřmi vítěznými družstvy ze Světové skupiny II (Austrálie, Japonsko, Slovensko, USA). Podle aktuálního žebříčku ITF byly čtyři nejvýše klasifikované týmy nasazeny.\n\nSvětová skupina II představovala druhou nejvyšší úroveň soutěže. Čtyři vítězné týmy nastoupily k barážovým utkáním o účast ve Světové skupině 2013 a poražení pak odehráli baráž o setrvání v této úrovni soutěže v příštím ročníku.\n\nČtyři týmy, které prohrály v 1. kole Světové skupiny II se utkaly v baráži o Světovou skupinu II se čtyřmi kvalifikanty z 1. skupin oblastních zón. Dva týmy se k barážovým zápasům kvalifikovaly z evropsko-africké zóny, jeden z asijsko-oceánské zóny a jeden z americké zóny.\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "758007", "url": "https://cs.wikipedia.org/wiki?curid=758007", "title": "Brzdová zdrž", "text": "Brzdová zdrž\n\nBrzdová zdrž, krátce zdrž, je součást špalíkové brzdy kolejových vozidel. \n\nPři brzdění je zdrž zpravidla pneumaticky přes pákový mechanismus přitlačována na jízdní plochu kola, kde vzniká třecí síla. Tato síla brzdí otáčení kola, resp. dvojkolí. Tečná reakce je obvykle odváděna ze zdrže do rámu (resp. rámu podvozku) mimo tento pákový mechanismus - závěskou, osazenou tak, aby zdrž vlastní tíhou od kola odléhala, nemá-li působit brzdná síla. Při tření zdrže o kolo se kinetická energie mění ve ztrátové teplo.\n\nZ hlediska konstrukce se zdrže dělí na celistvé zdrže a zdrže dělené.\n\nCelistvá zdrž je odlitek nasazený přímo na brzdovou rozporu či páku. Její nevýhodou je velká zbytková hmotnost po opotřebení, kdy je otěrem spotřebována pouze část materiálu zdrže, což zvětšuje množství materiálu dopravovaného zpět k recyklaci (ve srovnání s dělenými zdržemi).\n\nDělená zdrž se skládá z botky a brzdového špalíku. Špalík se svojí zadní plochou (vzhledem ke kolu) opírá o botku. Uprostřed vystupuje z jeho zadní plochy oko, kterým je provlečen klín (slangově „šavle“). Tento klín drží špalík v botce, proti vysunutí bývá zajištěn závlačkou. Špalíky mohou být litinové nebo nekovové (z kompozitního materiálu, zřídka i dřevěné).\n\nDělené zdrže se dále dělí na:\n\n\nJednošpalíkové zdrže jsou nejjednodušší formou dělených zdrží. Používají se na starších nákladních vozech a osobních vozech pro nižší rychlosti,\nkde není požadován vysoký výkon brzdy.\n\nDvoušpalíkové zdrže se skládají z botky, do které jsou vloženy dva brzdové špalíky. Používají se na nákladních vozech pro vyšší rychlosti i na elektrických lokomotivách.\n\nDvojčité zdrže se od dvoušpalíkových liší složitější konstrukcí. Dvě botky, každá pro jeden špalík, jsou uloženy ve vahadle, které je teprve zavěšeno na rámu podvozku a ke kterému je připojena brzdová rozpora. Toto provedení se používá pro špalíkové brzdy nejvyšších výkonů, typické je například pro podvozky Görlitz V a VI osobních vozů (nejen) ČD.\n"}
{"id": "758008", "url": "https://cs.wikipedia.org/wiki?curid=758008", "title": "Die Kunst in der Photographie", "text": "Die Kunst in der Photographie\n\nDie Kunst in der Photographie (Umění ve fotografii) byl umělecký německý fotografický magazín, který vydával v letech 1897 až 1908 v Berlíně vydavatel a amatérský fotograf Franz Goerke (1856 – 1931). Celkem vyšlo 66 vydání časopisu, vycházejících šestkrát do roka.\n\nGoerke byl zapáleným milovníkem fotografie a v roce 1889 byl jedním ze zakladatelů spolku \"Freie Photographische Vereinigung\" v Berlíně. Jedním z cílů tohoto sdružení byla popularizace fotografie jako estetické umělecké formy. Po několika výstavách uspořádaných v roce 1896 vznikla myšlenka fotografického časopisu. V roce 1897 vyšel první exemplář \"Die Kunst in der Photographie\".\n\nMagazín poskytoval platformu pro umělecké fotografy z celého světa, v době kdy výtvarná fotografie byla ještě „v plenkách“. Celkem, až do ukončení jeho existence v roce 1908, byla publikována díla 278 jednotlivých fotografů (v tisku jako fotogravury). Někteří autoři byli již v té době významnými fotografy, jako například Constant Puyo, Robert Demachy, Hans Watzek, Hugo Henneberg, Heinrich Kühn, James Craig Annan, Mary Devens, Leonard Misonne, Gustave Marissiaux, Rudolf Eickemeyer, Fred Holland Day nebo Gertrude Käsebier. Mnozí z nich byli členy mezinárodních asociací fotografie jako například Linked Ring v Angli, Foto-Club de Paris, sdružení belgických fotografů Association Belge de Photographie, Berliner Vereine a Wiener Camera-Club. \n\nV časopisu se také objevovaly průkopnické redakční články o umění, fotografii, často je psal sám Goerke. Pozornost byla věnována piktorialistickému hnutí, hlavnímu proudu ve výtvarné (umělecké) fotografii té doby. Časopis hrál hlavní roli v rozšíření kontaktů na fotografy na mezinárodní úrovni a nakonec nepopiratelný vliv na vývoj fotografického umění západu, který nabral na obrátkách po roce 1900. Často je však tento vliv ještě podhodnocen a to zejména v anglosaských dějinách fotografie, které se obecně zaměřují na práci Alfreda Stieglitze a jeho fotografických časopisů \"Camera Work\" a \"Camera Notes\". Mnoho ze 79 autorů, kteří publikovali v \"Camera Work\", otiskli své práce také v \"Die Kunst in der Photographie\". Také sám Stieglitz na těchto stránkách publikoval svá díla v letech 1898 až 1901, tedy v době, kdy vycházel \"Camera Notes\".\n\n\n"}
{"id": "758010", "url": "https://cs.wikipedia.org/wiki?curid=758010", "title": "Memoriál Valentina Granatkina", "text": "Memoriál Valentina Granatkina\n\nValentin Granatkin Memorial je každoroční fotbalový turnaj mládežnických reprezentací, který se koná v Petrohradě. Turnaj se koná na počest bývalého viceprezidenta FIFA Valentina Granatkina.\n\nPrvní ročník soutěže se uskutečnil v roce 1981 v Moskvě, od roku 1983 se turnaj pořádal v tehdejším Leningradě. Mezi léty 1993 a 2000 se tento turnaj nepořádal, od roku 2000 se koná každoročně. Turnaj pomohl objevit mnoho budoucích fotbalových hvězd, jako jsou třeba Andreas Möller, Oliver Bierhoff nebo Marcel Desailly.\n\n"}
{"id": "758012", "url": "https://cs.wikipedia.org/wiki?curid=758012", "title": "Bublinatka obecná", "text": "Bublinatka obecná\n\nBublinatka obecná (\"Utricularia vulgaris\") je hydrofyt a masožravá rostlina, druh z rozsáhlého rodu bublinatka (\"Utricularia\"). Je to naše největší bublinatka.\n\nRozšířena je cirkumpolárně, roste téměř v celé Evropě, na západě Sibiře, na Kavkaze a ve střední a jihozápadní Asii. Vyrůstá také v severní i v tropické Africe a Severní Americe. Je to sladkovodní rostlina, obsazuje jezera, rybníky, příkopy, umělé kanály, slepá rameny a meandry pomalu tekoucích řek i rýžová pole. V České republice se vyskytuje jen vzácně, ve stojatých vodách termofytika, slatinných tůních a rákosinách mezotrofních rybníků. Vyžaduje striktně tvrdou vodu a střední až vyšší pH, je poměrně teplomilná.\n\nVytrvalá vodní rostlina která je zcela bez kořenů a ve vodě splývá. Její křehké, stejnotvaré lodyhy dosahující na konci léta ve středoevropských poměrech délky 1,5 m (maximálně až 2,5 m) a jsou silné asi 1 mm. Rozvětvuje se v hustě listnaté větve rozložené růžicovitě. Pod vodu ponořené zelené listy jsou 2 až 6krát zpeřeně dělené v nitkovité úkrojky, ty jsou po obvodě porostlé nevýraznými papilárami s jednobuněčnými chlupy které rostlinu chrání, např. proti vodním býložravým plžům. Roztřepené listy zajišťují větší styčnou plochu rostliny s vodou z které čerpá živiny.\n\nNa horní straně některých listů vyrůstají na kratičkých stopkách četné vejčité lapací měchýřky různých velikostí, 1 až 5 mm široké, bývá jich asi 200 na 10 cm délky lodyhy. Jsou uzpůsobeny na chytání drobných vodních živočichů, zejména buchanek, lasturnatek a zvláště perlooček. Bývají běžně naplněny vodou, před obdobím květu se však plní vzduchem a vyzvedávají rostlinu, dosud hluboko ponořenou, k hladině. Ve vodách s malým obsahem kyslíku a oxidu uhličitého mohou pro zvýšení příjmu těchto životně důležitých látek vyrůstat z hlavní lodyhy kolmo vzhůru ještě dýchací lodyhy vystupující několik centimetrů nad hladinu, na koncích jsou šupinovitě olistěné a mají dýchací průduchy.\n\nPo vyplavání bublinatky z hlubších vrstev vyrostou ze starších lodyh nad hladinu rozvětvené květonosné stvoly porostlé vejčitými, hnědými šupinami a zakončené asi 10 až 30 cm vysokým chudým hroznem květů velikých asi 2 cm. Někdy jsou lodyhy na mělčinách podpírány rhizoidy, tj. rozvětvenými větvičkami rostoucími šikmo dolů ze spodní části vřetene květenství. Květy vyrůstají na krátkých stopkách z paždí šupin které nahrazují listeny. Oboupohlavný květ je tvořen hluboce dvoudílným červenohnědým kalichem a žlutou dvoupyskou šklebivou korunou s kratším, horním okrouhle vejčitým pyskem. Dolní větší, trojlaločný pysk má nazpět ohnuté okraje a dvoulaločné, vypuklé patro oranžově pruhované. Na spodním pysku je kuželovitá ostruha.\n\nVe květu jsou dvě tyčinky, ale prašníky obou jsou spolu srostlé. Ze svrchního semeníku vystupuje čnělka s bliznou se dvěma nestejně velkými laloky. Opylení prvotně zajišťuje létající hmyz; pokud však k tomuto nedojde, skloní se větší lalok blizny k prašníkům a opylí se vlastním pylem. Květy vykvétají v červnu až září. Po odkvětu se lapací měchýřky opět naplní vodou a bublinatka klesá hlouběji do vody.\n\nPo dozrání plodů, kulovitých tobolek, se tyto otevřou a semena vypadají do bahna. Příští rok na jaře ze semínka vyklíčí mladá rostlinka s růžici šídlovitých listů, ze které vyroste lodyha s listy.\n\nV našich klimatických podmínkách se však bublinatka obecná rozmnožuje hlavně vegetativně. Nejčastěji je to v průběhu vegetačního období odlomením části křehké lodyhy, úlomek se začne větvit a vzniká nová lodyha, rostlina. S příchodem chladného počasí se na konci silných lodyh vytváří zvláštní orgán turion (vrcholový pupen), který po odumření lodyhy s ní klesne ke dnu. Po prodělaném období chladu se turion s příchodem oteplení na jaře příštího roku od zbytku lodyhy uvolní a vyplave ke hladině, tam z něho vyroste nová rostlina která je vlastně pokračováním původní. Protože je turion lepkavý, přichytí se občas na peří vodních ptáků a je takto roznášen do vzdálenějších míst.\n\nTato rostlina v poslední době z území ČR téměř vymizela, je to způsobeno hlavbě vlivem eutrofizace vod, svodem odpadních vod a chovem ryb, vysušováním i zarůstáním jejich stanovišť. V současnosti roste jen na několika málo lokalitách, snad jen na dvou ve Středních Čechách (Kozly a Hrabanov) a u Hajské v jižních Čechách. Proto byla bublinatka obecná vyhláškou č. 395/1992 Sb. vydanou Ministerstvem životního prostředí České republiky a v roce 2000 sestaveným „Černým a červeným seznamem cévnatých rostlin České republiky“ prohlášena za druh kriticky ohrožený.\n\n\n \n"}
{"id": "758014", "url": "https://cs.wikipedia.org/wiki?curid=758014", "title": "Seznam památných stromů v okrese Písek", "text": "Seznam památných stromů v okrese Písek\n\nToto je seznam památných stromů v okrese Písek, v němž jsou uvedeny památné stromy na území okresu Písek.\n\n"}
{"id": "758017", "url": "https://cs.wikipedia.org/wiki?curid=758017", "title": "Horní Světlá (Větřní)", "text": "Horní Světlá (Větřní)\n\nHorní Světlá ( ) je zaniklá osada v katastrálním území Záhoří u Větřní.\n\nHorní Světlá se nachází v nadmořské výšce 720 m na jižním svahu vrchu Hrubec (843 m) v Rožmberské vrchovině.\nPrvní písemná zmínka pochází z roku 1410. V roce 1910 zde stálo 25 domů, v nichž žilo 154 obyvatel − všichni německé národnosti. Ve vsi stávala kaple Panny Marie Pomocné s věžičkou, která byla po zániku osady zbořena.\n\nHorní Světlá na webu Zaniklé obce\n"}
{"id": "758021", "url": "https://cs.wikipedia.org/wiki?curid=758021", "title": "Kateřina Kramperová", "text": "Kateřina Kramperová\n\nKateřina Kramperová (* 28. prosince 1988, Praha) je česká profesionální tenistka a hráčka I. ČLTK Praha.\n\nVe své dosavadní kariéře vyhrála na okruhu ITF osm turnajů, z toho čtyři ve dvouhře a čtyři ve čtyřhře. Na žebříčku WTA byla nejvýše ve dvouhře klasifikována k 29. dubna 2013 na 314. místě a ve čtyřhře pak k 11. červenci 2016 na 208. místě.\n\n"}
{"id": "758023", "url": "https://cs.wikipedia.org/wiki?curid=758023", "title": "Čuangologie", "text": "Čuangologie\n\nČuangologie či čuangistika () je vědecký obor zabývající se studiem duchovní a hmotné kultury národa Čuangů. Zaměřuje se především na specificky čuangskými fenomény jako je čuangský jazyk, literatura, historie, čuangské lidové zvyky apod. Odborník v čuangologii je čuangolog.\n\nZrod čuangistiky spadá do poloviny 20. století, kdy studium čuangské kultury na vědecké úrovni založil Chuang Sien-fan. V Čuangské autonomní oblasti Kuang-si je snad nejvýraznější postavou čuangistiky Chuang Ceng-čching, dále např. Pan Si-ou-wen.\n\n"}
{"id": "758025", "url": "https://cs.wikipedia.org/wiki?curid=758025", "title": "Kuširo", "text": "Kuširo\n\nKuširo ( , \"Kuširo-ši\") je japonské město na ostrově Hokkaidó, hlavní město podprefektury Kuširo. Je důležitým přístavem a s přibližně 184 000 obyvateli (stav v roce 2011) je nejlidnatějším městem na východě Hokkaida. Kuširo získalo městský status v roce 1922.\n\nVe městě působí hokejový klub Nippon Paper Cranes, účastník Asijské hokejové ligy.\n\n\n\n"}
{"id": "758027", "url": "https://cs.wikipedia.org/wiki?curid=758027", "title": "Jacob Lacey", "text": "Jacob Lacey\n\nJacob Lacey (* 28. května 1987, Columbus, stát Ohio, USA) je hráč amerického fotbalu bez angažmá hrající na pozici Cornerbacka v National Football League. Po Draftu NFL 2009 podepsal smlouvu s támem Indianapolis Colts jako volný nedraftovaný hráč, předtím hrál univerzitní fotbal za Oklahoma State University.\n\nLacey se sice narodil v Columbusu ve státě Ohio, ale vyrůstal v texaském Garlandu a navštěvoval místní Naaman Forest High School. Kromě amerického fotbalu se věnoval také basketbalu, ale v druhém ročníku se rozhoduje pouze fotbal. Pro pozici Cornerbacka váží pouhých 70 kilogramů a dostává přezdívku „The Field Mouse“, a také občas vypomáhá jako Quarterback. Ve třetím ročníku již jako hvězda týmu naběhá 1200 yardů pro 14 touchdownů a přihrává pro zisk 650 yardů. Po promoci má nabídky z vysokých škol z Oklahomy, Kansasu, Colorada, Iowy a Wisconsinu, a přestože nejprve oznamuje přestup do Kansasu, později rozhodnutí mění a vybírá si Oklahoma State University.\n\nZa Oklahomu začal Lacey nastupovat na pozici Cornerbacka a hned v první sezóně nastoupil do deseti utkání, ve kterých zaznamenal 14 tacklů. V ročníku 2007 odehrál všech 13 zápasů a připsal v nich 48 tacklů, v posledním ročníku zazářil zejména proti Texas Tech University, kdy si připsal 3 interceptiony.\n\nI přes dobré statistiky nebyl Lacey vybrán v prvních sedmi kolech Draftu NFL 2009 a jako volného nechráněného hráče ho podepsali Indianapolis Colts. Hráč podepisuje tříletý lukrativní kontrakt s Colts na 1,175,000 dolarů.\n\nV nováčkovské sezóně 2009 se Lacey stal pevnou součástí základního kádru Colts a nastoupil do šestnácti utkání z toho do devíti jako startující hráč. Kromě toho si připsal 85 tacklů (16 asistovaných), skvělých 13 ubráněných bodů a 3 interceptiony. První interception v 7. týdnu proti St. Louis Rams vrátil pro 35 yardů dlouhý touchdown a přispěl tak k vítězství 42-6.\n\nO rok později ve dvanácti utkáních zaznamenává 64 tacklů (13 asistovaných), dvě ubráněné přihrávky a jeden interception i přes to, že si v polovině sezóny poraňuje koleno a tři utkání vynechává. Vrací se v 9. týdnu proti Philadelphii Eagles a od této chvíle je startujícím hráčem na své pozici.\n\nNa špatné obraně Colts v sezóně 2011 se podepisuje i Lacey, který je po porážce v 6. týdnu od Cincinnati Bengals posazen na lavičku defenzivním koordinátorem Larry Coyerem. Nicméně po Coyerově vyhození se vrací do sestavy a podává zlepšené výkony také proto, že mu po sezóně vyprší nový kontrakt. Celkem si v nepovedené sezóně připisuje 72 tacklů (24 asistovaných), 6 ubráněných bodů a 1 interception.\n\n20. března 2012 podepisuje Lacey smlouvu s Detroit Lions.\n\n29. dubna 2013 podepisuje Lacey smlouvu s Minnesotou Vikings. 19. srpna je pouhý týden po artroskopické operaci kolene z týmu propuštěn.\n\n6. dubna 2015 Lacey přestupuje do týmu Toronto Argonauts z CFL, ale již 20. června je propuštěn.\n\n"}
{"id": "758036", "url": "https://cs.wikipedia.org/wiki?curid=758036", "title": "Marián Magdolen", "text": "Marián Magdolen\n\nMarián Magdolen (* 13. září 1960) je bývalý slovenský fotbalista, brankář.\n\nV lize hrál za Plastiku Nitra a Duklu Banská Bystrica. V lize nastoupil ke 131 utkáním. V Poháru UEFA nastoupil v 1 utkání. Za olympijský tým nastoupil v 1 utkání, za reprezentaci do 21 let v 1 utkání a za dorosteneckou reprezentaci nastoupil ke 14 utkáním.\n\n\n"}
{"id": "758037", "url": "https://cs.wikipedia.org/wiki?curid=758037", "title": "Adolf Pleva", "text": "Adolf Pleva\n\nAdolf Pleva byl český fotbalista, útočník.\n\nHrál za SK Slezská Ostrava (1932–1945). Začal jako velmi úspěšný útočník, dvakrát byl nejlepším střelcem Slezské. S postupem let přešel do zálohy, ale ofenzívní schopnosti mu zůstaly. Byl velmi důsledným i při střežení protihráčů. Jeho stálá vysoká výkonnost vedla k několika nabídkám z obou pražských „S“. Podle novinových zpráv nabízeli Plevovi, zvanému „Lopík“, 400.000 korun. Hráč, který Slezské zůstal věrný od žákovského věku, nastupoval od druhé třídy až do ligy – jako jediný prošel všemi soutěžemi až po nejvyšší. V lize stačil ještě sehrát 83 utkání, dal v nich 20 gólů.\n\n"}
{"id": "758038", "url": "https://cs.wikipedia.org/wiki?curid=758038", "title": "Pleva (rozcestník)", "text": "Pleva (rozcestník)\n\nVýraz pleva může znamenat:\n\n"}
{"id": "758040", "url": "https://cs.wikipedia.org/wiki?curid=758040", "title": ".44 Magnum", "text": ".44 Magnum\n\n.44 Remington Magnum nebo .44 Magnum (10,9×33mmR) a často .44 Mag je náboj vyvinutý původně pro revolvery, ale rychle se ujal i v karabinách a puškách.\n\nOd 20. let 20. století se snažil známý milovník zbraní Elmer Keith vyvinout výkonný lovecký náboj pro revolver. Jeho práce vycházela z tehdy oblíbené ráže .44 Special. Výsledkem pak byl náboj osazený těžkou střelou o hmotnosti až 250 gr. a výkonem kolem 1000 J. Komerčně se mu však nepodařilo prosadit, protože se výrobci zbraní obávali možné záměny Keithova náboje s rozměrově shodným .44 Special, což by pravděpodobně mnohdy vedlo k poškození zbraně a tím i případnému zranění střelce.\n\nV 50. letech pak na popud známého výrobce zbraní Smith & Wesson vyvinula firma Remington náboj .44 Remington Magnum (používá se i zkrácené .44 Magnum). Nábojnici má o cca 3 mm delší než .44 Speciál a nevejde se tak do revolveru komorovaného pro tento slabší náboj. Běžné tovární laborace se pohybují od 900 až do 1600 J (u nábojů +P+ až úctyhodných 2200 J) což náboj předurčuje k použití převážně k loveckým či obranným účelům jak v revolverech, tak i v dlouhých zbraních.\n\n\n"}
{"id": "758044", "url": "https://cs.wikipedia.org/wiki?curid=758044", "title": "AW", "text": "AW\n\nSpojení písmen A a W může mít různé významy:\n\n"}
{"id": "758051", "url": "https://cs.wikipedia.org/wiki?curid=758051", "title": "Ostrovní poustevna", "text": "Ostrovní poustevna\n\nOstrovní poustevna v Ratgamské laguně (Dodanduwa, Srí Lanka) je proslulý lesní buddhistický klášter založený ctihodným Nyanatilokou Mahathérou v roce 1911.\n\n\n"}
{"id": "758054", "url": "https://cs.wikipedia.org/wiki?curid=758054", "title": "Pražská mincovna", "text": "Pražská mincovna\n\nPražská mincovna je souborné označení pro historické mincovny na území města Prahy. Nejstarší mincovna v období druhé poloviny 10. století až počátku 11. století stávala pravděpodobně na Vyšehradě a její činnost dokládají mince s označením místa ražby PRAGA CIVITAS. V následujícím období již mincovna přesídlila do podhradí, od 2. poloviny 12. století na Staré Město, nejdříve na Staroměstské náměstí. V její historii se střídala období aktivní ražby mincí s obdobími uzavření. Přitom se střídali též její zřizovatelé a měnila se i místa jejího působiště. \n\nPočátky ražby mincí na území Prahy sahají až do druhé poloviny 10. století. Takzvané denárové období začalo za vlády Boleslava I. a končilo v roce 1300 nástupem pražského groše. Tato stříbrná mince byla velmi oblíbená a hojně užívaná obchodníky prakticky v celé střední Evropě. Po mincovní reformě uskutečněné roku 1300 králem Václavem II. byla výroba mincí přesunuta do Kutné Hory. V Praze byla mincovna obnovena v roce 1325 ražbou zlatých mincí florénů. Podnět k jejich výrobě dal panovník Jan Lucemburský, který tak chtěl zvýšit svoji prestiž a zároveň pomoci královské pokladně. Výchozí surovinou pro ražbu florénů se stalo zlato vytěžené na území Čech. Florény dostaly název podle vzoru užívaného v Itálii, kterému se český florén podobal. Zavedení výroby mince totiž dostali na starost odborníci z toskánského města Florencie. Za Karla IV. se upravené florény začaly nazývat dukáty (královské a mladší dukáty císařské). V Praze se dukáty razily ještě za Václava IV., jejich produkce však slábla. \n\nK obnovení zlatých dukátů v Praze došlo za vlády Vladislava II. Jagellonského (1471 – 1516). Pražská mincovna měla za Lucemburků a později za Jagellonců specifické postavení, neboť razila pouze zlaté mince. Za vlády Ferdinanda I. (český král v letech 1526 - 1564) však začala produkovat i v té době velmi populární stříbrné tolary, které razily i další mincovny (první, takzvané šlikovské tolary, razila mincovna v Jáchymově už v období vlády Ludvíka I. Jagellonského). Tolarem se platilo na většině území střední i západní Evropy. V čele mincovny stál panovníkem jmenovaný mincmistr, na kvalitu dohlížel vardajn. \n\nProdukce pražské mincovny byla po celé období její existence kolísavá. Období, kdy zpracovávala velké zakázky, střídala stadia útlumu, případně úplného pozastavení výroby. To bylo často způsobeno nestabilní politickou situací, která často vyústila až k ozbrojenému konfliktu, případně nedostatkem kovu. \n\n\nObdobí prosperity pražské mincovny předznamenalo zrušení mincovny v Kutné Hoře v roce 1726. Tehdy v Praze razili mince v objemu 100 000 zlatých ročně. Význam pražské mincovny přetrvával i za vlády Marie Terezie, přesto že dílnu opouštěly jen některé nominály. Nejvýznamnější byla ražba dvacetikrejcarů, která dosahovala ročního objemu kolem 300 000 zlatých (od roku 1754). V důsledku centralizační politiky Josefa II. byla mincovna v Praze v roce 1784 zrušena, ale už o jedenáct let znovu obnovila výrobu, tentokrát na novém místě v areálu paulánského kláštera. Definitivně byl provoz uzavřen 3. 1. 1856 a o rok později (19. 3. 1857) byla pražská mincovna úředně zrušena.\n\n\nPražská mincovna a. s. vystupuje pod značkou PMI umístěnou v oválu. Stejný symbol je vyražen i na produktech mincovny.\n\n"}
