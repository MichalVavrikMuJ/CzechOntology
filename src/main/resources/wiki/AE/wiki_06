{"id": "563909", "url": "https://cs.wikipedia.org/wiki?curid=563909", "title": "Anna Letenská", "text": "Anna Letenská\n\nAnna Letenská, rozená Svobodová, provdaná Čalounová (29. srpna 1904, Nýřany u Plzně – 24. října 1942, koncentrační tábor Mauthausen) byla česká divadelní a filmová herečka.\n\nNarodila se v herecké rodině, jako jedno ze šesti dětí. Otec Oldřich (1872–1939) byl hercem a režisérem (naposledy v Jihočeském divadle), matka Marie (1871–1960) byla herečkou (členka divadelních kočovných společností). Její sestry Růžena Nováková (1899–1984) a Božena Svobodová (1896–1917) se staly také herečkami.\n\nZačínala jako dítě v kočovné divadelní společnosti u Tuttrů, první angažmá v roce 1919 získala u divadelní společnosti Suková-Kramuelová, kterou její otec po návratu z první světové války vedl. Následovalo působení v Jihočeském národním divadle v Českých Budějovicích (1921–1929) a pokračovala v div. společnosti Alferiho. V roce 1925 se v Třeboni na jedné štaci vdala za člena souboru, mladokomika Ludvíka Hrdličku, užívajícího oficiálně pseudonym „Letenský“. V červenci 1926 se jim narodil syn Jiří, pozdější režisér Beskydského divadla.\n\nNásledovalo působení v Košicích, kde její manžel byl v místním divadle angažován jako mladokomik, následně v Olomouci (1930–1931) u ředitele Antonína Drašara, se kterým pak působila také v Bratislavě (1931–1935) a zde vytvořila dokonce Dulcineu v Dykově \"Zmoudření dona Quijota\") a Kladně (1935–1936).\n\nKrátce působila také pražském Varieté, hostovala v Osvobozeném divadle a spolupracovala s Československým rozhlasem.\n\nV roce 1939 nastoupila do Vinohradského divadla, kde působila do roku 1942. Tehdejší nově jmenovaný vrchní režisér činohry František Salzer ji obsadil do několika zajímavých rolí, kde mohla uplatnit svůj nesporný talent. Byla hodnocena jako nejvýraznější komická herečka mezi svými vrstevnicemi.\n\nPo rozchodu s manželem v roce 1941 se znovu vdala. Její druhý manžel architekt ing. Vladislav Čaloun byl zatčen 17. července 1942 za pomoc při ukrývání MUDr.Břetislava Lyčky, který ošetřoval Jana Kubiše, pachatele atentátu na R. Heydricha. Poté Anna Letenská odešla z Divadla na Vinohradech (30. srpna 1942) a nastoupila do divadla Uranie, kde ještě začala studovat roli Vojnarky ve hře A. Jiráska.\n\nGestapem měla povolené každodenní návštěvy manžela v Petschkově paláci a zde byla 3. září 1942 zatčena. Bylo to těsně po dokončení jejího posledního filmu „\"Přijdu hned\"“. Dne 5. září 1942 byla převezena do Malé pevnosti v Terezíně a následně do Mauthausenu, kde byla 24. října nebo 25. října 1942 popravena zastřelením. Jiné zdroje uvádějí, že zemřela 24. října 1942 v plynové komoře, druhý den po příjezdu do tábora. Její manžel byl popraven o tři měsíce později, 26. ledna 1943. Její syn Jiří unikl perzekuci, neboť bydlel u prvního manžela Letenské, který se o něj pak dále staral.\n\nAnna Letenská byla po válce vyznamenána in memoriam Československým válečným křížem. V Divadle na Vinohradech jí byla dne 30. listopadu 1947 odhalena busta, umístěná na 1. divadelním balkóně.\n\nV roce 1948 byla po A. Letenské pojmenována dřívější ulice „Ve Pštrosce“ , spojující náměstíčko za Vinohradským divadlem s Vinohradskou ulicí a Riegrovými sady.\n\nOsud A. Letenské se stal námětem pro povídku Norberta Frýda, nazvanou „Kat nepočká“, podle níž natočil režisér František Filip v roce 1971 stejnojmenný film s Jiřinou Bohdalovou v hlavní roli.\n\n\nV letech 1937–1942 vystupovala v menších rolích ve 25 českých filmech.\nDebutovala v roce 1937 ve filmu \"Kříž u potoka\", v roli děvečky (režie M.Jareš).\nJejím posledním dokončeným filmem byl v roce 1942 v režii Otakara Vávry snímek \"Přijdu hned\", kde ztvárnila postavu domovnice Koubkové. Film se dostal do kin až dva měsíce po její smrti.\n\n\n František Filipovský \n\nAnna byla přátelská, milá, čestná povaha, neschopná komukoliv odepřít pomoc. A to bylo osudné.\n\n\nJan Pivec\n\nSvatopluk Beneš\n\nFrantišek Kovářík\n\nOtakar Vávra\n\nMarie Svobodová\n\nFrank Tetauer\n\n\n\n"}
{"id": "563911", "url": "https://cs.wikipedia.org/wiki?curid=563911", "title": "Pionýr (námořní loď)", "text": "Pionýr (námořní loď)\n\nPionýr byla nejmenší československá námořní loď, jež byla původně určena pro plavby po Černém a Středozemním moři. Byla postavena v Bulharsku, v loděnici u města Varna, a v letech 1960–1969 se stala součástí flotily společnosti Československá námořní plavba.\n\nLoď určenou pro přepravu kusového materiálu vyrobili pro Československo v Bulharsku a byla pokřtěna názvem Pionýr. Byla vybavena dvěma vznětovými motory SKL z NDR s celkovým výkonem 1470 kW se společnou převodovkou. Byla dlouhá jen 90 metrů, nosnost měla 3025 DWT. Dokázala vyvinout rychlost 11,5 uzlu a sloužilo na ní 28 členů posádky včetně kapitána. Protože měla ztížené manévrování, byla služba na ní považována za školu pro celou její posádku.\n\nPionýr zahájil svou službu 3. srpna 1960. Byl určen pro provoz na Černém a Středozemním moři, ale později byl přesunut na Baltské moře k přepravě dříví mezi polskými a britskými přístavy. Ještě později se plavil na Kubu či kolem Afriky do Indie.\n\nPři zpětné plavbě z Kuby do Evropy uvízla loď 6. srpna 1969 na korálových útesech u ostrova Mayaguana v souostroví Bahamy. Náklad i posádku se podařilo zachránit, loď zde zůstala a časem se potopila jako vrak. Z provozu byla vyřazena 13. září 1969. \n\nPoloha vraku lodě podle GPS je 22°28‘12‘‘N 73°08‘21‘‘W.\n\n"}
{"id": "563913", "url": "https://cs.wikipedia.org/wiki?curid=563913", "title": "Spoluzávislost", "text": "Spoluzávislost\n\nSpoluzávislost nebo vzájemná závislost je behaviorální stav v mezilidském vztahu, kdy jedna osoba umožňuje závislost jiné osoby, špatné duševní zdraví, nezralost, nezodpovědnost nebo neúspěchy.\nMezi základní vlastnosti spoluzávislosti patří nadměrné spoléhání se na jiné lidi pro souhlas a pocit identity.\n\nSpoluzávislost má negativní vliv na vztahy a kvalitu života. Pro spoluzávislé je typické, že odsouvají vlastní potřeby až za potřeby jiných lidí, jimiž se nadměrně zabývají. Spoluzávislost se může projevovat také odmítavým postojem (popíráním), nízkým sebevědomím, přílišnou poddajností a/nebo ovládáním druhých (resp. kontrolou nad nimi).\n\nSpoluzávislost neoznačuje všechny projevy pečovatelského chování, pouze ty z nich, jež se vyskytují v nadměrné, tj. nezdravé míře. Řešením problému spoluzávislosti se kromě jiných zabývají různou měrou různé dvanáctikrokové programy (Co-dependents Anonymous, Al-anon), jejichž skupiny se setkávají v mnoha zemích světa včetně ČR.\n"}
{"id": "563914", "url": "https://cs.wikipedia.org/wiki?curid=563914", "title": "Tomas Radzinevičius", "text": "Tomas Radzinevičius\n\nTomas Radzinevičius (* 5. červen 1981, Marijampolė, Litevská SSR, Sovětský svaz) je bývalý litevský fotbalový útočník, naposledy hrál za klub Valletta FC. V sezoně 2002/03 a 2015 byl vyhlášen nejlepším fotbalistou litevské A Lygy.\n\nV dresu Litvy nastoupil v jednadvaceti utkáních, v nichž vstřelil jeden gól do sítě Malty.\n\nFC Slovan Liberec\n\n\n\n"}
{"id": "563921", "url": "https://cs.wikipedia.org/wiki?curid=563921", "title": "Mistrovství Evropy v orientačním běhu 2002", "text": "Mistrovství Evropy v orientačním běhu 2002\n\n4. mistrovství Evropy v orientačním běhu proběhlo v Maďarsku s centrem ve městě Sümeg, jež náleží do župy Veszprém ve středo-západním Maďarsku. Mistrovství se konalo v termínu 25. září až 30. září 2002. Hlavním pořadatelem byla Maďarská federace orientačního běhu (Hungary Orienteering Federation).\n\nOficiální výsledky: Muži i Ženy\n\nOficiální výsledky: Muži i Ženy\nOficiální výsledky: Muži i Ženy\n\nOficiální výsledky: Muži i Ženy\n\n"}
{"id": "563922", "url": "https://cs.wikipedia.org/wiki?curid=563922", "title": "Ludvík Antonín, vévoda z Angoulême", "text": "Ludvík Antonín, vévoda z Angoulême\n\nLudvík Antonín, vévoda z Angoulême (6. srpen 1775 – 3. červen 1844, celým jménem \"Louis-Antoine d'Artois, fils de France, duc d'Angoulême\") byl francouzský princ z dynastie Bourbonů a poslední francouzský dauphin. 2. srpna 1830 se stal na 20 minut podle následnického práva legitimním francouzským a navarrským králem jako Ludvík XIX. Poté byl v letech 1836 až 1844 pretendentem francouzského (a navarrského) trůnu.\n\nNarodil se 6. srpna 1775 jako nejstarší syn Karla, hraběte z Artois (budoucí král Karel X.) a jeho ženě princezně Marii Tereze Savojské. Poté co se jeho otec stal v roce 1824 králem jako Karel X., stal se Ludvík Antonín následníkem trůnu a získal titul Dauphin (1824–1836). Jako následník trůnu podporoval otcovu politiku a řízení státu.\n\nLudvík Antonín zůstal po celý život bezdětný.\n\nPo sesazení a abdikaci krále Karla X. se krátce na 20 minut v roce 1830 stal (alespoň podle následnického práva) králem právě jeho syn Ludvík Antonín jako Ludvík XIX. Poté musel i on ustoupit nátlaku a přibližně po 20 minutách pouze \"titulární vlády\" abdikovat jako jeho otec ve prospěch svého 10letého synovce Jindřicha, hraběte de Chambord. Liberální, buržoazií kontrolovaná Poslanecká sněmovna odmítla potvrdit dokonce i nástupnictví mladého hraběte, který se (stal) měl stát králem Jindřichem V. a místo toho ve volbě bojkotované zástupci konzervativců prohlásila francouzský trůn za prázdný. K moci se tak dostává vůbec poslední francouzský král Ludvík Filip, hrabě Orleánský, z vedlejší linie rodu Bourbonů, Bourbon-Orléans. Poté společně se svým otcem Karlem, manželkou Marií Terezií Bourbonskou a synovcem Jindřichem odcestoval do Rakouského císařství. V letech 1832–1836 pobýval i na Pražském hradě. Později zemřel na zámku Graffenberg v Gorizii.\n\nDíky své přibližně dvacetiminutové \"vládě\" je prozatím panovník, který vládl nejkratší dobu, kterou údajně strávil tím, že poslouchal svou ženu a její prosby, že nemá podepsat abdikaci.\n\nPo nástupu Ludvíka Filipa na francouzský trůn se stal legitimistickým uchazečem bývalý král Karel X., po jeho smrti se jím stal v roce 1836 jeho syn Ludvík Antonín (Ludvík XIX.). Když v roce 1844 zemřel bezdětný, stal se legitimistickým pretendentem francouzského trůnu jeho synovec Jindřich, hrabě z Chambord.\n\n"}
{"id": "563923", "url": "https://cs.wikipedia.org/wiki?curid=563923", "title": "Oblastní rada Chof ha-Šaron", "text": "Oblastní rada Chof ha-Šaron\n\nOblastní rada Chof ha-Šaron ( מועצה אזורית חוף השרון, \"Mo'aca ezorit Chof ha-Šaron\", doslova „\"Oblastní rada Pobřeží Šaronu\"“) je oblastní rada v Centrálním distriktu v Izraeli.\n\nRozkládá se v hustě osídlené a zemědělsky intenzivně využívané pobřežní nížině respektive Šaronské planině na severním a severovýchodním okraji aglomerace Tel Avivu, v prostoru mezi městy Herzlija, Ra'anana a Netanja (jež ale pod jurisdikci oblastní rady nespadají).\n\nNovověké židovské osídlení v této oblasti začalo vznikat již za mandátní Palestiny. Již během 20. - 40. let 20. století se zde vytvořila kompaktní oblast židovského zemědělského osídlení. Sídelní síť se pak dotvořila po vzniku státu Izrael, tedy po roce 1948. Během války za nezávislost v roce 1948 opustila zároveň pobřežní nížinu zbylá arabská populace.\n\nOblastní rada Chof ha-Šaron vznikla roku 1949. V znaku má vlny a brázdy.\n\nSídlo úřadů oblastní rady leží v komplexu ve vesnici Šefajim, poblíž pobřežní dálnice číslo 2. Starostou rady je אלי ברכה - Eli Bracha. Oblastní rada má velké pravomoci zejména v provozování škol, územním plánování a stavebním řízení nebo v ekologických otázkách.\n\nOblastní rada Chof ha-Šaron sdružuje celkem 13 sídel. Z toho je pět kibuců, šest mošavů, jedna společná osada a dvě další sídla.\n\nK 31. prosinci 2014 žilo v Oblastní radě Chof ha-Šaron 14 400 obyvatel. Z celkové populace bylo 13 200 Židů. Včetně statistické kategorie \"ostatní\" tedy nearabští obyvatelé židovského původu, ale bez formální příslušnosti k židovskému náboženství jich bylo 13 700.\n\n"}
{"id": "563925", "url": "https://cs.wikipedia.org/wiki?curid=563925", "title": "Stanislav Gron", "text": "Stanislav Gron\n\nStanislav Gron (* 28. října 1978 v Bratislavě) je bývalý slovenský hokejový útočník.\n\nStanislav Gron byl draftován v roku 1997 klubem New Jersey Devils ve druhém kole z 38. místa. Za Devils odehrál v sezóně 2000-01 první a zatím jediný zápas v NHL. Potom následující sezónu 2001-02 se neprosadil do New Jersey Devils (odehrál 72 zápasů za Albany River Rats) tak se rozhodl působit v Evropě. Hrál v Česku za HC Vítkovice Steel a za HC Slavia Praha, potom hrál na Slovensku za Žilinu (s kterou získal v sezóně 2005-06 mistrovský titul), 23 zápasů odehrál v německé lize DEL za EV Duisburg Die Füchse a od roku 2006 se vrátil do Košic a hraje tam do dnes za HC Košice.\n\n\n\n"}
{"id": "563929", "url": "https://cs.wikipedia.org/wiki?curid=563929", "title": "Ales Michalevič", "text": "Ales Michalevič\n\nAles (Alaksej) Anatolevič Michalevič nebo též Aljeś (Aljaksej) Anatoljevič Michaljevič ( \"Алесь (Аляксей) Анатольевіч Міхалевіч\"), narozen 15. května 1975 v Minsku v Běloruské SSR, je běloruský občanský a politický aktivista, kandidát na prezidenta Běloruské republiky.\n\nNarodil se v Minsku v rodině vědeckých pracovníků Národní akademie věd Běloruska (tehdy Akademie věd BSSR).\nStudoval na matematické škole č. 19 v Minsku a Běloruském gymnaziálním lyceu.\n\nV roce 1997 vystudoval právnickou fakultu Běloruské státní univerzity, obor politolog-právník. Během studia předsedal Unii běloruských studentů - občanské organizaci, která bránila práva studentů běloruských vysokých škol. Absolvoval stáže na Varšavské a Oxfordské univerzitě.\n\nPo skončení studia v roce 1997 založil a vedl organizaci, která se zabývala studentskými výměnami a turistikou, díky které mohlo více než 2000 mladých lidí navštívit země západní a střední Evropy.\n\nOd roku 2000 pracoval nejdříve jako zástupce ředitele a později jako generální ředitel společnosti SP Arkadyja, která působila v oblasti turistiky. Vzhledem k účasti ředitele společnosti na parlamentních volbách v roce 2004, se samotná společnost stala cílem mnoha prověrek a inspekcí. Sedmá prověrka přiměla Alese Michaleviče k rozhodnutí opustit post generálního ředitele SP Arkadyja. \n\nOd roku 2005 – krizový manažer akreditovaný Ministerstvem hospodářství Běloruské republiky.\n\nV letech 2007 - 2008 – právní konzultant Asociace vojenských invalidů z Afghánistánu.\n\nV letech 2008–2010 – právník Běloruského nezávislého odborového svazu.\n\nAles Michalevič od dětství poslouchá rockovou hudbu (The Beatles, The Doors, Deep Purple; DDT; N.R.М, Кrама, Neuro Dubel). Je fanouškem dobré literatury, hraje squash a stolní tenis. Kromě rodného běloruského a ruského jazyka mluví plynně anglicky a polsky. Učí se německy a česky.\nVoják v záloze Ozbrojených sil Běloruské republiky (neabsolvoval standardní vojenskou službu z důvodu krátkozrakosti středního stupně).\n\nJe ženatý, otec dvou dcer. Žena Milana je lektorkou anglického jazyka. Dcery: Lesja, nar. v roce 2000, a Aljona, nar. v roce 2009.\n\nV letech 2004 - 2008 – místopředseda strany BNF (Běloruská lidová fronta). Po nominaci na post předsedy strany v roce 2008 a návrhu reformovat program byl ze strany vyloučen za veřejnou kritiku vedení.\n\nOd roku 2003 do roku 2007 člen zastupitelstva Puchavického okresu Minské oblasti\n\nOd roku 2003 do roku 2007 – člen místního zastupitelstva Puchavického okresu Minské oblasti, tajemník místního zastupitelstva. Současně vydavatel novin Region (město Marina Horka, Minská oblast), iniciátor řady rozhodnutí týkajících se rozšíření pravomocí místní samosprávy.\n\n27. ledna 2010 ohlásil začátek své kampaně ke kandidatuře na post prezidenta Běloruska jako nezávislý kandidát.\nV březnu 2011 získal politický azyl v Praze.\n\n"}
{"id": "563932", "url": "https://cs.wikipedia.org/wiki?curid=563932", "title": "Sazba (rozcestník)", "text": "Sazba (rozcestník)\n\nSazba může znamenat:\n\n\n\n"}
{"id": "563944", "url": "https://cs.wikipedia.org/wiki?curid=563944", "title": "Richard F. Canning Trophy", "text": "Richard F. Canning Trophy\n\nRichard F. Canning Trophy je trofej pro vítězný tým play off Východní konference American Hockey League. Dříve byla udělována vítězi Severní konference a divize. Vítěz trofeje postupuje do závěrečného klání o Calder Cup. Nejčastěji - pětkrát - skončila trofej v rukách hráčů klubu Hershey Bears.\n\nTrofej v názvu nese jméno bývalého prezidenta AHL. Vítěz play off Západní konference je oceněn Robert W. Clarke Trophy.\n\n<div style=\"float:left;margin-right:2em\">\n"}
{"id": "563946", "url": "https://cs.wikipedia.org/wiki?curid=563946", "title": "S3 Graphics", "text": "S3 Graphics\n\nS3 Graphics je společnost vyvíjející čipsety pro PC, notebooky, kompaktní a vestavěné počítače, a levné čipy pro grafické karty (GPU). Vlastnila ji firma VIA Technologies, která používala grafiky S3 ve svých čipových sadách. Dne 6. července 2011 byla firma S3 odkoupena firmou HTC Corporation. Její grafické procesory splňují standardy DirectX 10.1 a OpenGL 2.1/3.0. Jsou též schopny GPGPU.\n\n\n"}
{"id": "563953", "url": "https://cs.wikipedia.org/wiki?curid=563953", "title": "Robert W. Clarke Trophy", "text": "Robert W. Clarke Trophy\n\nRobert W. Clarke Trophy je trofej pro vítězný tým play off Západní konference American Hockey League. Dříve byla udělována vítězi Jižní konference a divize. Vítěz trofeje postupuje do závěrečného klání o Calder Cup. Nejčastěji – sedmkrát – skončila trofej v rukách hráčů klubu Rochester Americans.\n\nTrofej v názvu nese jméno bývalého předsedy představenstva AHL. Vítěz play off Východní konference je oceněn Richard F. Canning Trophy.\n\n<div style=\"float:left;margin-right:2em\">\n"}
{"id": "563964", "url": "https://cs.wikipedia.org/wiki?curid=563964", "title": "Jiří Kahoun", "text": "Jiří Kahoun\n\nJiří Kahoun (12. března 1942 Praha – 13. května 2017) byl český spisovatel, autor mnoha knížek pro děti. Mimo jiné autor Příběhů včelích medvídků.\n\nPo maturitě na Střední průmyslové škole pro umělecké zpracování kovů a kamenů v Turnově a vojenské službě prošel řadou zaměstnání: byl traktoristou, aranžérem, kameníkem, výtvarníkem, pálil dřevěné uhlí, pracoval jako stavební dělník i technický redaktor. Obrázky beze slov uveřejňoval v různých novinách a časopisech: Ahoj, Československý loutkář, Československá fotografie, Dikobraz, Květy, Mateřídouška, Mladá fronta DNES, Obrana lidu, Pinoýr, Repertoár malé scény, Rudé právo, Svobodné slovo, Týdeník Československé televize, Vlasta, Voják. Podílel se na společných výstavách berounských výtvarníků a měl několik výstav samostatných. Město Beroun vydalo reprodukce jeho kreseb jako pohlednice, ilustroval dvě své knihy.\n\nPodle jeho námětů a scénářů byly natočeny televizní večerníčkové seriály: první řada Příhod včelích medvídků (1–13, režie Libuše Koutná, 1984; k prvním sedmi dílům napsal s Jaroslavem Vidlařem scénář) a sedm dílů Toronto Tom, kocour z Ameriky (scénář a režie Marie Satrapová, 1999; k dalším šesti dílům napsal předlohu a s Marií Satrapovou i scénář). Příhody včelích medvídků vyšly i na zvukových nosičích (1998). V Krátkém filmu Praha natočila Šarlota Zahrádková-Filcíková podle pohádek z knihy Pískací kornoutek animované filmy, např. Had je mašinka (1986), Hroší maminka je tatínek (1989).\n\n"}
{"id": "563965", "url": "https://cs.wikipedia.org/wiki?curid=563965", "title": "Čtvrtka", "text": "Čtvrtka\n\nČtvrtka je slovo s více významy:\n\n"}
{"id": "563969", "url": "https://cs.wikipedia.org/wiki?curid=563969", "title": "VIA Technologies", "text": "VIA Technologies\n\nVIA Technologies je tchajwanská společnost fungující v oblasti počítačového hardware a výrobě čipů. Vyrábí zejména čipové sady, mikroprocesory (řada x86) a další. Společnost byla založena v roce 1987 v Tchaj-peji.\n\n\n\n\n\n\n\n\n\n\n"}
{"id": "563971", "url": "https://cs.wikipedia.org/wiki?curid=563971", "title": "Rišpon", "text": "Rišpon\n\nRišpon ( רִשְׁפּוֹן‎, v oficiálním přepisu do angličtiny Rishpon) je vesnice typu mošav v Izraeli, v Centrálním distriktu, v Oblastní radě Chof ha-Šaron.\n\nLeží v nadmořské výšce 26 metrů v hustě osídlené a zemědělsky intenzivně využívané pobřežní nížině, respektive Šaronské planině. Východně od obce protéká vádí Nachal Rišpon.\n\nObec se nachází 1 kilometr od břehu Středozemního moře, cca 14 kilometrů severoseverovýchodně od centra Tel Avivu, cca 69 kilometrů jihojihozápadně od centra Haify a 3 kilometry severně od města Herzlija. Rišpon obývají Židé, přičemž osídlení v tomto regionu je etnicky převážně židovské.\n\nRišpon je na dopravní síť napojen pomocí dálnice číslo 2. Po východním okraji vesnice vede kapacitní dálnice číslo 22, z níž tu k východu odbočuje nová dálnice číslo 531. Podél dálnice 22 prochází i pobřežní železniční trať, ze které se plánuje nové železniční spojení k východu, do Ra'anany, kam již vede nově budovaná železniční trať Tel Aviv – Ra'anana.\n\nRišpon byl založen v roce 1936. Pojmenován byl podle stejnojmenného starověkého sídla připomínaného v tomto regionu. V listopadu 1945 byla vesnice terčem britské razie, jež byla reakcí na zostřující se protibritské akce prováděné Palmachem.\n\nPřed rokem 1949 měl Rišpon rozlohu katastrálního území 1552 dunamů (1,552 kilometru čtverečního).\n\nMístní ekonomika je založena na zemědělství (pěstování citrusů, květin, zeleniny, chov drůbeže a koní). Část obyvatel podniká, další za prací dojíždějí mimo obec. V mošavu působí několik firem a několik soukromých zemědělců. Nachází se zde obchody, v okolí pak plantáže Kaki a dalšího ovoce a zeleniny. Vesnice je už stavebně propojená se sousední obcí Kfar Šmarjahu a s městem Herzlija.\n\nPodle údajů z roku 2014 tvořili naprostou většinu obyvatel v Rišpon Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 1385 lidí. V roce 2014 stoupla populace o 0,4 %.\n\n\n"}
{"id": "563976", "url": "https://cs.wikipedia.org/wiki?curid=563976", "title": "Šefajim", "text": "Šefajim\n\nŠefajim nebo též Šfajim ( שְׁפָיִים‎, v oficiálním přepisu do angličtiny Shefayim) je vesnice typu kibuc v Izraeli, v Centrálním distriktu, v Oblastní radě Chof ha-Šaron.\n\nLeží v nadmořské výšce 43 metrů v hustě osídlené a zemědělsky intenzivně využívané pobřežní nížině, respektive Šaronské planině. Východně od obce protéká vádí Nachal Rišpon.\n\nObec se nachází na břehu Středozemního moře, cca 15 kilometrů severoseverovýchodně od centra Tel Avivu, cca 68 kilometrů jihojihozápadně od centra Haify a 4 kilometry severně od města Herzlija. Šefajim obývají Židé, přičemž osídlení v tomto regionu je etnicky převážně židovské.\n\nŠefajim je na dopravní síť napojen pomocí dálnice číslo 2.\n\nŠefajim byl založen v roce 1935. Toho roku se kibuc přesunul do nynější lokality, osadnická skupina jeho zakladatelů ale existovala již od roku 1927 a její členové tehdy provizorně sídlili v Herzliji. Před vznikem státu Izrael, v době mandátní Palestiny, byl kibuc jedním z opěrných bodů židovských jednotek Palmach. Na přilehlé pláži Středozemního moře byla organizována ilegální židovská imigrace. V listopadu 1945 byla vesnice terčem britské razie, jež byla reakcí na zostřující se protibritské akce prováděné Palmachem.\n\nPřed rokem 1949 měl Šefajim rozlohu katastrálního území 1540 dunamů (1,54 kilometru čtverečního).\n\nJméno vesnice je inspirováno citátem z biblické Knihy Izajáš 41,18- „\"Na holých návrších otevřu vodní proudy, uprostřed plání prameny vod, poušť v jezero změním a zemi vyprahlou ve vodní zřídla\".“\n\nMístní ekonomika je založena na zemědělství, turistickém ruchu a službách. V obci je sídlo Oblastní rady Chof ha-Šaron a sídlí zde i oblastní základní škola.\n\nPodle údajů z roku 2014 tvořili naprostou většinu obyvatel v Šefajim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 1171 lidí. Během roku 2014 stoupla populace o 2,0 %.\n\n\n"}
{"id": "563983", "url": "https://cs.wikipedia.org/wiki?curid=563983", "title": "Pralátka", "text": "Pralátka\n\nArché (řec. ἀρχή, lat. \"principium\") znamená počátek, původ, též pralátka (přeneseně také vláda - viz řecké Archón). Ve starověké řecké filosofii označuje prvotní princip světa, původní látku, z níž svět povstal.\n\nJako první přišel s konceptem \"arché\" Thalés z Milétu, který tvrdil, že prvotní princip všeho je voda (\"hydór\"); zvláštní látka, s přirozenou schopností stávat se pevnou \"zemí\" (led) i plynným \"vzduchem\" (pára). Hlavním důvodem, proč pokládal Thalés za pralátku právě vodu, bylo zřejmě poznání, že voda je základní podmínka života člověka, všeho tvorstva, rostlin, pohybu ovzduší, života - pohybu přírody.\n\nV Thalétově pojmu vody se ztotožňoval pojem základu s pojmem počátku a příčiny. Vodou chtěl vysvětlovat vznik celého světa a každé jednotlivé věci. Byl to první krok k vysvětlování světa z něho samého, a nikoli pomocí mimoobjektivních činitelů.\n\nTato původní látka je látka pohybující se, látka živá (Aristoteles ještě přesně nerozlišuje pojem pohybu, života, duše apod.). Tato teorie souvisela i s jeho údajným přesvědčením, že země je disk plovoucí na vodě. Thalétovo učení - podobně jako učení Anaximandra a Anaximena - označujeme jako hylozoismus.\n\nThalétův žák Anaximandros tuto teorii odmítal. Podle Anaximandra voda nemohla být pralátkou, protože z ní nemůže vzniknout její protiklad - oheň. Anaximadros tvrdil, že z tohoto důvodu žádný ze čtyř živlů (zem, voda, vzduch, oheň) nemůže být \"arché\". Sám uvažoval o existenci pralátky zvané apeiron (neomezeno), z níž se všechny věci rodí a do níž se navrací. Anaximandrův žák Anaximenes zase navrhl jako pralátku vzduch. Ze vzduchu podle něj může povstat voda, oheň i zem.\n\n\"\"Většina těch, co se prvně zabývali filosofií, si myslela, že počátky věcí jsou pouze v podobě hmoty. Neboť to, z čeho jsou všechny věci a z čeho jako z prvního vznikají a do čeho jako posledního zanikají, přičemž podstata zůstává a mění se jen její stavy, prohlašují za prvek a počátek (\"arché\") věcí, a to, že nic nevzniká, ani nic nezaniká, věří proto, že jsou názoru, že se taková podstata (\"fysis\") vždy zachovává... Tedy musí být určitá podstata, buď jediná, nebo více, z nichž vše ostatní vzniká, zatímco ona sama zůstává zachována. Pravda, pokud jde o počet a druh takového počátku, nejsou všichni stejného mínění, Thalés však, původce takovéto filozofie, říká, že je to voda (proto také hlásal, že země spočívá na vodě). Možná čerpal tuto domněnku z pozorování, že potrava všech věcí je vlhká a že z vlhka vzniká a jím se živí i samo teplo (to však, z čeho vše vzniká, je počátkem všeho); tuto domněnku měl tedy z tohoto i z toho, že semena všech věcí mají vlhkou podstatu.\"\"\n\n\"Arché\" je jeden z ústředních pojmů řecké filosofie, zvláště v její presokratickém kosmologickém období. Je to pojem, který je pevně spojen s počátky racionálního a filozofického bádání v evropské civilizaci. Není vůbec náhodou, že právě hledání arché započalo emancipaci filozofie a vznik filosofické alternativy vůči mytologii. Lidské myšlení se ve svých archaických časech soustředilo na specifickou náboženskou kulturu, která vyústila do pověstí, legend a mýtů. Ty objasňovaly záhady mnohotvárnosti a složitosti světového univerza, přičemž měly i různé etické aspekty a důsledky. Prostřednictvím mýtů se člověk vyrovnával s otázkami o původu světa a sebe samého. To bylo jejich klíčovým úkolem, proto nepřekvapuje, že při vzniku filosofie jako racionálního bádání, stojí zájem o původ a jakousi \"podstatu\" světa resp. jednotlivých existencí. Lze také dodat, že tento zájem přetrvává až dodnes, kdy se fyzici snaží odhalit univerzální elementární zákony, z nichž by bylo možné vysvětlit vesmír čistou dedukcí.\n\nMyšlenka o arché se tedy stala rozumovou obdobou mytologického vysvětlování univerza.\n\nJak bylo uvedeno v části Arché a mytologie, první filozofové čelili otázce o původu a povaze takové rozmanitosti a mnohotvárnosti světa. Řecké myšlení si původně neprokázalo představit, že by se kvalitativní a kvantitativní specifika existencí mohly spojit s něčím nestálým nebo proměnlivým (jako např. energie). To, co má být podstatou vysvětlující jsoucna, může být podle něj pouze pevné, nezanikající ani nevznikající. Z toho vyplývá, že všechny věci jsou vlastně jen metamorfózy a změny téže podstaty nebo stejných podstat, elementů, nebo téhož arché. Takto se pluralita sjednocuje a vyúsťuje do představy jediného prazákladu veškerého bytí. V evropské filozofii se takové pojetí označuje jako \"ontologická jednota mnohotvárnosti\".\n\nVšechny příčiny jsou počátky.\n\nTedy všechny počátky mají toto společné, jsou čímsi prvním, z čehož věc nebo je, nebo vzniká, nebo se poznává; některé počátky jsou ve věcech, některé mimo ně. Proto je počátkem příroda, prvek, myšlení, vůle, podstata i účel; neboť pro mnohé věci je počátkem poznání i pohybu dobro a krásno.\n\nPralátka je termín, který filozof Anaximenes popisuje jako neustále se pohybující, nekonečný, nediferencovaný, blíže neurčený, neurčitý vzduch, ze kterého zředěním vznikl oheň a zhuštěním zase větry, mraky, voda, země, kameny, bohové. Prapodstata všeho.\n\n"}
{"id": "563984", "url": "https://cs.wikipedia.org/wiki?curid=563984", "title": "Pajehličník přeslenatý", "text": "Pajehličník přeslenatý\n\nPajehličník přeslenatý (\"Sciadopitys verticillata\"), nebo pajehličník přeslenitý, je stálezelený jehličnatý strom. Je jediným druhem rodu pajehličník z monotypické čeledě pajehličníkovité (\"Sciadopityaceae\").\n\nJe to endemit z jižních oblastí Japonska, kde roste jednotlivě nebo v malých skupinkách ve středních výškách tamních hor (500 až 1000 m) v oblastech s vysokou vzdušnou vlhkostí. Vyhovují mu přistíněná stanoviště chráněná před mrazivými větry a vlhčí, ale odvodněné půdy. Krátkodobě tolerují mrazy i do -30 °C.\nZe stratigrafických záznamů je známý asi 200 milionu let z období svrchního triasu, v období křídy byl rozšířen v Eurasii i v Severní Americe. Je to živá fosílie bez blízkých příbuzných.\n\nDo Evropy byl dovezen v roce 1861. Největší známý exemplář v Česku je v ZOO Zlín-Lešná, byl zde vysazen v roce 1960, v roce 2010 dosáhl výšky 10 m a má průměr kmene 25 cm.\n\nJe to strom, který ve své domovině vyrůstá do výše 20 až 30 m s průměrem kmene okolo 1 m. V našich podmínkách dorůstá maximálně do 10 m. Kůra kmene je hnědá s oranžovým nádechem, v mládí hladká, později se odlupuje v tenkých dlouhých pruzích. Strom vytváří úzký, pravidelný kužel. Větve jsou krátké, tenké, vodorovně odstávající. Malé, plstnaté pupeny mají červenohnědou barvu. Existuje i keřovitá forma pajehličníku přeslenatého, která se ale málo vyskytuje.\n\nStálezelené jehlice rostou jen na koncích letorostů po 10 až 30 v paprskovitých přeslenech deštníkovitého nebo přesličkového tvaru. Jsou měkké a jakoby dužnaté, dlouhé 5 až 12 cm a široké 4 až 8 mm, s podélným žlábkem, lekle zelené, kožovité, opadávají po 2 až 3 létech. Jsou to nepravé listy, vznikly buď splynutím dvou jehlic nebo to jsou fotosyntetizující fylokladia. Pravé listy jsou redukovány na drobné, těsně přiléhající šupinky 1 až 3 mm dlouhé, zprvu zelené a později hnědé, rostoucí spirálovitě na stoncích.\n\nPajehličník přeslenatý má současně na jednom stromu samčí šištice s pylem i samičí s vajíčky. Samčí jsou velké 6 až 12 mm a nacházejí se ve shlucích na konci větví. Samičí rostou jednotlivě, jsou vejcovité, dlouhé 5 až 10 cm a 3,5 až 6,5 cm široké, v průběhu zrání se barva mění ze zelené na hnědou. Semena dozrají a šišky se otevřou po 18 až 20 měsících od opylení. V šišce je asi 15 až 40 oranžově-hnědých semen, dlouhých 8 až 12 mm, vejčitě zploštělých s úzkými křidélky, klíčí dvěma děložními lístky. Asi 15 semen váží 1 gram.\n\nSemena před výsevem potřebují 3 měsíce stratifikace, i tak však obtížně klíčí. Mladé rostlinky velice pomalu rostou, za 3 roky měří sotva 30 cm. Za deset let dorostou do výše 1 až 1,2 m. Měly by být brzy vysazeny na trvalé stanoviště, stromky vyšší než 1 m se špatně přesazují.\n\nVýhradně pro zahradnické účely a jako sbírková rostlina. Tato velmi zajímavá dřevina se u nás těší velké oblibě, její vhodné použití je jako solitéra, do skupinových výsadeb, ale i do nádob. Bylo vyšlechtěno přes 50 různých odrůd lišící se habitem i barvou. Dříve se jeho elastického, vodě odolného dřeva používalo v Japonsku pro stavbu lodí a lisoval se z něho olej vhodný pro výrobu barev a laků.\n\nPajehličník přeslenatý byl dlouhodobě zařazen do čeledě tisovcovitých (\"Taxodiaceae\"), po jejím zrušení byl převeden do čeledě cypřišovitých (\"Cupressaceae\"). Nyní po podrobnějším přezkoumání bylo zjištěno, že představuje zcela izolovanou větev a byl umístěn do samostatné čeledě pajehličníkovitých (\"Sciadopityaceae\" Luerss., 1877).\n\n"}
{"id": "563987", "url": "https://cs.wikipedia.org/wiki?curid=563987", "title": "Arsuf (Chof ha-Šaron)", "text": "Arsuf (Chof ha-Šaron)\n\nArsuf ( ארסוף, v oficiálním přepisu do angličtiny Arsuf) je vesnice v Izraeli, v Centrálním distriktu, v Oblastní radě Chof ha-Šaron.\n\nLeží v nadmořské výšce 33 metrů v hustě osídlené a zemědělsky intenzivně využívané pobřežní nížině, respektive Šaronské planině.\n\nObec se nachází na břehu Středozemního moře, cca 15 kilometrů severoseverovýchodně od centra Tel Avivu, cca 68 kilometrů jihojihozápadně od centra Haify a 4 kilometry severně od města Herzlija. Arsuf obývají Židé, přičemž osídlení v tomto regionu je etnicky převážně židovské.\n\nArsuf je na dopravní síť napojen pomocí dálnice číslo 2.\n\nArsuf byl založen v roce 1995. Vznikl jako nově zřízený rezidenční soubor situovaný na vrchol útesu nad břehem Středozemního moře. Správní území obce dosahuje cca 250 dunamů (0,25 kilometru čtverečního). Většina obyvatel za prací dojíždí mimo obec. Zástavba sestává z rodinných domů.\n\nJménem navazuje na starověkou lokalitu Arsuf (též Apollonia), která se nalézá cca 2 kilometry jižně odtud, na pobřeží moře.\n\nPodle údajů z roku 2014 tvořili naprostou většinu obyvatel v Arsuf Židé – cca 100 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 200 osob).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 160 lidí. Během roku 2014 populace klesla o 2,4 %. Po dokončení výstavby má obec dosáhnout kapacitu 100 rodin.\n\n\n"}
{"id": "563989", "url": "https://cs.wikipedia.org/wiki?curid=563989", "title": "Vědní obor", "text": "Vědní obor\n\nVědní obor též vědecká disciplína je teoreticky a empiricky odůvodněná, historicky vzniklá, poměrně stálá strukturní jednotka vědy. Je součástí vědy v obecném smyslu, charakterizovaný specifickým předmětem a metodou bádání.\n\nVědní obor je vyvíjející se systém vědeckých poznatků o určité oblasti skutečnosti a zároveň i základní forma organizace vědecké práce. Ve vědním oboru se formuje předmětná a metodologická jednota výzkumu v dané oblasti vědeckého bádání.\n\nZa samostatný vědní obor lze disciplínu považovat v případě, že splňuje tyto základní podmínky:\n\n"}
{"id": "563997", "url": "https://cs.wikipedia.org/wiki?curid=563997", "title": "Marie Kyzlinková", "text": "Marie Kyzlinková\n\nMarie Kyzlinková, rozená Tesařová (4. srpna 1889, Kunčí, dnes součást Slatiňan – 9. června 1969, Litoměřice), byla česká publicistka a spisovatelka, autorka řady konvenčních ženských románů, manželka železničního úředníka, později inspektora státních drah, působícího v Litoměřicích.\n\nJejí beletristické činnosti předcházela činnost publicistická (první příspěvky jsou z roku 1917 ve \"Vídeňském deníku\"). Později se však začala plně věnovat tzv. ženskému románu a publikovala hlavně v \"Červené knihovně\" a v \"Modré knihovně\". Její díla však neřeší skutečnou problematiku prostředí, ve kterém se odehrávají (hlavně středostavovské vrstvy na maloměstě nebo zámožnější vrstvy velkoměsta), ale stereotypně zobrazují na citovou složku redukované postavy v rámci zkonvencionalizovaného milostného příběhu (zmatky dívčích srdcí, osudy dcer z tzv. lepších rodin, manželské rozepře a nevěry atp.), jehož hlavním smyslem je šťastné rozuzlení.\n\nPo komunistickém převratu byly její knihy zařazeny na cenzurní index a vyřazeny z knihoven. Autorce bylo znemožněno publikovat a musela se za své literární hříchy „kát“: „\"Jakmile byly mé knihy označeny za brak a vyřazeny z knihoven, přestala jsem úplně psát. Nyní se snažím na své literární hříchy zapomenout.\"“ (z autorčina dopisu do Ústavu české literatury z roku 1960).\n\n\n\n"}
{"id": "563999", "url": "https://cs.wikipedia.org/wiki?curid=563999", "title": "Elektron (slitina hořčíku)", "text": "Elektron (slitina hořčíku)\n\nElektron je obchodní název slitiny nejméně 90 % hořčíku (Mg) a nanejvýše 10 % hliníku (Al), případně ještě s příměsí zinku (Zn) a manganu (Mn), která se dříve používala v technice jako materiál pro přesné tlakové lití.\n\nElektron používaný japonským císařským námořnictvem ve 40. letech 20. století jako příměs do zápalných granátů a „běžných granátů typu 3“ ( \"3-šiki cúdžódan\", též \"san-šiki dan\") měl složení 90 % hořčíku, 3 % hliníku, 3 % mědi, 2 % zinku a 2 % křemíku.\n\nElektron vyvinula roku 1908 německá firma Griesheim-Elektron. Slitina se vyznačuje vysokou pevností, odolností proti korozi a nízkou hustotou (1,8 g/cm), což ji předurčuje k použití v leteckém a automobilovém průmyslu. Užívala se jako materiál pro přesné lití složitých součástek, například koster leteckých radiových přijímačů, částí motorů a dalších přístrojů. Protože je také dobře obrobitelná a rozměrově stálá, vyráběly se z ní také součástky optických přístrojů.\n\nHlavní nevýhodou elektronu byla vysoká hořlavost třísek, které vyvíjejí velmi vysokou teplotu (asi 2200 °C). Proto byl později elektron nahrazen variantami duralu, který má lepší tepelnou odolnost.\n\nVzhledem k vysoké teplotě hoření je hašení elektronu vodou velmi nebezpečné (při této teplotě se voda okamžitě mění na páru, která se následně ihned rozpadá na kyslík a vodík, jenž mají tendenci explozivně reagovat). Z tohoto důvodu je doporučeno hasit elektron práškovými přístroji nebo pískem.\n"}
{"id": "564000", "url": "https://cs.wikipedia.org/wiki?curid=564000", "title": "Ga'aš", "text": "Ga'aš\n\nGa'aš ( גַּעַשׁ, v oficiálním přepisu do angličtiny Ga'ash) je vesnice typu kibuc v Izraeli, v Centrálním distriktu, v Oblastní radě Chof ha-Šaron.\n\nLeží v nadmořské výšce 27 metrů v hustě osídlené a zemědělsky intenzivně využívané pobřežní nížině, respektive Šaronské planině. Východně od obce protéká vádí Nachal Rišpon.\n\nObec se nachází na břehu Středozemního moře, cca 16 kilometrů severoseverovýchodně od centra Tel Avivu, cca 67 kilometrů jihojihozápadně od centra Haify a 5 kilometry severně od města Herzlija. Ga'aš obývají Židé, přičemž osídlení v tomto regionu je etnicky převážně židovské.\n\nGa'aš je na dopravní síť napojen pomocí dálnice číslo 2.\n\nGa'aš byl založen v roce 1951. Jeho zakladateli byla skupina Židů z Jižní Ameriky napojená na mládežnické hnutí ha-Šomer ha-Ca'ir. Ta již od roku 1948 utvořila přípravnou osadnickou skupinu. Od listopadu 1949 provizorně sídlila poblíž vesnice Bnej Cijon. Slavnostní osídlení kibucu Ga'aš se odehrálo 5. července 1951. Jméno je inspirováno biblí.\n\nMístní ekonomika je založena na zemědělství, průmyslu a turistickém ruchu.\n\nPodle údajů z roku 2014 tvořili naprostou většinu obyvatel v Ga'aš Židé – cca 600 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 700 osob).\n\nJde o menší sídlo vesnického typu s dlouhodobě mírně rostoucí populací. K 31. prosinci 2014 zde žilo 658 lidí. V roce 2014 populace stoupla o 0,6 %.\n\n\n"}
{"id": "564008", "url": "https://cs.wikipedia.org/wiki?curid=564008", "title": "Seznam vedlejších postav v Matrixu", "text": "Seznam vedlejších postav v Matrixu\n\nToto je seznam vedlejších postav z trilogie Matrix.\n\nApok je člen Morpheovy posádky na lodi Nabukadnezaar v trilogii Matrix. Byl přítomen u Neova odstranění z Matrixu. Také jel s Neem a ostatními za Vědmou. Když zemřel Mouse, zmizel Cypher a když zajmuli Morphea, zůstal s Trinity, Neem a Switch. Cypher se ozval a Apoka po chvíli odpojil.\n\nCypher je členem posádky Morpheovi lodi Nabukadnezaar v trilogii Matrix. Byl na lodi devět let, ale krátce poté, co Neo přišel, vyvrcholila jeho nenávist k Morpheusovi a domluvil se s agentem Smithem, že zradí posádku výměnou za to, že bude jako slavný a bohatý herec znovu v Matrixu, nic netušíce. Svůj plán uskutečnil, když Neo a ostatní šli k Vědmě. Cypher předem prozradil jejich polohu. Když unikali, upozornil na sebe a kvůli němu zajali Morphea. Jakmile chtěli utéct, Cypher se vypařil. Tank mu prozradil nejbližší východ. Když se Cypher dostal ven, projevila se jeho zrada. Vzal si elektrickou zbraň, která sloužila k obraně proti sondám a zabil operátora Tanka i jeho bratra Dozera. Poté zavolal Trinity a zatímco s ní mluvil, odpojil(zabil) Apoka a Switch. Když chtěl zabít i Nea, Tank se probral a Cyphera zabil stejnou zbraní, jako on chtěl zabít je.\n\nDvojčata jsou postavy ztvárněné Adrianem a Nielem Raymentovými. Jsou to bíle odění duchové a přívrženci Merovejce, kteří pokud nejsou zhmotněni, dokáží procházet zdmi a prolétnou jimi kulky. Poprvé byli spatřeni, jak kouřili vodní dýmku u Merovejce v restauraci Le Vrai ve filmu Matrix Reloaded. Ve stejném filmu také zahynou, když nestihnou včas utéct z vybuchujícího auta.\n\nVědma má schopnosti vidět do budoucnosti a ta ji zajímá přede vším. Jejím záměrem je pomáhat hnutí odporu a vést Morphea, Nea, Trinity a další. Vědma řekla Morpheovi, že najde vyvoleného, který ukončí válku se stroji. Vědma usiluje o to aby Neo poznal sám sebe a později mu sděluje, že musí ke zdroji za pomoci klíčníka. Jde o postavu ztvárněnou Glorií Fosterovou a Mary Alice. Jedná se o padesátnici černé pleti. Když přišel Neo ke zdroji, dozvěděl se od Architekta, že je Vědma program sestrojený k porozumění lidské psychice. Jejím osobní strážcem je Seraf.\n\nMouse je jeden z Morpheusovy posádky na lodi Nabukadnezaar v trilogii Matrix. Je ze všech nejmladší. Neovi se představil tím, že s ním filozofoval o hnusném jídle, které je jediné na lodi. Šel také s Neem a ostatními do Matrixu za Vědmou. Když se Neo vracel, tak se přišlo na to, že je chyba v Matrixu. A to taková, že místo dveří v Mousově místnosti byla zeď. Sám Mouse byl první obětí této chyby: kvůli Cypherově zradě dovnitř vtrhla policie s Agenty a Mouse postříleli.\n"}
{"id": "564011", "url": "https://cs.wikipedia.org/wiki?curid=564011", "title": "Jakum", "text": "Jakum\n\nJakum ( יָקוּם, v oficiálním přepisu do angličtiny Yaqum, přepisováno též Yakum) je vesnice typu kibuc v Izraeli, v Centrálním distriktu, v Oblastní radě Chof ha-Šaron.\n\nLeží v nadmořské výšce 18 metrů v hustě osídlené a zemědělsky intenzivně využívané pobřežní nížině, respektive Šaronské planině. Severně od obce prochází vádí Nachal Poleg, do kterého podél východní strany vesnice přitéká od jihu vádí Nachal Rišpon.\n\nObec se nachází 1 kilometr od břehu Středozemního moře, cca 18 kilometrů severoseverovýchodně od centra Tel Avivu, cca 65 kilometrů jihojihozápadně od centra Haify a 7 kilometrů severně od města Herzlija. Jakum obývají Židé, přičemž osídlení v tomto regionu je etnicky převážně židovské.\n\nJakum je na dopravní síť napojen pomocí dálnice číslo 2.\n\nJakum byl založen v roce 1947. Už roku 1938 se ale ve městě Chadera zformovala přípravná osadnická skupina složená z Židů z Německa, jejíž pracovní název zněl Kibuc Erec Jisra'el Dalet. V následujících letech se k ní připojili další židovští imigranti z Německa, Maďarska a Polska. Teprve v roce 1947 se trvale usadili v nynější lokalitě (tehdy nazývané Vádí Falik - nynější Nachal Poleg). Kibuc byl pojmenován Jakum, podle biblického citátu („\"Povstane\"“). Osadníkům se název nelíbil, ale jejich protest vládní výbor pro pojmenování 30. března 1949 zamítl. V době před vznikem státu Izrael (před rokem 1948) ve vesnici fungovala ilegální dílna na výrobu zbraní (samopaly Sten).\n\nV době vzniku kibucu ještě 1 kilometr severozápadně od něj stávala arabská osada Chirbet al-Zababida. Obýval ji beduínský kmen al-Nusajrat. Během války za nezávislost v roce 1948 tu arabské osídlení skončilo a zástavba vesnice pak byla s výjimkou čtyř domů zbořena.\n\nPřed rokem 1949 měl Jakum rozlohu katastrálního území 1400 dunamů (1,4 kilometru čtverečního). V prvních letech prožíval kibuc ekonomické těžkosti. Až do roku 1964 bylo výlučným zdrojem příjmů jeho členů zemědělství (hlavně pěstování pomerančů a produkce mléka, později pěstování avokáda), pak byla založena továrna na plasty. Roku 1954 byla ve vesnici otevřena budova společné jídelny. V roce 1966 byl otevřen plavecký bazén, roku 1969 poštovní úřad.\n\nRoku 1986 bylo zrušeno oddělené ubytování dětí a rodičů. Od roku 1992 pak započal proces privatizace, při kterém se komunita vzdala většiny prvků kolektivismu.\n\nV prostoru vesnice byly odhaleny archeologické nálezy. Místní ekonomika je založena na zemědělství (skleníkové hospodářství), průmyslu (firma na obaly Plasiv a filmová produkční společnost). Na jihu obce je obchodní zóna s kancelářskými budovami k pronájmu.\n\nPodle údajů z roku 2014 tvořili naprostou většinu obyvatel v Jakum Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 691 lidí. Během roku 2014 populace stoupla o 2,3 %.\n\n\n"}
{"id": "564014", "url": "https://cs.wikipedia.org/wiki?curid=564014", "title": "Worcestrová omáčka", "text": "Worcestrová omáčka\n\nWorcestrová omáčka je tekuté koření tmavě hnědé barvy s delší trvanlivostí a jemnou pálivostí. Omáčka má charakteristické aroma. Do Československa se dováželo kolem roku 1925 jako anglické omáčkové koření \"Worcester-Shire-sauce\".\nOmáčku s názvem \"Worcestershire sauce\", někdy zkracováno na \"Worcester sauce\" vyráběla společnost Lea & Perrins od 28. srpna 1837 ve Worcesteru. Od roku 2005 již není firma Lea & Perrins nezávislou společností, ale jde o obchodní známku americké společnosti Kraft Heinz. Worcestershiresauce není právně chráněnou značkou, takže ji po celém světě vyrábí a pod názvem Worcestersauce nabízí mnoho výrobců.\n\nPoužívá se k dochucování dušeného masa, zvěřiny, bifteků, ryb, salátů, nebo majonézy. Bývá i součástí míchaných alkoholických nápojů jako např. známý koktejl Bloody Mary. Díky intenzivní chuti je worcesterová omáčka výtečná na marinování masa.\n\nOriginální směs obsahuje fermentovanou sóju, ocet, melasu, česnek, zázvor, ančovičky a další přísady. Omáčka neobsahuje konzervační látky, umělá barviva nebo přidaný glutamát. Je bez lepku.\n"}
{"id": "564017", "url": "https://cs.wikipedia.org/wiki?curid=564017", "title": "Porta Bohemica (rozcestník)", "text": "Porta Bohemica (rozcestník)\n\nNázev Porta Bohemica (Brána Čech) má více významů:\n\n"}
{"id": "564018", "url": "https://cs.wikipedia.org/wiki?curid=564018", "title": "Mistrovství světa ve volejbale mužů 1949", "text": "Mistrovství světa ve volejbale mužů 1949\n\n1. mistrovství světa ve volejbale mužů proběhlo v dnech 10. – 18. září v Praze v Československu.\n\nTurnaje se zúčastnilo 10 mužstev, rozdělených do dvou tříčlenných a jedné čtyřčlenné skupiny. První dva celky postoupily do finálové skupiny, týmy na třetím a čtvrtém místě hrály o 7. - 10. místo. Mistrem světa se stal celek Sovětského svazu.\n\n1. SSSR\n2. Československo\n3. Bulharsko\n"}
{"id": "564019", "url": "https://cs.wikipedia.org/wiki?curid=564019", "title": "Udim", "text": "Udim\n\nUdim [výslovnost \"Udym\"] ( אוּדִים‎, v oficiálním přepisu do angličtiny Udim) je vesnice typu mošav v Izraeli, v Centrálním distriktu, v Oblastní radě Chof ha-Šaron.\n\nLeží v nadmořské výšce 15 metrů v hustě osídlené a zemědělsky intenzivně využívané pobřežní nížině, respektive Šaronské planině. Nalézá se poblíž místa, kde do moře ústí tok Nachal Poleg, s dochovaným fragmentem původních písečných dun a místní vegetace. Do Nachal Poleg zde od severovýchodu ústí krátké vádí Nachal Udim.\n\nObec se nachází 1 kilometr od břehu Středozemního moře, cca 20 kilometrů severoseverovýchodně od centra Tel Avivu, cca 63 kilometrů jihojihozápadně od centra Haify a 9 kilometrů severně od města Herzlija. Mošav leží nedaleko jižního okraje města Netanja, se kterým je stavebně propojen. Udim obývají Židé, přičemž osídlení v tomto regionu je etnicky převážně židovské.\n\nUdim je na dopravní síť napojen pomocí dálnice číslo 2.\n\nUdim byl založen v roce 1948. Jeho zakladateli byla skupina Židů z Evropy, kteří přežili holokaust. Název mošavu je inspirován citátem z biblické Knihy Zacharjáš 3,2 - „\"Hospodin však satanovi řekl: „Hospodin ti dává důtku, satane, důtku ti dává Hospodin, který si vyvolil Jeruzalém. Což to není oharek vyrvaný z ohně?\"“ A rovněž odkazuje na holokaust.\n\nMístní ekonomika je založena na zemědělství (citrusy, brambory).\n\nPodle údajů z roku 2014 tvořili naprostou většinu obyvatel v Udim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rychle rostoucí populací. K 31. prosinci 2014 zde žilo 1281 lidí. Během roku 2014 populace stoupla o 2,4 %.\n\n\n"}
{"id": "564022", "url": "https://cs.wikipedia.org/wiki?curid=564022", "title": "Olympia (Paříž)", "text": "Olympia (Paříž)\n\nOlympia je koncertní sál v Paříži na \"Boulevardu des Capucines\" v 9. obvodu. Je nejstarším podnikem tohoto druhu ve městě, který dodnes funguje. Sál má kapacitu 1772–1996 míst.\n\nV roce 1888 Joseph Oller (zakladatel zábavního podniku Moulin Rouge) začal na \"Boulevardu des Capucines\" provozovat horskou dráhu. Po zákazu této činnosti z bezpečnostních důvodů (dráha byla dřevěná a úřady se obávaly požáru) otevřel v domě č. 28 dne 12. dubna 1889 koncertní sál pod názvem Olympia.\n\nPodnik se stal brzy populární a vystupovali zde významní umělci té doby jako La Goulue, Mistinguett, Marie Dubas, Fréhel, Josephine Baker, Damia nebo Yvonne Printemps. Kromě hudby a zpěvu se zde konalo i množství dalších představení, jako akrobacie, balet nebo opereta. Ale když doba velkých hvězd pominula, byl sál v roce 1929 přeměněn na ziskovější kino.\n\nPo druhé světové válce převzal Olympii ředitel Bruno Coquatrix a v roce 1952 ji obnovil pro koncerty. Kino zůstalo součástí až do roku 1987. První představení se konalo v únoru 1954. Při této příležitosti vystoupil Gilbert Bécaud, tehdy ještě jako předzpěvák Lucienna Delyla.\n\nO 40 let později hrozila objektu demolice, neboť na jeho místě měl vzniknout parkovací dům. Avšak 7. ledna 1993 byla stavba prohlášena historickou památkou. Následně byly během dvouleté stavební činnosti obnovena fasáda a interiér zdobený tradičně do červena.\n\nBěhem poválečné existence zde vystoupilo mnoho francouzských, ale i zahraničních umělců: Charles Aznavour, Gilbert Bécaud, Jacques Brel, Georges Brassens, Dalida, France Gall, Garou, Juliette Gréco, Johnny Hallyday, Mireille Mathieu, Édith Piaf nebo Michel Sardou. Ze zahraničních umělců to byli např. Louis Armstrong, David Bowie, James Brown, Jeff Buckley, Ray Charles, Petula Clark, Alice Cooper, Céline Dion, Bob Dylan, Judy Garlandová, Bill Haley, Jimi Hendrix, Julio Iglesias, Mahalia Jackson, Quincy Jones, Janis Joplin, Diana Krall, Scorpions, Van Morrison, Roy Orbison, Luciano Pavarotti, Otis Redding, Frank Sinatra, Manu Chao, Mika, David Gilmour a také skupiny Beatles, několikrát i Jethro Tull a Rolling Stones.\n\nZ českých umělců zde koncertovaly např. Hana Hegerová, Helena Vondráčková, Marta Kubišová, Waldemar Matuška nebo Věra Gondolánová.\n\n"}
{"id": "564024", "url": "https://cs.wikipedia.org/wiki?curid=564024", "title": "Bejt Jehošua", "text": "Bejt Jehošua\n\nBejt Jehošua ( בֵּית יְהוֹשֻעַ, doslova „\"Jehošuův dům\"“, v oficiálním přepisu do angličtiny Bet Yehoshua, přepisováno též Beit Yehoshua) je vesnice typu mošav v Izraeli, v Centrálním distriktu, v Oblastní radě Chof ha-Šaron.\n\nLeží v nadmořské výšce 21 metrů v hustě osídlené a zemědělsky intenzivně využívané pobřežní nížině, respektive Šaronské planině. Na severozápadním okraji obce začíná vádí Nachal Udim.\n\nObec se nachází 3 kilometry od břehu Středozemního moře, cca 22 kilometrů severoseverovýchodně od centra Tel Avivu, cca 62 kilometrů jihojihozápadně od centra Haify a 1 kilometrů jihovýchodně od okraje města Netanja, se kterým je stavebně téměř propojen. 2 kilometry na severovýchod leží menší město Even Jehuda. Bejt Jehošua obývají Židé, přičemž osídlení v tomto regionu je etnicky převážně židovské.\n\nBejt Jehošua je na dopravní síť napojen pomocí silnice číslo 553, jež západně od osady ústí do pobřežní dálnice číslo 2. Do Even Jehuda odtud vybíhá lokální silnice číslo 5611. Obcí prochází pobřežní železniční trať. Nachází se tu železniční stanice Bejt Jehošua. Stanice byla zprovozněna roku 1953 a od té doby prošla několika rekonstrukcemi. Až do výstavby silničního mostu přes trať byla obec proslulá častými dopravními zácpami způsobenými průjezdem vlaků.\n\nBejt Jehošua byl založen v roce 1938. Ke zřízení vesnice došlo 17. srpna 1938. Zakladateli byli Židé z Polska napojení na hnutí Bnej Akiva. Během 30. let 20. století procházeli výcvikem v Petach Tikva. Šlo zpočátku o opevněnou osadu typu Hradba a věž. Pojmenována byla po sionistickém funkcionáři Jehošu'ovi Tahonovi (יהושע טהון). Původně byla vesnice organizována jako kibuc, roku 1948 se změnila na mošav. Podle jiného zdroje se na vzniku osady podíleli členové mládežnického hnutí ha-No'ar ha-cijoni.\n\nPřed rokem 1949 měl Bejt Jehošua rozlohu katastrálního území 1275 dunamů (1,275 kilometru čtverečního).\n\nVe vesnici funguje centrum pro absorpci přistěhovalců. Sloužilo například pro ubytování etiopských Židů během Operace Šalamoun. Místní ekonomika je založena na zemědělství (pěstování květin, citrusů, zeleniny, avokáda) a průmyslu. Část obyvatel za prací dojíždí mimo obec. V roce 1997 bylo zahájeno stavební rozšíření mošavu s cca 80 novými domy. V mošavu fungují mateřské školy, základní škola, plavecký bazén a knihovna.\n\nPodle údajů z roku 2014 tvořili naprostou většinu obyvatel v Bejt Jehošua Židé – cca 1000 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 1100 osob).\n\nJde o menší sídlo vesnického typu s dlouhodobě rychle rostoucí populací. K 31. prosinci 2014 zde žilo 1057 lidí. Během roku 2014 populace stoupla o 4,9 %.\n\n\n"}
{"id": "564029", "url": "https://cs.wikipedia.org/wiki?curid=564029", "title": "ANTU", "text": "ANTU\n\nANTU (alfa-naftylthiomočovina, též (1-naftyl)thiomočovina nebo Dirax, systematický název \"1-(1-naftyl)-2-thiokarbonyldiamid\") je vysoce toxická organická sloučenina používaná jako rodenticid. Způsobuje edém plic a má relativně selektivní toxicitu pro potkany. Za běžných podmínek se jedná o bílý krystalický prášek bez zápachu. Technický produkt je modrošedý.\n\nPodobně jako ostatní thiomočovinové deriváty lze i ANTU vyrobit několika způsoby. Běžně se používá reakce 1-naftylaminu s thiokyanátem amonným:\n\n[CHNH]Cl + NHSCN → CHNHC(S)NH + NH + HCl\n\nToto látku lze také získat z 1-naftylisothiokyanátu a amoniaku:\n\nCHNCS + NH → CHNHC(S)NH\n\nAlfa-naftylthiomočovina je toxická při vdechnutí, požití nebo kontaktu s kůží, ačkoli otrava můlže nastat se zpožděním. Koncentrace kolem 100 mg/m může být život ohrožující, smrtelná dávka pro člověka je kolem 4 g/kg\n"}
{"id": "564054", "url": "https://cs.wikipedia.org/wiki?curid=564054", "title": "Tel Jicchak", "text": "Tel Jicchak\n\nTel Jicchak ( תֵּל יִצְחָק‎, doslova „\"Jicchakův pahorek\"“, v oficiálním přepisu do angličtiny Tel Yizhaq, přepisováno též Tel Yitzhak) je vesnice typu kibuc v Izraeli, v Centrálním distriktu, v Oblastní radě Chof ha-Šaron.\n\nLeží v nadmořské výšce 29 metrů v hustě osídlené a zemědělsky intenzivně využívané pobřežní nížině, respektive Šaronské planině. Jižně od vesnice protéká vádí Nachal Poleg, do kterého tu od východu ústí vádí Nachal Cherut.\n\nObec se nachází 4 kilometry od břehu Středozemního moře, cca 22 kilometrů severoseverovýchodně od centra Tel Avivu, cca 62 kilometrů jihojihozápadně od centra Haify a 2 kilometry jihovýchodně od okraje města Netanja, se kterým je společně se sousedním mošavem Bejt Jehošu'a stavebně téměř propojen. 2 kilometry na severovýchod leží menší město Even Jehuda. Tel Jicchak obývají Židé, přičemž osídlení v tomto regionu je etnicky převážně židovské.\n\nTel Jicchak je na dopravní síť napojen pomocí silnice číslo 553, jež dále k západu ústí do pobřežní dálnice číslo 2. V sousedním Bejt Jehošu'a je železniční stanice na trati Tel Aviv-Haifa.\n\nTel Jicchak byl založen v roce 1938. Šlo o opevněnou osadu typu Hradba a věž. Zakladateli byli Židé z Polska (z Haliče) napojení na mládežnické sionistické hnutí ha-No'ar ha-cijoni. Kibuc byl pojmenován podle haličského funkcionáře tohoto hnutí יצחק שטיגר – Jicchaka Steigera. Prvotní nepočetné osadnické jádro posílil roku 1941 příchod další skupiny. Později do kibucu dorazili i Židé, kteří přežili holokaust.\n\nPřed rokem 1949 měl Tel Jicchak rozlohu katastrálního území 1275 dunamů (1,275 kilometru čtverečního).\n\nMístní ekonomika je založena na zemědělství (pěstování citrusů, avokáda). V kibucu funguje muzeum dokumentující holokaust. Rozvinul se zde také průmysl (mimo jiné firma na stavebniny). V obci je k dispozici obchod, mateřské školy a společná jídelna. Od roku 2002 prochází kibuc privatizací a přešel na individuální odměňování svých členů podle odvedené práce.\n\nRoku 1998 kibuc ve spolupráci se soukromou stavební firmou Rubinstein provedl na okraji obce výstavbu nové čtvrti Achuzat Poleg (אחוזת פולג), která je velkým obytným komplexem pro seniory. Od roku 1950 funguje v sousedství kibucu mládežnická vesnice Neve Hadasa – vzdělávací komplex s internátem.\n\nPodle údajů z roku 2014 tvořili naprostou většinu obyvatel v Tel Jicchak Židé – cca 900 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 1000 osob).\n\nJde o menší sídlo vesnického typu s dlouhodobě kolísající populací. K 31. prosinci 2014 zde žilo 1020 lidí. Během roku 2014 populace stoupla o 4,8 %.\n\n\n"}
{"id": "564058", "url": "https://cs.wikipedia.org/wiki?curid=564058", "title": "Neve Hadasa", "text": "Neve Hadasa\n\nNeve Hadasa (: תֵּל יִצְחָק, přepisováno též Neve Hadassah) je vzdělávací komplex a obec v Izraeli, v Centrálním distriktu, v Oblastní radě Chof ha-Šaron. Leží v nadmořské výšce cca 35 metrů v hustě osídlené a zemědělsky intenzivně využívané pobřežní nížině, respektive Šaronské planině.\n\nObec se nachází 4 kilometry od břehu Středozemního moře, cca 22 kilometrů severoseverovýchodně od centra Tel Avivu, cca 62 kilometrů jihojihozápadně od centra Haify a 2 kilometry jihovýchodně od okraje města Netanja. Leží na východním okraji kibucu Tel Jicchak, jehož je urbanistickou součástí (byť má statut samostatného člena Oblastní rady Chof ha-Šaron). Neve Hadasa obývají Židé, přičemž osídlení v tomto regionu je etnicky převážně židovské.\n\nNeve Hadasa je na dopravní síť napojen pomocí silnice číslo 553, jež dále k západu ústí do pobřežní dálnice číslo 2. V sousedním Bejt Jehošu'a je železniční stanice na trati Tel Aviv-Haifa.\n\nNeve Hadasa byl založen v roce 1949 z iniciativy kibucu Tel Jicchak a ženské sionistické organizace Hadasa. Jde o školský a výchovný komplex pro děti a mládež. Rozkládá se na ploše cca 100 dunamů (0,1 kilometru čtverečního). Součástí areálu jsou sportovní zařízení a plavecký bazén. Pobývá zde v internátu cca 360 dětí, z toho 250 zde prochází výukou. Okolo 60 % klientů zařízení jsou noví židovští imigranti. V komplexu funguje rovněž cvičná farma.\n\n\n"}
{"id": "564061", "url": "https://cs.wikipedia.org/wiki?curid=564061", "title": "Gavúnek madagaskarský", "text": "Gavúnek madagaskarský\n\nGavúnek madagaskarský (\"Bedotia madagascariensis\") je paprskoploutvá ryba z čeledi gavúnkovití (Bedotiidae). Vyskytuje se endemicky v dolních tocích potoků a řek na východním pobřeží Madagaskaru, v oblasti přibližně vymezené řekou Ivoloina na severu a potokem Manambolo na jihu. Jedná se o oblíbenou akvarijní rybu, která byla mnoho let chována určená nesprávně jako \"Bedotia geayi\".\n"}
{"id": "564063", "url": "https://cs.wikipedia.org/wiki?curid=564063", "title": "Kfar Netter", "text": "Kfar Netter\n\nKfar Netter ( כְּפַר נֶטֶר, doslova „\"Netterova vesnice\"“, v oficiálním přepisu do angličtiny Kefar Netter) je vesnice typu mošav v Izraeli, v Centrálním distriktu, v Oblastní radě Chof ha-Šaron.\n\nLeží v nadmořské výšce 27 metrů v hustě osídlené a zemědělsky intenzivně využívané pobřežní nížině, respektive Šaronské planině.\n\nObec se nachází 4 kilometry od břehu Středozemního moře, cca 23 kilometrů severoseverovýchodně od centra Tel Avivu, cca 60 kilometrů jihojihozápadně od centra Haify a 1 kilometrů jihovýchodně od okraje města Netanja, se kterým je stavebně téměř propojen. 1 kilometr na východ leží menší město Even Jehuda. Kfar Netter obývají Židé, přičemž osídlení v tomto regionu je etnicky převážně židovské.\n\nKfar Netter je na dopravní síť napojen pomocí lokální silnice číslo 5611 a dalších místních komunikací v aglomeraci Netanja a Even Jehuda. Západně od osady vede pobřežní dálnice číslo 2 a paralelně s ní rovněž i železniční trať Tel Aviv-Haifa, která má stanici v nedalekém Bejt Jehošu'a.\n\nKfar Netter byl založen v roce 1939. Zakladateli vesnice byli absolventi zemědělské školy v Mikve Jisra'el. Pojmenována je podle Charlese Nettera, jednoho ze zakladatelů moderního židovského zemědělského vzdělávání v Palestině. Šlo zpočátku o opevněnou osadu typu Hradba a věž.\n\nPřed rokem 1949 měl Kfar Netter rozlohu katastrálního území 1440 dunamů (1,44 kilometru čtverečního).\n\nMístní ekonomika je založena na zemědělství (pěstování citrusů, avokáda). Původní agrární část vesnice sestává ze 70 rodinných farem. V roce 2001 došlo ke stavebnímu rozšíření mošavu, kdy zde vyrostlo 82 rodinných domů, bez vazby na zemědělský způsob obživy. V obci je k dispozici společenské středisko, obchod, synagoga, mateřské školy, zdravotní středisko a sportovní areály.\n\nPodle údajů z roku 2014 tvořili naprostou většinu obyvatel v Kfar Netter Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 1149 lidí. Během roku 2014 populace stoupla o 3,1 %.\n\n\n"}
{"id": "564066", "url": "https://cs.wikipedia.org/wiki?curid=564066", "title": "Mark St. John", "text": "Mark St. John\n\nMark St. John (7. února 1956 – 5. dubna 2007) byl americký zpěvák a kytarista, člen hudební skupiny Kiss. \n\nV Kiss nahradil Vinnieho Vincenta v roce 1984 a nahrál se skupinou jediné hudební album a to platinové \"Animalize\". Jako jediný z členů kapely byl hudebně vzdělaný, učil v hudební škole hru na kytaru a sám hrál na 7 strunných nástrojů. \n\nNásledkem nemoci zvané Reiterův syndrom mu natékaly klouby na rukou a nohou, a proto brzy kapelu opustil. Ve skupině ho na delší čas nahradil Bruce Kulick. Mark St. John hrál také ve skupině White Tiger kde vydržel tři roky, od roku 1985 do roku 1988. Zemřel na krvácení do mozku.\n"}
{"id": "564070", "url": "https://cs.wikipedia.org/wiki?curid=564070", "title": "Alex Jones", "text": "Alex Jones\n\nAlexander Emerick Jones, více známý jako Alex Jones (* 11. února 1974 Dallas) je americký konspirační teoretik, internetový prodejce, konferenciér, moderátor radiových talk show a filmař. Provozuje syndikovanou zpravodajsko-publicistickou talkshow \"The Alex Jones Show\" vysílanou z Austinu ve státě Texas, celostátně po rádiu a globálně i po internetu. Spravuje též webová místa Infowars a PrisonPlanet.\n\nNarodil se 11. února 1974 v Dallasu, vyrůstal v rodině zubaře na předměstí Rockwallu. V roce 1993 promoval na \"Anderson High School\" v Austinu, po níž krátce navštěvoval vyšší odbornou školu. V té době jej osobně velmi zasáhla událost známá jako Obležení Waco, která se v blízkosti jeho působiště stala na jaře 1993 a u které se odmítl spokojit s oficiální policejní verzí.\n\nJeho kariéra v radiu začala v polovině 90. let na programu s dotazy diváků. V roce 1996 začal moderovat pořad \"The Final Edition\". O dva roky později začala i jeho kariéra filmaře/dokumentaristy, když vydal svůj první film \"America Destroyed By Design\", jenž se primárně soustředil na ukázky expanze zahraničního kapitálu do Spojených států amerických a skupování a přesun vlastnictví u významných nemovitostí a památek do cizích rukou.\n\nJiž v roce 1999 se podle \"The Austin Chronicle\" dělil o vítězství v anketě o nejlepšího radiového moderátora s Shannonem Burkem, o několik týdnů později byl ale ze stanice KJFK-FM, ve které pracoval, vyhozen, protože (podle manažera stanice) jím prezentované názory byly těžko slučitelné s reklamní inzercí. Jones na toto téma později řekl, že mu bylo v té době nařízeno (téma od tématu), o čem smí mluvit a o čem nikoli.\n\nNa začátku roku 2000 byl jedním ze sedmi republikánských kandidátů na volné křeslo státního zastupitele v 48. texaském okrsku. Jones uvedl, ze kandiduje proto, aby mohl fungovat jako 'strážce uvnitř'. Svou kandidaturu ale stáhl, když průzkum veřejného mínění ukazal, že má malou šanci na vítězství.\n\nDne 15. července téhož roku spolu s asistentem Mikem Hansonem pronikli se skrytými kamerami do Bohemian Grove a tam natočili tamní rituální ceremonii \"Cremation of Care\". Z natočeného materiálu sestříhal dokument \"Dark Secrets Inside Bohemian Grove\" (Temná tajemství ve vnitru Bohemian Grove). Závěr Jonese (a dalších respondentů) z tohoto rituálu je ten, že jde o více než divadelní představení pod širým nebem (jak je avizováno majiteli Bohemian Grove, klubem Bohemian Club) o ceremonii, která má základy v okultismu a satanismu, což v souvislosti s tím, že se jí účastní nejmocnější muži světa, působí značně znepokojivě.\n\nBěhem první dekády 21. století pokračoval v hostování radiových show stejně jako v natáčení a produkci svých dokumentů. Společným jmenovatelem kontroverzních témat, která si pro ně vybírá (a proti kterým se vyhraňuje), je:\n\nMédia o něm píší jako o pravicovém konzervativci a konspiračním teoretikovi. Novinářka Michelle Goldbergová o něm v \"The New Republic\" poznamenala, že Jones představuje „\"staré napětí amerického konzervatismu – izolacionisty, anti-Wall Street, paranoidního ohledně konspirací elity, která naposledy vzkvétala během vrcholné doby John Birch Society.\"“ Alex Jones se však vidí jako libertarián (a podle jeho vlastních slov jako paleokonzervativec a agresívní konstitucionalista), hájí národní suverenitu (např. před konceptem Severoamerické unie), a odmítá být označován jako pravicový. \n\nV letech 2012 až 2013 začal Alex Jones ve svých vystoupeních opakovaně napadat rodiče dětí zavražděných v mateřské školce v Sandy Hook, které obviňoval z toho, že si masakr za pomoci masových médií vymysleli, což mělo za následek výhrůžky smrti a další formy obtěžování rodin obětí masakru ze strany Jonesových příznivců. Podobně Jones postupoval v případě střelbě na střední škole v Parklandu na Floridě. Tato pomlouvačná kampaň vynesla Jonesovi v roce 2018 několik žalob. V srpnu 2018 byla Jonesova videa a uživatelské účty pro porušení komunitních podmínek zablokovány ve službách společností Facebook, YouTube, Apple a Spotify. Naopak společnost Twitter nechala Jonesův účet fungovat. Během soudního líčení v březnu 2019 Jones uvedl, že ho k nepravdivým výroků o masakru vedl „téměř psychotický stav vyvolaný traumatem způsobenými soustavným lhaním ze strany vlády a korporací“.\n\nKromě toho si ve dvou filmech zahrál menší roli.\n\n"}
{"id": "564071", "url": "https://cs.wikipedia.org/wiki?curid=564071", "title": "Fortuna (rozcestník)", "text": "Fortuna (rozcestník)\n\nJméno Fortuna má více významů:\n\n\n\n"}
{"id": "564076", "url": "https://cs.wikipedia.org/wiki?curid=564076", "title": "Jiskra (loď)", "text": "Jiskra (loď)\n\nJiskra (loď) byla téměř kopií nejmenší československé námořní obchodní lodi Pionýr, postavenou o tři roky dříve. Postavena byla v Bulharsku, v loděnici u města Varna, stala se v letech 1963 – 1980 součástí flotily společnosti Československá námořní plavba.\n\nLoď určenou pro přepravu kusového materiálu vyrobili v Bulharsku a byla pokřtěna názvem Jiskra. Na rozdíl od své starší dvojnice lodě Pionýr měla jen jeden vznětový motor české výroby Škoda o výkonu 1 190 kW. Byla dlouhá jen 90 metrů, nosnost měla 3947 DWT (tedy vyšší, než Pionýr). Dokázala vyvinout rychlost 11,5 uzlu, měla spotřebu 6 tun paliva na den a sloužilo na ní 28 členů posádky včetně kapitána.\n\nJiskra zahájila svou službu 23. června 1963 a její provoz byl velice výdělečný. Dopravovala vojenský materiál, plula i na Kubu a do Indie, absolvovala 281 plaveb.\n\nV roce 1980 loď Československá námořní plavba prodala do šrotu v Řecku za v přepočtu 3,8 milionů Kč.\n\n"}
{"id": "564095", "url": "https://cs.wikipedia.org/wiki?curid=564095", "title": "Zlatý tuleň", "text": "Zlatý tuleň\n\nZlatý tuleň ( The Golden Seal) je americký dobrodružný film z roku 1983 režírovaný Frankem Zunigou.\n\nV prostředí daleko od civilizace žije 10letý Erik se svými rodiči Jimem a Tanjou. Při pravidelné cestě do vzdáleného obchodu svezou Semejona a jeho syna Alexeje. Semejon jim vypráví legendu o zlatém tuleni. O několik dní později se během bouře Erik ukryje do boudy. Do stejné boudy se ukryje zlatá tulenice, které se narodí mládě. Erik o tom vyprávé otci. Jeho otec se vydá k boudě a chce tuleně zastřelit, Erik se mu ale postaví do cesty. Otec Erika společně s dalšími lovci se snaží Erika přesvědčit, aby ustoupil, ale nepodaří se jim to. Erik tuleně zachrání.\n"}
{"id": "564101", "url": "https://cs.wikipedia.org/wiki?curid=564101", "title": "Daniel Paille", "text": "Daniel Paille\n\nDaniel Paille byl kanadský profesionální hokejový levý křídelník. Na draftu v roce 2002 ho jako dvacátého celkově draftovali Buffalo Sabres.\n\nPaille hrál hlavní juniorskou ligu, OHL za tým Guelph Storm. V roce 2003 byl také členem juniorské reprezentace Kanady na MS juniorů a o rok později kapitánem. V obou případech vyhrál stříbrnou medaili.\n\n14. ledna 2006 vstřelil svůj první gól v NHL, do sítě Los Angeles Kings. V té době hrál za Buffalo Sabres. V létě 2007 podepsal s týmem jednoletou smlouvu na 535 tisíc dolarů a o rok později novou dvouletou smlouvu na 2,2 milionu dolarů.\n\n20. října 2009 byl vyměněn do Boston Bruins za výběr ve třetím kole a ve čtvrtém kole draftu. Byla to vůbec první výměna hráče mezi těmito dvěma týmy ve 39 letech jejich společného působení v NHL.\n\n"}
{"id": "564103", "url": "https://cs.wikipedia.org/wiki?curid=564103", "title": "Kostel Saint-Joseph-des-Carmes", "text": "Kostel Saint-Joseph-des-Carmes\n\nKostel Saint-Joseph-des-Carmes (francouzsky \"Église Saint-Joseph-des-Carmes\") je katolický kostel v 6. obvodu v Paříži, který se nachází v ulici \"Rue de Vaugirard\". Je postaven v klasicistním slohu.\n\n"}
{"id": "564104", "url": "https://cs.wikipedia.org/wiki?curid=564104", "title": "Sluha dvou pánů", "text": "Sluha dvou pánů\n\nSluha dvou pánů je klasická divadelní hra, situační komedie Carla Goldoniho z roku 1745, spadající do specifického žánru commedia dell'arte.\n\nBeatrice Rasponi, převlečená za svého mrtvého bratra Federica, přijíždí do Benátek společně se svým sluhou Truffaldinem. Hledá tu svého snoubence Florinda, který jejího bratra v souboji zabil a musel utéct z Turína. Florindo skutečně později do Benátek dorazí a také si Truffaldina najme jako sluhu. Služba dvěma pánům naráz je však na Truffaldina moc, většinu zadaných úkolů poplete a dá vzniknout mnoha komickým situacím.\n\nMezitím si svými problémy prochází i obchodník Pantalone a jeho dcera Clarice. Federico si měl Clarici vzít, Pantalone ji však po jeho smrti zaslíbil Silviovi Lombardimu. Ten se nyní své snoubenky nechce vzdát, stejně tak si Clarice domnělého Federica nechce vzít. Jediný, kdo o přestrojené Beatrici ví pravdu, je hostinský Brighella, kterého ale Beatrice uprosí, aby její hru hrál také a neprozradil ji.\n\nDíky Truffaldinově schopnosti poplést a zamotat úplně vše se mezitím Beatrice a Florindo dozvídají jeden o druhém, kupříkladu když Truffaldino omylem vymění jejich dopisy. Netuší však, že se ubytovali ve stejném hostinci a bydlí vedle sebe. Vše se nakonec vyřeší až ve chvíli, kdy Truffaldino \"nedopatřením\" řekne oběma pánům o smrti toho druhého a oba si v zoufalství chtějí vzít život. Tehdy Beatrice konečně odhalí svůj převlek a shledá se se svým snoubencem.\n\nKdyž se vše konečně vysvětlí, Beatrici a Florindovi dojde, že jim Truffaldino sloužil oběma naráz. Truffaldino, který se mezitím zamiloval do Pantaloneho služky Smeraldiny, přiznává barvu a osobitým způsobem se vyzná ze své lásky.\nMezi nejznámější současné inscenace této hry patří provedení činohry pražského Národního divadla v režii Ivana Rajmonta s Miroslavem Donutilem v hlavní roli.\n\nV Národním divadle byla hra poprvé uvedena 30. června 1994. Oficiální premiéru měla 22. září 1994. Poslední, šestisté představení se konalo 27. 12. 2016.\n\nTuto komedii mělo ve svém repertoáru od roku 2000 také Městské divadlo Brno. Zde v hlavní roli exceloval herec Martin Havelka. Hra měla derniéru 3. června 2013.\n\n"}
{"id": "564113", "url": "https://cs.wikipedia.org/wiki?curid=564113", "title": "Pastel (činnost)", "text": "Pastel (činnost)\n\nPastel je malba na sucho pastelovými barvami. Podklad obrazu bývá papír, lepenka, pergamen nebo plátno. Protože pastelové barvy neobsahují skoro vůbec pojidla, nedrží na podkladu, proto musí umělec použít fixativ, což snižuje reflexnost pastelů. Pastel může rozetřením utvořit nejjemnější přechody barev.\n\n"}
{"id": "564123", "url": "https://cs.wikipedia.org/wiki?curid=564123", "title": "Kladno (loď)", "text": "Kladno (loď)\n\nKladno byla československá obchodní loď vyrobená v Japonsku. Plavila se pod československou vlajkou v letech 1959 až 1973. Její posádku tvořilo 38 mužů.\n\nLoď byla postavena v japonských loděnicích Hitachi města Osaka, objednavatelem byl podnik Čechofracht, od kterého ji převzala Československá námořní plavba. Byla to první československá námořní loď postavená za československé peníze, předchozí spolufinancovala Čína. Byla dlouhá 149,2 metru, hrubá prostornost 8 837 BRT, nosnost 13 314 DWT, ponor až 9,1 metru. Byla poháněná jedním vznětovým motorem se spotřebou 23,1 tun pohonných hmot denně a výkonem 4 595 kW. Dokázala vyvinout cestovní rychlost 14,5 uzlů. Byla postavena velmi kvalitně, po dobu její služby nepotřebovala větší opravy a oproti jiným československým lodím byla velice moderní.\n\nV době první plavby byla osmou lodí československé flotily. Po dobu jejího provozu v československých službách přepravila téměř milion tun zboží a urazila téměř 750 000 km po celém světě. Mezi československými loděmi byla první, která vezla zboží i z Austrálie (pšenici), plavila se pro zboží i do japonských přístavů.\n\nV roce 1973 byla prodána řeckému rejdaři, který ji přejmenoval na \"Apostolos\" a používal dál. Sešrotována byla v roce 1985.\n\nLoď se srazila v husté mlze vinou její posádky se švédskou tankovou lodí \"Fermia\". Pod ponorem měla trhlinu 60 m, přesto doplula do nejbližšího přístavu v Bremerhavenu, kde byla opravena.\n\n"}
{"id": "564124", "url": "https://cs.wikipedia.org/wiki?curid=564124", "title": "Honovačka", "text": "Honovačka\n\nHonovací stroj, hovorově honovačka je obráběcí stroj na jemné dokončovací práce. \n\nCílem honování je snížit drsnost povrchu a zvýšit přesnost obráběné plochy, toho dosahuje především tvářením vrcholků nerovností podobně jako superfinišování. Honováním se nedá změnit ani korigovat nepřesnost v umístění díry. Používá se na vnitřní válcové plochy, kde kombinací nesynchronizovaných pohybů koná svou práci. Honování se provádí po broušení, velmi jemnými brusnými kameny upnutými v honovací hlavě. Honuje se při dokončovacích pracích na vodících plochách např. vedení křižáku u nezkráceného klikového mechanismu, jako úprava pracovních prostorů pístových strojů jako jsou hydraulické písty, čerpadla, kompresory a zejména válců spalovacích motorů.\n\nPodle polohy vřeten se honovací stroje dělí na svislé a vodorovné, podle počtu vřeten na jednovřetenové a vícevřetenové.\n"}
{"id": "564125", "url": "https://cs.wikipedia.org/wiki?curid=564125", "title": "Tunel Pitve–Zavala", "text": "Tunel Pitve–Zavala\n\nTunel Pitve–Zavala je jednopruhový tunel spojující severní a jižní stranu ostrova Hvar. Délka tunelu je 1400 metrů. Provoz v tunelu je řízen semaforem. Tunel je pojmenován podle obce Pitve na severní a Zavala na jižní straně. Na jižní straně tunelu se dá pokračovat dále do obcí Gromin Dolac, Ivan Dolac a Sveta Nedjelja.\n"}
{"id": "564129", "url": "https://cs.wikipedia.org/wiki?curid=564129", "title": "Mark J. Sullivan", "text": "Mark J. Sullivan\n\nMark J. Sullivan (Arlington, Massachusetts), je bývalý ředitel Tajné služby Spojených států.\n\nPochází z rodiny šesti dětí a je nejstarší, ženatý, má tři dcery. \nJe bakalářem trestního soudnictví z arlingtonské katolické vysoké školy.\n\nAgent od roku 1983 pobočka Detroit, roku 1990 Washington D.C.. roku 1991 u prezidentské ochranky. 1997–1998 Columbus, Ohio. Od 1999 opět u prezidentské ochranky 1998–1999 u padělatelské divize.\n\nOd 31. května 2006 do 27. března 2013 byl ředitelem Tajné služby USA, jeho nástupkyní se stala historicky první žena ve funkci Julia Piersonová.\n"}
{"id": "564131", "url": "https://cs.wikipedia.org/wiki?curid=564131", "title": "Bnej Cijon", "text": "Bnej Cijon\n\nBnej Cijon ( בְּנֵי צִיּוֹן, doslova „\"Synové Siónu\"“, v oficiálním přepisu do angličtiny Bene Ziyyon, přepisováno též Bnei Zion) je vesnice typu mošav v Izraeli, v Centrálním distriktu, v Oblastní radě Chof ha-Šaron.\n\nLeží v nadmořské výšce 38 metrů v hustě osídlené a zemědělsky intenzivně využívané pobřežní nížině, respektive Šaronské planině. Východně od obce prochází vádí Nachal Poleg, do kterého od jihu ústí Nachal Ra'anana. Na západ od obce probíhá vádí Nachal Rišpon.\n\nObec se nachází 5 kilometrů od břehu Středozemního moře, cca 18 kilometrů severoseverovýchodně od centra Tel Avivu, cca 66 kilometrů jihojihozápadně od centra Haify a 4 kilometry severně od města Ra'anana. Společně se sousedními vesnicemi Bacra a Charucim vytváří jeden souvislý urbanistický celek obklopený v okruhu 2 kilometrů zemědělsky využívanou krajinou. Bnej Cijon obývají Židé, přičemž osídlení v tomto regionu je etnicky převážně židovské.\n\nBnej Cijon je na dopravní síť napojen pomocí lokální silnice číslo 5511 , jež ústí východně od obce do severojižní dálnice číslo 4.\n\nBnej Cijon byl založen v roce 1947. Zakladateli vesnice byla skupina středostavovských židovských rodin, kterým asistovala sionistická organizace Bnej Cijon (\"Bnai Zion\") z USA. Zpočátku se vesnice nazývala Gva'ot Ra'anana (גבעות רעננה, doslova „\"Ra'ananské vrchy\"“), podle nedalekého města.\n\nPřed rokem 1949 měl Bnej Cijon rozlohu katastrálního území 750 dunamů (0,75 kilometru čtverečního).\n\nMístní ekonomika je založena na zemědělství (pěstování citrusů, květin, avokáda, chov drůbeže). V obci funguje plavecký bazén, knihovna, společenské centrum. V roce 1998 bylo schváleno stavební rozšíření mošavu sestávající ze 115 nových domů na jižním okraji původní vesnice.\n\nPodle údajů z roku 2014 tvořili naprostou většinu obyvatel v Bnej Cijon Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě prudce rostoucí populací. K 31. prosinci 2014 zde žilo 1377 lidí. Během roku 2014 populace stoupla o 2,1 %.\n\n\n"}
{"id": "564136", "url": "https://cs.wikipedia.org/wiki?curid=564136", "title": "Shawn Thornton", "text": "Shawn Thornton\n\nShawn Thornton je kanadský profesionální hokejový útočník, momentálně hrající kanadsko-americkou NHL za Florida Panthers. Je známý především jako bitkař a ochránce hvězd.\n\nThornton hrál nejprve nižší ligu, OMHA Eastern AAA League, za Oshawa Minor Generals ve svém rodném městě. V roce 1995 byl na draftu OHL draftován v devátém kole týmem Peterborough Petes.\n\nV roce 1997 ho jako 190. celkově draftovali Toronto Maple Leafs. O 10 let později, v roce 2007, vyhrál Stanley Cup s Anaheim Ducks.\n\n1. července 2007 se stal neomezeně volným hráčem a tak podepsal novou tříletou smlouvu s Boston Bruins, která mu vynesla 1,5 milionu dolarů.\n\nV Bruins se stal hodně známým, především pro bitky s bitkařskými hvězdami Georgem Laraquem, Donaldem Brashearem a Rileym Cotem. Fanoušci si ho oblíbili a tak má i svůj vlastní video blog na oficiální webové stránce týmu.\n\nNení nijak příbuzný s Joem Thorntonem ani se Scottem Thorntonem, kteří také hrají v NHL.\n\nDne 5.6.2010 podepsal smlouvu s týmem Boston Bruins na 2 roky za 1.625 dolarů.??\n\nDne 1. 7. 2014 podepsal dvouletý kontrakt s týmem Florida Panthers, díky kterému si přijde na 2,4 mil. dolarů.\n\n"}
{"id": "564140", "url": "https://cs.wikipedia.org/wiki?curid=564140", "title": "Bacra", "text": "Bacra\n\nBacra ( בצרה, v oficiálním přepisu do angličtiny Bazra, přepisováno též Batzra) je vesnice typu mošav v Izraeli, v Centrálním distriktu, v Oblastní radě Chof ha-Šaron.\n\nLeží v nadmořské výšce 28 metrů v hustě osídlené a zemědělsky intenzivně využívané pobřežní nížině, respektive Šaronské planině. Východně od obce prochází vádí Nachal Poleg, do kterého skrz vesnici od jihu přitéká vádí Nachal Ra'anana.\n\nObec se nachází 5 kilometrů od břehu Středozemního moře, cca 18 kilometrů severoseverovýchodně od centra Tel Avivu, cca 66 kilometrů jihojihozápadně od centra Haify a 4 kilometry severně od města Ra'anana. Společně se sousedními vesnicemi Bnej Cijon a Charucim vytváří jeden souvislý urbanistický celek obklopený v okruhu 2 kilometrů zemědělsky využívanou krajinou. Bacru obývají Židé, přičemž osídlení v tomto regionu je etnicky převážně židovské.\n\nBacra je na dopravní síť napojena pomocí lokální silnice číslo 5511 , jež ústí severovýchodně od obce do severojižní dálnice číslo 4.\n\nBacra byla založena v roce 1946. Zakladateli vesnice byla skupina demobilizovaných židovských vojáků, kteří během druhé světové války sloužili v britské armádě. Osadu pojmenovali Bacra podle iráckého města Basra, ve němž během války sloužili. Po návratu z války jim byla nabídnuta tato lokalita pro zřízení vesnice. První osadníci se sem nastěhovali 1. srpna 1946.\n\nV počátečních dvou letech osadníci čelili těžkým podmínkám, většině chyběly zkušenosti se zemědělstvím. Po válce za nezávislost v roce 1948 rozšířil mošav plochu svého katastrálního území a začala výstavba prvních deseti trvalých domů. Zatímco původní provizorní obydlí se nacházela východně od dnešní dálnice číslo 2, definitivní místo mošavu bylo tehdy přesunuto na západ od této silnice. Koncem roku 1948 s nástupem masivní přistěhovalecké vlny do Izraele, bylo nutné urychlit tempo výstavby mošavu a stavební společnost Amidar zde proto zbudovala několik hromadných ubikací. Tehdy se tu usadila početná skupina Židů z Československa.\n\nPřed rokem 1949 měl mošav Bacra rozlohu katastrálního území 500 dunamů (0,5 kilometru čtverečního).\n\nV letech 1952-1954 do vesnice dorazila další skupina nových osadníků, tentokrát z řad starousedlých Izraelců napojených na hnutí me-ha-Ir le-kfar (מהעיר לכפר) - „\"Z města na vesnici\"“. Roku 1954 byla dokončena výstavba 75 zemědělských usedlostí. V letech 1954-1955 populaci Bacry obohatil příchod Židů z Maroka. Roku 1974 prošel mošav prvním stavebním rozšířením. Další expanze proběhla v 90. letech 20. století a sestávala cca z 90 domů. Místní ekonomika je založena na zemědělství (zejména pěstování citrusů).\n\nPodle údajů z roku 2014 tvořili naprostou většinu obyvatel v Bacra Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 1121 lidí. Během roku 2014 populace stoupla o 1,7 %.\n\n\n"}
{"id": "564144", "url": "https://cs.wikipedia.org/wiki?curid=564144", "title": "Kaproun obecný", "text": "Kaproun obecný\n\nKaproun obecný (\"Amia calva\") je primitivní paprskoploutvá ryba, jediný žijící zástupce čeledi kaprounovití (Amiidae) i řádu kaprouni (Amiiformes). Jsou to velké (až metr dlouhé) dravé ryby ze sladkých vod východní části Severní Ameriky.\n\nKaprouni obecní jsou domovem ve východní části Severní Ameriky, od Velkých jezer až po Mexický záliv. Žijí v pomalu tekoucích a bažinatých biotopech, které mají zvláště v létě nižší obsah kyslíku. V takových situacích dýchají kaprouni obecní vzdušný kyslík pomocí plynového měchýře.\n"}
{"id": "564145", "url": "https://cs.wikipedia.org/wiki?curid=564145", "title": "Charucim", "text": "Charucim\n\nCharucim ( חָרוּצִים, doslova „\"Pilní\"“, v oficiálním přepisu do angličtiny Haruzim, přepisováno též Harutzim) je vesnice typu společná osada (\"jišuv kehilati\") v Izraeli, v Centrálním distriktu, v Oblastní radě Chof ha-Šaron.\n\nLeží v nadmořské výšce 45 metrů v hustě osídlené a zemědělsky intenzivně využívané pobřežní nížině, respektive Šaronské planině. Západně od vesnice prochází vádí Nachal Rišpon.\n\nObec se nachází 5 kilometrů od břehu Středozemního moře, cca 18 kilometrů severoseverovýchodně od centra Tel Avivu, cca 66 kilometrů jihojihozápadně od centra Haify a 4 kilometry severně od města Ra'anana. Společně se sousedními vesnicemi Bnej Cijon a Bacra vytváří jeden souvislý urbanistický celek obklopený v okruhu 2 kilometrů zemědělsky využívanou krajinou. Charucim obývají Židé, přičemž osídlení v tomto regionu je etnicky převážně židovské.\n\nCharucim je na dopravní síť napojen pomocí lokální silnice číslo 5511, jež ústí severovýchodně od obce do severojižní dálnice číslo 4.\n\nCharucim byl založen v roce 1951. Původně se vesnice nazývala Gan Chana Leah Rose (גן חנה לאה רוז), podle sponzorky z USA, která při zřizování osady pomohla.\n\nDo nedávna šlo o ryze venkovskou osadu, v poslední době se ale složení populace mění a kromě starousedlíků se sem přistěhoval i velký počet nových rezidentů. Většina občanské vybavenosti a služeb je sdílena se sousedními vesnicemi Bacra a Bnej Cijon.\n\nPodle údajů z roku 2014 tvořili naprostou většinu obyvatel v Charucim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 868 lidí. Během roku 2014 populace stoupla o 3,8 %.\n\n\n"}
{"id": "564147", "url": "https://cs.wikipedia.org/wiki?curid=564147", "title": "Microsoft Small Basic", "text": "Microsoft Small Basic\n\nMicrosoft Small Basic je zjednodušená verze programovacího jazyka BASIC vytvořená firmou Microsoft v Říjnu 2008. Obsahuje minimum pojmů a je jednoduchý pro pochopení. Obsahuje pouze 15 klíčových slov a prostředí je přívětivé pro začátečníky.\n\nMicrosoft Small Basic byl navržen skupinou Microsoft DevLabs a byl představen na Technology Preview v říjnu 2008. Jazyk je vhodný pro všechny, kteří začínájí s programováním – od dětí po dospělé.\n\nTento jazyk je modifikací QBasic, ale je velice zjednodušen. Například Hello World vypadá takto:\nTento jazyk je kompletní a podporuje pojmy jako podmíněné větvení a smyčky. Proměnné jsou netypové (u všech se používá typ \"primitive\") a nejsou zde žádná rozsáhlá pravidla. Program podporuje podprogramy (pomocí Sub) a runtime využívá pro účely zpracování eventů.\n\nTento software je dodáván s vestavěnými knihovnami, které jsou moderní a vhodné pro výuku tohoto jazyka.\n\nNapříklad pomocí vestavěné knihovny Flickr můžeme vybrat 10 horských náhodných tapet na plochu a změnit je jednou za 10 sekund.\nÚvod do Microsoft Small Basic, str. 58/59\n\nMicrosoft Small Basic je dodáván s Želví grafikou, nápad si vypůjčuje z programovacího jazyka Logo Například želva může jednoduše nakreslit čtverec takto:\n\nNová verze má přepsané celé jádro, přičemž bylo opraveno několik chyb, které verze V0.8 obsahovala a zvýšila se rychlost celého jazyka – u krátkých smyček až čtyřnásobně.\n\nDále přibyly do knihovny nové funkce:\n\nVe verzi 0.91 se zvýšil počet podporovaných jazyků o 3 na 18.\n\nVývojové prostředí je počeštěno ve verzi 0.95.\n\n\nVolný překlad z Anglické verze\n"}
{"id": "564168", "url": "https://cs.wikipedia.org/wiki?curid=564168", "title": "Steven Stamkos", "text": "Steven Stamkos\n\nSteven Stamkos, celým jménem Steven Christopher Stamkos (* 7. února 1990, Markham, Ontario, Kanada) je kanadský profesionální hokejista. Hraje v NHL za Tampu Bay Lightning, kde je také zároveň od roku 2014 kapitánem.\nRodiče jsou makedonského a skotského původu, ale narodil se a vyrůstal v Kanadě v provincii Ontario. Hrával v Eastern AAA League.\n\nJako junior hrával za tým Sarnia Sting v OHL. V roce 2008 byl draftován z prvního místa týmem Tampa Bay Lightning. Svůj první zápas v NHL odehrál na začátku sezóny NHL 2008/2009 v Praze. Rozjezd v NHL měl pomalejší, první bod zaznamenal ve svém osmém zápase a v první polovině ročníku byl kritizován za nízkou produktivitu. Postupně se však adaptoval a v posledních 20 utkáních sezóny si připsal 19 bodů. V následujícím ročníku se již stal hvězdou soutěže. Vstřelil 51 gólů, spolu se Sidney Crosbym nejvíce v celé soutěži a získal tak Maurice Richard Trophy. Stal se třetím nejmladším hráčem, který překonal hranici 50 gólu v sezóně (po Waynu Gretzkym a Jimmy Carsonovi).\n\nKanadu reprezentoval na juniorském mistrovství světa 2008, kde pomohl týmu ke zlatu, a na dvou turnajích seniorského mistrovství světa (v letech 2009 a 2010).\n\n\n"}
{"id": "564169", "url": "https://cs.wikipedia.org/wiki?curid=564169", "title": "Kaproun", "text": "Kaproun\n\nKaproun může být:\n"}
{"id": "564170", "url": "https://cs.wikipedia.org/wiki?curid=564170", "title": "Krach na vídeňské burze", "text": "Krach na vídeňské burze\n\nKrach na vídeňské burze byl velký burzovní krach, ke kterému došlo 9. května 1873. Ke vzniku samotného krachu přispěl neúspěch velké hospodářské výstavy ve Vídni, kam místo očekávaných 20 milionů návštěvníků přijelo pouze 7 milionů návštěvníků, mimo jiné i z důvodu epidemie cholery. Příčiny krachu však byly mnohem hlubší.\n\nPoté co Německo vyhrálo válku s Francií v roce 1871, vynutilo si v mírové smlouvě splácení vysokých válečných reparací v hodnotě 5 miliard franků. Tento přísun „levných“ peněz vedl k rozmachu tzv. gründerství. Za pouhé dva roky vzniklo v Německu 780 nových akciových společností (za celé období mezi lety 1790–1870 bylo založeno jen 300 akciových společností). V tomto období se Německo stalo druhou největší světovou ekonomikou po Velké Británii.\n\nPodobný vývoj probíhal i v Rakousku-Uhersku, kde v letech 1867–1873 vyrostlo 682 akciových společností, mezi nimi 143 bankovních ústavů. Na berlínské i vídeňské burze se též běžně obchodovalo s akciemi amerických železničních společností.\n\nV roce 1872 byly francouzské reparace splaceny a příliv peněz do přehřátého německého trhu byl vyčerpán. Zatímco na německé burze už docházelo k ochlazení a vybírání zisků, na vídeňské burze zatím gründerský boom pokračoval.\n\nPokračující optimismus rakouských investorů živily přípravy na velkolepou světovou výstavu. Ta však skončila neúspěchem kvůli nízké návštěvnosti, výstava měla nakonec deficit 15 milionů zlatých. Již v den jejího zahájení krachovaly první předlužené společnosti spjaté s výstavou. 8. května zkrachovalo 100 společností a kurzové ztráty dosahovaly 300 milionů zlatých. Následujícího dne, v pátek 9. května 1873 došlo k pádu celého trhu.\n\nNa berlínské burze se sice tento krach hned neprojevil, jelikož němečtí investoři považovali tuto událost za lokální. Brzy však dorazily zprávy o prasknutí investiční bubliny amerických železničních společností. A tak došlo 13. května k propadu i na berlínské burze.\n\nKrach na vídeňské burze spolu s americkou železniční krizí odstartovaly do té doby největší ekonomickou recesi světa. Postiženy byly hlavně průmyslové a železniční společnosti. Např. v českých zemích došlo k propadu výroby surového železa o 65 %, postiženo bylo též strojírenství. Krize odeznívá až kolem roku 1879.\n\nJedním ze známých fenoménů této krize byly i sebevraždy zkrachovalých burzovních makléřů a dalších investorů, kteří přišli o veškerý majetek.\n\n"}
{"id": "564174", "url": "https://cs.wikipedia.org/wiki?curid=564174", "title": "Nikifor Grigorjev", "text": "Nikifor Grigorjev\n\nNikifor Alexandrovič Grigorjev (rusky \"Никифор Александрович Григорьев\"), (1885 – 27. července 1919) byl ukrajinský partyzán a člen Černé a Rudé armády.\n\nNikifor Grigorjev se narodil jako Nikifor Servetnik (\"Cepвeтник\") v Dunajevcech. Později odešel do vesnice Grigorjevo, podle níž si změnil jméno. Účastnil se rusko-japonské války jako jezdec a první světové války, kde se vypracoval na štábního kapitána.\n\nPo Říjnové revoluci podporoval Ukrajinskou národní republiku a stal se plukovníkem. Účastnil se státního převratu vedeného hejtmanem Pavlem Skoropadským, poté však podporoval Symona Petljuru.\n\nRoku 1919 však opět změnil stranu a přidal se k Rudé armádě, s níž dobyl Čerkasy, Cherson a Oděsu. Ve stejném roce však Rudou armádu opustil a začal spolupracovat s Černou armádou Nestora Machna.\n\nMachno však pochyboval o Grigorjevově spolupráci (Grigorjev byl antisemita a většina Machnových spolubojovníků byli Židé). Hlavně však začal Grigorjev navazovat kontakty s bílým generálem Antonem Děnikinem. Proto byl Grigorjev 27. července 1919 zastřelen. Vrahem byl anarchistický voják Čubenko.\n"}
{"id": "564177", "url": "https://cs.wikipedia.org/wiki?curid=564177", "title": "Glil Jam", "text": "Glil Jam\n\nGlil Jam ( גְּלִיל יָם, doslova „\"Mořský kruh\"“, v oficiálním přepisu do angličtiny Gelil Yam, přepisováno též Glil Yam) je vesnice typu kibuc v Izraeli, v Centrálním distriktu, v Oblastní radě Chof ha-Šaron.\n\nLeží v nadmořské výšce 40 metrů v hustě osídlené a zemědělsky intenzivně využívané pobřežní nížině, respektive Šaronské planině.\n\nObec se nachází 3 kilometry od břehu Středozemního moře, cca 11 kilometrů severoseverovýchodně od centra Tel Avivu, cca 74 kilometrů jihojihozápadně od centra Haify a 1 kilometr jihozápadně od města Herzlija, s nímž je stavebně propojená. Glil Jam obývají Židé, přičemž osídlení v tomto regionu je etnicky převážně židovské.\n\nGlil Jam je na dopravní síť napojen pomocí místních komunikací v rámci města Herzlija. Západně od kibucu probíhá severojižní dálnice číslo 2.\n\nGlil Jam byl založen v roce 1943. Zakladatelská skupina se zformovala již roku 1932 a byla napojená na levicové socialistické hnutí. Koncem roku 1942 se usadili v nynější lokalitě. Jméno kibucu je odvozeno od stejnojmenného sídla zmiňovaného v samaritánských pramenech. Název tohoto sídla pak do roku 1948 přežíval v nedaleké arabské vesnici Idžil (složené ze dvou částí Idžil al-Kiblija a Idžil al-Šamalija), která stávala cca 2 kilometry západně od kibucu (poblíž nynější dálnice číslo 2). V roce 1931 v ní žilo 305 lidí. Počátkem války za nezávislost v dubnu 1948 ji ovládly izraelské síly a arabské osídlení tu skončilo. Zástavba vesnice pak byla zcela zbořena.\n\nPřed rokem 1949 měl kibuc Glil Jam rozlohu katastrálního území 450 dunamů (0,45 kilometru čtverečního). Místní ekonomika je založena na zemědělství (pěstování citrusů, ovoce, avokáda, chov drůbeže).\n\nV roce 2008 se uvádělo, že Izraelská pozemková správa (Israel Land Administration) souhlasila s převodem 835 dunamů zemědělské půdy v majetku kibucu Glil Jam na stavební pozemky, s plánovanou výstavbou stovek bytových jednotek. Členové kibucu prý o takovou transakci dlouhodobě usilovali, ale po mnoho let byla soudně napadána a kritizována. Proti zamýšlené výstavbě protestovali také obyvatelé přilehlé části Herzlije, kterým vadilo extrémní zahuštění osídlení v této části města. Právní spory ale vypukly i mezi samotnými obyvateli kibucu, kde se řešilo, jak rozdělit podíl z očekávané pozemkové transakce a zda ho vyplatit i bývalým členům kibucu.\n\nPodle údajů z roku 2014 tvořili naprostou většinu obyvatel v Glil Jam Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 454 lidí. Během roku 2014 populace stoupla o 2,3 %.\n\n\n"}
{"id": "564193", "url": "https://cs.wikipedia.org/wiki?curid=564193", "title": "Johana Gazdíková", "text": "Johana Gazdíková\n\nJohana Gazdíková (* 23. srpna 1978 Brno) je česká divadelní herečka, dcera herečky Jany Gazdíkové. Vystudovala střední ekonomickou školu apoté brněnskou JAMU. Od 1. srpna 2005 má stálé angažmá v Městském divadle Brno.\n\nSe svým bývalým manželem má syna Jakuba a se svým současným partnerem má další dvě děti.\n\n\n"}
{"id": "564195", "url": "https://cs.wikipedia.org/wiki?curid=564195", "title": "Terminativ", "text": "Terminativ\n\nTerminativ je mluvnický pád, používaný v některých ugrofinských jazycích, jako např. maďarština, estonština a udmurtština, dále pak v sumerštině, kečuánštině, čuvaštině, aj. Vyjadřuje nějaké omezení; kde něco končí, až do jakého bodu (času, prostoru).\n\nV estonštině se tvoří pomocí sufixu '-ni':\n"}
{"id": "564196", "url": "https://cs.wikipedia.org/wiki?curid=564196", "title": "Lokomoce člověka", "text": "Lokomoce člověka\n\nLokomoce člověka je schopnost pohybu v prostoru pomocí svalové činnosti. Je zajištěna pomocí lokomočního systému, který je podsystémem pohybového systému, který zajišťuje a řídí aktivní přemístění živého organismu v daném prostoru a čase. U dospělého člověka a některých primátů dominují v zajištění lokomoce dolní končetiny – bipedální lokomoce. \n\n"}
{"id": "564198", "url": "https://cs.wikipedia.org/wiki?curid=564198", "title": "Ultimátum", "text": "Ultimátum\n\nUltimátum je požadavek, jehož splnění je požadováno v určité době a jehož nesplnění je následováno sankcemi vůči tomu, kdo má ultimátum splnit. Straně, která má požadavek splnit, bylo tzv. „dáno ultimátum“. Ultimátum je obvykle konečným požadavkem po řadě žádostí.\n\nOkolností, kdy je dáváno protější straně ultimátum je několik:\n\nV běžném životě se lze také setkat v žádostmi, které mají formu ultimáta:\n"}
{"id": "564202", "url": "https://cs.wikipedia.org/wiki?curid=564202", "title": "Radka Coufalová", "text": "Radka Coufalová\n\nRadka Coufalová (* 28. listopadu 1978, Ostrava) je česká divadelní herečka a muzikálová zpěvačka. Po maturitě na gymnáziu vystudovala na brněnské JAMU obor muzikál. Od 1. června 2001 má stálé angažmá v Městském divadle Brno. Diváci MdB jí přidělili cenu Křídla pro nejpopulárnější herečku za sezonu 2006/2007. V roce 2006 získala cenu Thálie za ztvárnění Vypravěčky v muzikálu \"Josef a jeho úžasný pestrobarevný plášť\".\n\n\n"}
{"id": "564203", "url": "https://cs.wikipedia.org/wiki?curid=564203", "title": "Mauro Camoranesi", "text": "Mauro Camoranesi\n\nMauro Germán Camoranesi Serra (* 4. října 1976 Tandil, Buenos Aires) je fotbalový hráč s argentinským a italským občanstvím, který v současnosti obléká dres argentinského Lanúsu.\n\nByl velkým fanouškem fotbalového klubu CA River Plate, začínal ale v klubu zvaném CA Aldosivi. Aldosivi hrálo ve městě Mar del Plata nacházející se 160 km od jeho rodného města Tandilu. Následně se přesunul do mexického klubu Santos Laguna, se kterým vyhrál nejvyšší mexickou soutěž Primera División de México. Kvůli přílišnému cestování se vrátil do Argentiny, kde oblékal dres Banfieldu. Odehrál za něj 38 ligových utkání ve kterých vstřelil 16 gólů. Poté se ale znovu stěhoval a to od zpět do Mexika, kde hrál od roku 1998 za Cruz Azul.\n\nV roce 2000 se přestěhoval do italského Hellas Verona, tehdy hrajícího italskou Serii A, kde strávil další dva roky. Následně se za 4,8 milionu eur dostal do společného vlastnictví s Juventusem, s tím že do Hellasu ještě putoval útočník s australským a italským občanstvím Max Vieri. 26. června 2003 ho za 5 miliónů eur Juventus odkoupil na trvalo. S Juventusem vyhrál v sezóně 2002/03 Serii A a v letech 2002 a 2003 italský superpohár. Titul se mu s Juventusem podařilo vyhrát i sezónách 2004/05 a 2005/06, ale po skandálu Calciopoli mu byli odebrány. Jako další součást trestu byl Juventus přeřazen do nižší soutěže a on zde zůstal přes zájem klubů jako Olympique Lyon, Valencie nebo Liverpoolu. Klub se následně vrátil zpět do Serie A a Camoranesi v klubu pokračoval do léta 2010, kdy se s ním už přestalo počítat.\n\nZa dva milióny eur putoval Camoranesi do VfB Stuttgart, tam se ale celou sezónou protrápil a nastoupil do pouhých sedmi ligových a šesti utkání Evropské ligy. To mělo za následek po pouhém roce další přesun, tentokrát putoval již zpět do Argentiny, kde nastupuje za místní CA Lanús, dohodl se zde na dvouleté smlouvě.\n\nDíky tomu, že měl dvojí státní občanství, mohl hrát za Argentinu nebo Itálii. První zájem projevila Itálie a tak si 12. února 2003 svůj debut odbyl v jejím dresu a hraje za ní dodnes. Během uplynulých let hájil barvy Itálie na Mistrovství Evropy 2004, Mistrovství světa 2006, kde Itálie získala s nim v základní sestavě titul mistrů světa, Mistrovství Evropy 2008 a Mistrovství světa 2010.\n"}
{"id": "564204", "url": "https://cs.wikipedia.org/wiki?curid=564204", "title": "Filipika proti misomusům", "text": "Filipika proti misomusům\n\nTzv. Filipika proti misomusům (v rukopise je označena jako \"Corollarium\", tj. „přídavek“ k dopisu Lukáše Pražského Mistru Havlovi z r. 1502; obecně rozšířený název \"Filipika proti misomusům\" je dílem moderních literárních historiků) je rukopisně dochovaná úvaha biskupa jednoty bratrské a stoupence reformačního humanismu Jana Blahoslava o významu rétoriky pro kázání Božího slova a pochází z roku 1567.\n\nNepříliš rozsáhlé dílo, které v rukopise čítá pouhých 8 a půl strany textu, vzniklo jako komentář Jana Blahoslava k dopisu Lukáše Pražského Mistru Havlovi Žateckému do Ústí nad Orlicí ze dne 17. prosince 1502, který Blahoslav pojal do devátého svazku \"Act Unitatis Fratrum\", rozsáhlé sbírky pramenů k dějinám historické jednoty bratrské. Text je Blahoslavovým autografem a je datován 15.-18. února 1567. Spontánnost vzniku díla, jež je prostým záznamem toku Blahoslavových myšlenek, dosvědčují vnější znaky rukopisu. Ten se vyznačuje nepříliš úhledným a hůře čitelným písmem, způsobeným chvatnou rukou, a množstvím přímých zásahů autora (četná škrtání a následné opravy) do textu.\n\nLukáš Pražský listem Mistra Havla Žateckého kárá kvůli nerespektování liturgických zvyklostí při bratrských bohoslužbách a tradičních postních období, která prý Havel vyplňuje prací. Zdůrazňuje, že jednota se oddělila \"od zlého a ne od toho, což se můž dobře požívati\". Dobré věci a řády, jimiž člověk slouží Bohu, je třeba zachovávat. V této souvislosti Lukáš zdůrazňuje, že cokoliv kdy (veřejně) napsal, neudělal \"bez vůle bratrské a bez smyslu jednoty\". Blahoslavova Filipika, jejíž text za Lukášovým dopisem následuje, je v podstatě reakcí na nepatřičný výklad druhého zde uvedeného Lukášova výroku, kterému někteří představitelé jednoty rozuměli tak, že Lukáš zavrhl všechny spisy starší církevní tradice, zejména patristické a scholastické. Takto to měl v roce 1566 vykládat Jan Augusta, jehož zde Blahoslav označil za \"misomusa\", tj. nepřítele (vyššího) vzdělání.\n\nBlahoslav se proti tomuto výkladu Lukášových slov ostře staví a podrobuje kritice ty, kteří pohrdají učeností. Argumentuje samotným Lukášem a stylem jeho spisů, jimiž ve své době odpovídal protivníkům jednoty bratrské. Připomíná jeho studia a dosažení bakalářského gradu, jeho zálibu ve spisech církevních otců a scholastice a jeho dialektické a rétorické schopnosti. Lukášův výrok Blahoslav interpretuje tak, že Lukáš se chopil témat svých bratrských předchůdců novým jazykem: \"Tuť jest jednota tu za bratra Lukáše jinými ústy mluviti počala\". To však nemůže pochopit ten, kdo nemá patřičné vzdělání, zejména v latině. Na řečnicky položenou otázku, zda chválí učené lidi, Blahoslav odpovídá, že ano, avšak jen ty, kteří své vzdělání užívají s dobrým úmyslem. Snaží se taktéž vyvrátit mínění, že učení lidé jsou nebezpeční pro církev. Podle Blahoslava ti, kteří chtějí užitečně kázat slovo Boží, potřebují dar \"výmluvnosti\" (v moderní češtině „výřečnost“, lat. „eloquentia“). Jeho postoj je tak ve shodě s vysokým oceňováním rétoriky, typickým pro humanisticky orientovanou raněnovověkou kulturu. Takovou schopnost však nemůže nikdo získat bez učení. V této souvislosti se Blahoslav ironicky vyjadřuje na adresu náboženských entuziastů, kteří se objevují i mezi bratřími:\nV pokračující argumentaci se Blahoslav zaměřil na vyvrácení obav některých svých souvěrců, že učení lidé se stanou pro jednotu bratrskou zkázou. Pokud by se to skutečně stalo, pak nebude podle Blahoslava na vině učenost, ale její špatné užívání. Podobně je možné zneužít i světskou moc, která má sloužit k ochraně dobrých a k trestání zlých. Jednota by bývala zanikla již před šedesáti lety (tj. na počátku 16. století), kdyby ji Bůh neposlal na pomoc učené lidi, jak o tom psal Vavřinec Krasonický ve svém spise \"O učených\". Blahoslav proto takové obavy nesdílí, nebezpečí spatřuje v lidech pyšných, v těch, kteří jsou \"nových věcí začínatelé\" a myslí jen na svůj vlastní prospěch. Záhubou pro jednotu by bylo, kdyby se na přední místa dostala \"hovada, svých věcí hledající, bez svědomí lidé, buď hloupí, nevycvičení anebo chytří, lstivý, opatrností světa, a ne Božích plní.\" Proto je potřeba pokaždé bedlivě zvažovat, kdo bude v jednotě připuštěn k duchovnímu úřadu, ať již ke kněžskému, nebo k biskupskému. Některé z myšlenek \"Filipiky proti misomusům\" Blahoslav uplatnil a rozvinul také ve spisech \"Vady kazatelů\" a \"Naučení mládencům\".\n\n\"Filipika proti misomusům\" je považována za jedno z vrcholných děl české humanistické literatury a jeden z nejvýznamnějších spisů Jana Blahoslava. V období od druhé poloviny 19. do začátku 21. století byla vícekrát vydána tiskem (k její publikaci mohlo dojít až po objevení sbírky \"Acta Unitatis Fratrum\" v Lešně na konci 30. let 19. století). Protože ve své době zůstala v rukopise, přístupném jen velmi omezenému počtu lidí a není znám žádný její další dobový opis, nemohla mít přímý vliv na změnu postoje jednoty bratrské k vyššímu vzdělání, o kterou se zasloužil právě Jan Blahoslav s některými svými spolupracovníky. Obliba spisu spočívá také v tom, že kromě jazykových, resp. stylistických kvalit má silný nadčasový potenciál. Je svědectvím o tom, jak se historická jednota bratrská vyrovnala s povrchním chápáním darů Ducha svatého, které se opakovaně objevuje v průběhu dějin církve.\n\n\n\n"}
{"id": "564208", "url": "https://cs.wikipedia.org/wiki?curid=564208", "title": "IS-LM model", "text": "IS-LM model\n\nIS-LM model je makroekonomický model, který zobrazuje vztah peněžního trhu a trhu zboží a služeb. Průnik křivky IS a křivky LM označuje \"všeobecný rovnovážný bod\", který je rovnovážným bodem všech takových trhů v ekonomice.[1] IS-LM znamená Investment Saving (z angl. investiční úspory) / Liquidity preference Money supply (z angl. peněžní nabídka preference likvidity).\n\nIS-LM model byl vytvořen na Konferenci ekonometrie, která se konala v Oxfordu v září 1936. Roy Harrod, John R. Hicks, a James Meade současně prezentovali svoje materiály obsahující matematický model, který měl shrnovat John Maynard Keynesovu Všeobecnou teorii zaměstnanosti, úroků a peněz. Hicks, který viděl návrh Harrodovy práce, vytvořil konečný IS-LM model (původně se model jmenoval IS-LL). Později tuto změnu prezentoval v práci \"Mr. Keynes and the Classics: A Suggested Interpretation\".[2]\n\nHicks později souhlasil, že modelu chyběly základní poznatky Keynesiánské teorie, kdy kritizoval především slabé používání modelu mimo školní lavice a celkově se vyjádřil v nesouhlas k používání modelů s rovnovážným bodem: \"Když se podíváte na otázky politiky směřující do budoucnosti a ne do minulosti, použití metod s rovnovážným bodem je stále pochybnější.\"[3] První problém byl, že prezentoval reálný a monetární sektor odděleně - něco, co chtěl Keynes spojit. Navíc, modely s rovnovážným bodem ignorují nejistotu - a preference likvidity má opodstatnění pouze při zavedení nejistoty - \"Likvidita zde nedává smysl, když jsou očekávání jasná.\"[4] Posun v IS nebo v LM křivce způsobí posun v očekáváních a to znamená, že křivka LM se opět pohne.\n\nNejmodernější makroekonomické teorie vnímají IS-LM model jako skvělou aproximaci pro porozumění reálného světa. Ačkoliv byl model mnohokrát zpochybňován jako neúplný a v některých kruzích byl přijat jako nedokonalý, model je široce užíván a je vnímaný jako velmi užitečný při výkladu makroekonomie. Vyskytuje se tak ve většině vysokoškolských učebnicích.\n\nModel je ohraničen dvěma protínajícími se osami a je vymezen v prvním kvadrantu. Horizontální osa představuje hrubý domácí produkt a je označena jako \"Y\". Vertikální osa představuje nominální úrokovou míru a je označena jako \"i\". V 1. kvadrantu se protínají 2 křivky, IS a LM. Bod, kde se tyto křivky protínají nazýváme krátkodobým rovnovážným bodem v reálném a monetárním sektoru (tyto trhy mohou také zahrnovat i jiné trhy, např. trh práce): oba dva trhy jsou v tomto bodě v rovnováze. Průsečík zobrazuje jedinečnou kombinaci reálného HDP a nominálních úrokových měr pro danou ekonomiku.\n\nV modelu se dají zobrazovat účinky fiskální politiky. Pokud se zvýší deficit rozpočtu (fiskální expanze - státní výdaje rostou), má to stejné účinky jako např. zvýšení soukromých investic, tedy že se zvyšuje poptávka po domácím produktu na každé úrovni úrokové míry. Pokud dojde k fiskální expanzi, posouváme křivku IS doprava. To samozřejmě zvýší rovnovážný bod - zvýší se úroková míra (z bodu i1 do bodu i2) i HDP (z Y1 do Y2).\n\nGraf ukazuje hlavní kritiku nadměrných státních výdajů, které mají stimulovat ekonomiku - zvyšování úrokových měr, které vytěsňují např. soukromé investice, což může mít v dlouhém období za následek pokles růstu agregátní nabídky (což je HDP).\n\nZákladní verze modelu IS-LM skýtá některá omezení. Počítá s uzavřenou ekonomikou, nezávislou na transakcích s ekonomikami zahraničními (export/import zboží resp. služeb, příliv/odliv kapitálu v rámci jednotlivých položek tzv. platební bilance) a nerozlišuje reálné ekonomické veličiny od nominálních. Ekonomové proto vyvinuli sofistikovanější verze IS-LM modelu, jež tato omezení eliminují a tím model více přibližují realitě. Model IS-ELM (IS-ALM) pracuje kromě nominálních úrokových měr rovněž s úrokovými mírami reálnými a model IS-LM-BP znázorňuje otevřenou ekonomiku, zahrnující transakce se zahraničím, vyjádřené formou platební bilance. Model IS-LM-BP s dokonalou kapitálovou mobilitou je nazýván rovněž jako tzv. Mundell-Flemingův model, podle jmen jeho tvůrců Roberta Mundella a Marcuse Fleminga.\n\n\n\n"}
{"id": "564209", "url": "https://cs.wikipedia.org/wiki?curid=564209", "title": "WikiSkripta", "text": "WikiSkripta\n\nWikiSkripta jsou projektem pro kooperativní tvorbu a ukládání medicínských studijních materiálů. Jsou otevřena všem lékařským fakultám v Česku a na Slovensku. Jde o projekt založený na technologii MediaWiki.\n\nWikiSkripta vznikla v roce 2008 na půdě 1. lékařské fakulty Univerzity Karlovy. Při hledání cesty jak efektivněji zhodnocovat práci vloženou do přípravy a aktualizace elektronických výukových materiálů byly na 1. LF UK v Praze nejprve studovány znovupoužitelné výukové objekty (Reusable Learning Objects) ukládané do digitálních repozitářů.\n\nV praxi se ukázalo, že vytvářet znovupoužitelné výukové objekty a opatřovat je metadaty je pracné a nákladné. I když po světě vznikla celá řada sofistikovaně propojených digitálních repozitářů, jejich obsah nerostl, jak se očekávalo, a v oblasti medicíny zůstávaly téměř prázdné. Jednou z větví tohoto výzkumu na 1. LF UK byl i pokus využít pro ukládání RLO úložiště založené na technologii wiki.\n\nOd ideje využít digitálních knihoven výukových objektů nebylo k úložištím typu wiki daleko. Myšlenkový koncept vyhledávat objekty prostřednictvím jejich popisu metadaty byl díky pokroku vyhledávačů nahrazen vyhledáváním v kontextu.\n\nMimořádně důležitým momentem celého projektu bylo otevření WikiSkript studentům. Zatímco v polovině roku 2008 obsahovala WikiSkripta jen 23 článků, po roce účasti studentů to bylo více než 500 a v dubnu 2011 již přes 4200 samostatných článků. V listopadu 2009 byla WikiSkripta otevřena ostatním lékařským fakultám a stala se společným projektem sítě lékařských fakult MEFANET.\n\nSmyslem WikiSkript je s využitím kooperativních technologií Web 2.0 spojit síly mnoha lidí pro tvorbu a ukládání studijních materiálů. Přispěvateli WikiSkript jsou studenti i učitelé. Učitelé pak mají nezastupitelnou roli při ověřování kvality materiálů.\nPřínosem WikiSkript je zjednodušení tvorby a dostupnosti studijních materiálů, možnost využít znalostí a spolupráce více lidí a snadná aktualizace. Jak naznačuje název, je cílem projektu pomocí krátkých článků vytvářet text vhodný pro přípravu studentů medicíny.\nPři využití materiálů z WikiSkript je třeba rozlišovat pracovní materiály a materiály odsouhlasené vysokoškolským učitelem. Odsouhlasené materiály jsou zřetelně označeny symbolem „odfajfkování“. Ostatní materiály je třeba chápat jako pracovní a podle toho k nim přistupovat.\n\nHlavním účelem WikiSkript je zjednodušení přípravy učebních materiálů pro studenty medicíny. Odlišností je tedy především užší tematické zaměření projektu. Články netvoří encyklopedická hesla, ale spíše se podobají kapitolám v učebnici.\n\nProtože výuka musí sledovat nejnovější vědecké poznání, je třeba používat i údajů z výzkumu (to znamená, že neplatí absolutní zákaz použití primárních zdrojů). Samozřejmě musí být zachován kritický přístup k jejich uvádění, data by měla být ověřitelná a vždy by měl být citován zdroj. Adekvátnost primárních dat by vždy měl posoudit odborník s dostatečnou erudicí v oboru. Při zachování podobných principů se v odůvodněných případech může ve WikiSkriptech objevit i expertní názor na určitou otázku.\n\nDůležitým aspektem v činnosti WikiSkript je komunita, která je užívá a tvoří. Komunita se skládá se z uživatelů, autorů a redakčního týmu.\n\nAutoři jsou privilegovaná skupina, jíž se ze strany redakce dostává všemožné podpory a pomoci. Vzhledem k použité technologii, která publikování na webu usnadňuje, je hranice mezi uživatelem a autorem snadno prostupná.\n\nRedakční tým je organizovaný a hierarchicky rozčleněný na administrátory, správce a redaktory.\n\nKomunita, která tvoří WikiSkripta, je menší než například počet aktivních přispěvatelů české Wikipedie. Při opravování nepřesností a případných chyb zanesených do WikiSkript se proto nepočítá jen s mechanismy založenými na velkém počtu členů komunity, ale především s mechanismem ověřování článku učitelem.\n\nPro usnadnění komunikace a koordinaci činností redakce jsou pro redaktory WikiSkript organizovány několikrát do roka společné akce – WikiWíkendy, a pravidlelné WikiČaje pro menší skupiny redaktorů a správců.\n\nPro systematické zpracovávání podnětů od přispěvatelů slouží OTRS (open ticket request system).\n\nTento projekt je provozován i v anglické jazykové verzi jako www.WikiLectures.eu. WikiLectures běží se stejným účelem a principy jako WikiSkripta a jsou určeny pro studenty medicíny po celém světě. V současnosti tvoří hlavní část redakce zahraniční studenti, kteří studují na lékařských fakultách ČR a SR, ve spolupráci se svými pedagogy.\n\n"}
{"id": "564212", "url": "https://cs.wikipedia.org/wiki?curid=564212", "title": "Sandokan opět v akci", "text": "Sandokan opět v akci\n\nSandokan opět v akci (v originále Sandokan, la tigre di Mompracem) je italský dobrodružný film. Snímek režíroval Umberto Lenzi a hlavním hercem je Steve Reeves. Film měl premiéru v Itálii 19. prosince 1963.\n\n\n"}
{"id": "564214", "url": "https://cs.wikipedia.org/wiki?curid=564214", "title": "Zemanova kavárna", "text": "Zemanova kavárna\n\nZemanova kavárna je funkcionalistická budova stojící v centru Brna v parku v ulici Koliště. Současná budova je replikou původní stavby, která stála v letech 1926–1964 nedaleko Janáčkova divadla.\n\nPůvodní budovu Zemanovy kavárny navrhl architekt Bohuslav Fuchs v čistě funkcionalistickém stylu v roce 1925 na zakázku kavárníka Josefa Zemana, aby nahradila dřevěný pavilón Café Schopp, který stál na korze nedaleko současného Janáčkova divadla, tj. přibližně 200 m severozápadně od současné polohy. Budova kavárny byla postavena v roce 1926.\n\nKavárna byla v padesátých letech 20. století znárodněna a poté sloužila jako mateřská škola. V roce 1964 byla zbourána, aby nepřekážela výstavbě Janáčkova divadla.\n\nV devadesátých letech vypracovali architekti Zbyněk Pech a Jana Janíková návrh na repliku původní stavby, ke které přibyl jeden suterén. Jelikož se nedochovaly fotografie interiéru, hledali se pamětníci, kteří by přiblížili jeho tehdejší podobu. Naneštěstí se ve svých vzpomínkách rozcházeli, a tak byl interiér vybaven nábytkem z 20. a 30. let. Základní kámen nové budovy byl položen 12. dubna 1994. Nová Zemanova kavárna byla slavnostně otevřena v den 100. výročí narození architekta Bohuslava Fuchse 24. března 1995.\n\nV roce 2012 prošla replika kavárny rozsáhlou rekonstrukcí a změnila název na Pavillon (odkazující se k někdejšímu dřevěnému pavilonu, na jehož místě vyrostla prvorepubliková Zemanova kavárna). Za opravou kavárny i dalších dvou funkcionalistických památek – kavárny Era a Münzovy vily – stojí brněnský podnikatel Igor Fait. Ačkoli replika kavárny nebyla památkově chráněna, zásahy do stavby vzbudily kontroverze v architektonické obci. Spoluautor repliky Zbyněk Pech či architekt Osamu Okamura kritizovali, že interiér si nezachoval Fuchsovu prostorovou dispozici a že např. změna osvětlení a úprava baru nekorespondují s autorovou původní ideou.\n\n\n"}
{"id": "564216", "url": "https://cs.wikipedia.org/wiki?curid=564216", "title": "Zlatá hvězda (Třeboň)", "text": "Zlatá hvězda (Třeboň)\n\nSoučasný komplex domů Zlatá hvězda na třeboňském hlavním Masarykově náměstí tvoří tři historické budovy, z nichž dvě stojí v jihozápadním rohu Masarykova náměstí a třetí na tzv. Kozím rynku (dnes Žižkově náměstí), v těsném sousedství malebné Rožmberské a Krčínovy ulice vedoucí k Východní bráně Třeboňského zámku v Hamiltonově paláci. Všechny mají velmi starý původ sahající patrně až do doby gotické. Díky požárům, které město Třeboň často postihovaly, byly ale mnohokrát přestavovány a jejich dnešní podoba je již převážně barokní.\n\nNejstarší písemná zmínka o domu Zlatá hvězda, čp. 107/I (Třeboň I) je v městské knize o prodejích domů v Třeboni z roku 1687, kde je uvedeno, že „slul od starodávna Mirotický“. V létech 1687 – 1724 patřil dům rodině Preittenbergerových, od roku 1724 pak městu Třeboň. Po velkém požáru v roce 1781 byl dům přestavěn na měšťanský a právovárečný zájezdní hostinec, v roce 1796 poprvé jmenovaný jako Zlatá hvězda. Od roku 1796 byl dům v soukromých rukou. Vystřídala se zde řada majitelů, z nichž zásadní přestavbu prováděl Štěpán Nitsche, který v roce 1853 opravil střechu a v roce 1869 zastavěl původní renesanční loubí, obdobně jako ostatní měšťané na náměstí, aby tak zvětšili prodejní prostory svých domů.\n\nSousední dům čp. 106/I, který byl také začleněn při poslední přestavbě k hotelu Zlatá hvězda patřil v 18. století rodině Radlových, kteří obchodovali s rybami. V létech 1782 – 1785 patřil dům urozenému pánu Franzi Ballarinimu, c.k. poštovnímu správci, po roce 1825 Josefu Köckovi, držiteli c.k. tabákového skladu.\n\nDům na Kozím rynku čp. 56/I (dnes Žižkově náměstí) byl od starodávna zvaný Kůrkovský, později řečený Hrdličkovský. Tradičně byl v majetku třeboňských barvířů. K domu patřilo rovněž várečné právo, písemně doložené k roku 1834. Na jeho jižní stěně se nalézají dobře restaurované pěkné barokní sluneční hodiny.\n\nSousedící dům čp. 57/I, byť k hotelovému komplexu dnes nepatří, má v barokním štítu původní reliéfní osmicípou Sternberskou hvězdu.\n\nK zásadní rekonstrukci a přestavbě hotelu Zlatá hvězda došlo v 80. letech minulého století. V letech 1975 až 1979 prováděl průzkumné a projektové práce Státní ústav pro rekonstrukce památkových měst a objektů Praha (SÚRPMO). Na základě jejich podkladů svolil Krajský ústav státní památkové péče v Českých Budějovicích v červenci roku 1979 s modernizací a rekonstrukcí objektu čp. 106/I a 107/I v Třeboni včetně otevření loubí a vyčištění kleneb a v lednu 1980 dal pak souhlas k rekonstrukci podle stavební dokumentace. Bylo zde plánováno 33 pokojů a ubytovna s 83 lůžky, tedy celkem 218 míst. Počáteční fáze rekonstrukce byla zkomplikována požárem krovu v noci ze 14. na 15. června 1980. Přestavba obou domů trvala celá 80. léta 20. století. Zkušební provoz byl zahájen v únoru 1989. Závěrečná kolaudace po rekonstrukci tří domů byla 29. října 1990.\n\nV roce 1997 hotel zakoupila společnost \"Adria-Neptun\", která vlastní a provozuje rovněž Hotel Adria na Václavském náměstí v Praze, secesní \"Triton restaurant\" a Restauraci U Pinkasů. Rekonstrukce a modernizace hotelu Zlatá hvězda byla dokončena v únoru 2004 a v dubnu téhož roku byl hotel jako jediný v Třeboni zařazen do kategorie 4****. V březnu roku 2005 byly hotelové prostory a služby doplněny o rozsáhlé lázeňské centrum, které svými službami doplňuje místní tradiční lázeňské provozy, zejména Bertiny lázně v blízkosti hotelu u Zlaté stoky i Lázně Aurora v blízkosti rybníka Svět za sídlištěm Hliník a kostelem Sv. Alžběty. Současný Hotel Zlatá hvězda disponuje celkem 48 pokoji (většinou dvoulůžkovými) se 115 lůžky. V celém objektu se nachází řada hotelových služeb, konferenčních a gastronomických kapacit s celoročním provozem. V létě disponuje rozsáhlou předzahrádkou v podloubích a na Masarykově náměstí.\n\n\n"}
{"id": "564219", "url": "https://cs.wikipedia.org/wiki?curid=564219", "title": "Zavaděč (program)", "text": "Zavaděč (program)\n\nZavaděč ( ) je v informatice speciální program, který je typicky součástí jádra operačního systému. Zavaděč je zodpovědný za umístění spouštěného programu do paměti počítače, přípravu na jeho spuštění a jeho následnou aktivaci.\n\nZavaděč zajišťuje načtení spustitelného souboru do uživatelského prostoru nově vznikajícího procesu. V současných systémech musí též nastavit mapu virtuální paměti procesu. Pokud spouštěný program používá dynamické knihovny, zajistí ještě vyvolání dynamického linkeru.\n\nV operačním systému Linux se používá pro spustitelný soubor formát ELF (dříve se používal a.out). ELF obvykle obsahuje několik sekcí, které musí zavaděč postupně projít a jejich obsah správně interpretovat. Ověří strukturu spustitelného souboru, zjistí jeho formát a vyvolá příslušnou obslužnou rutinu ( ). Rutina zjistí typ formátu a uvolní prostředky starého procesu. Následně je do paměti namapována spustitelná část souboru, je vytvořen a namapován datový segment (.bss) a halda. Pokud se jedná o program používající dynamické knihovny, je do paměti nahrán též dynamický linker. Na zásobník se zkopíruje se prostředí procesu, argumenty z příkazové řádky, identifikátory procesu ( , tj. PID, PPID, skupina procesů…) a další informace z hlavičky ELF souboru. V tuto chvíli dojde ke skutečnému spuštění připraveného procesu a tím k přesunu do uživatelského prostoru.\n\nDynamickým linkerem je v Linuxu codice_1. Je zodpovědný za zavedení (resp. namapování) dynamických knihoven do paměťového prostoru spouštěného procesu a uložení konkrétních adres na místo použitých symbolů (viz sémantická analýza a relokace).\n\n"}
{"id": "564220", "url": "https://cs.wikipedia.org/wiki?curid=564220", "title": "Šilalė", "text": "Šilalė\n\nŠilalė je okresní město v západní části Litvy, v Žemaitsku, v Tauragėském kraji, na soutoku řek Lokysta a Ašutis, 30 km na sever od krajského města Tauragė. Dominantami města jsou katolický kostel Svatého Pranciška Asyžietise (postaven roku 1909; první dřevěný kostel v Šilalė zmiňován roku 1533) a nedaleko od něj protáhlý rybník na říčce Ašutis, který se táhne východo-západním směrem přes celý střed města a po jehož hrázi vede ulice Vytauto Didžiojo z centra kolem katolického kostela. Nedaleko od středu rybníka (na Ašutisu - ve městě je ještě kolem patnácti menších rybníčků) na jih je ještě evangelický kostel Jana Tartylaviče Batakiškise (Jono Tartylavičiaus Batakiškio), obnovený roku 1991 (v červnu roku 1941 byl spálen dřevěný kostel z roku 1806). Na opačné - severní straně rybníka je městský hřbitov. Dále je v Šilalė pošta (PSČ:LT-75001), oblastní muzeum, kulturní středisko, veřejná knihovna, Okresní nemocnice, poliklinika, vedle mnoha menších obchodů dva velké obchodní domy.\n\n\n"}
{"id": "564222", "url": "https://cs.wikipedia.org/wiki?curid=564222", "title": "Období Kofun", "text": "Období Kofun\n\nObdobí Kofun (: 古墳時代, Kofun-džidai) je označení pro historické období Japonska, které spadá do období Japonska 250 až 538 n. l. Bývá zařazováno do většího celku nazývaného období Jamato.\n\nNázev období pochází z pojmenování megalitických hrobek či mohyl, které byly v tomto období stavěny. Nazývají se kofuny a jejich typický tvar byl tvar klíčové dírky. Duté terakotové sošky nalezené v těchto hrobkách se nazývají haniwa (:埴輪) a představují cenný materiál pro studium tehdejší kultury.\n\nV tomto období pravděpodobně Japonci vytvořili jednotný stát. V západní části Japonska došlo k vzestupu dynastie Jamato - již na počátku čtvrtého století ovládala větší část ostrova Honšú. Z Číny bylo převzato písmo, ale jeho používání bylo omezeno pouze na obchodní styky s Koreou a Čínou. O životě v Japonsku v tomto období se lze dočíst pouze v čínských pramenech.\n\nV této době se v Japonsku usazuje množství čínských a korejských přistěhovalců, kteří do Japonska přinášejí svoji kulturu a technologické znalosti. Naturalizovaní přistěhovalci se nazývali Toraidžin (v překladu ti s předky jinde).\n\n"}
{"id": "564226", "url": "https://cs.wikipedia.org/wiki?curid=564226", "title": "Kukmák okázalý", "text": "Kukmák okázalý\n\nKukmák okázalý (\"Volvariella gloiocephala\") je druh hub z čeledi štítkovitých.\n\n\nRoste od května do října na zahradách, v parcích nebo na okrajích lesů.\n\nRoste z pochvy, nemá límeček jako muchomůrky.\nVůně připomíná křen.\n"}
{"id": "564228", "url": "https://cs.wikipedia.org/wiki?curid=564228", "title": "Dukla (loď)", "text": "Dukla (loď)\n\nDukla (loď) byla obchodní loď vyrobená v NDR, loděnici ve Warnemünde. Plavila se pod československou vlajkou v letech 1958 až 1965, byla ovšem vyrobená pro Čínu (která nesměla řadu let námořní plavbu provozovat) a z jejich peněz. Její posádku tvořilo 52 mužů. \n\nLoď byla pro Československo, resp. Čínu postavena ve východoněmeckých loděnicích u Warnemünde na zakázku čínského rejdařství. Byla dlouhá 157,6 metru, hrubá prostornost 6 503 BRT, nosnost 10 070 DWT, ponor až 9 metrů.. Byla poháněná čtyřmi vznětovými motory s výkonem 5 882 kW, které byly se dvěma lodními šrouby spojeny převodovými skříněmi. Dokázala vyvinout cestovní rychlost 16 uzlů. Byla vybavena prostornými a dobře vybavenými kajutami, salonem i důstojnickou jídelnou. Přesto nebyla mezi námořníky příliš oblíbená pro ztíženou manévrovací schopnost, poruchovost i nedostatečnou klimatizaci v tropech. Byla vybavena jako první z našich lodí chladírenskými komorami pro přepravu nákladu.\n\nDukla byla určena pro plavby po Baltském moři a později v oblasti Dálného východu. Protože měla chladírenské prostory, byla vyzkoušena i na přepravu tropického ovoce z Vietnamu, byla však příliš pomalá, ovoce se kazilo.\nPrvním čtyřem plavbám velel námořní kapitán Klos z Československa, na zbývajících plavbách byli vesměs kapitáni z Číny.\n\nByla vyřazena z evidence Československé námořní plavby v roce 1965. Loď spolu s několika dalšími převzala Čínská lidová republika v rámci vyrovnání jejích předchozích investic.\n\n"}
{"id": "564229", "url": "https://cs.wikipedia.org/wiki?curid=564229", "title": "František Rauch", "text": "František Rauch\n\nFrantišek Rauch (4. února 1910, Plzeň – 23. září 1996, Praha) byl český pianista a pedagog.\n\nStudoval hru na klavír (prof. Karel Hoffmeister a prof. Emil Mikelka) a kompozici (Vítězslav Novák) na konzervatoři v Praze. Mezinárodně uznávaný jako jeden z největších českých pianistů, proslavil se jako interpret české hudby (zejména Bedřich Smetana a Vítězslav Novák), ale také Chopina, Liszta, Beethovena, Schumanna a dalších autorů.\n\nByl také dlouholetým pedagogem pražské AMU, mezi jeho nejznámější žáky patřili Ivan Klánský, Petr Eben, Karel Košárek, Petr Adamec, Květa Novotná a další.\n\nRežisérka Drahomíra Vihanová natočila ve spolupráci s kameramanem Ivanem Vojnárem o Františku Rauchovi dokumentární film \"Variace na téma hledání tvaru\" - o přemýšlení profesora Raucha nad nastudováním Beethovenova koncertu Es dur. František Rauch vystupuje také v jejím absolventském hraném filmu \"Fuga na černých klávesách\".\n\n\n\n"}
{"id": "564235", "url": "https://cs.wikipedia.org/wiki?curid=564235", "title": "Margaret Fuller", "text": "Margaret Fuller\n\nSarah Margaret Fuller Ossoli, běžně známá jako Margaret Fuller, (23. května 1810 – 19. července 1850) byla americká novinářka, kritička a obhájkyně ženských práv spojovaná s americkým transcendentálním hnutím. Stala se první ženou, která na plný úvazek pracovala v žurnalistice jako recenzentka knih. Její kniha \"Woman in the Nineteenth Century\" je považována za první hlavní feministické dílo ve Spojených státech.\n\nNarodila se v Cambridge v Massachusetts a jako mladou dívku ji vyučoval otec Timothy Fuller. Později získala klasické vzdělání, stala se učitelkou a od roku 1839 začala dohlížet na to, čemu sama říkala „konverzace“: diskuse mezi ženami, které měly kompenzovat nedostatek přístupu k vysokoškolskému vzdělání. V roce 1840 se stala první editorkou transcendentalistického magazínu \"The Dial\" a o čtyři roky později přestoupila do redakce deníku \"New York Tribune\" pod vedením Horace Greeleyho. V té době se jí jako teprve třicátnici podařilo získat reputaci nejčtenější osoby v Nové Anglii, a to jak u žen, tak u mužů, a stala se první ženou, které bylo umožněno využít knihovnu Harvard College. Její vlivné dílo \"Woman in the Nineteenth Century\" bylo vydáno v roce 1845. O rok později ji deník \"New York Tribune\" vyslal do Evropy jako svou první ženskou korespondentku. Brzy na to se zapojila do revoluce v Itálii, kde se dostala do kontaktu s Giuseppem Mazzinim. V té době se rovněž seznámila s Giovannim Ossolim, svým budoucím manželem, se kterým měla později dítě. Všichni tři zahynuli během cesty do Spojených států v roce 1850, když jejich loď ztroskotala u Fire Islandu v New Yorku. Tělo Margaret Fuller nebylo nikdy nalezeno.\n\nFuller byla obhájkyní ženských práv, zejména vzdělání žen a jejich práva na zaměstnání. Podporovala rovněž mnoho dalších společenských reforem, včetně vězeňské reformy a emancipace otroků ve Spojených státech. Mnoho jiných obhájkyň ženských práv a feministek, včetně Susan B. Anthony, se odkazovalo k Margaret Fuller, která pro ně byla inspirací. Mnoho jejích současníku ji však nepodporovalo, včetně její někdejší přítelkyně Harriet Martineau, která o ní prohlásila, že byla spíše řečnicí a nikoliv aktivistkou.\n\n\n\n"}
{"id": "564239", "url": "https://cs.wikipedia.org/wiki?curid=564239", "title": "Lodní palivo", "text": "Lodní palivo\n\nVětšina nákladních lodí, zejména tankery a ostatní lodě pro přepravu velkých množství surovin používají vznětové motory které jsou schopny spalovat celé spektrum ropných destilátů – zemní plyn, alkoholy, benzín, dřevní plyn, topné oleje, motorovou naftu a dokonce i zbytková paliva.\nZejména těžší frakce ropy jsou využívány jako lodní palivo. Lodní motory jsou konstruovány jako mnohem odolnější při užívání méně čistého paliva. Z toho vyplývá, že na používaná lodní paliva jsou mnohem menší kvalitativní nároky než například na motorovou naftu, což znamená především nižší cenu.\n\nViskozita lodního paliva při pokojové teplotě je poměrně vysoká – připomíná spíše asfalt a v takovéto podobě není jako palivo použitelné. Proto se lodní motory startují buď s pomocí příměsi klasické motorové nafty, nebo pouze na motorovou naftu a až když dojde k zahřátí dochází k předehřívání lodního paliva (40°C – 100°C), které je následně použito, ale s mnohem nižší viskozitou.\n\nExistují spory na téma zátěže životního prostředí spalováním lodního paliva (těžších frakcí ropy). Některé zdroje uvádějí, že pouhých 16 největších lodí na světě může vyprodukovat stejné množství oxidů síry jako všechna auta na světě.\n\n"}
{"id": "564244", "url": "https://cs.wikipedia.org/wiki?curid=564244", "title": "Acetonkyanhydrin", "text": "Acetonkyanhydrin\n\nAcetonkyanhydrin (systematický název 2-\"hydroxy-2-methylpropannitril\") je organická sloučenina používaná pro výrobu methylmethakrylátu, monomeru pro průhledný plast polymethylmethakrylát (PMMA), známý jako akrylátové sklo (plexisklo).\n\nSloučenina vzniká jako součást acetonkyanhydrinové cesty k methylmethakrylátu. S kyselinou sírovou poskytuje síranový ester methakrylamidu, jehož methanolýza dává hydrogensíran amonný a MMA. V laboratoři lze tuto sloučeninu připravovat reakcí kyanidu sodného s acetonem, s následnou acidifikací:\n\nLze použít zjednodušenou proceduru zahrnující účinek kyanidu sodného nebo draselného na acetonový addukt hydrogensíranu sodného připravovaný \"in situ\", kvalita výsledného produktu je však horší.\n\nHlízy manioku obsahují linamarin, glukosid acetohydrinu, a enzym linamarinázu pro hydrolýzu glukosidu. Při rozdrcení hlíz se tyto sloučeniny uvolňují a produkují acetonkyanhydrin, který je potenciálně smrtelně jedovatý.\n\nAcetonkyanhydrin je v USA klasifikován jako extrémně nebezpečná sloučenina, v EU je označován jako vysoce toxický. Hlavní nebezpečí plyne z jeho snadného rozkladu při styku s vodou, kdy se uvolňuje kyanovodík.\n"}
{"id": "564246", "url": "https://cs.wikipedia.org/wiki?curid=564246", "title": "Peřovec kukaččí", "text": "Peřovec kukaččí\n\nPeřovec kukaččí (\"Synodontis multipunctatus\") je paprskoploutvá ryba z řádu sumci (Siluriformes) a čeledi peřovcovití (Mochokidae). Vyskytuje se endemicky ve východoafrickém jezeře Tanganika. Své české jméno získala podle hnízdního parazitismu, peřovci kukaččí totiž podkládají své jikry třoucím se tlamovcům. Mláďata peřovců se líhnou dříve než mláďata hostitelských cichlid a požírají jejich jikry.\n\n"}
{"id": "564247", "url": "https://cs.wikipedia.org/wiki?curid=564247", "title": "Fuller", "text": "Fuller\n\nFuller může znamenat:\n\nPříjmení, které nosí více lidí:\n\n\n"}
{"id": "564249", "url": "https://cs.wikipedia.org/wiki?curid=564249", "title": "Oblastní rada Chevel Modi'in", "text": "Oblastní rada Chevel Modi'in\n\nOblastní rada Chevel Modi'in ( מועצה אזורית חבל מודיעין, \"Mo'aca ezorit Chevel Modi'in\", doslova „\"Oblastní rada regionu Modi'in\"“) je oblastní rada v Centrálním distriktu v Izraeli.\n\nRozkládá se na východním a jihovýchodním okraji aglomerace Tel Avivu, na pomezí hustě osídlené a zemědělsky intenzivně využívané pobřežní nížiny a kopcovitých oblastí ležících dále k východu, směrem k Zelené linii, na úpatí Judských hor. Prostor oblastní rady je zhruba vymezen městy Roš ha-Ajin, Jehud-Monoson, Lod, Ramla a Modi'in-Makabim-Re'ut. Ta ovšem pod jurisdikci rady nespadají, stejně jako město Šoham, ve kterém ale sídlí úřady oblastní rady.\n\nNovověké židovské osídlení v této oblasti začalo vznikat až po konci britského mandátu a vzniku státu Izrael, tedy po roce 1948. Jediným sídlem se starší tradicí je Ben Šemen (respektive nynější mládežnická vesnice Ben Šemen, založená již ve 20. letech 20. století). Během války za nezávislost onoho roku region dobyly izraelské síly v rámci Operace Danny a zároveň jej opustila arabská populace. V následujících letech zde proběhla masivní osidlovací vlna. Ta pokračovala nanovo od konce 20. století, kdy se tento, do té doby periferní region, začal prudce rozvíjet. Vzniklo zde několik nových městských sídel budovaných v rámci programu Jišuvej ha-Kochavim (Šoham nebo El'ad a Lapid) a na do té doby nevyužitých planinách vzniklo město Modi'in-Makabim-Re'ut. Díky tomutu rozvoji se region Chevel Modi'in včetně jeho původních zemědělských vesnic proměnil ve výrazně rostoucí oblast.\n\nOblastní rada Chevel Modi'in vznikla roku 1950, tehdy pod názvem Oblastní rada Modi'in.\n\nStarostou rady je שמעון סוסן - Šim'on Sosan. Oblastní rada má velké pravomoci zejména v provozování škol, územním plánování a stavebním řízení nebo v ekologických otázkách.\n\nOblastní rada Chevel Modi'in sdružuje celkem 24 sídel. Z toho je jeden kibuc, dvacet mošavů, dvě společné osady a jedno další sídlo.\n\nK 31. prosinci 2014 žilo v Oblastní radě Chevel Modi'in 22 800 obyvatel. Z celkové populace bylo 22 600 Židů. Včetně statistické kategorie \"ostatní\" tedy nearabští obyvatelé židovského původu, ale bez formální příslušnosti k židovskému náboženství jich bylo 22 800. Obyvatelstvo je tedy zcela židovské.\n\n"}
{"id": "564257", "url": "https://cs.wikipedia.org/wiki?curid=564257", "title": "Johann Friedrich Struensee", "text": "Johann Friedrich Struensee\n\nJohann Friedrich Struensee (5. srpna 1737, Halle n. Sálou - 28. dubna 1772) byl německý lékař, ministr Dánského království. Jeho starší bratr byl Carl August Struensee (1735-1804), profesor matematiky a pruský ministr.\n\nVe věku 30 let (v roce 1768) se stal osobním lékařem dánského krále Kristiána VII., trpícího lehkou formou schizofrenie. Král se v jeho přítomnosti a péči dobře cítil, důvěřoval mu a pověřil ho funkcí poradce královské \"konferensraad\". Úspěšně provedené očkování následníka trůnu prince Frederika proti pravým neštovicím při epidemii, jež zasáhla Kodaň na podzim roku 1769, mu současně zajistilo i přízeň královny.\n\nČasem získal Struensee vliv, který lze srovnat s postavením regenta v zemi. Brzy započal s čistkami ve vládě, jež zasáhly jak libertiny (k nimž ostatně patřil i on sám), tak náboženské tradicionalisty. Mezi odstavenými byl i významný politik a diplomat Johann Hartwig Ernst von Bernstorff. Jediným, kdo zůstal, byl ministr Adolph Siegfried von der Osten.\n\nJako stoupenec osvícenství se pokoušel zavést řadu široce založených reforem. Byl pověstný obrovským pracovním tempem: vydal množství nařízení a dekretů - za 16 měsíců jeho působení (resp. vlády) jich mělo být až 1880, což by znamenalo 3-4 denně. Z tohoto pohledu s ním srovnatelný jedině rakouský císař Josef II. Je nutno uznat, že vedle čistky Struensee skutečně vyvíjel snahu napravit situaci Dánska a bděl nad tím, aby nově jmenovaní úředníci byli kompetentní. Podobně jako později Josef II. se i Struensee dopustil závažné chyby - pokoušel se své reformy prorážet překotně a až bezohledně, aniž by vzal v potaz setrvačnost, jež je vlastní většině lidí. Znepřátelil si nakonec všechny - ty, jimž odebral výsady, i ty, kteří měli z jeho reforem prospěch. Teprve dlouhý čas po jeho smrti si lidé uvědomili, co v něm měli a co v něm ztratili.\nRychle prováděné reformy neměly dost času, aby mohly zaznamenat žádoucí efekt. Přesto změny ve správě státu (jaro 1771), které ulehčily postavení rolníků, ocenil i jeho protivník Andreas Peter Bernstorff: \"\"Nové uspořádání správy státu mne těší. Myslím, že je dobře zformulované a spravedlivé\"\". Šlechtě byla odebrána její četná - především daňová - privilegia. Nejdůležitější místa ve správě již neobsazovaly protekční děti aristokratů, ale odborníci z řad měšťanstva. Byla vyhlášena všeobecná svoboda vyznání, moc luteránského duchovenstva byla výrazně omezena. V případě nedostatku obilí byl zakázán jeho lukrativní vývoz, naopak byla odstraněna omezení veškerého dovozu. Zrušena byla cenzura, základní reformou prošlo soudnictví: odstraněna byla tortura, zavedena zásada rovnosti všech lidí před soudem. Byly zřízeny městské nalezince, nemanželští otcové museli platit na děti alimenty. U dvora se radikálně změnil způsob života - došlo ke značnému uvolnění etikety, nikoli ve smyslu uvolnění mravů, ale ve smyslu setření rozdílů mezi vrstvami.\n\nJako odpůrce kameralismu (německá podoba merkantilismu) zaváděl zásadu \"laissez faire\" - hospodářský liberalismus. Uvědomoval si, že Dánsko je země s nedostatkem surovin a v zásadě zemědělská; přestal podporovat manufaktury a hornictví, což bylo v zásadě správné, avšak náhlost rozhodnutí způsobila vzrůst nezaměstnanosti.\n\nK dovršení všeho, co mu bylo zazlíváno, se Struensee stal milencem dánské královny, původem anglické princezny Karoliny Matyldy, čímž způsobil skandál, jenž zesílil především po narození Matyldiny dcery, princezny Luisy Augusty (zlomyslně nazývané \"la petite Struensee - malá Struensee\"; podle všeho byla dcerou Kristiána VII. jen podle jména a jejím biologickým otcem byl Struensee). Pro Dány špatně stravitelná byla i jeho německá národnost; tvrdil, že nemá čas na to, aby se učil dánskému jazyku (v Kodani ovšem ještě před jeho působením se mluvilo stejně německy jako dánsky).\n\nStruenseemu byl dán jediný rok ke správě státu (1770-1771). 17. ledna roku 1772 byl uvězněn spolu s Enevoldem Brandtem; oba byli překvapeni ve spánku, časně ráno po maškarním plese. Ještě před úsvitem byla zajata i královna. Ve spiknutí, zosnovaném se souhlasem královny matky Juliany Marie, jejího syna prince Frederika a jeho učitele, nacionalisty Ove Høegh-Guldberga, hrál hlavní roli plukovník regimentu \"Falster\" G. L. Köller (původem rovněž Němec). Bez problémů získali králův podpis pod rozkazem Struenseeho uvěznit a stít. Struensee a Brandt byli obviněni z plánování státního převratu proti králi. Trest dopadl rychle a tvrdě - 20. ledna byla svolána inkviziční komise a 28. dubna byla vykonána jejich veřejná poprava. Struensee byl před kodaňskou branou sťat, rozčtvrcen a vpleten do kola. Zároveň s ním byl stejným způsobem popraven i Brandt.\n\nV nové vládě nejsilnější postavou byl čtyřicetiletý konzervativec Ove Høegh-Guldberg, teolog a profesor rétoriky a jeden ze strůjců intriky proti Struenseemu. Stal se jedním z nejvlivnějších lidí království a záhy skutečným vládcem a rozhodl o zrušení všech liberálních reforem zavedených jeho předchůdcem.\n\n\n\n"}
{"id": "564259", "url": "https://cs.wikipedia.org/wiki?curid=564259", "title": "Řepičtí ze Sudoměře", "text": "Řepičtí ze Sudoměře\n\nŘepičtí ze Sudoměře byli starý český vladycký rod pocházející ze Sudoměře na Strakonicku. Mají shodný původ i erb s Kunaši z Machovic.\n\nJméno nosí podle bratrů Nedamíra z Machovic a Kunáška ze Sudoměře, kteří založili obě vladycké rodiny. Vladykové ze Sudoměře mimo Řepice drželi i Dívčice, Doubravici, Sedlec a panství na Sušicku. Zprávy o rodu jsou řídké, většinou spojené se záznamem vlastnictví či prodeje drobného majetku. Příslušníci rodu nezastávali většinou ani žádné nižší úřady ani nesloužili ve vojsku.\n\nAdam Řepický ze Sudoměře se vypracoval až na post královského podkomořího, poté jistou dobu působil jako hejtman Starého Města pražského, od roku 1548 vykonával funkci královského rady soudního dvora. Účastnil se jízdy poselstva proti králi Maxmiliánovi, jenž se vracel ze Španělska, avšak zemřel cestou v Itálii a pohřbili jej v Miláně.\n\nJiřího Řepického ze Sudoměře zavraždil okolo roku 1544 Václav Voračický. Josef Řepický se koncem 18. století odstěhoval do Salzburgu, další členové rodu žili v Praze, kde vlastnili dům v Žitné ulici. Josefem Antonínem koncem 19. století rod vymřel.\n\nVe štítu s příčným pruhem jsou v horní polovině dvě linie, v dolní polovině jedna. V klenotu se nachází poprsí muže s kloboukem a péry.\n\nSpojili se s Šternberky, Malovci, Dvořeckými z Olbramovic.\n\n"}
{"id": "564262", "url": "https://cs.wikipedia.org/wiki?curid=564262", "title": "Tlamovci", "text": "Tlamovci\n\nTlamovci jsou ryby, které přechovávají a ochraňují své vyvíjející se jikry a nerozplavaný, v některých případech i rozplavaný, plůdek v tlamě. Tento způsob péče o potomstvo je nejznámější v případě některých cichlid, zejména mnoha endemitů z východoafrických jezer Malawi a Tanganika. Žijí však i v řekách Afriky a dokonce i v Americe. Je však známý i u dalších skupin ryb, jako jsou některé jihoamerické cichlidy, labyrintky, ostnojazyčnaté ryby a další.\n\nVýraz tlamovec se používá i jako české rodové jméno pro několik rodů afrických cichlid vyznačujících se tímto způsobem péče o potomstvo.\n\n"}
{"id": "564264", "url": "https://cs.wikipedia.org/wiki?curid=564264", "title": "Sandokan", "text": "Sandokan\n\nSandokan je fiktivní pirát a válečník devatenáctého století, který se poprvé objevil roku 1895 v románu Itala Emilia Salgariho \"Tajemství černé džungle\" (\"I Misteri della Jungla Nera\"). Protagonista jedenácti dobrodružných novel je v Jihočínském moři znám jako \"Malajský tygr\".\n\nSalgari napsal několik novel chronologicky jdoucích po sobě o dobrodružství Sandokana a Portugalce Yaneze, dvou nejznámějších postav, které vytvořil. Oba piráty poprvé společně představil v knize \"Tygři z Mompracemu\", kde zobrazil jejich nelítostný boj proti holandským a britským silám, které se je snaží zabít. V následujících románech bojují proti Jamesu Brookeovi, rádžovi Sarawaku, a poté cestují do Indie, kde musí čelit zločinecké bandě oddané bohyni Kálí.\n\n\nPoslední dva tituly byly vydány po smrti Salgariho.\n\nSérie se dočkala dalších pokračování od různých italských spisovatelů. Nejznámějším z nich je Luigi Motta, který napsal o Sandokanovi dalších pět románů, např. \"Malajský tygr\" (La tigre della Malesia, 1927). Mezi další autory patří Emilio Fancelli a syn Salgariho Omar.\nHlavní roli ztvárnil v prvním filmu Luigi Pavese, ve druhém Ivan Rassimov.\n\nSérie italských filmů s se španělskou, francouzskou a západoněmeckou koprodukcí byla natočeny v šedesátých letech.\n\nHlavní roli Sandokana představil v prvních dvou filmech Steve Reeves, ve zbývajících dvou Ray Danton.\nV roce 1976 se indický herec Kabir Bedi představil v \"Sandokanovi\", šestidílném miniseriálu pro televizi Rai a European television. Carole André hrála Lady Mariannu Guillonkovou (tzv. Perla z Labuanu), kterou Sandokan miluje, Philippe Leroy hrál Sandokanova přítele a poručíka Yaneze de Gomera. V roli hlavního antagonisty Jamesa Brookeho se představil Adolfo Celi.\n\n\"Sandokan\" jako animovaný seriál byl poprvé představen roku 1992 španělskou televizní společností BRB International a britskou společností Channel 4. Dětský animovaný seriál byl vytvořen na základě Salgariho novel. V seriálu je Sandokan (jako antropomorfizovaný tygr) princ, který cestuje po moři jako pirát a snaží se o znovu navrácení jeho spravedlivého postavení Rádže ze Sarawaku. Animovaný film, \"Sandokan (The Princess and the Pirate: Sandokan the TV Movie)\", měl premiéru roku 1995.\n\nDalší animované seriály vyšly v roce 1998 a byly vysílány italskou televizní společností Italia 1. Seriál byl rozdělen do tří částí: \"Sandokan, la tigre della Malesia\" (1998), \"Sandokan, la tigre ruggisce ancora\" (2000) a \"Sandokan, il coraggio della tigre\" (2004).\n\n\n"}
{"id": "564266", "url": "https://cs.wikipedia.org/wiki?curid=564266", "title": "Ghrelin", "text": "Ghrelin\n\nGhrelin (z \"ghre\" znamenající „růst“, „hormon hladu“) je hormon zodpovědný za apetit. Odštěpuje se z proghrelinu (117 aminokyselin). Skládá se z 28 aminokyselinových zbytků a vytváří jej především enteroendokrinní buňky žaludeční a střevní sliznice. Má také vliv na růst organismu, protože stimuluje pocit hladu právě prostřednictvím vylučováním růstového hormonu. Ghrelin, který cirkuluje v krvi, se dostává mimo jiné do hipokampu, tam se váže na nervové buňky a následně podporuje jejich vzájemné propojování. Nejvyšší hladiny ghrelinu jsou právě tehdy, když je vyprázdněný žaludek. Opačné účinky má obestatin, který naopak pocit hladu potlačuje.\n"}
{"id": "564269", "url": "https://cs.wikipedia.org/wiki?curid=564269", "title": "Orava (loď)", "text": "Orava (loď)\n\nOrava (loď) byla obchodní loď vyrobená v loděnici ve Warnemünde v NDR. Plavila se pod československou vlajkou v letech 1959 až 1965, byla ovšem vyrobená pro Čínu (která nesměla řadu let námořní plavbu provozovat) a za její peníze. Posádku tvořilo 52 mužů. \n\nLoď postavili východní Němci v loděnicích u Warnemünde na zakázku čínského rejdařství China Ocean Shipping Agency. Byla kopií lodi Dukla, postavenou o rok dříve, tedy dlouhá 157,6 metru, hrubá prostornost 6 503 BRT, nosnost 10 070 DWT, ponor až 9 metrů.. Původně se jmenovala \"Žeromski\", protože měla být lodí určenou pro čínsko-polskou společnost \"Chipolbrock\", pak byla předána Československu. Poháněly ji čtyři vznětové motory s výkonem 5 882 kW, které byly se dvěma lodními šrouby spojeny převodovými skříněmi. Dokázala vyvinout cestovní rychlost 16 uzlů. Byla vybavena prostornými a dobře vybavenými kajutami, salonem i důstojnickou jídelnou. Její součástí byly i chladírenské komory.\n\nByla vyřazena z evidence Československé námořní plavby v roce 1965 po 26 plavbách. Loď spolu s několika dalšími převzala Čínská lidová republika v rámci vyrovnání jejích předchozích investic a přejmenovala ji na \"Lan–zhou\".\n\n"}
{"id": "564270", "url": "https://cs.wikipedia.org/wiki?curid=564270", "title": "Nechalim", "text": "Nechalim\n\nNechalim ( נְחָלִים, doslova „\"Potoky\"“, v oficiálním přepisu do angličtiny Nehalim) je vesnice typu mošav v Izraeli, v Centrálním distriktu, v Oblastní radě Chevel Modi'in.\n\nLeží v nadmořské výšce 49 metrů v hustě osídlené a zemědělsky intenzivně využívané pobřežní nížině, nedaleko od jižního okraje Šaronské planiny.\n\nObec se nachází 14 kilometrů od břehu Středozemního moře, cca 14 kilometrů východně od centra Tel Avivu a cca 84 kilometrů jižně od centra Haify. Leží v silně urbanizovaném území, na východním okraji aglomerace Tel Avivu, jejímiž východními výspami jsou zde města Savijon a Jehud-Monoson. 1 kilometr na severu je to pak město Petach Tikva. Společně se sousedními vesnicemi Mazor, Nofech, Rinatija a Be'erot Jicchak vytváří jednu velkou zemědělskou aglomeraci. Dál k východu již pokračuje převážně zemědělská krajina, byť rovněž s vysokou hustotou osídlení. 5 kilometrů jihozápadním směrem od mošavu leží Ben Gurionovo mezinárodní letiště. Nechalim obývají Židé, přičemž osídlení v tomto regionu je etnicky převážně židovské.\n\nNechalim je na dopravní síť napojen pomocí dálnice číslo 40. Východně od vesnice probíhá rovněž severojižním směrem nová dálnice číslo 6 (Transizraelská dálnice).\n\nNechalim byl založen v roce 1948. Zakladateli byli členové vesnice Nechalim, která stávala od roku 1944 na místě dnešního kibucu ha-Gošrim v Horní Galileji. Během války za nezávislost v roce 1948 musela být tato vesnice kvůli rozporům mezi jejími obyvateli a kvůli nelehké bezpečnostní situaci opuštěna a část jejích členů se přestěhovala právě sem, do centrálního Izraele. Kromě to se sem uchýli i obyvatelé jeruzalémské čtvrti Neve Ja'akov, odkud se rovněž v důsledku války museli Židé vystěhovat. Později sem dorazili i Židé z Polska a Maďarska. V letech 1948-1952 pobývali osadníci v prostorách opuštěné templerské vesnice Wilhelma (dnes Bnej Atarot), pak se přesunuli o 3 kilometry k severu, do nynější lokality. Obyvatelé mošavu Nechalim byli napojení na organizaci ha-Po'el ha-Mizrachi.\n\nSprávní území obce dosahuje cca 2400 dunamů (2,4 kilometry čtvereční). Ve vesnici funguje velká ješiva Nachal Jicchak (נחל יצחק) patřící pod hnutí Bnej Akiva.\n\nPodle údajů z roku 2014 tvořili naprostou většinu obyvatel v Nechalim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství). Jde o menší obec vesnického typu s dlouhodobě kolísající populací. K 31. prosinci 2014 zde žilo 1632 lidí. Během roku 2014 populace klesla o 2,3 %.\n\n\n"}
{"id": "564273", "url": "https://cs.wikipedia.org/wiki?curid=564273", "title": "Páni z Říčan", "text": "Páni z Říčan\n\nPáni z Říčan byli starý český panský rod, který se psal podle hradu a města Říčany.\n\nPrvním předkem se stal Petr ze Všechrom, jeho synové stáli na straně krále Přemysla Otakara II. Okolo roku 1260 založili říčanský hrad.\n\nOvšem teprve nejvyšší zemský soudce Oldřich se na počátku 14. století píše jako pán z Říčan. V polovině 14. století se rod velice rozrostl, patřili jim vedle Říčan také panství Průhonice a další statky. Na konci 14. století se rodina rozvětvila na pět hlavních linií: říčanskou, ledeckou, hrádeckou a kosohorskou, malotickou a zásmuckou a cehnickou. Získali i Hořovice, Švihov, Štěkeň a Humpolec. Působili v úřadech krajských a zemských soudců či hejtmanů.\n\nAdam se stal hejtmanem kouřimského kraje i hejtmanem Starého Města pražského.\n\nJan Litvin, syn humanisty Václava z Říčan, patřil mezi účastníky druhé pražské defenestrace.\n\nPavel z Říčan († po 1627) patřil mezi stavovské direktory, byl správcem české komory, po porážce stavovského povstání jej odsoudili k smrti, tento trest svou výmluvností před exekuční komisí dokázal změnit v doživotní vězení na hradě Zbiroh. Propustili jej v roce 1627, avšak zanedlouho zemřel.\n\nPotomci rodu žijí dodnes v Praze na Malé Straně a vlastní zde bývalý palác, který získali od Kolowratů.\n\nV červené štítě jsou tři stříbrné leknínové listy spojené stonky uprostřed štítu - tzv. trojlist.\n\nSpojili se s Valdštejny, Smiřičtí ze Smiřic, Dvořeckými z Olbramovic, Lobkovici, Kaplíři ze Sulevic, Chřínovci či pány z Roupova.\n\nPotomci Pánů z Říčan žijí ve Vlašské ulici v Praze na Malé Straně.\n\n\n"}
{"id": "564277", "url": "https://cs.wikipedia.org/wiki?curid=564277", "title": "Ryloth", "text": "Ryloth\n\nRyloth je fiktivní planeta ze světa Star Wars. Je domovem humanoidní rasy Twi'leků. Tato rasa žije v řadách měst, ležících v obyvatelných částech planety. Planeta se totiž neotáčí, a tak je jedna strana planety nepřetržitě oslňována sluncem a druhá se nachází v úplné tmě. Po zformování Galaktického impéria zotročil Jabba Hutt mnoho twi'lekských žen a učinil z nich své tanečnice. Na Rylothu se nachází čtyři kontinenty (Dengdian, Haxiang, Lienru a Tienhu) a dva oceány (Severní a Jižní oceán). Na planetě je značný zdroj jistého koření, označovaného jako ryll.\n\nPlaneta je domovským světem pro Aaylu Securu, Biba Fortunu a Sebulbovi masérky Ann Gellu a Tan Gellu.\n"}
{"id": "564280", "url": "https://cs.wikipedia.org/wiki?curid=564280", "title": "Karel Košárek", "text": "Karel Košárek\n\nKarel Košárek (* 22. června 1967 Zlín) je český klavírista.\n\nKarel Košárek studoval na konzervatoři v Kroměříži a Praze u profesorky Valentiny Kameníkové a na pražské AMU u profesora Františka Raucha a Květoslavy Bílinské. Později studoval na Southern Methodist University v Dallasu ve Spojených státech amerických u Harrise Crohna a Joaquína Achucarra, kde získal diplom Artist Certificate a titul Master in Music.\n\nJe vítězem několika klavírních soutěží například International Young Artist Competition in Corpus Christi, USA (1992), International Piano Competition in San Antonio, USA (1993), Mezinárodní smetanovská klavírní soutěž, laureátem mnoha dalších cen International F. P. Neglia Competition v Itálii a také finalistou Walter Naumburg Competition v USA.\n\nUniverzální interpret s mimořádným rozsahem koncertních aktivit - jako sólista vystupuje s předními orchestry ale je také oblíbený komorní hráč, který spolupracuje s předními českými pěvci - například s Magdalenou Koženou a Romanem Janálem.\n\n"}
{"id": "564282", "url": "https://cs.wikipedia.org/wiki?curid=564282", "title": "Mezinárodní organizace", "text": "Mezinárodní organizace\n\nMezinárodní organizace je organizace s mezinárodním členstvím, nejčastěji států. V širším slova smyslu mezinárodní organizace sice zahrnuje i \"mezinárodní nevládní organizace\", což jsou nevládní organizace (NGO), které působí v mezinárodním měřítku (např. Mezinárodní Výbor Červeného kříže, Amnesty International nebo Lékaři bez hranic), v užším a častějším slova smyslu jde ale jen o mezivládní organizace. V tomto pohledu je mezinárodní organizace trvalým společenstvím alespoň tří států, které bylo založeno mezinárodní smlouvou, má vlastní orgány a neustále usiluje o dosažení cíle, kvůli němuž bylo založeno. Taková organizace má také mezinárodní subjektivitu, odvozenou od zakládajících států, která je ale omezena pouze účelem dané mezinárodní organizace. Tím může být udržování míru, rozvoj hospodářské, vědecké, kulturní spolupráce aj.\n\nMezi nejstarší mezinárodní organizace patřila např. společenství řeckých městských států (náboženské amfiktionie a vojenské symmachie). V moderním slova smyslu vznikaly nejdříve nepolitické mezinárodní organizace (Mezinárodní úřad pro míry a váhy, Světová poštovní unie apod.), první skutečně politickou a stálou byla Společnost národů. Spolu s větší propojeností světa se také zvyšoval jejich počet, např. zatímco v roce 1914 jich existovalo 212, v roce 1939 už bylo 618 mezinárodních organizací. Jejich počet ještě více narostl po druhé světové válce, v tu dobu také vznikla dodnes nejvýznamnější mezinárodní organizace, Organizace spojených národů (OSN). Dalšími významnými jsou např. Organizace pro bezpečnost a spolupráci v Evropě (OBSE), Rada Evropy (RE) nebo Světová obchodní organizace (WTO).\n\nVšichni členové mezinárodní organizace jsou si (alespoň formálně) rovni. To se projevuje v jejím vrcholném orgánu, \"shromáždění\" (kongresu, konferenci atd.), kde zasedají všichni členové organizace a který rozhoduje o základních otázkách její činnosti. Výkonným orgánem ovšem bývá \"rada\" (výbor apod.) o omezeném počtu členů, která operativně rozhoduje o aktuálních problémech, přičemž nejen že nejvýznamnější státy zde mívají stálé místo, ale v některých případech i právo veta, jako je tomu např. u Rady bezpečnosti OSN. Usnesení, rezoluce či deklarace mezinárodní organizace jsou většinou nezávazná, což vyplývá ze základní zásady, že mezinárodní organizace nemají svou činností nahrazovat vlastní aktivity států, ale pouze ji doplňovat. Jen u nadstátních integračních organizací, jako je Evropská unie (EU), se kompetence států přenáší na úroveň organizace a jejich rozhodnutí proto závazná jsou.\n"}
{"id": "564283", "url": "https://cs.wikipedia.org/wiki?curid=564283", "title": "Kavárna Era", "text": "Kavárna Era\n\nKavárna Era je funkcionalistická stavba s funkční kavárnou v Brně ve čtvrti Černá Pole. Stojí na Zemědělské ulici číslo orientační 30, v městské části Brno-sever.\n\nBudovu kavárny Era, postavenou v letech 1928–1929, navrhl architekt Josef Kranz ve funkcionalistickém stylu v roce 1927. Průčelí kavárny působící téměř plakátově odkazuje na autorovu inspiraci „grafickou“ architekturou holandské skupiny De Stijl.\n\nDominantou interiéru je schodiště ve tvaru šroubovice, spojující dvě patra kavárny. Téměř celé přízemí zabíral restaurační provoz, v prvním patře byla kavárna s kulečníkovou hernou a terasou. Ve druhém patře se nacházel byt majitele doplněný střešní terasou.\n\nKavárna byla v roce 1959 znárodněna a poté provozována jako pivnice. V sedmdesátých letech 20. století byla zanedbaná budova převedena do správy Vysoké školy zemědělské. V roce 1977 byla zařazena do seznamu kulturních památek, avšak chátrala dále a následujícího roku přestala sloužit svému účelu. V roce 1991 byla budova v restituci vrácena potomkům původního majitele, avšak došlo k jejímu dalšímu poškození necitlivými úpravami.\n\nNa sklonku roku 2008 by schválen projekt občanského sdružení Studio 19, které s majitelem domu uzavřelo smlouvu o dlouhodobém užívání památky. A z evropských fondů, konkrétně z Regionálního operačního programu ROP – Jihovýchod, bylo na projekt vyčleněno přes sedm milionů korun, tedy zhruba 60 procent z celkového rozpočtu. S pomocí dotace Studio 19 zajistilo rekonstrukci kavárny a od jara 2011 obnovilo kavárenský provoz.\n\n\n"}
{"id": "564285", "url": "https://cs.wikipedia.org/wiki?curid=564285", "title": "Partitiv", "text": "Partitiv\n\nPartitiv (zkratka \"PART\" nebo \"PTV\") je mluvnický pád, který označuje „část celku“, „neurčité množství něčeho“. Je typický pro baltofinské jazyky, jako např. finština nebo sámština. V češtině, polštině a dalších jazycích se vyskytuje také tzv. partitivní genitiv (př.: \"nabrat vody\").\n\nVe finštině se partitiv tvoří pomocí koncovky \"-ta/-tä\" (po souhlásce a dlouhé samohlásce, dle vokálové harmonie) nebo koncovky \"-a/-ä\" (po krátké samohlásce, dle vokálové harmonie). Má širší použití:\n\nVe skoltské a inarijské sámštině však partitiv již pomalu mizí a jeho funkci přebírají ostatní pády. Ve skoltské sámštině se partitiv používá pouze v jednotném čísle, tvoří se pomocí koncovky \"-d\" a je v každém případě nahraditelný genitivem. Používá se po číslovkách větších než 6, po určitých postpozicích nebo při použití komparativu.\n"}
{"id": "564287", "url": "https://cs.wikipedia.org/wiki?curid=564287", "title": "Rjúkjú", "text": "Rjúkjú\n\nRjúkjú (japonsky 琉球諸島, Rjúkjú-šotó (ostrovy Rjúkjú) nebo 南西諸島, Nansei-šotó (ostrovy Nansei)) je souostroví nacházející se v Tichém oceánu u východní hranice Východočínského moře. Jedná se o řetězec asi 60 větších ostrovů a mnoha ostrůvků táhnoucí se od ostrova Kjúšú k ostrovu Taiwan. Největší z ostrovů je ostrov Okinawa.\n\nOstrovy patří Japonsku a hovoří se na nich rjúkjuštinou, považovanou za nářečí japonštiny nebo za samostatný jazyk (či seskupení jazyků). Ostrovy mají subtropické podnebí s teplými zimami a horkými léty. Srážky zde jsou vysoké, ovlivněné obdobími dešťů a tajfuny.\n\nV japonštině pojem Rjúkjú-šotó často neoznačuje celé souostroví, ale pouze jeho část, která administrativně spadá pod prefekturu Okinawa. V moderním užití dokonce v Japonsku slovo Rjúkjú (琉球) nahrazuje slovo Okinawa (沖縄), které je považováno za jeho synonymum. Druhá část souostroví je nazývána souostroví Sacunan (Sacunan-šotó), protože dříve patřilo do prefektury Sacuma. Nejjižnějším ostrovem souostroví Sacunan je ostrov Joron.\n\nPrvní známky lidské přítomnosti na ostrovech jsou z doby před 32 tisíci let. Později bylo trvalé osídlení přerušeno na dobu 12 tisíc let a obnoveno ve 4. tisíciletí př. n. l., kam jsou datovány nálezy keramiky z období Džómon. První písemná zmínka se nalézá v japonských pramenech z r. 618. Četnější jsou zprávy z konce 9. a počátku 10. století, kdy zesílilo japonské pronikání na ostrovy, protože tudy vedlo jedno ze tří obchodních spojení do Číny. Ve 12. století se na ostrovech ustanovila knížectví, ze kterých v r. 1429 vzniklo království Rjúkjú. Království bylo poplatné Číně až do 19. století, kdy se po jejím oslabení dostalo do japonské sféry vlivu. V r. 1879 bylo anektováno Japonskem. Za druhé světové války bylo souostroví obsazeno Spojenými státy a poté se dostalo do americké správy. Sanfranciská mírová smlouva z r. 1952 počítala, že tato správa bude zachována, ovšem protesty obyvatel a soustavné japonské diplomatické úsilí vedly k tomu, že souostroví bylo v r. 1972 Japonsku navráceno.\n\n"}
{"id": "564289", "url": "https://cs.wikipedia.org/wiki?curid=564289", "title": "Mazor", "text": "Mazor\n\nMazor ( מָזוֹר, v oficiálním přepisu do angličtiny Mazor) je vesnice typu mošav v Izraeli, v Centrálním distriktu, v Oblastní radě Chevel Modi'in.\n\nLeží v nadmořské výšce 56 metrů v hustě osídlené a zemědělsky intenzivně využívané pobřežní nížině, nedaleko od jižního okraje Šaronské planiny.\n\nObec se nachází 15 kilometrů od břehu Středozemního moře, cca 15 kilometrů východně od centra Tel Avivu a cca 84 kilometrů jižně od centra Haify. Leží v silně urbanizovaném území, na východním okraji aglomerace Tel Avivu, jejímiž východními výspami jsou zde města Savijon a Jehud-Monoson. Dva kilometry na severu je to pak město Petach Tikva. Společně se sousedními vesnicemi Nechalim, Nofech, Rinatija a Be'erot Jicchak vytváří jednu velkou zemědělskou aglomeraci. Dál k východu již pokračuje převážně zemědělská krajina, byť rovněž s vysokou hustotou osídlení. 5 kilometrů jihozápadním směrem od mošavu leží Ben Gurionovo mezinárodní letiště. Mazor obývají Židé, přičemž osídlení v tomto regionu je etnicky převážně židovské.\n\nMazor je na dopravní síť napojen pomocí dálnice číslo 40. Východně od vesnice probíhá rovněž severojižním směrem nová dálnice číslo 6 (Transizraelská dálnice).\n\nMazor byl založen v roce 1949. Jméno mošavu odkazuje na zaniklou arabskou vesnici al-Muzajrija, která tu stávala do roku 1948. Původně se ovšem mošav nazýval Mizra Har (מזרע הר). Zakladateli byli židovští přistěhovalci z Československa a Maďarska.\n\nSprávní území vesnice dosahuje cca 2300 dunamů (2,3 kilometru čtverečního). V obci je pomník padlým Izraelcům během válek. Jihovýchodně od obce (blíže El'adu) se rozkládá archeologická lokalita s dochovaným římským mauzoleem. Jde o jednu z mála staveb z tohoto období, která se v celém Izraeli dochovala v takovémto rozsahu. Poblíž jsou i stavební pozůstatky z byzantského období.\n\nPodle údajů z roku 2014 tvořili naprostou většinu obyvatel v Mazor Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1349 lidí. Během roku 2014 populace stoupla o 2,3 %.\n\n\n"}
{"id": "564293", "url": "https://cs.wikipedia.org/wiki?curid=564293", "title": "Jakov Jurovskij", "text": "Jakov Jurovskij\n\nJakov Michajlovič Jurovskij (rusky \"Яков Михайлович Юровский\", 19. června 1878 Tomsk – 2. srpna 1938 Moskva) byl bolševický revolucionář a sovětský politik. Je znám jako věznitel a popravčí cara Mikuláše II. a jeho rodiny.\n\nJakov Jurovskij se narodil jako Jankel Chajmovič Jurovskij, osmé z deseti židovských dětí v Tomsku, kde pobýval jeho otec, když si odpykával trest za krádež. Jeho matka byla švadlena. Dědeček Izák byl rabínem v Poltavě. Krátce před příklonem k marxismu konvertoval Jurovskij k protestantství. \n\nJurovskij se vyučil hodinářem a roku 1904 odešel do Německa. Do Ruska se vrátil během revoluce roku 1905 a po jejím krachu se připojil k bolševikům. Několikrát byl zatčen a setkal se s Jakovem Sverdlovem.\n\nRoku 1907 odešel do USA, v roce 1910 se však vrátil do Ruska. Po vypuknutí první světové války byl povolán do armády a sloužil jako lékař v lazaretu. Za únorové revoluce se Jurovskij stal členem Jekatěrinburského sovětu. Po říjnové revoluci byl tamním komisařem pro justici a stal se členem tajné policie Čeky.\n\nRoku 1918 byl car Mikuláš II. se svou rodinou vězněn v Jekatěrinburgu v Ipaťjevově domě. Jurovskij se stal jejich poručníkem.\n\nDne 17. července 1918 odvedlo popravčí komando carskou rodinu do sklepa. Jurovskij šel s nimi. Rodina byla postavena ke zdi a komando zahájilo palbu. Car (toho zastřelil osobně Jurovskij) a carevna Alexandra byli na místě mrtvi. Jejich děti však palbu přežily a pobíhaly po místnosti. Když carevič Alexej oběhl Jurovského, ten ho povalil a osobně ho střelil do ucha. Jeho sestry pak byly ubodány bajonety.\n\nPoté byla jejich těla prozkoumána. Bylo zjištěno, že jejich spodní prádlo bylo poseto diamanty, které jim posloužily jako neprůstřelná vesta, proto střelbu přežily.\n\nV témže roce vedl Jurovskij vyšetřování okolo Fanny Kaplanové, která se neúspěšně pokusila zabít (zastřelit) Lenina. Od roku 1921 pracoval jako šéf sovětské státní pokladny. Zemřel v roce 1938 v Kremelské nemocnici na žaludeční vřed.\n"}
{"id": "564294", "url": "https://cs.wikipedia.org/wiki?curid=564294", "title": "Sedlničtí z Choltic", "text": "Sedlničtí z Choltic\n\nSedlničtí z Choltic (též Sedlnitzky z Choltitz) jsou starý český vladycký rod, který později povýšil do panského stavu. Pravděpodobně pocházejí z rozrodu Benešovců. Sídlili v Cholticích u Přelouče.\n\nZe své tvrze v Cholticích se brzy přesunuli na Moravu. V roce 1401 držel Mikuláš z Choltic Závěšice u Nového Jičína. V polovině 15. století získal Jan Sedlnice na Kravařsku, podle čehož se rozšířilo rodové jméno o příjmení Sedlnický. Poté se rozdělili na dvě větve. \n\nV roce 1546 Mikuláš Sedlnický povýšil do panského stavu na Moravě. Mnozí příslušníci rodu sloužili u soudů. Antonín Ferdinand se stal prezidentem zemského soudu v Opavě, Josef Antonín Václav viceprezidentem ve Lvově, válčili v Uhrách i během stavovského povstání roku 1620, kdy Albrecht a Karel působili jako direktoři moravských stavů. Petr starší velel jako jeden z vojevůdců stavovskému vojsku, po Bílé hoře musel emigrovat, zemřel v Nizozemsku roku 1628. Jeho potomci žili v Prusku a nazývali se Perponcher-Sedlnitzky. Drželi statky na severní Moravě a ve Slezsku, např. Zábřeh, Slavkov u Opavy, Hluchov, Linhartovy či Bílovec. Některé členy rodu postihly pobělohorské konfiskace, jiní zabavování majetku unikli. \nKoncem 17. století získali říšský hraběcí titul. Hrabě Josef Sedlnický z Choltic (1778–1855) působil jako rakouský správní úředník, v letech 1817–1848 zastával místo prezidenta dvorského policejního úřadu. Řídil policejní aparát a dozoroval cenzuru v duchu metternichovského absolutismu.\n\nJosefovými bratry byli:\n\nDnes žijí jejich potomci starší a mladší linie v pruské větvi.\n\nV červeném štítu nosili znamení zvané odřivous, které mají společné s pány z Kravař. Odlišnost těchto erbů spočívala v tom, že Sedlničtí měli v klenotu na přílbě tzv. paví ocas prostřelený šípem.\n\nSpojili se s Podstatskými, Haugvici, Žampachy či Bruntálskými z Vrbna.\n\n\n\n"}
{"id": "564300", "url": "https://cs.wikipedia.org/wiki?curid=564300", "title": "Zemské hejtmanství Dolní Podunají", "text": "Zemské hejtmanství Dolní Podunají\n\nZemské hejtmanství Dolní Podunají (německy \"Landeshauptmannschaft Niederdonau\" ) bylo v období od 13. března 1938 do 30. dubna 1939 správním útvarem existujícím zpočátku na území rakouské spolkové země Dolní Rakousy, později i v severních třech pětinách Burgenlandu, na jihu Moravy a jihovýchodě Čech a na části Slovenska (Devín a Petržalka). Sídlem správy byla Vídeň, která však nebyla součástí tohoto celku.\n\nZemské hejtmanství Dolní Podunají vzniklo 13. března 1938 bezprostředně po anšlusu Rakouska přeměnou a přejmenováním dosavadní spolkové země Dolní Rakousy, která však v té době byla poněkud větší a zahrnovala i některé dnešní vídeňské čtvrtě a dnes hornorakouské katastrální území Hinterberg. I nadále se však v různých úředních dokumentech a zákonech používal alternativní termín \"das ehemals österreichische Land Niederösterreich\" \"(\"bývalá rakouská země Dolní Rakousy\")\". Od 15. října 1938 byly na základě zákona „o územních změnách v zemi Rakousku“ k tomuto útvaru připojeny burgenlandské okresy Eisenstadt-okolí, Mattersburg, Neusiedl am See, Oberpullendorf a města Eisenstadt a Rust - celkem skoro 63 % území Burgenlandu. Na základě téhož zákona tento útvar na druhou stranu ztratil výše zmíněné katastrální území Hinterberg (do té doby součást obce Behamberg), které se stalo součástí města Steyr, a 97 obcí připojených k Vídni. K 15. dubnu 1939 byly na základě zákona „o členění sudetoněmeckých území“ k tomuto útvaru připojeny některá území, která získalo nacistické Německo od Československa na základě Mnichovské dohody: části jižní Moravy (Novobystřicko, Znojemsko, Mikulovsko, Valticko, Dyjský trojúhelník) a jihovýchodních Čech (Vitorazsko) a slovenské obce Devín a Petržalka. Zemské hejtmanství Dolní Podunají přestalo existovat k 1. květnu 1939, kdy bylo přeměněno v říšskou župu Dolní Podunají.\n\n\n"}
{"id": "564302", "url": "https://cs.wikipedia.org/wiki?curid=564302", "title": "Ochta", "text": "Ochta\n\nOchta ( ) může být:\n\n"}
{"id": "564311", "url": "https://cs.wikipedia.org/wiki?curid=564311", "title": "Boris Masník (1951)", "text": "Boris Masník (1951)\n\nBoris Masník (* 11. dubna 1951) je trikový výtvarník a supervizor filmových efektů. \n\nVystudoval Vysokou školu uměleckoprůmyslovou v Praze, obor filmová a televizní grafika. V roce 1977 nastoupil do trikového studia Barrandov. Během dalších 21 let spolupracoval jako trikový specialista na realizaci filmových efektů pro bezmála stovku českých i zahraničních filmových a audiovizuálních projektů. Spolupracoval při hledání a zavádění nových trikových technologií. \n\nV roce 1998 nastoupil v pražské firmě UPP (Universal Production Partners), která se zabývá digitální postprodukcí, počítačovou animací a filmovými efekty. Věnuje se návaznostem klasických filmových postupů na nové digitální technologie a samotným digitálním technologiím. Jeho triková práce pro pohádku režiséra Zdeňka Trošky byla oceněna na MFF 1999 v Karlových Varech cenou Alfréda Radoka.\n"}
{"id": "564319", "url": "https://cs.wikipedia.org/wiki?curid=564319", "title": "DG", "text": "DG\n\nSpojení písmen D a G může mít různé významy:\n\n"}
{"id": "564323", "url": "https://cs.wikipedia.org/wiki?curid=564323", "title": "Aggstein (zřícenina hradu)", "text": "Aggstein (zřícenina hradu)\n\nZřícenina hradu Aggstein je pozůstatkem původního hradu z počátku 12. století na břehu Dunaje ve Wachau v Dolních Rakousích.\n\nZřícenina hradu stojí asi 300 metrů nad pravým břehem Dunaje (od východu na západ) na skalním ostrohu dlouhém asi 150 metrů. Zřícenina se nachází na území městyse Schönbühel-Aggsbach v Dolních Rakousích v okrese Melk.\n\nHrad pravděpodobně postavil Manegold III. von Acchispach (Aggsbach) na počátku 12. století. Roku 1181 se stali vlastníky hradu Kuenringové z Aggsbach-Gansbachu.\nPo vzpouře Kuenringů za Hadmara III. proti vévodovi Fridrichovi byl v letech 1230/1231 obléhán a dobyt. Při sporech o následnictví se Kuenringové přikláněli střídavě na obě strany. Tak se stalo, že se Leutold I. z Kuenringu zúčastnil povstání proti vévodovi Albrechtovi I. Habsburskému. Nato byl hrad v letech 1295 a 1296 opakovaně obléhán. Naposledy Kuenringové vlastnili hrad v letech 1348 až 1355 za Leutolda II. a poté začínal pustnout.\n\nVévoda Albrecht II. v roce 1429 odebral hrad šlechtě Maissauerů a dal lénem svému komořímu \"(Georg)\" Jörg Scheckovi von Wald. Scheck byl povinen chátrající hrad rekonstruovat k zajištění plavby lodí po Dunaji.\nOd roku 1438 Schek von Wald měl nárok na mýtné od lodí jedoucích po proudu. V opačném směru musel pomáhat při plavbě lodí zápřeží. Později vybudoval na břehu řeky „mýtnici“, která dnes slouží jako lesovna. Později se Scheck stal loupeživým rytířem a vykrádal lodě na Dunaji. Proto dostal pro svou krutost přezdívku „Schreckenwald\" \"(terorista lesa)\". V roce 1463 hrad obléhal další loupeživý rytíř Georg von Stain. Ten Schecka von Wald porazil a převzal hrad jako zástavu, poněvadž vévoda měl na něm peněžní dluhy. Roku 1476 koupil hrad Ulrich baron von Graveneck, který v roce 1476 až 1477 panství vládl, až byl nakonec donucen se hradu vzdát.\n\nRoku 1477 vévoda Leopold III. Habsburský převzal hrad sám a obsadil nájemci a opatrovníky hradu, aby se zastavilo rabování.\nV roce 1529 byl hrad skupinou tureckých vojsk při prvním obléhání Vídně vypálen. Znovu byla vybudována střílna pro možnost obrany dělostřelbou.\n\nV roce 1606 hrad získala Anna, vdova po posledním nájemci hradu, baronka z Polheimu a Parzu. Po její smrti hrad opět chátral.\nV roce 1685 odešla na zámek Schönbühel ve vlastnictví hraběte Ernsta Rüdigera von Starhemberg. Ludwig Josef Gregor von Starhemberg prodal majetky v roce 1819 hraběti Franzi z Beroldingenu. Ve vlastnictví Beroldingerů zůstal do roku 1830, kdy panství Schönbühel se zříceninou Aggsteinu prodal hraběti Oswaldu ze Seilern-Aspangu.\n\nZa Hadmara III. z Kuenringu byl hrad považován za nedobytný. Skutečně nejsou žádné důkazy, že by hrad byl útokem dobyt. Pravděpodobně získávali hrad jiným způsobem, jako např. vyhladověním při obléhání.\n\nDnes zříceninu hradu Aggstein navštíví ročně 55 000 návštěvníků a je nejvíce navštěvovanou památkou Dolních Rakous.\n\nHrad postavený na počátku 12. století, byl za Kuenringů nejméně dvakrát obléhán a zničen. Z té doby jsou ještě některé základy nazývané \"Bürgel\", skalní ostruha na západě a zdivo na skále na východní straně hradu. V roce 1429 byl již označovaný za pustnoucí a Jörg Scheck von Wald znovu hrad obnovil. Potom byl hrad v období 1429 až 1436, díky robotujícímu obyvatelstvu, znovu vystavěn a rozšířen. Většina zachovaných části, jako jsou zbytky třípatrových věží se schodišti, palác a gotická kaple, bylo znovu zrekonstruováno. Z té době byla známa slavná růžová zahrada.\n\nPo vypálení Turky byl hrad znovu přestavěn a zřízena střílna pro dělostřeleckou ochranu hradu. Za Anny baronky z Polheimu a Parzu byl hrad po roce 1606 opraven a uprostřed hradu postavena kancelářská budova. Po její smrti již nebyl hrad udržován a stal se nezastavitelným. Část kamenných zdí se rozebírala, některé dřevěné trámy se použily pro stavbu kláštera Servitů Maria Langegg.\nZa Beroldingerů se prováděly zabezpečovací práce k údržbě ruiny a za Oswalda ze Seilernu byly dokončeny.\n\nV letech 2003 až 2004 byl realizován projekt \"Zatraktivnění zříceniny hradu Aggstein\" s celkovým nákladem 49 630 € z prostředků dolnorakouské zemské vlády a evropských fondů. Bylo doplněno poškozené zdivo, zřízena kanalizace a vodovod, provedeny vnitřní instalace v budovách, upraven vstupní prostor a vytvořen rytířský sál.\n\nHadmar III. z Kuenringů pomocí železného řetězu, který natáhl přes Dunaj, zachycoval plavidla s cestujícími plující po proudu toku. Když těch případů bylo již mnoho, vévoda Fridrich se rozhodl zaútočit na hrad. Ten odolal všem útokům. Tak tedy připravili lest. Vídeňský obchodník, jménem Rüdiger, byl již několikrát Hadmarem přepadený. Poslali proto obchodníka do Řezna. Tam vypravili velkou loď, nahoře s hodnověrným nákladem a v podpalubí s dobře vyzbrojenými vojáky. Od Schönbühelu byla nahlášena na Aggstein loď s bohatým nákladem. Loď řetězem zadrželi. Bohatý náklad vylákal Hadmara až k lodi a když vstoupil na loď, byl vojáky zajat. Loď i s vězněm odplula do Vídně k vévodovi. Hrad bez pána byl brzy poté zabrán. Vévoda ale daroval Hadmarovi život i svobodu, avšak pod podmínkou, že všechno naloupené zboží vrátí a veškeré škody nahradí. Za několik let jako poutník na cestě do Pasova \"(Passau)\" zemřel v malé vesnici na horním Dunaji.\n\nNejznámější je pověst o růžové zahradě. Bylo známo, že Jörg Scheck své vězně zavíral na kamenný balkon, který vyčníval do lesa, takže vězeň zemřel buď hlady, nebo se usmrtil skokem z balkonu. Propuštěný si zapamatoval Scheckovu „růžovou zahradu. Dvakrát se zajatec zachránil skokem do okolní koruny stromu.\nKe zřícenině je možné se dostat od Dunaje pěšky po asfaltové cestě nebo autem. Parkování je těsně pod vrcholem. Do zříceniny se platí vstupné, je zde možné koupit suvenýry, pohlednice.\nVpravo od brány asi 80 m je cvičná skála na lezení 20 m s pevnými oky na jištění, obtížnost max V.\n\n"}
{"id": "564330", "url": "https://cs.wikipedia.org/wiki?curid=564330", "title": "Akonitin", "text": "Akonitin\n\nAkonitin (někdy nazýván \"Královna jedů\") je vysoce toxický alkaloid získávaný z různých druhů rostlin rodu \"Aconitum\" (oměj).\n\nAkonitin je neurotoxin, který otevírá TTX-senzitivní sodíkové kanály v srdci a dalších tkáních a používá se pro modelování srdeční arytmie. Dříve se používal jako antipyretikum a analgetikum, dosud má určité aplikace v bylinné medicíně, ovšem nízký terapeutický index činí výpočet správné dávky obtížným.\n\nAkonitin má chemický vzorec CHNO. Je rozpustný v chloroformu a benzenu, slabě v ethanolu a diethyletheru, jen velmi nepatrně ve vodě.\n\nMerckův index dává pro myši následující LD: 0,166 mg/kg nitrožilně, 0,328 mg/kg intraperitoneálně (do břišní dutiny), zhruba 1 mg/kg orálně. U potkanů je orální LD 5,97 mg/kg. U člověka byly jako smrtné hlášeny orální dávky již 1,5 - 6 mg \"pro toto\".\n\nAkonitin použil jako jed George Henry Lamson v roce 1881 ke vraždě svého švagra, aby se zmocnil pozůstalosti. O akonitinu se dozvěděl jako medik od profesora Roberta Christisona, který o něm říkal, že je nezjistitelný; od Lamsonových studentských let však forenzní věda pokročila.\n\nAkonitin se stal známý i díky tomu, že se objevil v příběhu Zločin lorda Arthura Savila od Oscara Wildea z roku 1891. Hrál také významnou roli v románu Odysseus irského spisovatele Jamese Joyce, kde otec Leopolda Blooma pastilkami s touto látkou spáchal sebevraždu.\n\nV roce 1953 ho sovětský biochemik a vývojář jedů Grigorij Majranovskij používal v pokusech na vězních v tajné laboratoři NKVD v Moskvě. Přiznal usmrcení asi 10 lidí tímto jedem.\n\nRoku 2009 použila Lakhvir Singh z Felthamu (západní Londýn, Velká Británie) akonitin k otrávení jídla svého exmilence (který následkem otravy zemřel) a jeho snoubenky. Byla za to odsouzena k doživotnímu vězení.\n\n"}
{"id": "564331", "url": "https://cs.wikipedia.org/wiki?curid=564331", "title": "Útočiště přímorožce arabského", "text": "Útočiště přímorožce arabského\n\nÚtočiště přímorožce arabského je oblast ochrany zvěře, zejména přímorožce arabského. Nalézá se v poušti, na místě nazvaném Džiddat al-Harasis ve středním Ománu. Původní rozloha dosahovala 27 500 km². V roce 1994 byla oblast zařazena mezi světové dědictví UNESCO, vyřazena byla v roce 2007.\n\nOd roku 1979 bylo plánováno přeměnit útočiště na národní park, jímž se však doposud nestalo. Kromě ochrany posledního stáda oryxe arabského má za úkol chránit i další faunu a flóru. Ke zdejší fauně patří arabská liška Rüppelova, kočka divoká, kozorožec núbijský, medojed kapský, pískomil tlustý, již zmíněný přímorožec arabský (oryx bílý), sajka volatá a vzácný vlk arabský. Dále zde žije na 168 různých druhů ptactva (20 se jich zde i rozmnožuje), jmenovitě například běhulík, drop chocholatý a orel skalní.\n\nDne 28. června 2007 se stala vůbec první památkou, která byla odstraněna ze seznamu světového dědictví UNESCO. Důvodem pro tento krok bylo usnesení ománské vlády zmenšit rozlohu útočiště o 90 % a snížení počtu oryxů arabských ze 450 kusů v roce 1996 na současných 65. V současné době zbývají pouhé čtyři páry schopné reprodukce.\n\n"}
{"id": "564337", "url": "https://cs.wikipedia.org/wiki?curid=564337", "title": "Heartland rock", "text": "Heartland rock\n\nHeartland rock je žánr rockové hudby, který se stal velice populárním na konci sedmdesátých a v průběhu osmdesátých let ve Spojených státech amerických. Vyznačuje se především přímým hudebním stylem a texty týkajícími se života amerických dělníků.\n\nMezi představitele tohoto žánru patří například Bruce Springsteen nebo Tom Petty.\n"}
{"id": "564338", "url": "https://cs.wikipedia.org/wiki?curid=564338", "title": "Czarna Hańcza", "text": "Czarna Hańcza\n\nCzarna Hańcza ( ) je řeka v Podleském vojvodství v Polsku a v Hrodenské oblasti v Bělorusku. Délka toku je 142 km, z toho v Polsku 108 km.\n\nProtéká přes jezero Hańcza (nejhlubší jezero v Polsku a ve středoevropské nížině), město Suwalki a jezero Wigry. Je levým přítokem Němenu.\n\nZ vodáckého hlediska je sjízdná v délce 82 km a podle klasifikace vodácké obtížnosti se jedná o klidnou proudící vodu.\n"}
{"id": "564345", "url": "https://cs.wikipedia.org/wiki?curid=564345", "title": "Xaver Unsinn", "text": "Xaver Unsinn\n\nXaver Unsinn (* 29. listopadu 1929 ve Füssenu, Německo – 4. ledna 2012 ) byl trenérem reprezentačního mužstva Spolkové republiky Německo v ledním hokeji v letech 1975 až 1977 a také v letech 1982 až 1990, jakož i v roce 1964 na olympijských hrách společně s Markusem Egenem a Engelbertem Holderiedem.\nJe členem Síně slávy německého hokeje (Hockey Hall of Fame Deutschlands).\nV roce 1990 odstoupil ze zdravotních důvodů z postu trenéra německé reprezentace. V roce 2003 mu byla udělena Bavorská sportovní cena (Bayerischer Sportpreis) za životní zásluhy.\n\nXaver Unsinn hrál v letech 1946 až 1960 lední hokej v mužstvu EV Füssen, v němž získal osm mistrovských titulů. Mezi roky 1960 až 1962 hrál za hokejový klub ESV Kaufbeuren, který současně trénoval jako hrající trenér.\nNa mezinárodní úrovni absolvoval celkem 72 mezistátních utkání, v nichž vstřelil 24 gólů a zúčastnil se pěti Mistrovství světa v ledním hokeji skupiny A, jakož i Zimních olympijských her v roce 1952 a v roce 1960.\n\nJiž jako hráč ESV Kaufbeuren byl Unsinn v mužstvu činný i jako trenér, přičemž tento tým dovedl v roce 1961 do 1. Spolkové ligy (1. Bundesliga).\n\nPod jeho vedením získala hokejová reprezentace SRN na Zimních olympijských hrách v Innsbrucku v roce 1976 bronzovou medaili.\n"}
{"id": "564347", "url": "https://cs.wikipedia.org/wiki?curid=564347", "title": "Severoatlantský proud", "text": "Severoatlantský proud\n\nSeveroatlantský proud je teplý oceánský proud, který je někdy považován za součást Golfského proudu (jeho evropskou větev), protože je jeho pokračováním. Golfský proud se přibližně na 40° s. š. a 30° z. d. se rozděluje na dvě větve - Severoatlantský proud a jižní větev, která se obrací k západnímu pobřeží Afriky a zde pokračuje jako Kanárský proud. Severoatlantský proud pokračuje na sever podél pobřeží severozápadní Evropy, kde to má značný vliv na místní klima. Zmírňuje v západní Evropě zimy, obzvláště pak na severu. Ty jsou tak teplejší než na jiných místech Země se stejnou zeměpisnou šířkou.\n\nBylo publikováno podezření, že stejně jako na Golfský proud, má i na Severoatlantský proud vliv globální oteplování, které ho zpomaluje.\n\nSeveroatlantský proud se na severu rozděluje na Norský a Irmingerův proud. \n"}
{"id": "564349", "url": "https://cs.wikipedia.org/wiki?curid=564349", "title": "Hořec žlutý", "text": "Hořec žlutý\n\nHořec žlutý (\"Gentiana lutea\") je statný druh hořce se žlutými květy, vyskytující se přirozeně v horách střední a jižní Evropy. V České republice není původní, byl však v některých našich pohořích vysazen. Rostlina je využívána ve farmacii, v lidovém léčitelství a při výrobě hořkých likérů.\n\nHořec žlutý je statná, 50 až 110 cm vysoká vytrvalá bylina s nevětvenou přímou olistěnou lodyhou. Listy jsou nápadné, vejčitého tvaru, až 30 cm dlouhé, poněkud podobné listům kýchavice (\"Veratrum\"). Na bázi lodyhy je vyvinuta přízemní listová růžice. Lodyha je tlustá, dutá. Dolní lodyžní listy jsou krátce řapíkaté, horní jsou přisedlé. Listy mají velmi výraznou žilnatinu, tvořenou 5 až 7 souběžnými žilkami. Květenství je vrcholové, květy jsou nahloučeny v paždí 2 až 6 párů listovitých listenů. Květy jsou pětičetné, oboupohlavné. Kalich je nepravidelný, s jedním zářezem sahajícím téměř až k bázi a s krátkými cípy. Koruna je jasně žlutá, s kratičkou trubkou a asi 2 až 3 cm dlouhými úzkými cípy. Nitky tyčinek jsou přirostlé k bázi koruny. Prašníky srůstají okolo čnělky v trubičku. Semena jsou světle hnědá, asi 3 mm dlouhá.\n\nDruh se přirozeně vyskytuje v Alpách, Vogézách, Schwartzwaldu, v Pyrenejích a na Balkánském poloostrově. V Alpách se jako výrazný prvek vegetace vyskytuje na alpínských a subalpínských loukách, v západní části v nominátním poddruhu, z jihovýchodních oblastí Alp jsou uváděny poddruhy \"Gentiana lutea\" subsp. \"symphyandra\" a \"Gentiana lutea\" subsp. \"vardjanii\".\nV České republice není hořec žlutý původní, ve 20. a 30. letech 20. století byl však vysazován pro farmaceutické potřeby a pro výrobu likérů. Byl vysazen v Krkonoších, v Krušných a Orlických horách, na Šumavě a v Hrubém Jeseníku. Na některých místech se přirozeně rozmnožuje.\n\nHořec žlutý je svými žlutými květy s úzkými dlouhými korunními cípy nezaměnitelný s jiným druhem hořce. Žlutě kvete i drobnější hořec tečkovaný (\"Gentiana punctata\"), který však má zvonkovité květy s krátkými korunními cípy. V České republice roste v Hrubém Jeseníku. Nekvetoucí hořec žlutý může být zaměněn s některým druhem kýchavice (\"Veratrum\"). Lze jej odlišit mj. podle tlusté lodyhy a nasivělých listů.\n\nKořen hořce žlutého obsahuje hořké glykosidy, zejména amarogentin a gentiopikrin. Z dalších látek jsou obsaženy terpeny, alkaloidy, slizy, pektiny, inulin aj. Kořen je využíván ve farmacii (oficiální droga pod názvem \"Radix gentianae\") a v bylinném léčitelství při zažívacích poruchách. Tlumí dyspeptické projevy při poruchách funkce žlučníku, jater a slinivky. Podporuje krvetvorbu, funkce centrální nervové soustavy a dá se využít jako celkové tonikum při rekonvalescenci po těžkých chorobách. Zevně může být použit na nehojící se a zduřelé rány. Je používán též v homeopatii.\n\nOddenky jsou využívány k výrobě hořkých likérů. Občas je pěstován v zahradách jako okrasná rostlina.\n\n\n \n"}
{"id": "564374", "url": "https://cs.wikipedia.org/wiki?curid=564374", "title": "Evžen Čihák", "text": "Evžen Čihák\n\nEvžen Čihák (31. května 1885, Vinkovci, Rakousko-Uhersko, dnes Chorvatsko – 8. května 1958, Praha, Československo) byl český průkopník letectví, bratranec a zpočátku též spolupracovník Jana Kašpara.\n\n\n"}
{"id": "564385", "url": "https://cs.wikipedia.org/wiki?curid=564385", "title": "Fridrich Vilém Haugwitz", "text": "Fridrich Vilém Haugwitz\n\nFriedrich Wilhelm von Haugwitz, též Bedřich Vilém hrabě Haugwitz nebo Haugvic (11. prosince 1702, Chróstnik, knížectví lehnické – 30. srpna 1765 Miroslavské Knínice) byl česko-rakouský politik, správní úředník a osvícenec, pocházející z rodu Haugviců. Byl hlavním strůjcem první etapy tereziánských reforem. Nejvýznamnějším úspěchem těchto reforem bylo zřízení úřadu Directorium in publicis et cameralibus, kde měl hrabě Haugwitz po většinu svého života hlavní slovo.\n\nNarodil se na zámku v Chróstniku, v lubinském vojvodství dolnoslezského knížectví, mezi Lehnicí a Vratislaví jako nejstarší syn protestantské rodiny generálmajora Jiřího Karla Haugwitze (1674-1745), jemuž byl roku 1723 potvrzen český stav svobodných pánů a v roce 1733 mu byl udělen český hraběcí stav. Haugvicové přišli do zemí Koruny české na přelomu 13. a 14. století z Lužice. Usadili se v Čechách a na Moravě, později ve Slezsku a Prusku. Významného postavení dosáhli v kladském hrabství. Přestože byli šlechtou předbělohorskou a českými zemským patrioty (Haugvicové z lochotínské větve bojovali např. v armádě Jiřího z Poděbrad), významného postavení dosáhli až v době pobělohorské, v osobě Fridricha Viléma.\nBedřich po své konverzi ke katolictví v roce 1725 vstoupil do služeb rakouského císaře Karla VI., jako státní úředník ve slezské zemské správě, nejprve ve Vratislavi, kde byl pověřen vedením a dozorem nad kontribučním systémem. Po vpádu Fridricha II. do Slezska a po první slezské válce odešel z Vratislavi do Opavy, kde po ztrátě významné části slezského území ve prospěch Pruska následně zastával pozici prezidenta v nově vytvořeném Královském úřadě. Ten byl nejvyšším zemským správním úřadem pro zbývající rakouskou část Slezska ponechanou Habsburkům. Vznikl v roce 1742 z tzv. Vrchního úřadu ve Slezsku (Oberamt in Schlesien) a působil jako stání politický úřad II. stolice. Později, v roce 1783, byl spojen s Moravským zemským guberniem pod jeden úřad s názvem Moravskoslezské gubernium. V roce 1742 získal Haugwitz Bílsko, toto panství mu Marie Terezie povýšila na stavovské panství. V Opavě také Haugwitz v roce 1743 vypracoval pro Marii Terezii obsáhlou zprávu o příčinách rakouské válečné prohry, na kterou navazovaly široké návrhy reformy státní správy, zejména v oblasti správy finanční a politické. Jádrem této práce byla myšlenka, že politická a finanční správa celé monarchie musejí tvořit jediný celek.\nZ Opavy v roce 1743 předložil císařovně Marii Terezii své návrhy na reformy. Jeho první reforma spočívala ve spojení finanční a politické správy.\nV roce 1747 byl pověřen správou v Kraňsku a Korutanech. O dva roky později se reformy začaly uskutečňovat: byla zrušena Rakouská a Česká dvorská kancelář, kterou nahradilo Directorium in publicis et cameralibus a Nejvyšší soudní úřad. Haugwitz se stal prezidentem direktoria. V roce 1749 vytvořil Haugwitz nezávislou policejní komisi (\"Polizeihof Kommision\"), jejíž úkoly byly bezpečnostní a ekonomické. Zároveň Haugwitz zřídil ve všech provinčních metropolích policejní ředitelství s ústředím ve Vídni. Jeho zásluhou se policie změnila ve státní instituci. Důsledkem toho byl postupný vznik policejních ředitelství v celé Rakouské říši, přičemž v Opavě a v Brně došlo ke zřízení policejních ředitelství v roce 1786.\nV roce 1753 získal titul nejvyššího českého a prvního rakouského kancléře. Direktorium zaniklo během sedmileté války v roce 1761. Kromě toho byl jmenován v roce 1760 státním ministrem vnitřního obchodu nově zřízené Státní rady. \nV Opavě v roce 1742 vznikl rovněž další z důležitých úřadů a to generální daňový výběrčí úřad, který byl navazujícím úřadem obdobného úřadu, jenž fungoval do té doby ve Vratislavi. Marie Terezie Haugwitzovy návrhy státní správy akceptovala a v tomtéž roce započala s jejich realizací a Haugwitz se stal císařovniným prvním rádcem. Jeho návrhy byly namířeny především proti stavovské autonomii úřadů, resp. stavovské zemské správě a zemským zřízením. Podporovaly habsburské centralizační snahy a podřízenost úřadům ve Vídni a panovnickému dvoru. Jako první bylo přesně podle těchto návrhů organizováno složení a činnost opavského královského úřadu, který se tímto stal zemským úřadem odpovídajícím představám habsburské centralizace. Po úspěchu těchto návrhů ve Slezsku odešel Haugwitz v roce 1746 z pozice prezidenta opavského královského úřadu a o rok později byl pověřen vedením správy a její organizace v Kraňsku a Korutanech, kde své návrhy mohl uplatit v širším měřítku. Zde byla finanční a politická agenda odňata stavům a svěřena tzv. deputaci. Stavům tak prakticky zůstala možnost zasahovat pouze do záležitostí soudnictví.\n\nHlavní zásadou jeho kroků bylo nejen odstranění finančních záležitostí z rukou stavů, stejně tak se velmi intenzivně zasazoval o odebrání stavovského vlivu v armádních záležitostech a to, pokud možno, v celé monarchii. Po válečném neúspěchu ve Slezsku, který Marie Terezie velmi těžce nesla, uvědomujíc si, že na počátku čtyřicátých let šlo vůbec o samotnou existenci či neexistenci rakouského císařství, byla pro Haugwitze a jeho reformy důležitá její osobní podpora návrhu, aby rakouská monarchie v době míru byla ochotna a hlavně finanční schopna udržovat stálé stavy vojska o síle přibližně 108 000 mužů. K tomuto účelu bylo nutné získat pravidelný roční příjem ve výši 14 000 000 zlatých. Tyto prostředky měly být vyjednány smlouvami se stavy jednotlivých zemí, které měly platit po dobu deseti let částku pět milionů zlatých, což bylo podstatně více než doposud. Jako kompenzaci měli získat od vídeňské vlády příslib, že od nich za žádných ani mimořádných okolností nebude požadovat vyšší částky a že stavy přijdou o povinnost naturálně zásobovat vojsko a zbude jim pouze povinnost ubytovat armádu v případě potřeby. Sněmovní jednání se tak stala pouhou formalitou a stavové ztratili možnost vyvíjet na vládu nátlak, což posilovalo panovnický centralismus říše a později se tento nepoměr ještě prohluboval.\n\nStavy tyto návrhy přijaly, zejména ke snadnému prosazení došlo v Čechách, kde mezi panovnicí a stavy pokračovalo napětí z roku 1741, kdy čeští stavové ve své většině holdovali bavorskému kurfiřtovi a odpůrci Pragmatické sankce Karlu Albrechtovi, který se v té době v Čechách nechal korunovat jako protikrál Karel III. K dalším reformním krokům v reorganizaci armády patřilo ustanovení panovníka s konečnou platností jako vrchního velitele všech armád v říši. Rovněž došlo k zavedení speciálních vojenských škol pro důstojníky, kde se učili válečné taktice, způsobům boje a velení. Rakouská armáda získala jednotné uniformy a došlo k posílení tělesné zdatnosti vojska. Mnoha dalšími způsoby byla zvyšována bojeschopnost i v době míru. K tomu rovněž přispělo zavedení povinných odvodů k vojsku.\n\nV celé monarchii byla rovněž zahájena reforma policejních sborů. Ve všech provinciích došlo k vytvoření policejních komisařství a jejich vedení bylo centralizováno v hlavním městě Vídni. Z policie se tímto stala státní organizace a podobným způsobem došlo k reorganizaci soudnictví. Tento model vydržel dlouhou dobu až do roku 1918.\n\nAčkoliv finanční správní reformy stály na základě centrálních státních institucí a jejich úředníci byli součástí zeměpanského orgánu, netěšili se Haugwitzově důvěře. Ten se obával jejich neloajality a začal proto tvořit model duálního správního systému. Vedle existujících státních úřadů tak vytvořil tzv. královské deputace. Ty byly zřízeny v Čechách a na Moravě a podléhaly hlavní deputaci ve Vídni, v jejímž čele stál Haugwitz jako prezident. Ve Slezsku nebylo nutné tyto deputace zavádět. Jednak proto, že větší část území okupovalo Prusko a v jeho zbývajícím území měly Haugwitzovy reformy svůj počátek. Tento stav dvojité státní správy však nebyl dlouhodobě udržitelný.\n\nV roce 1745 byl vytvořen Nejvyšší revizní soud, který plnil úlohu nejvyšší soudní instance pro české a rakouské země. Skrz něj se odvolávalo ke dvoru a tím došlo k odebrání části soudní agendy rakouské a české kanceláře. Tímto byl jejich vliv omezen, přestože jim zpracování těchto odvolání nadále zůstávalo. Byl to však první krok k následující vlně opatření, která znamenala minimalizaci stavovské správy a zrušení jednotlivých zemských kanceláří. K tomu došlo po vlně příprav 2. května 1749, kdy Marie Terezie oznámila změnu v organizaci státní správy pod vedením Haugwitze. Tomu byl vzorem tehdejší úhlavní nepřítel Prusko, které bylo s reformami státní správy a vojska na vysoké tak úrovni, že tvořilo tehdejší středoevropskou velmoc, se kterou se ani rakouské země po zkušenostech ze ztráty Slezska nemohlo rovnat. Vzorem pro centralizační reformy byl zejména důležitý pruský úřad z roku 1723 s názvem Generální direktorium. De facto se jednalo o kombinovaný úřad dvou ministerstev, konkrétně ministerstva financí a ministerstvem vnitra. Jednalo si již o úřad byrokratický, který pracoval vší silou pro zájmy státu, a neprojevovaly se v něm osobní zájmy jednotlivých šlechtických představitelů. Jeho úkolem měla být kromě loajality rovněž ekonomická výkonnost a snížená byrokratická zátěž, ačkoliv poslední jmenovaná vlastnost se v této době, kdy dochází právě k nárůstu a rozvoje byrokratického aparátu, vytvářela spíše opačným směrem. Z tohoto důvodu byly trvale zrušeny rakouská i česká kancelář. Nejvyšší český kancléř Bedřich August Harrach (kancléřem v letech 1745 – 1749) se sice pokusil o odpor proti těmto změnám, ale proti Haugwitzovi a snaze o posílení panovnického absolutismu neuspěl. Místo obou zrušených kanceláří byl tedy dle pruského vzoru zřízen jediný centrální úřad, kterým bylo tzv. Directorium in publicis et cameralibus (česky \"Ředitelství pro záležitosti administrativní a finanční\"). Pro soudní záležitost byl pak zřízen Nejvyšší soudní úřad (\"Oberste Justizstelle\"). V čele \"Directoria\" stanul sám Haugwitz a po zrušení titulu nejvyššího českého kancléře přejal jeho pravomoci jako direktoriální prezident. V roce 1753 s nárůstem byrokracie byl sice titul nejvyššího českého kancléře obnoven, jednalo se však již jen o titul formální a jeho nositel byl spojen s rakouským kancléřstvím. Prezident direktoria byl tedy nazýván nejvyšším českým kancléřem a prvním rakouským kancléřem, ale dřívější stavovský charakter této funkce zcela zmizel a tato instituce i k ní přidružené funkce se staly již natrvalo záležitostmi státně politickými. Samotné \"Directorium\" však nemělo dlouhého trvání a již v roce 1761 dochází k jeho zrušení a nahrazení Českou a rakouskou spojenou dvorskou kanceláří.\n\nV oblasti soudnictví se stal nejvyšším orgánem justiční správy výše zmíněný Nejvyšší soudní úřad, ve kterém vznikly dva konsesy, český a rakouský. Přesto však soudní agenda byla; ještě částečně roztříštěná a skutečným nejvyšším soudem rakouského státu, s výjimkou Uher, se stal tento úřad až v roce 1782. Sama Marie Terezie se stala předsedkyní dalšího nově vzniklého orgánu politické a finanční správy – Konference in internis, která navazovala na dřívější konference tajné rady. Ty však postupně zanikaly. Nejprve v roce 1741 finanční konference, v roce 1749 konference pro vnitřní záležitosti a konečně v roce 1753 zahraniční konference.\n\nSamotné reformy státní správy byly velmi nákladné, což vyvíjelo velký tlak na poddané a výběr berně, který se tímto velmi zkomplikoval. Zároveň kvůli odporu poddaných bylo v každé z korunních zemí zřízeno tzv. Iudicium delegatum in causis subditorum, ke kterému se mohli jednotliví poddaní postižení vyšším výběrem berně odvolávat se svými stížnostmi vůči vrchnosti. Jednalo se však až o úřad druhé instance. Funkci první instance plnily v této době jednotlivé krajské úřady. Tento odvolávací úřad záhy zanikl a jeho agenda byla sloučena s již dříve existujícím úřadem Iudicium in causis summi principis et commissorum. To původně řešilo odvolání se ve všech finančních záležitostech, tj. nejen výběru berně ale i jiných poplatků různorodého charakteru.\n\nOdpor stavů postupně posilovaný odnímáním jejich dřívějších pravomocí velmi narostl v době vydání tzv. tereziánského katastru v roce 1748. Jeho sepsání rovněž souviselo s potřebou zaplatit reformu státní správy a finančně podporovat nově vzniklé úřady, zejména se však jednalo o snahu zefektivnit samotný výběr peněz z obhospodařované půdy a postihnout její skutečný stav. Došlo však do té doby k bezprecedentnímu rozhodnutí, kdy byla zdaněna i do té doby zcela svobodná dominikální půda obdělávaná v rámci vlastního režijního podnikání šlechtou a na rozdíl od rustikálu osvobozená od daně. Všeobecného odporu šlechty proti Haugwitzovi později využil jeho nástupce, rádce Marie Terezie Václav Antonín z Kounic-Rietbergu, který ovlivňoval další vývoj správních reforem. Pro odpor šlechty byl tereziánský katastr v roce 1757 revidován, přesto však zůstal jen jako prozatímní a dočkal se náhrady v roce 1785 ve formě Josefinského katastru.\n\nPřestože jeden z důvodů reformy státní správy bylo snížení byrokratické zátěže, opak byl pravdou. Po prvních relativních úspěších Haugwitzových návrhů však došlo k nárůstu agendy a s ním i finanční náročnosti úřadů. Ukázalo se, že vytvořená centrální správa je po čase ještě nákladnější než starý model státní správy a dochází k nárůstu počtu úředníku. Agenda Direktoria kupříkladu narostla tak, že z počátečních 16 úředníků jich bylo v roce 1760 potřeba téměř 60. To se dělo např. snahou získat pod svou agendu i pravomoci jiných úřadů, u kterých však po předání této agendy jejich zaměstnanci zůstávali i nadále. Tak se tedy na Directoriu nabalovaly v roce 1752 policejní a nadační dvorská komise, v roce 1753 komerční directorium, v roce 1757 dvorská invalidní komise, vojenská komise pro dluhy a spousta dalších úřadů. To citelně zatěžovalo jednak financování takového úřadu a jednak vytvářelo téměř neřiditelný byrokratický aparát.\n\nZměny jež probíhaly v organizaci ústřední správy, se projevily také v organizaci nižší úrovně státní správy. Úřad krajského hejtmana si zatím zachoval své stavovské zřízení, v čele krajů zůstali dva hejtmani, jeden z panského a jeden z rytířského stavu. Ale už v roce 1748 stát přebral část nákladů na udržování řádné kanceláře a 23. 1. 1751 byly krajské úřady císařským reskriptem postátněny a staly se tak druhou pravidelnou instancí státní správy. Počet krajů se zvýšil z původních čtrnácti na šestnáct a v čele stál pouze jeden hejtman.\n\nVlivem sedmileté války s Pruskem došlo k faktickému ekonomickému hroucení země. Toho společně se šlechticko-stavovskou opozicí využil Haugwitzův protivník Václav Antonín Kounic, od roku 1753 státní kancléř. Přestože na jednu stranu souhlasil s centralizací a u mnohých reforem požadoval jejich prohloubení, byl naproti tomu velký odpůrce centralizace politické a finanční správy. Povedlo se mu císařovnu přesvědčit, aby v roce 1761 \"Directorium in publicis et cameralibus\" zrušila a nejvyšším politickým úřadem pro západní část rakouské monarchie se stala Česká a rakouská dvorská kancelář. Záležitosti financí byly převedeny a rozděleny mezi tři hlavní úřady. Nejdůležitějším a hlavním úřadem byla dvorská komora, která v omezené míře finanční správu Direktoria přečkala jako organizace dbající na správu finančních nákladů dvora a horní záležitosti rakouských zemí. Následně převzala svou původní činnost. Vedle ní byla zřízena generální pokladna, jejímž úkolem byl příjem a výdej peněz dvorské a účetní komoře. Ta zastřešovala všechny účtárny dvorské komory a i generální pokladny a vykonávala nad nimi svůj dohled jako prapočátek institucionalizované kontroly státního hospodářství.\n\nKounic po ukončení činnosti direktoria zabral Haugwitzovo místo a ten byl odstraněn z většiny svých funkcí. Kounic se pak stal dalším strůjcem tereziánských a později též částečně josefinských reforem. V boji těchto dvou vysokých představitelů Haugwitzovi rovněž přitížil fakt, že veškeré své přípravy reforem dělal tajně bez konzultace s jinými činiteli politické správy, odmítl dokonce byť jen formální účast předsedů zemských vlád\n\nByl dvakrát ženatý, jeho první manželkou se stala Eleonora, hraběnka z Nostic, jeho druhou ženou pak Hedvika, hraběnka z Frankenbergu. \nPo složení úřadu se Bedřich uchýlil na své panství v Náměšti nad Oslavou, které zakoupil za částku 460 000 zlatých již v období vrcholu své politické moci, roku 1752. V létě roku 1765 Bedřich odcestoval do Knínického zámku, kde se jeho zdravotní stav rychle zhoršil po nákaze úplavicí. Na její následky zde zemřel 30. srpna roku 1765. Jeho tělo bylo převezeno do Náměště, kde bylo 1. září 1765 pohřbeno v kryptě kostela svatého Jana Křtitele. Bedřichova smrt zasáhla i císařovnu Marii Terezii, která vdově zaslala písemnou kondolenci. Ostatky Bedřicha a jeho zesnulé ženy byly 19. února 1768 přemístěny do nové rodinné hrobky, zřízené v kapucínském kostele u zámku v Náměšti. V literatuře je jako datum Bedřichovy smrti uváděno chybné 11. září 1765.\n\n \n\n\n"}
{"id": "564389", "url": "https://cs.wikipedia.org/wiki?curid=564389", "title": "Cenej", "text": "Cenej\n\nCenej (nebo také Cínev, Thinis, This nebo egyptsky Tjenu) bylo město ve starověkém Egyptě, které mělo být podle Manehta politickým centrem během 1. a 2. dynastie. Po tomto městě se také někdy nazývá toto období obdobím Cínevského království. \n\nToto město nebylo dosud nalezeno, i když mnoho egyptologů klade jeho umístění do blízkosti starověkého města Abydos do místy dnešního města Džirdžá. \n"}
{"id": "564393", "url": "https://cs.wikipedia.org/wiki?curid=564393", "title": "Jan Těsnohlídek", "text": "Jan Těsnohlídek\n\nJan Těsnohlídek (* 11. dubna 1987, Havlíčkův Brod, Československo) je český spisovatel, básník, vydavatel a redaktor. \n\nPo gymnáziu K.V. Raise v Hlinsku vystřídal mnohá zaměstnání – pracoval v knihkupectví, v kavárnách, na stavbách jako elektromontér a zedník, v galeriích, ve fastfoodové restauraci, v notářské a advokátní kanceláři atd. Poté, co se přesunul do Prahy, krátce studoval knihovnictví a informační studia na Filozofické fakultě UK. V letech 2012 až 2016 žil v Krakově v Polsku. \n\nOd roku 2008 do roku 2011 byl redaktorem a zástupcem šéfredaktora časopisu pro současnou poezii Psí víno. V roce 2009 založil s Petrem Štenglem nakladatelství Petr Štengl, roku 2011 vlastní nakladatelství JT's. Jeho básně byly přeloženy do angličtiny, němčiny, italštiny, finštiny, polštiny, nizozemštiny, španělštiny a slovinštiny a otištěny v českých i zahraničních časopisech a antologiích. Od roku 2011 je porotcem literární soutěže pro mladé básníky Ortenova Kutná Hora. Je nejmladším členem české sekce PEN klubu. Některé jeho básně byly zhudebněny kapelami Umakart, Lesní zvěř a Bad Karma Boy. S Milanem Kozelkou, jehož některé knihy připravil k vydání a vydal v nakladatelství JT's, inicioval antiprojekt Praha těsto literatury. \n\nAutor byl oceněn v řadě literárních soutěží pro mladé autory (mimo jiné Ortenova Kutná Hora 2005–2008, Hořovice Václava Hraběte 2006, 2008). Jeho básně byly zařazeny v knize Nejlepší české básně za rok 2009 a 2013 (Host 2009 a 2013). Za svou debutovou sbírku Násilí bez předsudků získal v roce 2010 Cenu Jiřího Ortena. V roce 2010 obdržel od Institutu umění stipendijní měsíční pobyt v Jyväskylä ve Finsku, v roce 2012 obdržel od Vyšehradského fondu stipendium v Krakově v Polsku a od stejné instituce v roce 2016 stipendijní pobyt v Praze.\n\n\n"}
{"id": "564407", "url": "https://cs.wikipedia.org/wiki?curid=564407", "title": "Lotus Éclat", "text": "Lotus Éclat\n\nLotus Éclat 2.2 je osobní automobil - kupé, odvozený od vozu Lotus Elite a vyráběný v letech 1980 až 1982 britskou automobilkou Lotus Cars Ltd..\n\nVůz Lotus Éclat 2.2 je poháněn kapalinou chlazeným řadovým čtyřtaktním čtyřválcem, umístěným vpředu. Zdvihový objem motoru činí 2174cm³ a dosahuje výkonu 160 PS, což tomuto relativně aerodynamickému vozu stačí na dosažení rychlosti 210 km/h.\n\nVůz byl vybaven pětistupňovou, plně synchronizovanou převodovkou, volitelně se dodával i ve verzi s čtyřstupňovým automatem. Brzdy vozu jsou dvouokruhové, na přední nápravě kotoučové, na zadní kotoučové umístěné ve středu u diferenciálu.\n\nKarosérie vozu je laminátová, dvoudveřová typu kupé s počtem míst 2+2 usazena na chassi tvaru Y. Přední část karosérie prakticky shodná s modelem Lotus Type 83 - ELITE 2.2.\n\nCelkem bylo vyrobeno 223 vozů, z nichž 69 bylo vyrobeno v provedení riviera (s odnímatelným středovým dílem střechy).\n"}
{"id": "564415", "url": "https://cs.wikipedia.org/wiki?curid=564415", "title": "Albín Stocký", "text": "Albín Stocký\n\nAlbín Stocký (24. února 1876, Skřivany okres Nový Bydžov – 18. dubna 1934, Praha) byl český archeolog, vysokoškolský pedagog a muzejník.\n\nPůvodním vzděláním inženýr chemie, vypracoval se z venkovského muzejníka na předního vědce a plně se věnoval archeologii pravěku. Dlouholetý přednosta pravěkého oddělení Národního muzea byl roku 1927 jmenován profesorem archeologie a stenologie na Univerzitě Karlově. K jeho žákům patřili například Jan Filip nebo Růžena Vacková, která na něj vzpomínala jako na ryzího vědce.\n\nVelice schopný terénní badatel vedl roku 1929 výzkum keltského oppida ve Stradonicích, který financoval ze svých prostředků prezident T. G. Masaryk. Podle dochovaných zpráv a dobových fotografií se soustředil především na severovýchodní svahy nad Berounkou. Podařilo se mu zachytit a prozkoumat několik sídlištních struktur a objektů.\n\nJeho stěžejním dílem prvního badatelského období je publikace \"Pravěk země české\" I., která vyšla roku 1926 a byla přeložena i do francouzštiny.\n\n\n"}
{"id": "564418", "url": "https://cs.wikipedia.org/wiki?curid=564418", "title": "Nroff", "text": "Nroff\n\nNroff (zkratka z \"nový roff\", ) je unixový počítačový program sloužící k formátování textu při výstupu na terminály a tiskárny. Na UN*Xových systémech má důležitou úlohu, neboť zpracovává k zobrazení manuálové stránky.\n\nVychází ze staršího programu RUNOFF ze systému CTSS a jeho nástupcem je program troff. Existuje i svobodná implementace nroffu v rámci programu groff.\n"}
{"id": "564424", "url": "https://cs.wikipedia.org/wiki?curid=564424", "title": "Evropská cena Karla IV.", "text": "Evropská cena Karla IV.\n\nEvropská cena Karla IV. (německy: \"Europäischer Karlspreis der Sudetendeutschen Landsmannschaft\") je ocenění pojmenované po českém králi a císaři římské říše Karlu IV. udělované Sudetoněmeckým krajanským sdružením.\n\nMezi držitele ceny z řad Čechů patří generál a exilový politik Lev Prchala, litoměřický biskup Josef Koukl nebo publicista a aktivista Petr Uhl.\n\n"}
{"id": "564432", "url": "https://cs.wikipedia.org/wiki?curid=564432", "title": "Kuej-lin", "text": "Kuej-lin\n\nKuej-lin () je městská prefektura v Čínské lidové republice v autonomní oblasti Kuang-si. Leží na západním břehu řeky Li-ťiang a jeho jméno znamená „\"les vonokvětek\"“ (konkrétněji druhu Osmanthus fragrans).\n\nPrvní známé osídlení zde bylo založeno v roce 314 př. n. l. na březích Li-ťiangu, další významný rozvoj přišel v roce 111 př. n. l. za dynastie Chan.\n\nMěstská prefektura Kuej-lin se dělí na sedmnáct celků okresní úrovně:\n\nHlavním letištěm pro Kuej-lin je mezinárodní letiště Kuej-lin Liang-ťiang ležící zhruba šestadvacet kilometrů západně od města.\n\n\n"}
{"id": "564433", "url": "https://cs.wikipedia.org/wiki?curid=564433", "title": "Santiniho jazyk (film)", "text": "Santiniho jazyk (film)\n\nSantiniho jazyk je televizní film Jiřího Stracha na motivy stejnojmenného románu Miloše Urbana z roku 2005. V premiéře jej uvedla Česká televize 4. prosince 2011 v 20:00 h.\n\nFilm se začal natáčet 23. března 2010, plánováno bylo 20 natáčecích dnů, dotočeno bylo 18. dubna 2010. Film se natáčel hlavně v Praze (včetně katedrály svatého Víta na Pražském hradě, kde štáb 14. dubna navštívil arcibiskup Dominik Duka) a na dalších místech, kde stojí stavby Jana Blažeje Santiniho – v Kladrubech, v Plasích, na Zelené hoře (o Velikonocích 2. a 3. dubna 2010), v Rajhradu, v Křtinách a v Sedlci. První klapka padla v penzionu blízko Benešova.\n\nMiloš Urban si ve filmu zahrál maličkou roli čtenáře své vlastní knihy \"Sedmikostelí\" v Klementinu.\n\nVe scéně, kde dá Martin Urmann (David Švehlík) výpověď, odchází a hádá se se svým šéfem Kňourem (Marek Taclík), se u recepce objevují jako komparz režisér filmu Jiří Strach a herec Jiří Dvořák.\n\nV červnu 2014 byl film uveden na festivalu Czech Moments v korejském Soulu za velkého zájmu místních.\n\n\n"}
{"id": "564434", "url": "https://cs.wikipedia.org/wiki?curid=564434", "title": "Fu-čou (Ťiang-si)", "text": "Fu-čou (Ťiang-si)\n\nFu-čou ( , pchin-jinem Fǔzhōu) je město a městská prefektura v Čínské lidové republice v provincii Ťiang-si.\n\nMezi významné obyvatele patřil Wang An-š’ (kancléř za dynastie Sung) a Tchang Sien-cu (dramatik dynastie Ming).\n\n"}
{"id": "564439", "url": "https://cs.wikipedia.org/wiki?curid=564439", "title": "Suzungkwa", "text": "Suzungkwa\n\nSuzungkwa je tradiční ovocný nápoj v Jižní Koreji. Je vyroben z kaki, skořice a zázvoru. Chuť je teplá, sladká a velmi pikantní. Podává se studený, často v misce, a má tmavě červeno-hnědou barvu. Je zvykem konzumovat jej s dezertem sikhye.\n\n\n"}
{"id": "564442", "url": "https://cs.wikipedia.org/wiki?curid=564442", "title": "Mission héliographique", "text": "Mission héliographique\n\nMission héliographique nebo Missions Héliographiques je pojmenování mise, kterou v roce 1851 vyhlásila francouzská vládní organizace Commission des Monuments historiques (Úřad historických památek). Úkolem mise byla fotografická dokumentace architektonických památek ve Francii, především významné historické a kulturní pamětihodnosti podléhající ochraně a zahrnuté do Monument historique. Členové skupiny se skládali z fotografů: Gustave Le Gray, Auguste Mestral, Édouard Baldus, Hippolyte Bayard a Henri Le Secq. Fotografové měli zdokumentovat historické budovy, mosty a památky, z nichž mnohé byly zbourány, aby uvolnily cestu pro velké pařížské bulváry, které nechal postavit na příkaz Napoleona III. prefekt Baron Georges-Eugène Haussmann.\n\n\"Commission des Monuments historiques\" byla státní instituce zřízená roku 1837, mnoho let pod vedením Prospera Mérimého, jejímž cílem bylo obnovení historických památek. Instituce ustanovila skupinu pěti fotografů, dnes běžně nazývaných \"Mission Héliographique\", ale pravděpodobně je to její sekundární jméno.Ve své době byla pravděpodobně nazývána jako \"missions photographiques\", \"missions pour dessins photographiques\" nebo \"commande de la Commission des monuments historiques\".\n\nSkupina vznikla již 12 let po oznámení vynálezu fotografie Louise Jacqua Daguerra. Při veřejné prezentaci Daguerrova vynálezu v červenci 1839 poukázal François Arago na užitečnost fotografie při dokumentaci. Poznamenal, že kdyby byla fotografie známá dříve, mohla ušetřit hodně času expedicím v Egyptě, protože by nahradila práci mnoha kreslířů, kteří dokumentovali milióny hieroglyfů. Právě pro účel dokumentace využila fotografii také \"Commission de monuments historiques\", která prováděla práce po celé Francii.\n\nDne 10. ledna 1851 vybrala Komise jako prvního člena týmu Henriho Le Secqa; 17. ledna se k němu připojili Mestral a Baldus, 9. května Le Gray a pátým členem se stal Bayard. Ten byl již tehdy uznávaným fotografem, ostatní stáli pouze na prahu své kariéry. Všichni, kromě Mestrala, byli umělci – což se ukázalo být velmi důležité. Všech pět patřilo k zakládajícím členům, když v lednu 1851 vznikla v Paříži společnost Société héliographique, která sdružovala desítky fotografů, spisovatelů a vědců, kteří chtěli podporovat fotografii. Sdružení vydávalo týdeník \"La Lumiere\".\n\nDne 29. června se na stránkách \"La Lumiere\" objevila zpráva, ve které se mimo jiné psalo:\n\"Pět členů Société héliographique – pánové Bayard, Le Secq, Mestral, Baldus a Le Gray dostali od Commission des Monuments historiques pro Francii důležitý úkol. Ten spočívá ve fotografické dokumentaci našich nejkrásnějších historických památek, kterým hrozí zničení a které vyžadují okamžitou opravu.\"\n\nAuguste Mestral fotografoval zpočátku na jihozápadě Francie v Bordeaux a Perpignanu. Společně s Le Grayem fotografovali v Loire Valley, Issoire, Poitiers, Périgueux, Angoulême, Bordeaux, Moissac, Toulouse, Carcassonne a Pyrénées-Orientales.\n\nTento program inspiroval mnoho dalších, jako jsou například Inventaire général du patrimoine culturel, Mission photographique de la DATAR nebo Farm Security Administration.\n\n\n\n"}
{"id": "564460", "url": "https://cs.wikipedia.org/wiki?curid=564460", "title": "BT100", "text": "BT100\n\nBT100 byla v informatice jednojehličková tiskárna vyráběná v podniku Tesla kolem roku 1989. Místo tiskové pásky byl používán kopírák. Tiskárna byla též prodávána jako pevná součást magnetopáskového datarekordéru SP-210T.\n\n"}
{"id": "564469", "url": "https://cs.wikipedia.org/wiki?curid=564469", "title": "Dave Spitz", "text": "Dave Spitz\n\nDave „The Beast“ Spitz (* 22. února 1955 New York) je americký baskytarista.\n\nHrál v kapele Black Sabbath na baskytaru v letech 1985 až 1987 a nahrál s nimi album \"Seventh Star\" (1986). I když je jeho jméno uvedeno také na albu \"The Eternal Idol\" (1987), ve skutečnosti na něm nehrál. V průběhu natáčení ho kvůli nevhodnému chování vyhodil producent Jeff Glixman.\n\nSpitz hrál rovněž v kapele Lita Ford, dále ve skupinách Americade, White Lion, Impellitteri, Slamnation, Insomnia, Nuclear Assault, Great White a v kapele Billa Warda. V současnosti je členem projektu McBrain Damage bubeníka Iron Maiden, Nicko McBraina.\n\nJeho bratr Dan Spitz je také hudebník, nyní již bývalý kytarista thrash metalových Anthrax. Kromě hudby se v Jižní Floridě věnuje i advokacii.\n\nStudoval na State University of New York v Geneseo a hrál v řadě tamějších kapel, včetně Buzzoleo (spolu s 'Buzzem' z nahrávací společnosti Buzzo Music).\n\n"}
{"id": "564470", "url": "https://cs.wikipedia.org/wiki?curid=564470", "title": "Donington Live 1992", "text": "Donington Live 1992\n\nDonington Live 1992 je videozáznam hudebního alba \"Live at Donington\" legendární heavymetalové kapely Iron Maiden. Záznam obsahuje kompletní vystoupení skupiny v roli hlavní hvězdy anglického festivalu Monsters of Rock, jež bylo v roce 1992 součástí jejich světového turné na podporu alba \"Fear of the Dark\".\n\nKapela překvapila fanoušky, když na pódium poprvé po čtyřech letech pozvala svého bývalého kytaristu Adriana Smithe, který s Iron Maiden zahrál přídavek \"Running Free.\"\n\n\nspolu s:\n"}
{"id": "564472", "url": "https://cs.wikipedia.org/wiki?curid=564472", "title": "Raising Hell", "text": "Raising Hell\n\nRaising Hell je název audiovizuálního záznamu vystoupení heavymetalové skupiny Iron Maiden, který byl natočen 28. srpna 1993 v Londýnských studiích Pinewood a živě vysílán předplaceným televizním přenosem v Severní Americe. Později vysílací práva zakoupila společnost BBC, která záznam odvysílala v sestříhané podobě. V USA koncert na VHS a DVD distribuuje BMG, v ostatních zemích EMI.\n\nŠlo o poslední koncert se zpěvákem Brucem Dickinsonem (do návratu ke kapele v roce 1999). Na pódiu se skupinou vystupoval hororový mág Simon Drake, který nakonec „zabil“ Bruce v železné panně, „amputoval“ Daveu Murrayovi ruce kotoučovou pilou a „pozabíjel“ personál a diváky.\n\n\n"}
{"id": "564477", "url": "https://cs.wikipedia.org/wiki?curid=564477", "title": "Storm Thorgerson", "text": "Storm Thorgerson\n\nStorm Elvin Thorgerson (28. února 1944 Potters Bar – 18. dubna 2013) byl anglický grafik, který proslul svou tvorbou obalů pro rockové kapely, např. Pink Floyd, 10cc, Dream Theater, The Mars Volta, Muse a The Cranberries.\n\nStorm Thorgerson byl norského původu a narodil se v Potters Bar v Middlesexu (dnes část Hertfordshire). Byl významným členem britské výtvarné skupiny Hipgnosis, která se specializovala na tvorbu obalů alb rockových skupin, a vytvořil mnoho slavných obalů dlouhohrajících desek a singlů. Vedl designové studio StormStudios – volnou skupinu talentovaných tvůrců na volné noze: Rupert Truman (fotograf), Peter Curzon (designér), Finlay Cowan (designér a ilustrátor), Daniel Abbott (designér a výtvarník), Lee Baker (výtvarník, designér) a Jerry Sweet (designér) \n\nV mnoha Thorgersonových dílech jsou zřetelné surreálné prvky. Často vyčleňoval objekty z jejich tradičního prostředí, mnohdy je zasazoval do rozlehlého okolního prostoru. Tím nevhodnost tohoto umístění zdůraznil, ale zároveň vyzdvihl krásu vyobrazeného předmětu. \"Mám rád fotografii, protože jde o médium, které ukazuje realitu, kdežto kresba je nereálná. Rád si s realitou zahrávám… rád ji deformuji. Některá má díla vyvolávají otázky, jestli jde o něco skutečného, či nikoli.“ \n\nThorgersonovu dílu, které přesáhlo tři dekády, se věnuje také několik knih, které však vyšly zatím pouze v zahraničí.\n\nJeho tvorbu do značné míry ovlivnilo dílo belgického surrealisty René Magritta.\n\n\n"}
{"id": "564487", "url": "https://cs.wikipedia.org/wiki?curid=564487", "title": "Stack 'n Surprise", "text": "Stack 'n Surprise\n\nHračky z této řady vycházejí z principu stavebnice, svou variabilitou tedy napomáhají s rozvojem kombinačních a motorických funkcí dítěte, s koordinací zraku a pohybu rukou.\n\nDo řady Stack ’n Surprise patří např. Hudební městečko Sillytown, Skládací autíčka, Domečky se zvířátky, Veselý vláček s překvapením a další.\n\nV roce 2009 získaly produkty Veselý vláček s překvapením a Hudební městečko Sillytown platinovou medaili pro nejlepší hračku nezávislého rádce Oppenheim Toy Portfolio. \n\n"}
{"id": "564499", "url": "https://cs.wikipedia.org/wiki?curid=564499", "title": "Velkopolsko (historické území)", "text": "Velkopolsko (historické území)\n\nVelkopolsko (polsky \"Wielkopolska\", latinsky \"Polonia Maior\", německy \"Großpolen\") je historické území ve střední a západní části Polska s hlavním městem Poznaní. Poznaň je také Historickou metropolí Velkopolska.\n\nPatronkou Velkopolska je kališská kněžna, blahoslavená Jolanta Helena Polská z uherské dynastie Arpádovců.\n\nÚzemí ovládané Polany zpočátku nazývané \"Polonia\", později též \"Polonia Maior\" (jako rozlišení od \"Polonia Minor\" – Malopolsko). Prvním, kdo použil názvu \"Velkopolsko\" (\"Polonia Maior\"), byl Matěj z Lubině, představený benediktinského kláštera v Lubini a kancléř knížete Boleslava Pobožného, jenž zaměnil název \"Velkopolska\" ve výnosu z 15. června 1257.\n\nVelkopolsko se rozkládá na Velkopolském pojezeří a Severovelkopolské nížině.\nHranice regionu se během staletí měnily, což způsobuje problémy s určením jednoznačné historické hranice. Naproti tomu je často obecně uznáváno území tzv. vlastního Velkopolska (\"Wielkopolska właściwa\"), jejímiž nejvýznamnějšími městy jsou: Poznaň, Kališ, Konin, Piła, Ostrov Velkopolský, Hnězdno, Lešno. V širším smyslu se Velkopolsko dělí na:\n\n"}
{"id": "564502", "url": "https://cs.wikipedia.org/wiki?curid=564502", "title": "Samuel Jurkovič", "text": "Samuel Jurkovič\n\nSamuel Jurkovič (9. února 1796 Brezová pod Bradlom – 13. července 1873 Brezová pod Bradlom) byl slovenský učitel, vlastenec, národní buditel, kulturní činitel a zakladatel družstevnictví na Slovensku a prvního družstva v Evropě (Spolek \"gazdovský v roce 1845). \n\nJurkovič publikoval ve \"Slovenských pohľadech, Obzoru, Cirkevních listech.\" Vydal několik školských učebnic. Spolu s J. M. Hurbanem založil \"Slovenské národné divadlo nitranské\". Psal také národně orientované básne.\n\nSamuel Jurkovič bojoval za povznesení chudého lidu, organizoval divadelní spolky, byl spoluzakladatelem Slovenského národního divadla nitranského a Matice slovenské.\nV roce 1844 založil v Sobotišti první družstvo ve střední Evropě „Gazdovský spolok“, který pro své členy obstarával levný úvěr z prostředků, které vznikaly pravidelným spořením. Jeho členové se museli mimo jiné zavázat k mravnímu životu – „vyvarovat se opilectví, nočnímu toulání a hraní karet“ – a každý rok museli vysadit dva stromy na obecním pozemku. Přes krátkou dobu svého trvání, do roku 1851, tak vytvořil základ družstevního hnutí na Slovensku. Ľudovít Štúr o spolku prohlásil:\n\"My by sme si srdečne priali, aby sa takéto znamenité ústavy po celom našom kraji pozakladali a ľud náš pomaly z mnohého zlého vytrhovať pomáhali. Krásna, znamenitá to myšlienka, krásny znamenitý ústav!\"\nFraňo Ruttkay, Jurkovičuv životopisec v knize o Jurkovičovi uvedl:\n\"Do malého mestečka Sobotišťa sa k Jurkovičovi nedostali správy o významnom čine anglických priekopníkov a tak realizuje družstevnú myšlienku samostatne, bez cudzích vplyvov a príkladov, iba na základe naliehavých potrieb slovenského ľudu.\"\nPo potlačení revoluce v roce 1848 byl pronásledován a odešel nejprve na Moravu (Rusava) a pak do Prahy, kde se podílel na činnosti vlasteneckých organizací Slovanská lípa a Slovanská beseda. Po návratu na Slovensko pokračoval ve své osvětové a obrozenecké činnosti.\n\nZasloužil se rovněž o zvýšení úrovně vesnických škol, zakládal čtenářské spolky a knihovny. Ve své koncepci navázal na Jana Amose Komenského. Vydal několik učebnic a pedagogických pomůcek. \n\nJurkovič tvořil levicovou linii národního osvobození. Jeho odkaz je silně komunitaristický a vlastenecký. Zdůrazňoval potřebu národní a sociální obrody slovenského národa ze zlé sociální situace díky vzděláni (knihovny, čítárny, nedělní školy) a materiální svépomoci (družstva, spolky). V Novém Městě nad Váhem podpořil protifeudální povstaní a přivítal také zrušení poddanství a otroctví.\n\nJurkovič propagoval pěstováni různých plodin od vinic, ovocných stromů až po různe odrůdy exotických stromů. Kultivoval také okolní krajinu v obcích, kde působil. Součástí pravidel Spolku gazdovského bylo také povinné vysazování stromů pro členy družstva (vysadili přes 120 stromů). V obci Sobotiště díky tomu dodnes stojí háj zvaný Lipnica. \n\nJeho vnukem byl známý architekt Dušan Jurkovič, a po dceři Svetozár Hurban Vajanský (syn Jozefa Miloslava Hurbana). První dcera, budoucí žena J. M. Hurbana, Anna Jurkovičová se stala významnou divadelní herečkou, o druhou dceru Jurkoviče projevil zájem básník Mikuláš Dohnány, láska ale skončila tragicky. \n\nV obci Sobotište se uskutečnila konference, kterou uspořádalo občanské sdružení Slavica ve spolupráci s obcí Sobotište a sdružením DAV DVA. Bylo to uctění památky zakladatele slovenského družstevnictví, národního buditele Samuela Jurkoviče, jakož i seriózní debata o budoucnosti slovenského družstevnictví a celého hospodářství. Konala se přímo na místě, kde Samuel Jurkovič založil vůbec první družstvo – v obci Sobotište. Účastníci konference vysadili na počest strom Samuela Jurkoviče.\n\n„Jedine skrze spojené síly na nohy se postaviti bude moci.“ \n\n\"Nie je Slovák len duchovne zanedbaný, ale poľutovania hodná jeho bieda svedčí o materiálnom zanedbaní. Pomôž mu najprv, aby sa materiálne zmohol, a stvoríš z neho podstavok, tak ho potom z hnusného ožralstva vykúpiš a zaraz zasvätíš k vyššiemu vzdelávaniu v nedeľnej škole.\" Samuel Jurkovič (cit. podľa Ruttkay 1965, s. 103\n\n\"Čo tam po takom živote, ako mám ja, keď ma každá maličkosť zrazí, keď sa vypliesť pre tú sprostú ostýchavosť, ústupnosť, neráznosť nevládzem, a len všetko hlucho trpím, každému ustupuje, svetu viac bez uznalosti prajem, robím a tak sa zožieram pre nič, za nič . . . čo môžem, robím a sa rád namáhám, trebárs mi to žiaden ani neuzná, tým mieň odplatí, – tak ako rosa ovlažuje byliny, trebárs ju nevidieť . . .\" Samuel Jurkovič J. M. Hurbanovi. Na Brezovej 11. 7. 1851. Jurkovičská pozostalosť, LAMS\n\n\"Spočiatku ústavu gazdovského zámera jeho bol len číry materializmus, len peniaze zozbierať a nimi si pomáhať. Ale v dobrých rukách sa aj blato na zlato premenilo… preto sa údovia napomínali ku šlechetnosti a mravnosti… k usilovnosti a vernosti v svojom povolaní, ku schranlivosti a opatrnosti, mládež viedla sa k čistote a k poriadku… vystríhala sa pred nočným túlaním, hraním v karty… horlivo sa hromžilo na hnusné opilstvo… a tak sa aj budúceme riadenému verejnému spolku miernosti cesta kliesnila. Ponúkali sa tiež údovia ku vzdelávaniu samých seba, k čítaniu knižiek atď. …milé bolo okamžite vidieť tie pohnuté, preniknuté srdcia zhromaždených, ktorí nielen na toto mileradi pristali, ale to aj hneď za svoj nezmeniteľný mravný zákon prijali a podľa toho sa spravovať jednomyseľne posľubovali, a hneď i životom svojím ako preporodení to dokazovali, teda čo sľúbili, to aj splnili a jeden na druhého striehnuť sa strojili, aby celý ústav zachoval neporušený…“ Samuel Jurkovič, podľa Ruttkay 1965, s. 10\n\n„…najvetší prekážka každého obecného podnikání jest naša kutkovistost a seběckost, z čehož jen škodu sami cítime.“\n\n\"Páni velice trescú lid, kterí pred rokom v horách dreva více porúbal, a kterí šenkovali po vyijí slobody, až včil jich bijú, areštujú, na penízech velice poutujú; na to sa lid bránit počína, co už byl okúsil slobodu, podľa svojho výkladu aj devátky a roboty od svobodných živností násilne vybírajú…\" Samuel Jurkovič Danielovi Slobodovi, 1849\n\n\"Potrebné je, aby žiaci videli, kde len k tomu príležitosti majú, čím najviac prirodzených predmetov, rozličné stroje, obrazy, zbierky; ale každá vec im má byť dôkladne, obšírne, všestranne vysvetľovaná, aby ju z pohľadu dokonale pochopil.\" Jurkovič, 1852 (Ruttkay 1964, s. 40)\n\nJURKOVIČ, S.: \"List J. M. Hurbanovi.\" Na Brezovej 11. 7. 1851. Jurkovičská pozostalosť, LAMS \n\nJURKOVIČ, S.: Bezpečné zakladanie vinohradov. Obzor. ro. 1865\n\nJURKOVIČ, S.: Slávy navštívení v Sobotišti 1838. Jurkovičovská pozostalosť. B 3, LAMS\n\nJURKOVIČ, S.: Čo je našim školám najväčšmi potrebné. In: Slovenské pohľady 28. 7. 1852\n\nBUJNOVÁ, O., KRÁĽOVÁ, M.: \"Samuel Jurkovič 1796 – 1873\". Biografický leták. Topoľčany: Tríbečská knižnica Topoľčany, 2001 \n\nRUTTKAY, F.: \"Samuel Jurkovič, priekopník slovenského družstevníctva\". Bratislava: Osveta, 1963\n\nRUTTKAY, F.: \"Samuel Jurkovič, priekopník slovenského družstevníctva a jeho doba\". Bratislava: Obzor, 1965\n\nSUCHOŽOVÁ, S. (ed.): \"Samuel Jurkovič. „Najstarší kriesiteľ života národného v Nitriansku…“ Zborník referátov z konferencie Život a dielo Samuela Jurkoviča.\" Bratislava: Národné osvetové centrum v Bratislave, 1996\n\nVIRSIK, O.: \"V službách národa\". Výrobné a živnostenské družstvá v stopách Samuela Jurkoviča. Bratislava: Slovenský zväz výrobných družstiev, 1993\n\n\"Slovenský biografický slovník. II. Zv.\" E-J. Martin: Matica slovenská, 1987\n\nSamuel Jurkovič. In: Osobnosti.sk\n\nNárodovec Samuel Jurkovič bol aj priekopníkom družstevníctva. In: TASR\n\n"}
{"id": "564504", "url": "https://cs.wikipedia.org/wiki?curid=564504", "title": "Clojure", "text": "Clojure\n\nClojure (výslovnost [ˈkloužəːr]) je v informatice moderní dialekt programovacího jazyka Lisp. Jedná se o univerzální jazyk podporující funkcionální programování, který se zaměřuje na zjednodušení vývoje vícevláknových aplikací. Clojure používá běhové prostředí JVM nebo CLR, přičemž zastává filozofii kódu, který se chová jako data a implementuje sofistikovaný Lispový makrosystém.\n\nRich Hickey vyvinul Clojure, protože si přál moderní Lisp spolupracující s rozšířenou platformou Java, který by byl navržen pro vývoj vícevláknových aplikací.\n\nClojure používá pro řízení souběžnosti koncept tzv. identit, který si lze představit jako sérii v čase neměnitelných stavů. Jelikož tyto stavy mají neměnitelné hodnoty, může nad nimi paralelně operovat jakýkoliv počet vláken a řízení souběžnosti se stává otázkou spravování přechodů z jednoho stavu do dalšího. Pro tento účel Clojure poskytuje 4 měnitelné referenční typy, kde každý má jasně definovanou sémantiku pro přechod mezi stavy.\n\nJako každý Lisp, syntaxe jazyka Clojure je postavena na s-výrazech, které jsou nejprve rozebrány do datových struktur před tím než jsou zkompilovány. Clojure podporuje literály pro struktury jako seznamy, mapy, množiny a pole, které jsou kompilátoru předány tak jak jsou. Clojure je Lisp-1 a není zamýšleno, aby byl kompatibilní s ostatními dialekty Lispu.\n\nMakro je konstrukce, které v argumentech předáme S-výrazy, ze kterých je následně sestaven libovolný kód. Poté se tento kód vykoná.\nSystém maker v Clojuru je velice podobný kódu Common Lispu.\n\n\nTato třída nikam nezapisuje a obsahuje makro, které umlčí všechno vypisování.\n\nNásledující příklad ukazuje 10 vláken operujících nad společnou datovou strukturou, která se skládá ze 100 vektorů, každý obsahující 10 (zpočátku po sobě jdoucích) unikátních čísel. Každé vlákno vybírá 2 náhodné pozice ve 2 náhodných vektorech a prohazuje je. Všechny změny ve vektorech probíhají v transakcích s použitím softwarové transakční paměti, a proto ani po 100 000 iteracích každého vlákna se neztratí žádné číslo.\n\n\n"}
{"id": "564517", "url": "https://cs.wikipedia.org/wiki?curid=564517", "title": "Rinatija", "text": "Rinatija\n\nRinatija ( רִנַּתְיָה‎, v oficiálním přepisu do angličtiny Rinnatya, přepisováno též Rinatia) je vesnice typu mošav v Izraeli, v Centrálním distriktu, v Oblastní radě Chevel Modi'in.\n\nLeží v nadmořské výšce 62 metrů v hustě osídlené a zemědělsky intenzivně využívané pobřežní nížině, nedaleko od jižního okraje Šaronské planiny.\n\nObec se nachází 15 kilometrů od břehu Středozemního moře, cca 15 kilometrů východně od centra Tel Avivu a cca 85 kilometrů jižně od centra Haify. Leží v silně urbanizovaném území, na východním okraji aglomerace Tel Avivu, jejímiž východními výspami jsou zde města Savijon a Jehud-Monoson. 2 kilometr na severu je to pak město Petach Tikva. Společně se sousedními vesnicemi Nechalim, Nofech, Mazor a Be'erot Jicchak vytváří jednu velkou zemědělskou aglomeraci. Dál k východu již pokračuje převážně zemědělská krajina, byť rovněž s vysokou hustotou osídlení. 5 kilometrů jihozápadním směrem od mošavu leží Ben Gurionovo mezinárodní letiště. Rinatiji obývají Židé, přičemž osídlení v tomto regionu je etnicky převážně židovské.\n\nRinatija je na dopravní síť napojena pomocí dálnice číslo 40. Východně od vesnice probíhá rovněž severojižním směrem nová dálnice číslo 6 (Transizraelská dálnice). Mezi ní a mošavem probíhá železniční trať z Lodu do Kfar Saba, která v tomto úseku ale není využívána pro osobní přepravu.\n\nRinatija byla založena v roce 1949. Jméno mošavu odkazuje na zaniklou arabskou vesnici Rantija, která tu stávala do roku 1948 a která uchovávala starší sídelní tradici. Římané ji nazývali Rantia, křižáci Rentie. V roce 1931 v této arabské vesnici žilo 411 lidí v 105 domech. Stála tu základní chlapecká škola založená roku 1947 a mešita. V roce 1948 ji během války za nezávislost dobyla izraelská armáda a arabské osídlení tu skončilo. Zástavba vesnice Rantija pak byla zcela zbořena, s výjimkou tří domů.\n\nZakladateli mošavu Rinatija byli židovští přistěhovalci z Maroka a Tuniska.\n\nSprávní území vesnice dosahuje cca 2000 dunamů (2 kilometry čtvereční). Stojí tu 72 rodinných farem. Koncem 90. let 20. století prošel mošav stavebním rozšířením o několik desítek rodinných domů.\n\nPodle údajů z roku 2014 tvořili naprostou většinu obyvatel v Rinatiji Židé - cca 1100 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 1200 osob).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1157 lidí. Během roku 2014 populace stoupla o 1,6 %.\n\n\n"}
{"id": "564561", "url": "https://cs.wikipedia.org/wiki?curid=564561", "title": "Imunoglobulin A", "text": "Imunoglobulin A\n\nImunoglobulin A(Ig A) je jedna z 5 hlavních tříd lidských protilátek (imunoglobulinů) vyskytujících se u člověka. S IgA se můžeme setkat, jako s bílkovinou plazmy (glykoprotein), produkovanou plazmatickými buňkami a B lymfocyty v lymfoidních tkáních. Je ve velké míře uvolňován na povrch sliznic a významně se podílí na ochraně proti mikroorganismům. Jako ostatní imunoglobuliny může specificky interagovat s antigenními determinanty - malými molekulami bílkovin či polysacharidů volně, či na povrchu makromolekul nebo buněk (nádorové buňky, bakterie, např. povrch bakterie, může obsahovat mnoho různých antigenů), které se navážou na jeho vazebné místo (receptor), \n\nkteré je tvořeno neuvěřitelně variabilními sekvencemi vzniklými také díky procesu genových přestaveb. \nIgA se vyskytuje ve dvou formách - slizniční a sérové. \n\nHlavní funkce IgA spolu s IgM je neutralizace antigenů na slizničním povrchu (proces imunitní exkluze), ve spolupráci s obranými mechanismy sliznic (hlen, řasinky, peristaltika) jsou komplexy IgA (i IgG,IgM) s bakteriálními jedy, mikroorganismy a dalšími potenciálními škodlivými antigeny transportovány ven z organismu. Důležité je, že IgA nespouští komplement, který by mohl poškozovat sliznici. Komplexy s IgA však mohou fungovat jako opsonin = vázat na fcα receptor na různých efektorových buňkách (fagocytech, např. makrofázích, neutrofilech) a být posléze odstraňovány fagocytózou. Sekreční IgA je odolný proti působení některých enzymů, takže zabraňuje množení mikroorganismů v tělních sekretech a pomáhá tak chránit organismus proti pronikání cizorodých molekul. \n\nHlavní imunoglobulin slz, slin, v mateřském mléce, nachází se v nosním, bronchiálním, střevním, prostatickém, vaginálním sekretu.\n\nIgA může být dvojího izotopu IgA1, IgA2. V zažívacím traktu převládá IgA2 a v dýchacím traktu IgA1.\n\nMonomer imunoglobulinu se skládá ze 2 identických lehkých řetězců proteinů a ze 2 identických těžkých řetězců, které jsou k sobě drženy nekovalentními vazbami a disulfidovými můstky. Tato základní struktura je u slizničního IgA propojena proteinem J s další podjednotkou IgA do dimeru, navíc obsahuje jednotku sekreční komponenty. Sérový IgA je buď monomer, dimer nebo trimer, spojení mezi jednotlivými monomery také uskutečňuje protein J.\n\nNa vnitřní straně epiteliální buňky se IgA váže na transportní Fc receptor (tzv. poly-Ig receptor). Komplex tohoto receptoru s IgA je pak endocytován a transportním váčkem přenesen na druhou stranu buňky (luminální stranu). Tam fúzuje s membránou a část receptorové molekuly spolu s navázaným IgA se proteolyticky odštěpí. Část sekreční molekuly, která zůstává spojena s IgA, se nazývá sekreční komponenta a zajišťuje IgA rezistenci vůči střevním proteázám. Tímto způsobem se také IgA dostává do mateřského mléka a z něj do zažívacího traktu novorozence. Tam má důležitou ochranou funkci v době, kdy jeho imunitní systém ještě IgA neprodukuje. \n\nPři deficitu IgA mohou jeho funkci vykonávat do určité míry IgM, v dolních cestách dýchacích IgG. Postižení jedinci nemusí mít klinické příznaky, častěji jsou ale náchylnější k respiračním infekcím, alergiím, autoimunitním a nádorovým chorobám.\n"}
{"id": "564562", "url": "https://cs.wikipedia.org/wiki?curid=564562", "title": "Nofech", "text": "Nofech\n\nNofech ( נֹפֶךְ, v oficiálním přepisu do angličtiny Nofekh) je vesnice typu společná osada (\"jišuv kehilati\") v Izraeli, v Centrálním distriktu, v Oblastní radě Chevel Modi'in.\n\nLeží v nadmořské výšce 61 metrů v hustě osídlené a zemědělsky intenzivně využívané pobřežní nížině, nedaleko od jižního okraje Šaronské planiny.\n\nObec se nachází 14 kilometrů od břehu Středozemního moře, cca 14 kilometrů východně od centra Tel Avivu a cca 85 kilometrů jižně od centra Haify. Leží v silně urbanizovaném území, na východním okraji aglomerace Tel Avivu, jejímiž východními výspami jsou zde města Savijon a Jehud-Monoson. 2 kilometry na severu je to pak město Petach Tikva. Společně se sousedními vesnicemi Nechalim, Rinatija, Mazor a Be'erot Jicchak vytváří jednu velkou zemědělskou aglomeraci. Dál k východu již pokračuje převážně zemědělská krajina, byť rovněž s vysokou hustotou osídlení. 5 kilometrů jihozápadním směrem od vesnice leží Ben Gurionovo mezinárodní letiště. Nofech obývají Židé, přičemž osídlení v tomto regionu je etnicky převážně židovské.\n\nNofech je na dopravní síť napojen pomocí dálnice číslo 40. Východně od vesnice probíhá rovněž severojižním směrem nová dálnice číslo 6 (Transizraelská dálnice).\n\nNofech byl založen v roce 1949. Zakladateli osady byla skupina Židů ze severní Afriky, zejména Maroka. Vznikla na pozemcích vysídlené arabské vesnice Rantija, jež uchovávala starší sídelní tradici. Římané ji nazývali Rantia, křižáci Rentie. V roce 1931 v této arabské vesnici žilo 411 lidí v 105 domech. Stála tu základní chlapecká škola založená roku 1947 a mešita. V roce 1948 ji během války za nezávislost dobyla izraelská armáda a arabské osídlení tu skončilo. Zástavba vesnice Rantija pak byla zcela zbořena, s výjimkou tří domů.\n\nJméno vesnice Nofech je inspirováno citátem z biblické Knihy Exodus 39,11, které je zmiňován výčet drahých kamenů – „\"v druhé řadě malachit, safír a jaspis\"“\n\nPodle údajů z roku 2014 tvořili naprostou většinu obyvatel v Nofech Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství). Jde o menší obec vesnického typu s dlouhodobě rostoucí populací. K 31. prosinci 2014 zde žilo 503 lidí. Během roku 2014 populace stoupla o 1,2 %.\n\n\n"}
{"id": "564567", "url": "https://cs.wikipedia.org/wiki?curid=564567", "title": "Blažej Vlk", "text": "Blažej Vlk\n\nMistr Blažej řečený Vlk ze Strážné, , , někdy psán i Blasius Vlk a někdy také Vlk Blasius (okolo 1350 – 20. srpna 1410) byl český filozof a duchovní.\n\nNarodil se pravděpodobně ve Strážné, jak lze usuzovat z užívaného přídomku (ten ovšem v různých pramenech kolísá, \"ze Strážně\", \"ze Strážného\"), zhruba ve stejné době jako sv. Jan Nepomucký. O místě narození však nejsou věrohodné zdroje. Celý jeho život byl úzce svázán s Karlovou univerzitou. Vystudoval svobodná umění (bakalář svobodných umění 1369, magistr 1372) a poté se stal mistrem 1379\n\nna fakultě svobodných umění (v té době fungovala jako jakási „přípravka“, náhrada dnešních gymnázií pro studium na některé z ostatních fakult – teologické, lékařské nebo tehdy samostatné právnické). V roce 1382 byl děkanem fakulty, v roce 1383 rektorem celé třífakultní univerzity.\n\nPoté zahájil církevní kariéru (na kněze vysvěcen 1380) stal se kanovníkem vyšehradské kapituly (1392) a 15. února 1393 děkanem kolegiátní kapituly pří kostele Všech svatých na Hradě pražském. S touto funkcí byla svázána i funkce \"konzervátora univerzitních práv\" (dnes bychom řekli „rozhodce“ ve sporech dle kanonického práva). 5. dubna 1394 byl vyslán rektorem do Říma, aby u papeže vyjednal rozšíření práv univerzity. Šlo zejména o možnost mistrů vykonávat souběžně s pedagogickým úvazkem i jinou práci a právo university ukončovat studium nezdárným studentům. Tato mise byla úspěšná jen z části, dokončili ji až jeho následovníci.\n\nV mnoha jeho životopisných datech panují nejasnosti. Často je jako rok úmrtí zmiňován 1409, kdy se pravděpodobně stáhl z církevního života a opustil funkci děkana kapituly. Nejasnosti jsou i v období, kdy byl rektorem, např. uvádí 26. srpna 1379 – 8. prosince 1383. Stejně tak je nejednoznačné členem jaké kapituly vlastně byl, podložená zdroji je jen kapitula při kostele Všech Svatých, členství v ní bylo vyhrazeno jen univerzitním mistrům.\n\nJako děkan kapituly spravoval značný majetek (obedience v Libkovicích, prebenda Zeměchy). Byl odpůrcem reformních názorů mistra Jana Husa, označoval jej jako \"apostata perfidissimus\", odpadlíka nejvěrolomnějšího. Neměl však mnoho prostoru s ním být v přímém konfliktu, Hus ukončil univerzitu až v roce 1396.\n\n\n"}
{"id": "564578", "url": "https://cs.wikipedia.org/wiki?curid=564578", "title": "Muzeálie", "text": "Muzeálie\n\nMuzeálie je selektovaný autentický objekt reprezentující muzeální kulturní hodnotu, běžně označovaný jako muzejní předmět či objekt.\n\nSlovo Muzeálie má několik významů.\n\n\"Zdroj: Stránský, Z. Z.: Archeologie a muzeologie. Brno, 2005\"\n"}
{"id": "564579", "url": "https://cs.wikipedia.org/wiki?curid=564579", "title": "Druhé obléhání Vídně", "text": "Druhé obléhání Vídně\n\nDruhé obléhání Vídně jednotkami Osmanské říše mezi 14. červencem a 12. zářím roku 1683 skončilo vítězstvím obránců Vídně a znamenalo zahájení velké turecké války. Stály zde proti sobě jednotky států Svaté říše římské s jejími spojenci (Polsko-litevská unie, Papežský stát a Benátská republika) na jedné straně a jednotky Osmanské říše s jejími vazaly (Krymský chanát, Moldávie, Valašsko a Horní Uhry) na straně druhé. Obléhání skončilo bitvou u Vídně, při níž byly jednotky Osmanské říše a jejích vazalů poraženy a zahnány na útěk.\n\nExpanzní politika Osmanské říše dosáhla vrcholu. Roku 1673 byli Turci poraženi v bitvě u Chotyně hejtmanem Janem III. Sobieskim. Dne 31. března 1683 byla podepsána smlouva o vzájemné pomoci v boji proti Turkům mezi Leopoldem I. a polským králem Janem III. Sobieskim.\n\nPo prvním obléhání Vídně se začalo s opravami hradeb a vybudovaly se nové bastiony, které byly propojeny zesílenými hradbami nad městským příkopem. V příkopě, který nebyl zaplněn vodou, bylo postaveno 11 ravelinů a předsunuté pevnůstky mezi bastiony v příkopu. Příkop byl rozšířen na 20 m a měl hloubku 7 - 8 metrů. S obranou předměstí (glacis) se nepočítalo. Nezastavěné předpolí dosahovalo výjimečně šířky 500 m.\n\n3. května dosáhlo turecké vojsko o síle 250 000 mužů a 300 děl Bělehradu. Sultán Mehmed IV. předal velení Kara Mustafovi. Císařské armádě velel Karel V. Lotrinský, který shromáždil vojsko o 28 000 pěších, 14 000 jezdcích a 92 děl. 8. června zaútočil Karel V. Lotrinský na pevnost Nové Zámky a dobyl předměstí. Kara Mustafa dorazil s vojskem 17. července k Moháči. Karel Lotrinský odtáhl ke Komárnu a pak k Rábu. 13. července posílil na poslední chvíli obranu města 6 000 pěšáky. 14. července obklopilo Vídeň 200 000 Turků, krymských Tatarů, sedmihradských Kuruců a dalších pomocných jednotek. Všechny obléhající jednotky urazily od března 1600 km.\n\nObránci Vídně odmítli tureckou výzvu ke kapitulaci. Několik dní před obležením Vídně byli zmasakrováni obyvatelé Perchtoldsdorfu, přestože přijali tureckou výzvu ke kapitulaci a Turkům otevřeli městské brány. Povražděno bylo také několik tisíc obyvatel Hainburgu.\n\nVelitelem obleženého města se stal Ernst Rüdiger von Starhemberg a jeho zástupcem byl český šlechtic Zdeněk Kaplíř ze Sulevic. Pod jejich velením stálo 312 děl, 10 603 mužů, domobrana postavila 4 900 mužů plus jízdu kyrysnického pluku barona Dubignyho (8.dragounský) - celkem 16 000 obránců. 15. července začalo turecké dělostřelectvo ostřelovat hradby. 17. července byli Turci 40 kroků od hlavní hradby. Započata byla minová válka proti hradbám. Hlavní útok byl veden proti Löbelbastei. 25. července byl vyhozen do vzduchu podkop na konci hlavní hradby a do města proudili janičáři. Jejich útok byl zastaven a odražen do obléhacího příkopu. 3. srpna byl dobyt první ravelin v hlavním směru útoku a druhý den 4000 janičářů útočilo na centrum města. Tento útok byl také odražen za použití posledních záloh obránců.\n\nObležení města bylo ukončeno po dvou měsících bitvou u Vídně. Od počátku obležení ztratili císařští 8 000 mužů, provedli 24 výpadů a odolali osmnácti velkým tureckým útokům. Před útokem devatenáctým, který by s největší pravděpodobností byl i posledním, je zachránil příchod spojeného polsko-habsbursko-německého vojska, vedeného polským králem Janem III. Sobieským, lotrinským vévodou Karlem V. a bádenským markrabětem Ludvíkem Vilémem I. Vyprošťovací armáda o síle 70 000 mužů se objevila ráno 12. září na výšinách severně od obleženého města. Turci, kteří během obléhání ztratili na 45 000 vojáků (takže jim zbylo \"pouhých\" 155 000 mužů), se jí téhož dne postavili v bitvě, kterou však prohráli a museli ještě téhož dne opustit nejen obléhací pozice, ale také svůj tábor a stáhnout se do Uher. V následujícím období pak postupně přišli o většinu územních zisků v Uhrách.\n\n\n"}
{"id": "564580", "url": "https://cs.wikipedia.org/wiki?curid=564580", "title": "Be'erot Jicchak", "text": "Be'erot Jicchak\n\nBe'erot Jicchak ( בְּאֵרוֹת יִצְחָק, doslova „\"Studny Jicchakovy\"“, v oficiálním přepisu do angličtiny Be'erot Yizhaq, přepisováno též Be'erot Yitzhak) je vesnice typu kibuc v Izraeli, v Centrálním distriktu, v Oblastní radě Chevel Modi'in.\n\nLeží v nadmořské výšce 51 metrů v hustě osídlené a zemědělsky intenzivně využívané pobřežní nížině, nedaleko od jižního okraje Šaronské planiny.\n\nObec se nachází 14 kilometrů od břehu Středozemního moře, cca 14 kilometrů východně od centra Tel Avivu a cca 85 kilometrů jižně od centra Haify. Leží v silně urbanizovaném území, na východním okraji aglomerace Tel Avivu, jejímiž východními výspami jsou zde města Savijon a Jehud-Monoson. 3 kilometry na severu je to pak město Petach Tikva. Společně se sousedními vesnicemi Nechalim, Nofech, Mazor a Rinatija vytváří jednu velkou zemědělskou aglomeraci. Dál k východu již pokračuje převážně zemědělská krajina, byť rovněž s vysokou hustotou osídlení. 4 kilometry jihozápadním směrem od kibucu leží Ben Gurionovo mezinárodní letiště. Be'erot Jicchak obývají Židé, přičemž osídlení v tomto regionu je etnicky převážně židovské.\n\nBe'erot Jicchak je na dopravní síť napojen pomocí dálnice číslo 40.\n\nBe'erot Jicchak byl založen v roce 1948. Pojmenován je podle rabína Jicchaka Nissenboima, který byl předákem nábožensky orientovaných sionistů v Polsku a který zahynul během holokaustu. Osadníci byli napojeni na náboženské hnutí ha-Po'el ha-Mizrachi.\n\nOsadnická skupina tvořená Židy z Československa a Německa se zformovala již roku 1936 a kibuc byl založen roku 1943, ovšem ležel v jižní části nynějšího Izraele (Negev) . Během války za nezávislost v roce 1948 byl dlouhodobě obléhán egyptskou armádou a poničen. Jeho obyvatelé se pak rozhodli odejít a usadit se v centrálním Izraeli. Do roku 1952 pobývali v prostoru opuštěné templerské vesnice \"Wilhelma\" (dnes Bnej Atarot), pak se přesunuli o 2 kilometry k severu, do nynější lokality. Na místě původního zničeného kibucu v Negevu pak vznikl kibuc Alumim.\n\nSprávní území vesnice dosahuje cca 3000 dunamů (3 kilometry čtvereční). Místní ekonomika je založena na zemědělství (pěstování zeleniny, obilovin, chov drůbeže a dobytka) a průmyslu. U vjezdu do kibucu se nachází obchodní a podnikatelská zóna. V obci funguje synagoga, mikve, sportovní areály, zdravotní středisko a mateřská škola.\n\nPodle údajů z roku 2014 tvořili naprostou většinu obyvatel v Be'erot Jicchak Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 405 lidí. Během roku 2014 populace stoupla o 4,4 %.\n\n\n"}
{"id": "564595", "url": "https://cs.wikipedia.org/wiki?curid=564595", "title": "Národní výbor (1848)", "text": "Národní výbor (1848)\n\nNárodní výbor byl původně jako Svatováclavský výbor založen na schůzi obrozeneckých sil ve Svatováclavských lázních v Praze 11. března 1848. Svatováclavský výbor, vedený představiteli liberálního měšťanstva a inteligence, se v březnových dnech stal vůdčí silou českého politického hnutí. S příchodem radikálních demokratů byl v dubnu 1848 rozšířen na stočlenný orgán, který se pod názvem Národní výbor stal uznávanou politickou institucí. Po porážce červnového povstání, v jehož čele radikální demokraté stáli, byl Národní výbor 26. června 1848 rozpuštěn.\n\nČeští radikální demokraté rovněž navrhovali, aby vznikly pobočky Národního výboru také v dalších městech a obcích. To však bylo zamítnuto s odkazem na jeho poradní funkci. Podařilo se to však u jiného spolku, který byl pod názvem Slovanská lípa založen 30. dubna 1848 v Praze. Jeho posláním bylo posilovat národní uvědomění a slovanskou vzájemnost. Později vznikla řada jeho odboček a na jejich sjezdu byla v roce 1848 založena \"Jednota Lip slovanských\" jako celozemská politická organizace. Za bachovského absolutismu se Lípa slovanská přeměnila v nepolitický spolek a ještě v roce 1849 zanikla.\n\n\n"}
{"id": "564611", "url": "https://cs.wikipedia.org/wiki?curid=564611", "title": "Paweł Czapiewski", "text": "Paweł Czapiewski\n\nPaweł Czapiewski (* 30. března 1978, Stargard) je polský atlet, běžec, jehož specializací je běh na 800 metrů.\n\nPrvní úspěch zaznamenal v roce 1999 na mistrovství Evropy do 23 let v Göteborgu, kde vybojoval bronzovou medaili. V roce 2001 získal bronzovou medaili na mistrovství světa v kanadském Edmontonu. O rok později se stal ve Vídni halovým mistrem Evropy. Na evropském šampionátu v Mnichově 2002 doběhl ve finále na čtvrtém místě. V roce 2008 reprezentoval na letních olympijských hrách v Pekingu, kde skončil v úvodním rozběhu.\n\nJeho halový osobní rekord ho řadí na páté místo v historických tabulkách. Rychleji zaběhli půlku v hale jen Ismail Ahmed Ismail ze Súdánu, Keňan Joseph Mutua, Rus Jurij Borzakovskij a světový rekord drží dánský půlkař keňského původu Wilson Kipketer.\n\n\n"}
{"id": "564618", "url": "https://cs.wikipedia.org/wiki?curid=564618", "title": "Rudolf Virchow", "text": "Rudolf Virchow\n\nRudolf Ludwig Karl Virchow (13. října 1821 Schivelbein v Pomořansku (dnes Świdwin) – 5. září 1902 Berlín) byl německý lékař a politik.\n\nRudolf Virchow vystudoval medicínu v Berlíně. V roce 1846 se stal prosektorem v nemocnici Charité. V dalším roce se habilitoval pro patologickou anatomii. Roku 1856 byl povolán zpět do Berlína do funkce profesora a ředitele nově zřízeného ústavu pro patologickou anatomii z působiště ve Würzburgu, kde se letech 1849 až 1856 intenzivně věnoval studiu buněk. \nNěmecký přírodovědec Theodor Schwann tvrdil, že nové buňky vznikají z blastému jak v průběhu embryonálního vývoje, tak i za určitých patologických procesů, jako jsou například záněty či tuberkulóza. Podobný názor zastával i rakouský patolog českého původu Karel Rokytanský; k této teorii ho přivedla skutečnost, že při pitvě nebyly nalezeny žádné makroskopické zkušenosti, které by vysvětlovaly úmrtí. \n\nVirchow však tyto hypotézy odmítal, přesvědčený, že dceřiné buňky vznikají dělením z buněk mateřských. Vyjádřil to výrokem: „Omnis cellula e cellula“. Pomocí své buněčné teorie vysvětloval i patologické změny. Domníval se, že nemoci vznikají v důsledku chorobných změn uvnitř buněk, které se pak dále dělí, rozmnožují. Na základě studia buněk bylo proto možné porozumět tvorbě novotvarů a metastáz při nádorových onemocněních.\n\nKromě toho se zasloužil o prohloubení poznatků o chorobách kardiovaskulárního systému. Některé práce věnoval problematice trombotických a embolických příhod. \nNa základě vlastních experimentálních prací objasnil patogenezi zánětlivých procesů. Při většině zánětlivých onemocnění spojených s tvorbou krevních sraženin vzniká nejprve trombosa, zatímco se lokální zánětlivé změny dostavují až sekundárně. Jeho zájem o chemii ho přivedl ke studiu živočišných barviv (bilirubin, hematin), bílkovin a aminokyselin.\n\nVirchow nesouhlasil s Darwinem ve všem, ale byl fascinován jeho antropologickým přístupem. \nZorganizoval výzkum zdravotního stavu a antropologických ukazatelů šesti miliónů německých dětí. Na jeho základě dospěl k závěru, že tělesná stavba a zdatnost je výsledkem životních podmínek a nikoli příslušností k nějaké rase. Ostře kritizoval v té době se rodící rasové teorie. Naprosto odmítl existenci čisté árijské rasy. \n\nV roce 1861 založil \"Deutsche Fortschrittpartei\" (Německou pokrokovou stranu) a stal se pruským poslancem. Jeho ostré diskuze s konzervativním Bismarckem málem vyústily v souboj. V Reichstagu setrval do roku 1893, kdy se stal rektorem berlínské univerzity. Doprovázel Heinricha Schliemanna na jeho cestě za vykopávkami do Tróje 1871. \nByl též vášnivým zastáncem veřejného zdravotnictví a hygieny i hlubokých sociálních reforem. V roce 1848 vyšetřoval na příkaz Pruské vlády epidemii tyfu v Horním Slezsku. V závěrečné zprávě připsal hlavní vinu za epidemii státu a církvi.\n\nSpolu s Rudolfem Leubuscherem založil na přelomu let 1848/1849 sociálně politický týdeník nazvaný \"Medicinische Reform\". V těchto novinách, které přestaly vycházet již po roce, zdůrazňoval důležitost veřejné zdravotnické péči. \nBěhem revoluce v roce 1848 bojoval na straně Demokratů. Stal se zakladatelem Pokrokové strany a po řadu let stál v jejím čele. Jeho radikální demokratické názory ho stály pozici v „Royal Charité“. Vzápětí byl požádán, aby se ujal profesorství na Universitě ve Würzburgu. \n\nMedicínu promítal i do politiky: „\"Medicína je společenská věda, politika není nic jiného než medicína ve větším měřítku\",“ prohlásil v pohřebním projevu lékaře a politika J. Rizala.\n\nRudolf Virchow nebyl jen obdivuhodným vědcem, ale i otcem a manželem. V roce 1850 se oženil s Rose Mayer (dcera Karla Mayera, zakladatele moderní gynekologie) a stal se otcem šesti dětí, tří dcer a tří synů. Koncem února 1902 jel na přednášku do Geografické společnosti, při vystupování uklouzl a zlomil si krček stehenní kosti. Za sedm měsíců 5. září zemřel.\n\nNavzdory tomu, že býval rebelem, dostalo se mu státního pohřbu v Berlíně. Náhle o něj svět ztratil zájem, ani jeho velký obdivovatel Vilém II. nepřijel na jeho pohřeb. Nicméně jeho „buněčná teorie“ posunula vědění o celé století.\n\nV roce 1858 vyšlo jeho stěžejní dílo „Die Zellular-Pathologie in ihrer Bergründung auf physiologische und patologische Gerebelehre“, v němž shrnul veškeré poznání buňky jako stavebního kamene živé hmoty.\nDalší významná díla:\n\n"}
{"id": "564623", "url": "https://cs.wikipedia.org/wiki?curid=564623", "title": "Zlateň věncová", "text": "Zlateň věncová\n\nZlateň věncová (\"Xanthophthalmum coronarium\") je bylina z čeledi hvězdnicovitých (\"Asteraceae\"). Synonymická jména jsou kopretina věncová, \"Chrysanthemum coronarium\", \"Glebionis coronarium\", \"Glebionis coronaria\" a \"Pinardia coronaria\".\n\nZe svého původního areálu v západním Středomoří se rostlina rozšířila i do zbytku Středomoří, do Makaronésie, Jihozápadní Asie a Severní Ameriky. Na území České republiky je nepůvodní, jde o invazní druh. Objevují se zde zplanělé exempláře, které unikly ze zahrad, kde bývají pěstovány. Její výskyt na území České republiky je náhodný a je závislá na přísunu diaspor člověkem, sama se pravidelně nereprodukuje. Ve střední Evropě se pěstuje od 16. století, zavlečena k nám byla až po objevení Ameriky, jde tedy o neofyt. První dokumentovaný záznam o výskytu zlateně na českém území pochází z roku 1879.\nZlateň roste člověkem na ovlivněných stanovištích, např. na okrajích cest a polí, na rumištích a skládkách. Díky svému dekorativnímu vzhledu se často pěstuje v zahrádkách, vyskytuje se tedy také v jejich okolí. Její stanoviště jsou jak tradiční zemědělská krajina, tak moderní urbanizovaná krajina.\n\nTřicet centimetrů až jeden metr vysoká jednoletá nebo dvouletá rostlina s přímou lodyhou, větvená a hustě olistěná. Listy střídavé, přisedlé, kopinaté, 1-2krát peřenosečné s úzce trojúhelníkovitými úkrojky. Květy se shlukují do květenství zvaného úbor. Tyto úbory mají 3-7 cm v průměru a jsou tvořeny žlutými trubkovitými květy a bílými nebo žlutobílými jazykovitými květy. Kvete od března do října, plodem je nažka.\nTato dekorativní rostlina může zdobit zahrady či parky, vyšlechtěna byla řada kultivarů, včetně plnokvětých. Mladé listy a stonky se používají do salátů nebo se tepelně upravují; obvykle se prodávají pod názvem jedlá chryzantéma. Zlateň má vysoký obsah vitamínu C a provitamínu A. Dále obsahuje draslík, folacin, fosfor, hořčík, vápník, beta-karoten a vitamíny B1, B2 a B3. V zahradě dokáže ochránit ostatní rostliny prý před housenkami.\nV bylinkářství se celá rostlina využívá jako expektorans (prostředek usnadňující vykašlávání), kvetoucí rostlina jako laxativum (projímadlo), šťáva z rostliny jako lék na sexuálně přenosné choroby, květ jako stomachicum, lék na žaludeční slabost.\n\n\n \n"}
{"id": "564624", "url": "https://cs.wikipedia.org/wiki?curid=564624", "title": "Dráha císaře Františka Josefa", "text": "Dráha císaře Františka Josefa\n\nDráha císaře Františka Josefa (německý oficiální název: \"k.k. privilegierte Kaiser-Franz-Josephs-Bahn\", zkratka KFJB) byla privátní železniční společnost v Rakousku-Uhersku, která provozovala dopravu mezi Vídní a Prahou, mezi Českými Velenicemi a Chebem a mezi Českými Budějovicemi a Veselím nad Lužnicí.\n\nO třetí spojení mezi Prahou a Vídní měla zájem už na začátku 60. let 19. století Severní dráha císaře Ferdinanda, která touto tratí chtěla konkurovat svému rivalovi – Společnosti státní dráhy. Stát si však kladl za podmínku vystavět též spojení z Českých Budějovic do Chebu, který v té době sice měl připojení hned třemi tratěmi, ale všechny vedly z Německa. Za takových podmínek pak Severní dráha z projektu odstoupila.\n\nV roce 1866 však stát udělil koncesi jinému zájemci, jímž byla KFJB. Přezdívalo se jí též „knížecí dráha“, protože mezi koncesionáři nového podniku byla řada tehdejších významných šlechticů, mj. též Jan Adolf II. Schwarzenberg, který osobně provedl zahajovací výkop. Stavbu pak realizovalo podnikatelství bratří Kleinů, Lanna a Schebek. Od státu firma dostala garanci výnosu 4 miliony zlatých, bezúročnou půjčku a daňové úlevy. 500 kilometrů tratí pak bylo postaveno během 5 let. Stavba (včetně pražské spojovací dráhy mezi dnešním nádražím Praha-Smíchov a Výhybnou Hrabovka) přišla na 97 milionů zlatých.\n\nFirmě se však nedařilo a trvale vykazovala ve svém hospodaření ztrátu. V roce 1877 projednávala Říšská rada nový zákon o změně přístupu státu k železničním firmám, kterým stát musel neustále sanovat hospodářství státními garancemi, a přesto dosahovaly ztrát. Důvodem těchto ztrát byl fakt, že jižní a západní Čechy nepatřily k průmyslově rozvinutým oblastem, navíc tratě procházely náročným terénem a jejich stavba i provoz byly náročné. Firma byla nakonec roku 1884 jako jedna z prvních zestátněna.\n\n\n"}
{"id": "564644", "url": "https://cs.wikipedia.org/wiki?curid=564644", "title": "Giv'at Koach", "text": "Giv'at Koach\n\nGiv'at Koach ( גִּבְעַת כֹּ\"חַ, doslova „\"Vrch dvaceti osmi\"“, v oficiálním přepisu do angličtiny Giv'at Koah) je vesnice typu mošav v Izraeli, v Centrálním distriktu, v Oblastní radě Chevel Modi'in.\n\nLeží v nadmořské výšce 71 metrů v hustě osídlené a zemědělsky intenzivně využívané pobřežní nížině, nedaleko od jižního okraje Šaronské planiny.\n\nObec se nachází 17 kilometrů od břehu Středozemního moře, cca 17 kilometrů východně od centra Tel Avivu a cca 87 kilometrů jižně od centra Haify. Leží v silně urbanizovaném území, na východním okraji aglomerace Tel Avivu, jejímiž východními výspami jsou zde města Savijon a Jehud-Monoson. 5 kilometrů na severozápad pak leží město Petach Tikva. 4 kilometry jihozápadním směrem od mošavu leží Ben Gurionovo mezinárodní letiště. Giv'at Koach obývají Židé, přičemž osídlení v tomto regionu je etnicky převážně židovské.\n\nGiv'at Koach je na dopravní síť napojen pomocí místní silnice číslo 4613. Východně od vesnice probíhá severojižním směrem dálnice číslo 6 (Transizraelská dálnice).Západně od mošavu také vede železniční trať z Lodu do Kfar Saba, která ale v tomto úseku není využívána pro osobní přepravu.\n\nGiv'at Koach byl založen v roce 1950. Zakladateli mošavu byla skupina Židů z Jemenu. Původně se usídlili v nedaleké vysídlené arabské vesnici východně od nynější lokality.\n\nŠlo o arabskou vesnici Kula, která se nacházela na svazích cca 1,5 kilometru severovýchodně od dnešního mošavu. V křižáckém období tu byla pevnost nazývaná Cola nebo Chola. V roce 1931 v této arabské vesnici žilo 697 lidí v 172 domech. Stála tu základní chlapecká škola založená roku 1919 a mešita. V červenci 1948 ji během války za nezávislost v rámci Operace Danny dobyla izraelská armáda a arabské osídlení tu skončilo. Zástavba vesnice Kula pak byla v září 1948 zcela zbořena.\n\nV okolí arabské vesnice Kula probíhaly během války roku 1948 náročné boje. Na pahorku cca 3 kilometry od mošavu Giv'at Koach stojí památník Izraelcům, kteří tu padli. I jméno mošavu odkazuje na tyto zemřelé, konkrétně na 28 bojovníků (hebrejská písmena כ a ח mají číselnou hodnotu 28) izraelské armády.\n\nSprávní území vesnice dosahuje cca 1450 dunamů (1,45 kilometru čtverečního).\n\nPodle údajů z roku 2014 tvořili naprostou většinu obyvatel v Giv'at Koach Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě silně rostoucí populací. K 31. prosinci 2014 zde žilo 836 lidí. Během roku 2014 populace stoupla o 3,5 %.\n\n\n"}
{"id": "564655", "url": "https://cs.wikipedia.org/wiki?curid=564655", "title": "Jupiler League 2009/10", "text": "Jupiler League 2009/10\n\nSezóna 2009/10 Jupiler League byla stosedmou sezónou nejvyšší belgické fotbalové divize. Ligy se zúčastnilo celkem 16 celků, pro zatraktivnění se soutěž hrála novým způsobem (viz Systém soutěže). \n\nObhajujícím šampiónem z ročníku 2008/09 byl Standard Lutych, vítězem se stal klub RSC Anderlecht.\n"}
{"id": "564661", "url": "https://cs.wikipedia.org/wiki?curid=564661", "title": "František Benhart", "text": "František Benhart\n\nFrantišek Benhart (10. září 1924 Vynohradiv, Podkarpatská Rus – 25. prosince 2006 Praha) byl literární kritik, slavista, překladatel.\n\nOtec Františka Benharta pracoval jako železniční dělník v Podkarpatské Rusi a tam také prožil František Benhart své dětství. V letech 1930–1935 navštěvoval obecnou školu v místě svého narození. Poté začal v letech 1935–1939 studovat na reálném gymnáziu v podkarpatském Chustu. Tato studia dokončil v Praze, kde roku 1944 odmaturoval.\nMezi lety 1945–1949 studoval na Filozofické fakultě Univerzity Karlovy češtinu, ruštinu a jugoslávské literatury. Souběžně byl externím redaktorem Lidové kultury.\nBěhem let 1949–1951 působil v nakladatelství Naše vojsko. Odtud přešel do nově založeného časopisu Zlatý máj (1956–1957). Poté se téměř dva roky živil jako překladatel. V září roku 1959 se stal členem redakce měsíčníku Plamen, v němž působil jako vedoucí redaktor literárněkritické rubriky a redaktor poezie. V roce 1964 se stal zakládajícím členem \"Odboru přátel a příznivců Slavie\", který měl za cíl zachránit a pozdvihnout fotbalovou Slavii, toho času živořící ve druhé fotbalové lize.\n\nRoku 1995 mu byl udělen Řád svobody Republiky Slovinsko.\n\nFrantišek Benhart se především zaměřil na překlady slovinské literatury a na literární kritiku. Byl neúnavný překladatel a propagátor slovinské kultury.\nPředevším působil jako kritik a recenzent české a slovinské literatury, z části ale i ruské a ukrajinské literatury 20. století již od studentských let. První literární glosu uveřejnil 1945 v Rudém právu, první lyrickou báseň 1947 v Lidové kultuře. Kromě časopisů, v nichž působil, publikoval také v Zemědělských novinách, Svobodném Československu, Slovanském přehledu, Tvorbě, Kulturní politice, Novém životě, Hostu do domu, Literárních novinách, Krásné literatuře, Slovenských pohľadech (Bratislava), Lidové demokracii, Světové literatuře, Revui svetovej literatúry (Bratislava), Nových knihách, Svobodném slovu, 150 000 slov, Přítomnosti, Světu a divadle, Tvaru, Českém deníku, Lidových novinách a ROKu.\n\nVe Slovinsku publikoval od 60. let v periodikách Naši rozgledi, Dialogi, Planinski vestnik, Delo, Književni listi, Knjiga. Od roku 1977 systematicky přispíval do literárního měsíčníku Sodobnost.\nFrantišek Benhart představil také celou řadu českých autorů ve slovinském kulturním prostoru, a to jak formou recenzí, anotací a kritik, tak i jako redaktor a překladatel.\n\nDlouhodobě se věnoval především překladům prózy, ale v posledních dvaceti letech stále intenzivněji také poezii. Díky Benhartovi si dnes můžeme v češtině přečíst celou řadu knih, které napsali slovinští autoři. Jsou to například díla od prozaika Kosmače, Vorance, Ingoliče, Dolence a s Drago Jančara. Co se týče poezie, překládal Minatti, Zlobec, Udovič, Kovič, Zajc, Jesih, Šalamun, Aleš Debeljak, Šteger a další.\nByl členem v mnoha spolcích a organizacích. Zejména ve Slovinské akademii vědy a umění (Ljubljana), PEN klubu, v Obci spisovatelů a Obci překladatelů.\n\nZa svůj život měl celou řadu pseudonymů.První časopisecké verše podepisoval pseudonymem František Fána, později používal i jiných pseudonymů, jako například Frivolín a Franček Nezdomec, který užíval v Sodobnosti.\nDalší jeho pseudonymy a šifry byly: Ciril Perhaj, Bedřich Naňka; Bt, fbt , FB.\nFrantišek Benhart byl za své celoživotní dílo po zásluze oceňován. Stal se dopisujícím členem lublaňské Akademie věd a také obdržel prestižní Pretnarovu cenu roku 2005 a s spolu s ní čestný titul ambasador slovinské kultury ve světě.\n\nFrantišek Benhart napsal sedm knih.\n\n\nFrantiškovi Benhartovi vyšlo na 72 knižních překladů prózy, poezie a esejistiky.\n\nDolenc, Mate:\nGrabeljšek, Karel:\nIngolič, Anton:\nJančar, Drago:\nKocbek, Edvard:\nKosmač, Ciril:\nKovič, Kajetan:\nMiheličová, Mira:\nMikuž, Jure:\nMinatti, Ivan:\nPotrč, Ivan:\nPrežihov Voranc:\nSvetina, Tone:\nŠalamun Tomaž:\nUdovič, Jože:\nZorman, Ivo:\nZupančič, Beno:\n\n"}
{"id": "564666", "url": "https://cs.wikipedia.org/wiki?curid=564666", "title": "Capone-N-Noreaga", "text": "Capone-N-Noreaga\n\nCapone-N-Norega také známé jako CNN a Capone-N-Nore, je americké hip hopové duo z New Yorku. V devadesátých letech 20. století se duo účastnilo vyhroceného sporu mezi rappery z East Coast a West Coast, který skončil smrtí Tupaca (1996) a Biggieho. (1997). Celou jejich kariéru poznamenávala Caponova kriminální aktivita. Byl několikrát uvězněn, a tak většinou alba kompletoval Noreaga. V roce 2001 se upsali u Def Jamu, ale jejich minulá nahrávací společnost \"Tommy Boy\" odmítala uvolnit práva na jejich jména. Proto si Noreaga změnil jméno na \"N.O.R.E.\" a celé jméno skupiny se zkrátilo na \"CNN\" a později na \"Capone-N-Nore\". Roku 2004 Def Jam propustil Caponeho a tím se rozpadla i skupina. Ovšem roku 2008 se znovu spojili a nahráli další album.\n\n"}
{"id": "564674", "url": "https://cs.wikipedia.org/wiki?curid=564674", "title": "Pozemková renta", "text": "Pozemková renta\n\nPozemková renta je cena výrobního faktoru půdy. Je stanovena ve výši, kde se střetnou křivky nabídky a poptávky po půdě. Protože je nabídka půdy fixní, určuje výši převážně poptávka.\n\n\n"}
{"id": "564675", "url": "https://cs.wikipedia.org/wiki?curid=564675", "title": "Tirat Jehuda", "text": "Tirat Jehuda\n\nTirat Jehuda ( טִירַת יְהוּדָה, doslova „\"Jehudův hrad\"“, v oficiálním přepisu do angličtiny Tirat Yehuda) je vesnice typu mošav v Izraeli, v Centrálním distriktu, v Oblastní radě Chevel Modi'in.\n\nLeží v nadmořské výšce 59 metrů v hustě osídlené a zemědělsky intenzivně využívané pobřežní nížině, nedaleko od jižního okraje Šaronské planiny, nedaleko od úpatí kopcovitých oblasti v předhůří Judeje a Samařska.\n\nObec se nachází 17 kilometrů od břehu Středozemního moře, cca 17 kilometrů východně od centra Tel Avivu a cca 87 kilometrů jižně od centra Haify. Leží v silně urbanizovaném území, na východním okraji aglomerace Tel Avivu. 7 kilometrů na severozápad leží město Petach Tikva. 4 kilometry západním směrem od mošavu se rozkládá Ben Gurionovo mezinárodní letiště. Tirat Jehuda obývají Židé, přičemž osídlení v tomto regionu je etnicky převážně židovské.\n\nTirat Jehuda je na dopravní síť napojen pomocí místní silnice číslo 4613. Východně od vesnice probíhá severojižním směrem dálnice číslo 6 (Transizraelská dálnice).\n\nTirat Jehuda byl založen v roce 1949. Jméno mošavu odkazuje na vysídlenou arabskou vesnici al-Tira, která se do roku 1948 rozkládala v prostoru dnešních židovských vesnic Tirat Jehuda a Bareket. V křižáckém období byla nazývána Thaeria. V roce 1931 v této arabské vesnici žilo 892 lidí v 225 domech. Stála tu základní chlapecká škola založená roku 1922 a dvě mešity. V červenci 1948 během války za nezávislost vesnici Tira v rámci Operace Danny dobyla izraelská armáda a arabské osídlení tu skončilo. Zástavba vesnice pak byla z větší části zbořena. Několik původních domů dodnes slouží jako obytné objekty současného mošavu.\n\nZakladateli mošavu Tirat Jehuda byla skupina Židů z Maďarska, ke kterým se později připojili Židé z Jemenu a Libye. Obyvatelé byli napojeni na sionistickou náboženskou organizaci ha-Po'el ha-Mizrachi.\n\nV červnu 1953 byl mošav Tirat Jehuda terčem infiltrace z nedalekého území Západního břehu Jordánu, tehdy kontrolovaného Jordánskem. Jeden člen vesnice byl zabit.\n\nSprávní území vesnice dosahuje cca 2500 dunamů (2,5 kilometru čtverečního).\n\nPodle údajů z roku 2014 tvořili naprostou většinu obyvatel v Tirat Jehuda Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1166 lidí. Během roku 2014 populace stoupla o 1,0 %.\n\n\n"}
{"id": "564678", "url": "https://cs.wikipedia.org/wiki?curid=564678", "title": "Teorie rozdělování důchodů", "text": "Teorie rozdělování důchodů\n\nTeorie rozdělování se zabývá rozdělováním důchodů a bohatství ve společnosti. Je vyústěním teorie formování cen na trzích výrobních faktorů. Ceny výrobních faktorů určují výši důchodu jednotlivých domácností a ceny výrobních faktorů jsou odvozeny od velikosti mezních fyzických produktů výrobních faktorů. Rozdělení důchodů domácnostem tedy odpovídá poměru mezních produktivit práce, půdy a kapitálu v měřítku celé společnosti.\n\n\n\nDůchod je celkové množství peněz, které člověk nebo domácnost obdrží během určitého časového období. \n\nNerovnosti v důchodech mezi jednotlivými domácnostmi odpovídají nerovnostem ve vlastnictví výrobních faktorů. Existují dvě základní nerovnosti: \n\nOvlivňují jí zejména rozdíly ve fyzických a duševních schopnostech a dovednostech lidí, rozdíly ve vynaloženém úsilí člověka (intenzita práce), rozdíly v délce přípravy na práci, rozdíly ve vzdělání a také pracovní diskriminace.\n\nJe založena zejména na rozdílném množství kapitálu a půdy ve vlastnictví domácností. Majetek domácnosti získávají dědictvím, úsporami z pracovních a nepracovních důchodů a podnikáním (ochotou podstupovat riziko).\n\n"}
{"id": "564681", "url": "https://cs.wikipedia.org/wiki?curid=564681", "title": "Maratovo náměstí", "text": "Maratovo náměstí\n\nMaratovo náměstí, náměstí Maratovo, náměstí J. Marata či náměstí Josefa Marata, neoficiálně Maraťák, jsou dřívější názvy dnes nepojmenovaného prostranství a křižovatky ulic Švehlova, Hostivařská, Průmyslová a Hornoměcholupská v Praze-Hostivaři, ústí sem též menší uličky a cesty Purkrabská, U potoka a Na Plískavě. Pod náměstím prochází zatrubněný Měcholupský potok, dnes po většinu roku téměř vyschlý.\n\nHistorický lidový název prostranství je Na brejchovně či Brejchovna. Brejchovna bylo původně staré nevelké stavení zhruba v místech dnešní autobusové zastávky směrem k Hostivařskému náměstí, v místě tehdejšího větvení silnic z Hostivaře do Štěrbohol a do Horních Měcholup. V Brejchovně bydlelo několik rodin a snad zde kdysi býval zájezdní hostinec. Nedaleko Brejchovny byl brod přes Měcholupský potok, jimž jezdily hostivařské koňské potahy do luk a polí. Při potoku o něco níže bývalo Korandovo zahradnictví, to je dosud funkční. V oblasti počátku dnešní Průmyslové ulice bývaly louky a cesta lemovaná mohutnými topoly. V blízkosti Brejchovny bývaly zbytky hráze, která zadržovala vodu z luk. U Brejchovny býval mostek přes potok. Po lijavci 5. června 1926, kdy za 19 hodin napršelo 79 mm vody, se rozvodnil zejména Měcholupský potok a zatopil Brejchovnu i zahradnictví.\nDnešní Hostivařská ulice, která je dnes rozdělená parčíkem a Švehlovou ulicí na dvě větve, nesla v letech 1927–1940 a 1945–1947 název Husova, v letech 1940–1945 Pod akáty (byla lemovaná akáty), od roku 1947 Hostivařská. Na ni navazovala okresní silnice hostivařsko-štěrboholská. Ještě v roce 1953 v trase dnešní Švehlovy ulice žádná silnice nevedla, od Prahy se do Hostivaře jezdilo zejména záběhlicko-hostivařskou silnicí (dnešní Práčská) a dnešní ulicí Pražskou na Hostivařské náměstí a z něj pak vedla silnice kolem Brejchovny do Štěrbohol, od Strašnic vedla souběžně s dnešní Švehlovou ulicí cesta v trase dnešní ulice Strašnické, její pokračování od Groše k Brejchovně již zaniklo a bylo zastavěno. Komarovova ulice od Zahradního Města byla budována spolu s tramvajovou tratí roku 1953, pojmenovaná od roku 1962, v roce 1991 byla přejmenována na Švehlovu. Výpravní budova hostivařského nádraží byla až do roku 1905 v oblasti dnešní křižovatky U milionu, tedy při štěrboholské silnici.\n\nRoku 1960 bylo prostranství oficiálně pojmenované jako náměstí Maratovo. Ačkoliv nebylo nikdy oficiálně přejmenováno, název se vžil zejména v podobě užívané v názvu tramvajové konečné a později nácestné zastávky, nám. J. Marata, na jedné ze starších tabulí bylo označeno jako náměstí Jos. Marata. Josef Marat (1876–1958) byl zakládající člen KSČ, samosprávný pracovník a průkopník dělnického hnutí v Hostivaři. Protože byl a je velmi málo známý (ani žádné jiné prostranství po něm pojmenováno nebylo) a název náměstí se používal takřka výhradně se zkratkou, lidová tradice nazývala Maraťák též jako náměstí Jiřího Marata (neexistujícího) nebo náměstí Jana Marata nebo označení přisuzovala mnohem známějšímu Jeanu Paulu Maratovi, po němž se v České republice žádná ulice ani náměstí nejmenují.\n\nRoku 1991, při hromadném přejmenovávání ulic, náměstí a zastávek v Praze a odstraňování názvů spojených s komunistickým režimem, byl název náměstí v podobě „náměstí J. Marata“ bez náhrady zrušen s odůvodněním, že prostranství nemá charakter náměstí (podobné rozhodnutí se tehdy týkalo i například vysočanského náměstí Lidových milicí, které ale později získalo nový název jako náměstí, nebo náměstí Družby v Dejvicích a několika míst na Jižním Městě). Protože místo nyní nemá oficiální název, označení „Maraťák“ či „náměstí Marata“ se neoficiálně používá i nadále, Maraťák se jmenuje i jeden z barů na náměstí, v místě někdejší cukrárny. Tramvajové a autobusové zastávky na náměstí dostaly v roce 1991 název Hostivařská.\n\nZačátkem 20. století byla jedinou, avšak kvalitní veřejnou dopravou do Hostivaře Dráha císaře Františka Josefa, jejíž nádraží bylo od roku 1871 do roku 1905 asi 300 metrů od Brejchovny směrem ke Štěrboholům.\n\nV neděli 14. září 1930 byla na Hostivařské náměstí prodloužena od centra Prahy, Vršovic a Záběhlic autobusová linka A (od roku 1951 č. 101), jezdící ve dvacetiminutovém intervalu; roku 1931 byla prodloužena kolem Brejchovny k nádraží Hostivař (k Milionu), roku 1946 pak byla zavedena linka M (od roku 1951 č. 118) ze Zahradního Města Strašnickou ulicí kolem Brejchovny do stanice U továren. Od 3. ledna 1954, současně se zavedením tramvaje do Hostivaře, byla zavedena „tovární linka“ 122 z Chodova kolem Brejchovny a přes závory ke Kablu, jezdilo na ní jen několik spojů v době začátků a konců směn. Zastávka u Brejchovny nesla název Měcholupská silnice.\n\nPrvní úvahy o prodloužení tramvajové trati od Zahradního Města do Hostivaře se objevily již v roce 1940, ale válečná situace neumožnila realizaci. Rada Ústředního národního výboru záměr schválila v roce 1948, stavební povolení bylo vydáno 26. září 1951 a na místo pozdějšího Maratova náměstí tak byla tramvaj prodloužena až 3. ledna 1954. Tramvajová smyčka byla jednosměrná o délce 251 metrů s předjízdnou kolejí o délce 136 metrů, ve směru příjezdu byla situovaná vpravo od tratě. Kvůli nedokončené měnírně Hostivař do tohoto úseku zpočátku nebyla prodloužena linka 4, provozovaná moderními vozy T1, ale ze Zahradního Města sem v desetiminutovém intervalu pendlovala speciální krátká linka č. 24 se dvěma starými obousměrnými vozy až do 24. července 1955, kdy do Hostivaře byly prodlouženy vybrané spoje linky 4. Roku 1964 přibyla linka 10. V roce 1967 byla trať rekonstruována a dosud otevřený svršek byl nahrazen svrškem se živičným krytem. Roku 1966 byla do Hostivaře zavedena rychlíková autobusová linka 136 z Kobylis přes Florenc, roku 1973 byla prodloužena do sídliště Hornoměcholupská, později v letech po roce 1989 byla trasa doplněna novou linkou 177. Roku 1968 Dopravní podnik zavedl linku 154 ze Spořilova přes Chodov a Petrovice do Hostivaře, která nahradila stávající linku ČSAD.\n\nV šedesátých letech začal být plánován průmyslový polookruh, který by na náměstí J. Marata navázal na Komarovovu (dnešní Švehlovu) ulici; v rámci studií se také několikrát uvažovalo o prodloužení hostivařské tramvajové trati buď k trati v Černokostelecké ulici nebo přes sídliště Hornoměcholupská. V první polovině 70. let začala u Maratova náměstí výstavba polookruhu, byl přeložen a zaklenut Měcholupský potok, a byly vybudovány podjezdy pod železniční tratí, jimiž byl nahrazen úrovňový přejezd U miliónu; 17. července 1976 byly do nové trasy přeloženy autobusové linky 122, 187 a 204. Tento úsek polookruhu nesl do roku 1985 název Podjezdová. Na náměstí Marata však novému dopravnímu směru stála v cestě tramvajová smyčka, kterou tak automobily a autobusy z Komarovovy do Podjezdové ulice musely ostrými zatáčkami objíždět přes odbočení do Hornoměcholupské ulice. Ač roku 1975 byl prezentován i návrh na zrušení tramvajové tratě do Hostivaře, neuspěl a při výstavbě polookruhu byl vybudován i podúrovňový koridor obehnaný masivními betonovými zdmi pro prodloužení tramvajové tratě do nové smyčky pod nádražím a pod budovanými vysokoškolskými kolejemi Vltava a sídlištěm Hornoměcholupská, včetně mimoúrovňového křížení trati s jižním jízdním pásem nové komunikace. 7. září 1982 byla stará smyčka zrušena a následně nahrazena přímou tratí z panelů BKV, která dosavadní trať spojila s novým úsekem do smyčky Nádraží Hostivař, a 4. října 1982 byl provoz obnoven v prodloužené trase (někde se uvádí rok 1984); tím se přesunul i hlavní hostivařský přestupní uzel. V první polovině roku 1987 byla panelizována trať od Zahradního Města. Počátkem 80. let sem v pravidelném vedení jezdila denní linka 10 a denní i noční linka 22 (noční roku 1985 nahrazená linkou 57); v letech 1987–1990 navíc špičková napájecí linka 14; 5. června 1990 zanikla linka 14 a 23. listopadu 1990 byla linka 10 nahrazena linkou 26. Na bývalém náměstí Marata byly tramvaje dočasně (na dočasně zabudovaném kolejovém přejezdu) ukončeny ještě po dobu dvouměsíční opravy zárubních zdí na jaře 1999. Od konce 80. let až do prosince 1997, v závislosti na etapách výstavby Jižní spojky, byl přes náměstí Marata Švehlovou a Průmyslovou ulicí veden střední městský okruh.\n\nNáměstí Marata bylo od roku 1966 až do roku 1981 (podle některých zdrojů 1992) konečnou zastávkou speciální rekreační autobusové linky k hostivařské přehradě, napuštěné roku 1964 (účelová linka z náměstí Míru nesla původně číslo 226, zřejmě mylně je uváděno též 224) Roku 1970 byly v rámci unifikace značení pražských účelových linek obě linky označeny písmeny, 9. května 1974 byly účelové linky přečíslovány na čísla z řady 50. v roce 1978 existovala již jen linka z náměstí J. Marata, která nesla číslo 56, roku 1981 byla zrušena.\n"}
{"id": "564702", "url": "https://cs.wikipedia.org/wiki?curid=564702", "title": "Bareket", "text": "Bareket\n\nBareket ( בַּרֶקֶת, doslova „\"Smaragd\"“, v oficiálním přepisu do angličtiny Bareqet) je vesnice typu mošav v Izraeli, v Centrálním distriktu, v Oblastní radě Chevel Modi'in.\n\nLeží v nadmořské výšce 80 metrů v hustě osídlené a zemědělsky intenzivně využívané pobřežní nížině, nedaleko od jižního okraje Šaronské planiny, nedaleko od úpatí kopcovitých oblasti v předhůří Judeje a Samařska.\n\nObec se nachází 18 kilometrů od břehu Středozemního moře, cca 18 kilometrů východně od centra Tel Avivu a cca 87 kilometrů jižně od centra Haify. Leží v silně urbanizovaném území, na východním okraji aglomerace Tel Avivu. 7 kilometrů na severozápad leží město Petach Tikva. 5 kilometrů západním směrem od mošavu se rozkládá Ben Gurionovo mezinárodní letiště. Bareket obývají Židé, přičemž osídlení v tomto regionu je etnicky převážně židovské.\n\nBareket je na dopravní síť napojen pomocí místní silnice číslo 4613. Východně od vesnice probíhá severojižním směrem silnice číslo 444 a paralelně s ní i nová dálnice číslo 6 (Transizraelská dálnice).\n\nBareket byl založen v roce 1952. Zakladateli mošavu byla skupina Židů z Jemenu napojených na náboženskou sionistickou organizaci ha-Po'el ha-Mizrachi. Původně se nazývala Kfar Chalucim (כפר חלוצים), později Tirat Jehuda Bet (טירת יהודה ב). Teprve pak získala nynější pojmenování. To je inspirováno citátem z biblické Knihy Exodus 39,10, ve které je zmiňován výčet drahých kamenů – „\"v první řadě rubín, topas a smaragd\"“ Názvosloví inspirované drahými kameny bylo v tomto regionu použito pro pojmenování několika dalších vesnic: Nofech, Šoham a Achlama (dnes Bejt Arif).\n\nSprávní území vesnice dosahuje cca 2500 dunamů (2,5 kilometru čtverečního). Východně od vesnice se rozkládá areál Chirbet al-Bira s jeskyněmi. V obci funguje několik synagog a mateřské školy. Základní škola je ve vesnici Nechalim.\n\nPodle údajů z roku 2014 tvořili naprostou většinu obyvatel v Bareket Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1825 lidí. Během roku 2014 populace stoupla o 4,4 %.\n\n\n"}
{"id": "564707", "url": "https://cs.wikipedia.org/wiki?curid=564707", "title": "Hry Star Treku", "text": "Hry Star Treku\n\nToto je seznam stolních, karetních a počítačových her s tematikou filmů a seriálů Star Trek:\n\n\n\n\nMezi oficiální RPG hry vydané hry se řadí:\n\nStar Trek Bridge Comander\n\nHistorie Star Trek her pro osobní počítače začíná roku 1971 textovou, stejnojmennou hrou \"Star Trek\", napsanou v programovacím jazyce BASIC. Od té doby bylo vydáno přes 50 komerčních (licencovaných) titulů pro osobní počítače a řada her ze strany fanoušků.\n\nInterplay, Simon and Schuster, Microprose a Activision vydali nejvíce známých Star Trek her v letech 2000 až 2003. Tituly jako \"\", \"\" a \"\" byly vydány v tomto období. Absence nových her po roce 2003 byla způsobena právním sporem mezi společnostmi Activision a Viacom, který skončil až v roce 2004.\n\nKromě profesionálních herních titulů pod hlavičkou Viacomu (část Paramountu), vydali své modifikace také fanoušci Star Treku:\n\n\n"}
{"id": "564714", "url": "https://cs.wikipedia.org/wiki?curid=564714", "title": "Witelo", "text": "Witelo\n\nWitelo (též Witelon či Erazmus Ciolek Witelo) byl teolog, přírodní filosof, matematik a vědec 2. pol. 13. stol. Společně s Rogerem Baconem a Janem Peckhamem patří mezi nejvýznamnější optiky té doby.\n\nNarodil se kolem r. 1230 v Dolním Slezsku. Studoval na univerzitě v Padově. V Itálii se spřátelil s Vilémem z Moerbeke, významným překladatelem z řečtiny (překládal Tomáši Akvinskému Aristotela). Právě jemu je věnováno Witelovo hlavní dílo – \"Perspectiva\". O jeho smrti není nic známo, umřel někdy koncem 13. stol.\n\nJeho hlavním dílem je velký spis \"Perspectiva\" pojednávající o optické problematice, v němž byl ovlivněn Alhazenem, významným arabským vědcem, jehož spis o optice byl ve 13. stol. přeložen do latiny pod názvem \"De aspectibus\". Witelovo dílo bylo relativně rozšířeno i v renesanci; ovlivnil Leonarda da Vinci či Jana Keplera.\nDále se dochovaly Witelovy traktáty \"De natura daemonum\" (\"O povaze démonů\") a \"De primaria causa paenitentiae\" (\"O prvotní příčině pokání\").\n"}
{"id": "564716", "url": "https://cs.wikipedia.org/wiki?curid=564716", "title": "Fünfkirchenové", "text": "Fünfkirchenové\n\nFünfkirchenové jsou příslušníci rakouského šlechtického rodu. \n\nRodina je prokazatelně doložena ve 13. století, když v roce 1241 předkové rodu uprchli z Pécse (německy: Fünfkirchen) před vpádem Mongolů do Vídně. V roce 1275 se Leopold Fünfkirchen stal ve Vídni městským mincmistrem a soudcem. Roku 1310 si Fünfkirchen našel „Udalricum“ ve Falkensteinu. \n\nKolem roku 1370 získal Erasmus Fünfkirchen (1334–1400) první statek ve Steinebrunnu (dnes část Drasenhofenu). Philipp (1355–1432) rozšířil majetek rodiny a byl povýšen na rytíře a jeho potomci majetky dále rozšiřovali. \n\nKolem roku 1500 byli již Fünfkirchenové mocnými pány ve Weinviertelu \"(Vinné čtvrti)\". Vedle sídla rodu ve Steinebrunnu patřily rodu statky v Neuruppersdorfu, Ottenthalu, Stützenhofenu, Fallbachu a Poysbrunnu. Císař Fridrich III. (1415-1493) dal lénem Fünfkirchenovi hrad Laa an der Thaya (Láva) s mlýnem a pověřil jej ochranou hradu Falkensteinu v Dolních Rakousích. \n\nFünfkirchenové brzy přestoupili k protenstantské víře a podporovali habány na jižní Moravě. Dostali se do opozice proti zemskému knížeti a roku 1571 ztratili ochranu nad hradem Falkenstein. Správní centrum regionu přešlo na Trautsony. \n\nJohann Bernhard z Fünfkirchenu (1561-1621) bojoval v turecké válce na straně Rudolfa II. (1552-1612) a císař mu propůjčil za jeho zásluhy titul svobodný pán \"(baron)\". Johann Bernhard začal v roce 1602 se stavbou zámku Fünfkirchenu. Johann Bernhard jako horlivý protestant podporoval v roce 1618 české stavovské povstání (1618-1620) proti katolickým Habsburkům a zúčastnil se osobně Pražské defenestrace. \n\nProstřednictvím svého strýce Rudolf z Tiefenbachu (nebo také Teuffenbachu) (1582-1653) syn Johanna Bernharda, mezitím konvertovaný ke katolicismu, získal zpět některé rodinné statky a zámek Steinebrunn .\n\nPo roce 1650 se Fünfkirchenové usadili u císařského dvora ve Vídni. V roce 1698 císař Leopold I. (1640-1705) povýšil Johanna Bernharda II. z Fünfkirchenu do dědičného stavu, hraběcího. \n\nDo konce monarchie sloužili hrabata z Fünfkirchenů Habsburkům jako vyšší úředníci. \n\nJako poslední a přímí potomci z rodinné větve Otto Dionysia Franze Ferdinanda hraběte z Fünfkirchenu (1859–1946) resp. jeho syna Franze de Paula Otto hraběte z Fünfkirchenu (1892–1965), žije ještě Dipl. Ing. Wolfgang Franz Michael Fünfkirchen (*1967) a jeho sestra Dipl. Päd. Sonja Andrea Fünfkirchen (*1965) ve Vídni. \n\n\n\n"}
{"id": "564717", "url": "https://cs.wikipedia.org/wiki?curid=564717", "title": "Petr Kučera (hudebník)", "text": "Petr Kučera (hudebník)\n\nPetr Kučera (* 12. dubna 1965 v Českých Budějovicích) je český hudebník.\n\nSpolu s Petrem Mukem a bratry Janem a Dušanem Vozáryovými stál u zrodu hudební skupiny Oceán, který ve své době československé posluchačské obci částečně i suploval tehdy přicházející vlnu čistě syntezátorové hudby.\n\nDříve punkový Dural, ve kterém společně s např. Petrem Mukem působil, dal základ formaci, která ovlivnila v 80. letech českou populární hudbu. V počátcích zakazovaná, perzekvovaná kapela si velice rychle našla své příznivce nejen v řadách adolescentní mládeže. Stál za aranžmá a programováním syntezátorových partů obou projektů, ve kterých působil v době největšího mediálního rozmachu, ať již ve zmíněném Oceánu, tak i ve stejně populárním projektu Shalom, který spolu s Petrem Mukem založili.\n\nJe autorem textu prvního hitu skupiny Oceán \"Ráchel\", pod hudbu se podepisovala vždy celá formace (Oceán), Kučerovo originální cítění hudby vyneslo hitu Ráchel mnoho rozporuplných reakcí zejména tehdejšího režimu, který na straně jedné kapele zakázal tuto skladbu interpretovat jednou pro „přílišnou židovskost“ (\"Hvězdu na čele máš, má Ráchel...\") či jindy pro „nacismus v aranži“ (zde pravděpodobně právě pro Kučerovy aranže fléten a bicích nástrojů připomínajících zcela záměrně nacistické monstrpochody). Jeho aranže zajistily specifický zvuk nejen méně známým skladbám, ale i hitům \"Ráchel\", \"Čas\", \"Jeden den\", \"Aha\", \"Mys na okraji života\", \"Až jednou\", \"Shalom\", \"Dvojhvězda\" nebo \"Pastýř stínů\".\n\nVydal sólovou desku autorské scénické hudby \"Eniel\" (1993) za použití ve své době nejmodernější studiové i nástrojové techniky. Album je krátké, ale velmi kompaktní a koncentrované. V podstatě jde o několik melodických motivů, které se v různých aranžích proplétají celým albem. \"Eniel\" vznikl jako hudba k vitrážím výtvarníka Jana Kunovského.\n\nV roce 1995 vydal druhé album \"Slunečná\". Navázal tak na svůj projekt \"Eniel\", jen s tím rozdílem, že jsou tři písně zpívané Evou Lindbergovou s texty Petra Honse (textař Oceánu a Shalomu).\n"}
{"id": "564722", "url": "https://cs.wikipedia.org/wiki?curid=564722", "title": "Fünfkirchen (zámek)", "text": "Fünfkirchen (zámek)\n\nZámek Fünfkirchen nebo Zámek Steinebrunn leží v dolnorakouském Weinviertelu (Vinné čtvrti), ve Steinbrunnu, 10 kilometrů severně od Poysdorfu, poblíž hraničního přechodu Drasenhofenu a historického města Mikulova na jižní Moravě. Zámek je dominantou na návrší \"Schlossbergu\" s rozsáhlým výhledem do okolí. \n\nZámek je pojmenován podle dolnorakouského šlechtického rodu Fünfkirchenů. \n\nV roce 1602 dal baron Johann Bernhard z Fünfkirchenu (1561-1621) vystavět zámek se čtyřmi křídly ve slohu pozdní renesance, jako správní sídlo jeho velkého pozemkového majetku. Do stavby byly včleněny zbytky předchozí pozdně románské stavby. Počátkem 18. století dal hrabě Johann Adam von Fünfkirchenu upravit část zámku barokně. Byla vybudována štuková Sala terrena a byly zachovány zbytky suché malby „al secco“.\n\nV roce 1800 zbytky bývalého opevnění byly začleněny do založeného anglického parku. Poslední velká přestavba následovala v polovině 19. století, kdy se postavilo třetí podlaží, čtyři věže v rozích a pyramidová střecha. Koncem druhé světové války byl zámek vydrancován.\n\nZámek je v soukromém vlastnictví a je převážně obýván. \n\n\n\n"}
{"id": "564736", "url": "https://cs.wikipedia.org/wiki?curid=564736", "title": "Jana Birgusová", "text": "Jana Birgusová\n\nJana Birgusová (* 15. března 1984 Ostrava) je česká herečka. Maturovala na hudebně-dramatickém oboru na Pražské konzervatoři, v roce 2007 zde absolvovala. Během závěrečných let studia účinkovala v Divadle Konzeratoře a v komparzu Divadla na Vinohradech, na divadle hraje dodnes. Nejznámější je ale patrně její role Lídy v seriálu \"Ulice\".\n\n\n\n\n\n\n\n\n\n"}
{"id": "564739", "url": "https://cs.wikipedia.org/wiki?curid=564739", "title": "Vzájemné vyloučení", "text": "Vzájemné vyloučení\n\nVzájemné vyloučení ( , nebo zkráceně mutex) je algoritmus používaný v programování jako synchronizační prostředek. Zabraňuje tomu, aby byly současně vykonávány dva (nebo více) kritické kódy nad stejným sdíleným prostředkem, jako například globální proměnné. Kritický kód je část kódu, ve které proces nebo vlákno přistupuje k veřejným prostředkům. Kritický kód není mechanismus ani algoritmus pro vzájemné vyloučení.\nPokud jeden proces vstoupil do kritického kódu a nedokončil poslední instrukci (nevystoupil z kritického kódu), nemůže nad tímto prostředkem žádný jiný proces vstoupit do kritického kódu.\n\nMutex může nabývat dvou stavů: volný a vlastněný. K tomu udržuje dva druhy informace. Prvním je identifikátor procesu, který mutex drží. Druhým je počet uzamknutí. Počet uzamknutí je vyjádřen číslem, které aktualizuje operace lock (získání mutexu) nebo unlock (uvolnění mutexu). Cílem je zabránění více procesům držet daný mutex. Při vícenásobném uzamknutí musí být i stejný počet odemknutí.\n\nPřípady, jak proces získá mutex:\n\nPřípady uvolnění mutexu procesem:\n\nNesprávné použití mutexu může vést ke zpomalení procesů, kdy většinu času jsou zablokovány ze vzájemného čekání, nebo v horším případě k uváznutí dvou a více procesů. Jako řešení potom musí být alespoň jeden proces ukončen.\n\n"}
{"id": "564741", "url": "https://cs.wikipedia.org/wiki?curid=564741", "title": "Shane Doan", "text": "Shane Doan\n\nShane Albert Doan (10. října 1976) je bývalý kanadský profesionální hokejista. Celou kariéru strávil v týmu severoamerické NHL Arizona Coyotes, kde působil také jako kapitán. Kromě svého působení v NHL také získal 2 zlaté a 3 stříbrné medaile na mistrovství světa v ledním hokeji. V roce 2007 stál u světového titulu coby kapitán národního týmu.\n\n\n"}
{"id": "564749", "url": "https://cs.wikipedia.org/wiki?curid=564749", "title": "Essiv", "text": "Essiv\n\nEssiv (zkratka \"ESS\") je mluvnický pád, vyjadřuje dočasný, přechodný nebo náhodný stav. V češtině mu často odpovídá vazba se spojkou \"jako\".\n\nVe finštině se tvoří koncovkou \"-na/-nä\". Používá se také při vyjádření příslovečného určení času (př.: \"jouluna\" – o Vánocích). Některé výrazy používají essiv ve smyslu lokálu (ten finština nemá, na rozdíl od jiných jazyků ze své rodiny, např. maďarštiny, estonštiny a inarijské sámštiny), např. \"kotona\" – doma. \n\nV estonštině se essiv tvoří přidáním koncovky \"-na\" ke genitivnímu tvaru slova.\n"}
{"id": "564751", "url": "https://cs.wikipedia.org/wiki?curid=564751", "title": "Foidy", "text": "Foidy\n\nFoidy je skupina minerálů ze skupiny tektosilikátů, které vznikají krystalizací v tavenině namísto živců při nedostatku SiO. Jedná se tedy o zástupce živců, které se nikdy nemohou vyskytovat v hornině společně s křemenem. Oproti živcům mají ale menší podíl SiO a vyskytují se jen atypicky mezi vyvřelými horninami. Pro většinu foidů je charakteristické, že jejich poměr zastoupení křemíku vůči hliníku je 1:3, kdežto v případě živců je to většinou 1:1. Příležitostně mohou obsahovat také karbonáty, chloridy, sulfidy a sírany.\n\nFoidy se dělí na dvě hlavní skupiny a to na skupinu jednoduchých (nefelín, leucit, analcim) a komplexních foidů ze skupiny sodalitu (sodalit, nosean, hauyn).\n\nZ tavenin nenasycených SiO krystalizuje hlavně nefelín, sodalit a kalsilit. Při zvýšeném P se objevuje analcím, který je běžným minerálem postmagmatické hydrotermální aktivity. Leucit však může krystalizovat z SiO nenasycené i nasycené taveniny.\n\n\n"}
{"id": "564756", "url": "https://cs.wikipedia.org/wiki?curid=564756", "title": "Spark (skladba Amy Macdonald)", "text": "Spark (skladba Amy Macdonald)\n\nSpark je rocková píseň od skotské zpěvačky Amy MacDonald, která vyšla v roce 2010 na jejím druhém studiovém albu \"A Curious Thing\".\n"}
{"id": "564760", "url": "https://cs.wikipedia.org/wiki?curid=564760", "title": "Blake Wheeler", "text": "Blake Wheeler\n\nBlake James Wheeler je americký profesionální hokejový pravý křídelník momentálně hrající kanadsko-americkou NHL za Winnipeg Jets. V roce 2004 si ho v draftu NHL vybrali hned v prvním kole, celkově jako pátého, Phoenix Coyotes.\n\nJako dorostenec hrál nejprve za Wayzata Senior High School v rodném Plymouthu a po roce se přemístil do Breck School v nedalekém Golden Valley. Hrál zde i jako junior a v sezoně 2003-04 vyhrál bodování ve státě Minnesota se 45 góly a 55 asistencemi, celkově tedy 100 bodů. S týmem vyhrál Class A State Hockey Championship, ve finále vstřelil hattrick.\n\nDalší sezonu hrál juniorskou United States Hockey League za Green Bay Gamblers. V další sezoně odehrál 39 zápasů za University of Minnesota v NCAA, v jejímž dresu si po boku pozdějšího spoluhráče z Boston Bruins Phila Kessela připsal 23 bodů. Je známý pro svou vysokou rychlost a ohoromnou postavu a také schopnost pracovat s pukem ve velkých rychlostech.\n\nV roce 2007 hrál za University of Minnesota ve finále divize WCHA. Zde si připsal hattrick v zápase proti University of Wisconsin-Madison a vítězný gól ve vítězném zápase proti University of North Dakota. Gól odvysílala i sportovní stanice ESPN a hodně lidem připomínal vítězný gól finále NCAA v roce 1979, který vstřelil Neal Broten také proti University of North Dakota. Nakonec byl Wheeler vyhlášen nejužitečnějším hráčem turnaje o vítězství ve WCHA.\n\nV sezoně 2007-08 díky zraněním Ryana Stoy a Mika Howa byl jmenován alternativním kapitánem University of Minnesota a ve 44 zápasech zaznamenal 35 bodů. Na konci sezony, 4 roky poté, co byl draftován týmem Phoenix Coyotes ještě neměl podepsanou smlouvu v NHL. I přes nabídku maximálního možného nováčkovského kontraktu se rozhodl, že s Coyotes nepodepíše a stane se neomezeně volným hráčem.\n\n1. července 2008 podepsal nováčkovský kontrakt s Boston Bruins. 7. října téhož roku byla oznámena startovní soupiska Bruins pro sezonu 2008-09 a nechyběl na ni ani Wheeler. 9. října, při svém debutu v NHL vstřelil také svůj první gól, do sítě brankáře Petera Budaje z Colorado Avalanche. 6. listopadu téhož roku už vstřelil svůj první hattrick v NHL a to do sítě Toronto Maple Leafs. Na Utkání mladých hvězd NHL v roce 2009 vstřelil 4 góly a byl vyhlášen nejužitečnějším hráčem zápasu.\n\nPoté co ho do oka trefil puk na jednom z tréninků před sezonou 2009-10 si na helmu přidal ochranný štítek jako to míval v juniorských letech.\n\n18. února 2011 byl vyměněn s Markem Stuartem z Bostonu Bruins do Atlanty Thrashers za Borise Valábika a Riche Peverleyho.\n\n\n"}
{"id": "564761", "url": "https://cs.wikipedia.org/wiki?curid=564761", "title": "France Bevk", "text": "France Bevk\n\nFrance Bevk (17. září 1890 Zakojca u Cerkenem – 17. září 1970 Lublaň) byl slovinský realistický prozaik a básník, překladatel z bulharštiny. Psal také pod pseudonymem Pavle Sedmak.\n\nFrance Bevk se narodil v horské vesnici Zakojca. Navštěvoval školu v Kranji, Koperu a Gorici. Když mu bylo 16 let, vyšel mu v časopise \"Domači prijatelj\" povídka \"Vstajenje\". Po skončení základní školy šel jako obchodní učeň (v 17 letech), na doporučení cerkljamského děkana France Knause, který si všiml jeho příspěvků v časopise \"Slovenec\", na pedagogickou školu. Se spolužáky se rozhodl vydávat je studentský list \"Alfa\", který vycházel, ale jen do té doby než se o tom dověděli profesoři. Navzdory tomu se Bevkova tvořivost nezastavila. Nadále posílal svoje básně do studentského listu \"Zora\" a redaktorce \"Domačega prijatelja\" Zofce Kveder. Po maturitě, roku 1913, šel učit do vesnice Orehek, později byl přeložen do Novak nad Cerknem. Čtyři roky po maturitě, za první světové války byl vojákem na východní frontě a na krátkou dobu i na vojenské škole v Maďarsku. Během války byl stíhán za protirakouské myšlenky.\n\nKdyž se vrátil, opustil učitelský post a stal se redaktorem lublaňského \"Večenaga Lista\". Když jej přestali vydávat, rozhodl se pro řízení kulturní rubriky v časipisu \"Slovenec\". Současně svůj čas věnoval divadlu – vedl ochotníky a režíroval je. Na konci roku 1920 se navzdory fašistickému útisku vrátil do Gorice a snažil se zachovávat slovinský jazyk svými romány. Na jaře 1935 byl společně s Francetem Steletem a Josipem Vidmarem ve Španělsku. Tam se spřátelil Zoranem Mušičem (malířem). Fašismus stále více utiskoval Slovince v Přímoří, také Bevk okusil fašistické vězení. Roku 1943 uprchl s vězení a stal se jedním z nejdůležitějších vůdců národněosvobozeneckého hnutí na Slovinském přímoří.\n\nPo druhé světové válce nadále žil v Terstu, poté v Lublani, kde roku 1970 umírá. V roce 1953 se stal členem SAZU (Slovinská akademie věd), získal dvakrát Prešerenovu cenu a to v letech 1949 a 1954. Obyvatelé Nové Gorice mu s hrdostí postavili pomník, po něm se jmenuje také hlavní náměstí a pak také knihovna.\n\nBevkovo literární dílo je velmi obsáhlé, jelikož zahrnuje básně, historické i soudobé romány, novely, povídky, dramata, pohádky a básničky pro děti a mládež, filmové scénáře, cestopisy a překlady. Když se podíváme na seznam toho co vytvořil, zjistíme, že čítá přes 100 děl. Už před první světovou válkou a během ní Bevk psal básně, pro které je příznačná chvějící se rytmika, odvážná symbolika a upřímný prožitek. Na jeho básně měl zprvu velký vliv Oton Župančič, později pak jako básník tíhnul k expresionismu. Psaní se učil od domácích spisovatelů. Tady je především cítit vliv Ivana Cankara. Později pak Bevk přešel k realistickému popisu soudobé látky, což se naučil od ruských in francouzských realistů. Svoje díla uveřejnil skoro ve všech dostupných novinách a časopisech. Bevkovi příběhy se odehrávají na slovinském Přímoří, zajímá ho život měšťanů, odloučených horských venkovanů na Cerkljansku a Tolminsku. V jeho díle se seřazuje množství reálných osob, u kterých Bevk sledoval především boj za živobytí, pravdu, lásku a krásu. Jeho lidé, kterým je láska hlavní vzpruhou, bojují za živobytí, půdu, domov, majetek. Mnozí mezi nimi jsou chamtiví, lakomí, hamižní, nenasytní, někteří se vydávají na cestu zločinu nebo podivínství. Když chtěl obsáhnout celého člověka a vcítit se do lidských utrpení, odkryl u svých postav a jejich okolí plno hrůz, násilí, krve, černoty a zla. Ve fašistickém období se vzepřel násilí, zotročování a vyhlazování slovinského obyvatelstva. Kvůli cenzuře nemohl vše napsat přímo, proto leckde jen naznačil nebo své příběhy přenášel do minulosti, při čemž mu byla historie jen kulisou.\n\nZnámé Bevkovi povídky z venkovského života jsou \"Krivda\" a \"Ljudje pod Osojnikom\". Podle obsahu a stylu je nejvíce znám Bevkův román \"Kaplan Martin Čedermac\" (1938), ve kterém spisovatel odsuzuje znárodňování, násilí na lidech a protinárodní církevní fundace v době fašistické Itálie. Aby se chránil před gestapem, musel Bevk dílo vydat v Lublani pod pseudonymem Pavle Sedmak. Ještě před válkou a po ní France Bevk napsal mnoho děl pro mládež. Jeho vřelý vztah k dětem mu pomáhal, vytvářel, co je zajímalo a co bylo důležité pro jejich výchovu. Nejmenším vyprávěl pohádky, větší pak provázel světem, učil je kulturním znalostem nebo jim vyprávěl o svém životě. Do děl pro mládež nevtíravě zapisoval poznání o přírodě, společnosti, životě a vlastenectví. Jedna z nejoblíbenějších Bevkových povídek je \"Pestrno\". Příběh ukazuje tíseň a starosti minulých dob, mimo to pak také dětskou zvědavost, radostné očekávání a veselé dětské hry. V povídkách \"Pastirci\" a \"Grivarjevi otroci\" dovedl Bevk svoje mladé čtenáře do tolminských hor, mezi chudé vesničany a rolníky. Jejich děti musí už jako deseti nebo dvanáctiletí do služby k bohatým hospodářům. Kniha \"Tonček\" vypráví o chlapci, který žil v Gorici, kde fašisti zavřeli všechny školy a musel se učit italsky. Důležitým dílem je také příběh \"Lukec in njegov škorec\", v kterém popisuje, jak se Lukec a jeho matka vydali na cestu lodí do Ameriky, kde je čekal otec, který ještě před nimi odešel pracovat a zkusit »štěstí za velkou louží«.\n\nV povídkách pro mládež je Bevkův styl a jazyk nejčistší a nejlepší, protože se v nich nejvíce přibližuje bohatství a přirozenosti lidového jazyka a stylu. France Bevk důrazně trval na tom, aby se zachoval slovinský jazyk. Se svým dílem posiloval národní vědomí, což bylo důležité jako příprava na boj za osvobození.\n\n\n\n\n\n\n\n"}
{"id": "564765", "url": "https://cs.wikipedia.org/wiki?curid=564765", "title": "On a Mission", "text": "On a Mission\n\n\"On a Mission\" je píseň australské popové zpěvačky-skladatelky Gabriella Cilmi. Píseň pochází z jejího druhého alba \"Ten\". Produkce se ujal producent The Invisible Men.\n"}
{"id": "564769", "url": "https://cs.wikipedia.org/wiki?curid=564769", "title": "Sekerkové ze Sedčic", "text": "Sekerkové ze Sedčic\n\nSekerkové ze Sedčic byli český vladycký rod, svůj přídomek odvozovali podle vsi Sedčice na Žatecku.\n\nPrvní zmínky o rodu se objevují ve 14. století. První předkem rodu se stal Jindřich. Rod nejprve držel statky pouze na Žatecku. V 16. století se rodina rozrostla a rozdělila do tří větví se sídly v Sedčicích, Veleticích a Lobkovicích. Patřili jim panství Kounov, Kopisty, Podmokly, Měcholupy, Odolena Voda či Neratovice. Působili jako hejtmané či královští úřednici. Ratiboř se stal kadaňským hejtmanem.\n\nJaroslav Sekerka ze Sedčic věřil, že jeho rod pochází ze slavného rodu Vršovců a zasazoval se o potvrzení této skutečnosti, padělal listiny a rozšiřoval pověst o domnělém původu. V roce 1543 se snažil k legalizaci požadavku, kvůli jeho smrti v roce 1544 se toto nepovedlo, ovšem o půldruhého století později se tato myšlenka objevila znovu. Jaroslav Sekerka nakonec jako nejvyšší vachmistr císařského vojska dosáhl u dvorské kanceláře potvrzení falešného majestátu svého předka. Od roku 1666 se mohl psát jako Sekerka ze Sedčic, hrabě z Vršovců. Roku 1677 zemřel bez dědiců. \n\nPo třicetileté válce odešla část rodiny z Čech a usadila se v Prusku. Někteří příslušníci veletické větve rodu dožívali v Čechách ještě na přelomu 17. a 18. století. \n\nV roce 1717 pruský dvůr uznal rodině hraběcí stav a později i právo nazývat se Vršovci.\n\nVe znaku nosili tzv. mluvící znamení – dvě zkřížené válečné sekery, které nejprve měly celé stříbrnou barvu, později topůrka získala zlatou barvu. Štít byl modré barvy.\n\nSpojili se s Údrckými, Příchovskými, Šliky či Štampachy.\n\n"}
{"id": "564771", "url": "https://cs.wikipedia.org/wiki?curid=564771", "title": "Sezimové z Ústí", "text": "Sezimové z Ústí\n\nSezimové z Ústí případně Sezemové z Ústí nebo páni z Ústí byli starý český panský rod, který pocházel z rozrodu Vítkovců, pravděpodobně byli odnoží pánů z Hradce.\n\nJako první předek rodu se objevuje Sezima z Ústí okolo roku 1267. Bratři Jan a Oldřich vlastnili hrad Hradiště s Ústím v jižních Čechách. Pražský kanovník Jan založil v Ústí špitál, zemřel okolo roku 1386.\n\nPozději jim patřily například Žirovnice či Kamenice. Během husitských válek někteří příslušníci rodu stáli na straně podobojí.\n\nV 15. století působil Sezima jako dědičný kráječ Vladislava II., jeho synové Zdeněk, Jan, Bedřich a Prokop rod rozdělili do několika odnoží. Jan Sezima z Ústí poskytl útočiště Janu Husovi na Kozím Hrádku, Prokop válčil v husitském vojsku. Oldřich bojoval proti husitům a pronásledoval je. Husité roku 1420 Sezimovo Ústí dobyli a vypálili. Nedlouho poté založili v troskách někdejšího Hradiště nové město – Tábor.\n\nJan Sezima z Ústí vykonával funkci nejvyššího berníka za vlády Ferdinanda I., získal Úštěk, jeho potomci se podle něj nazývali Úštěčtí. Jiří Sezima z Ústí pobýval v Jeruzalémě. Jeho syn Jiří Vilém roku 1621 zemřel a nezanechal dědice. Rodový majetek na Litoměřicku přešel pod správu jezuitů.\n\nRod vymřel v roce 1642, erbovní znamení přešlo na Lva Viléma z Kounic, který se rovněž mohl psát jako Sezima z Ústí.\n\nVe zlaté štítě nosili růži, která měla barvu buď modrou nebo černou.\n\nSpojili se s Vartenberky, Valdštejny, pány z Petrovic či z Mochova.\n\n"}
{"id": "564777", "url": "https://cs.wikipedia.org/wiki?curid=564777", "title": "Gettin' Over You", "text": "Gettin' Over You\n\nGettin' Over You je píseň francouzského elektro housového Dje Davida Guetty. Píseň pochází z jeho čtvrtého alba \"One Love\". Produkce se ujal sám David Guetta, s písní mu vypomohl americký zpěvák Chris Willis. Původně se tato píseň jmenovala \"Getting Over\". V remixu lze také slyšet Fergie, zpěvačku ze skupiny Black Eyed Peas a hip-hopovou skupinu LMFAO.\n\n"}
{"id": "564780", "url": "https://cs.wikipedia.org/wiki?curid=564780", "title": "Marika Šoposká", "text": "Marika Šoposká\n\nMarika Šoposká (* 12. listopadu 1989 Havlíčkův Brod) je česká filmová a divadelní herečka.\n\nVystudovala hudebně-dramatický obor na Pražské konzervatoři. Její první filmová role byla v pohádkovém příběhu režiséra Zdeňka Zelenky \"Boháč a chudák\" z roku 2005 . V roce 2006 hrála princeznu v pohádce \"O Šípkové Růžence\" stejného režiséra. V roce 2008 hrála v televizním seriálu \"Kriminálka Anděl\" a také v krátkém filmu \"Bába\" režisérky Zuzany Špidlové, který vyhrál sekci filmových škol filmového festivalu v Cannes.\n\nV roce 2011 účinkovala v historickém filmu \"Lidice\", v režijním debutu Zdeňka Jiráského \"Poupata\" a v pohádce \"Micimutr\". Nejvíce je známá ze seriálu Ordinace v růžové zahradě, kde hrála záchranářku Brigitu „Bibi“ Mrázkovou.\n\nMá mladšího bratra Antonia, který hraje momentálně v Ulici Vaška, syna Hedviky.\n\nS Berenikou Kohoutovou píše blog \"Sedmilhářky\", v roce 2016 vyšly zápisy z něj i knižně.\n\nS manželem Petrem Čechákem má syna Benedikta. 11. listopadu 2019 se jí narodil druhý syn Vincent.\n\n\n\n\n\n\n\n\n\nDabovala také Keiru Knightley a Audrey Hepburnovou.\n\n"}
{"id": "564793", "url": "https://cs.wikipedia.org/wiki?curid=564793", "title": "Skrbenští z Hříště", "text": "Skrbenští z Hříště\n\nSkrbenští z Hříště jsou starý moravský panský rod. V 16. století začali svůj predikát odvozovat podle vsi Skrbeň a přídomek od tvrze Hříště na Olomoucku.\n\nV některých pramenech se uvádí jako předek rodu přísedící zemského práva v Olomouci Jaroslav z Hříště. Ovšem přídomek „z Hříště“ převzal až v roce 1532 Jan, který zplodil čtyři syny. Jeden z nich, Jan, ochraňoval Jednotu bratrskou a stal se direktorem za rytířský stav. Po stavovském povstání emigroval. Další dva synové zemřeli bezdětní. Dědice měl pouze poslední syn Jaroslav, kterému patřilo hošťálkovské panství, statky na Těšínsku, dále získal Fulnek a Dřevohostice.\n\nNejvyšší zemský soudce v těšínském knížectví, Jan mladší Skrbenský z Hříště, povýšil v roce 1658 do panského stavu. Potomci jeho bratra Bernarda se přestěhovali do Slezska. Příslušníci rodu působil většinou jako hejtmané, komoří či soudci na Těšínsku. Karel Leopold padl v bitvě u Kolína v roce 1757. \n\nOta koncem 18. století založil větev rodu v Dolních Rakousích.\n\nLev Skrbenský z Hříště (1863–1938) po studiích na benediktinském gymnáziu vystudoval práva v Innsbrucku, poté vystudoval teologii v Římě a Olomouci. Od roku 1899 zastával po sedmnáct let úřad pražského arcibiskupa, od roku 1916–1920 sloužil jako arcibiskup olomoucký. V roce 1901 jej papež jmenoval kardinálem.\n\nNa českém území žili ještě v polovině 20. století, v současnosti pravděpodobně několik členů rodu nadále žije na Maltě.\n\nNejprve nosili jednoduchý stříbrný štít s černým pruhem – heraldický kůl. Po povýšení do panského stavu přidali po obou stranách kůlu zlaté zrcadlo s jedenácti černými pštrosími péry.\n\nSpojili se s pány ze Zástřizl či ze Stillfriedu. Také se svobodnými pány Trachy z Březí.\n\n\n"}
{"id": "564797", "url": "https://cs.wikipedia.org/wiki?curid=564797", "title": "Slavatové z Chlumu a Košumberka", "text": "Slavatové z Chlumu a Košumberka\n\nSlavatové z Chlumu a Košumberka (též Slawatowé) jsou starý český panský rod, který povýšil až do hraběcího stavu. Jméno odvozovali od hradu Chlumu u Čáslavi a hradu Košumberka na Chrudimsku. Počátkem 18. století rod vymřel.\n\nJako první předek rodu se uvádí jakýsi Bleh, který žil na přelomu 11. a 12. století. Jeho synem byl Zdeslav a jeho zase Bleh Velký řečený z Třebušova a v letech 1176–83 správce hradu litoměřického. Měl čtyři syny. Bleh, spřízněný s Hroznatou, zdědil po něm Blehov, dále Zdislav, který zdědil s bratry Stolinky, pak Bun, který prodal Boušovice a nakonec Milota. Po přesídlení z Litoměřicka na Čáslavsko lze sledovat přesnou posloupnost rodu. Později získali Podhořany, Damírov a další panství ve východních Čechách.\n\nBěhem husitských válek podporovali stranu podobojí. Jan Vilém a Diviš se s Husem přátelili, podepsali list proti Husově upálení. Slavata v letech 1463–1467 působil jako královský hofmistr, jeho syn Michal, který jako první přijal jeho příjmení (Slavata), získal statky Sázavského kláštera. Počátkem 17. století měli příležitost značně rozšířit rodový majetek, Jan bojoval o získání dědictví po Smiřických ze Smiřic a Vilém po pánech z Hradce. Majetek pánů z Hradce rod Slavatů skutečně získal sňatkem s Lucií Otýlií.\n\nZa stavovského povstání podporovali české stavy, za což byl některým příslušníkům rodu odebrán majetek. První ze čtyř bratrů, Michal, nejprve emigroval, poté se vrátil zpět a konvertoval ke katolictví, jeho bratr Jáchym přestoupil již před rokem 1620, poté působil jako válečný rada a generální komisař císařského vojska. Další bratr Adam se v této vřavě vůbec neprojevoval.\n\nPoslední bratr Vilém (1572–1652) konvertoval od jednoty bratrské ke katolické církvi, oženil se s Lucií Otilií, která zdědila majetek pánů z Hradce. Před vzbouřením stavů vykonával post královského místodržícího, v květnu 1618 jej spolu s Bořitou z Martinic vyhodili čeští šlechtici z oken Pražského hradu. Zranění léčil nejprve v pražském Lobkovickém paláci, později v Teplicích, po vyléčení odjel za císařem Ferdinandem II. Druhá pražská defenestrace přispěla k jeho počínajícímu militantnímu katolicismu, během pobytu na císařském dvoře vypracovával krutý plán pomsty českým stavům. Po Bílé hoře se stal říšským hrabětem, nejvyšším komorníkem a od roku 1628 nejvyšším kancléřem. Získal výsady Rožmberků a hradeckých pánů, to byl vladařský titul, možnost zasedat na sněmu jako první hned po knížatech či titul palatina. Na konfiskacích se neobohatil až tolik jako druzí. Sepsal rozsáhlé paměti.\n\nMarkéta Saloména ze Smiřic, vdova po Jindřichovi, který zahynul při výbuchu střelného prachu v jičínském zámku, odešla se synem Albrechtem Jindřichem do zahraničí, marně hájila majetek Smiřických před Albrechtem z Valdštejna, který se jej po porážce stavů zmocnil. I po jeho smrti usilovala o návrat rodového jmění, ale marně.\n\n\nPůvodní erb s třemi zlatými a čtyřmi modrými pruhy počátkem 17. století rozšířili o znak vymřelých pánů z Hradce.\n\nSpojili se s Valdštejny, pány z Hradce, z Boskovic, Žerotíny, Šliky, Smiřickými ze Smiřic či Žejdlici.\n\n\n"}
{"id": "564803", "url": "https://cs.wikipedia.org/wiki?curid=564803", "title": "Univerzita sultána Kábúse", "text": "Univerzita sultána Kábúse\n\nUniverzita sultána Kábúse (: ', zkr. ') je jednou z předních arabských univerzit. Nachází se v hlavním městě Ománu – Maskatu, v části jménem al-Chouz. Je jedinou státní univerzitou v zemi. Pojmenována byla po doposud vládnoucím sultánu Kábús bin Saídovi. Provoz zahájila v roce 1986, od té doby vzrostl počet studentů z 500 na 10 000 v roce 2005. Dívky tvoří polovinu všech vysokoškoláků.\n\n\n"}
{"id": "564813", "url": "https://cs.wikipedia.org/wiki?curid=564813", "title": "Sobětičtí ze Sobětic", "text": "Sobětičtí ze Sobětic\n\nSobětičí ze Sobětic byli starý český vladycký rod, který pocházel ze Sobětic u Klatov.\n\nV polovině 14. století se objevují bratři Jindřich, Ješek a Heřman. Jeden z jejich syn, Prokop, působil jako královský místopísař, další byl podkomořím pražského arcibiskupa. Během husitských válek příslušník rodu Sobětických zradil tábority, kteří mu za trest vytrhli jazyk. \n\nV 15. století nejprve přišli a později opět nabyli rodový majetek.\n\nOldřich bojoval jako rytmistr ve stavovské armádě, po porážce na Bílé hoře unikl trestu, rodinný majetek mu zůstal až do jeho smrti roku 1635. Záhy Sobětice přecházejí na jiné vlastníky, vladykové ze Sobětic jsou poté odkázáni pouze na vyženěný majetek. Drželi například Bernartice či Trhový Štěpánov.\n\nJan Antonín Sobětický ze Sobětic byl posledním a zároveň nejúspěšnějším příslušníkem rodu. Budoval vojenskou kariéru, postupoval od poručíka granátníků přes plukovníka až ke generálmajorovi, kterým se stal v roce 1795.\n\nV 18. století již o nich nejsou zmínky.\n\nErb měli rozdělený na horní červenou a dolní modrou (někdy také bílou) polovinu, kde byly rybí šupiny, které vypadaly jako kuličky.\n\nSpojili se s Rašíny z Rýzmburka, Bechyni z Lažan, vladyky z Turovce či pány z Bukova.\n\n"}
{"id": "564819", "url": "https://cs.wikipedia.org/wiki?curid=564819", "title": "Bejt Arif", "text": "Bejt Arif\n\nBejt Arif (: בֵּית עָרִיף, v oficiálním přepisu do angličtiny: Bet Arif, přepisováno též Beit Arif) je vesnice typu mošav v Izraeli, v Centrálním distriktu, v Oblastní radě Chevel Modi'in.\n\nLeží v nadmořské výšce 59 metrů v hustě osídlené a zemědělsky intenzivně využívané pobřežní nížině, nedaleko od jižního okraje Šaronské planiny, nedaleko od úpatí kopcovitých oblasti v předhůří Judeje a Samařska.\n\nObec se nachází 19 kilometrů od břehu Středozemního moře, cca 17 kilometrů jihovýchodně od centra Tel Avivu a cca 88 kilometrů jižně od centra Haify. Leží v silně urbanizovaném území, na východním okraji aglomerace Tel Avivu. 6 kilometrů na jihozápad leží město Lod. Vesnice je na východní straně stavebně propojena s městem Šoham. 4 kilometry západním směrem od mošavu se rozkládá Ben Gurionovo mezinárodní letiště. Bejt Arif obývají Židé, přičemž osídlení v tomto regionu je etnicky převážně židovské.\n\nBejt Arif je na dopravní síť napojen pomocí místní silnice číslo 453 a místních komunikací v rámci města Šoham.\n\nBejt Arif byl založen v roce 1951. Jménem navazuje na vysídlenou arabskou vesnici Dejr Tarif, která tu stávala do roku 1948 a která navazovala na starověké osídlení regionu. V římském období byla nazývána Bethariph. V roce 1931 v této arabské vesnici žilo 1246 lidí v 291 domech. Stála tu základní chlapecká škola založená roku 1920 a mešita. V červenci 1948 během války za nezávislost vesnici Dejr Tarif v rámci Operace Danny dobyla izraelská armáda a arabské osídlení tu skončilo. Zástavba vesnice pak byla zbořena, s výjimkou objektu školy.\n\nZakladateli mošavu Bejt Arif byla skupina Židů z Bulharska, která sem dorazila již roku 1949 a pobývala v opuštěné arabské vesnici. Počátkem 50. let 20. století ale pár set metrů odtud začala skupina židovských přistěhovalců z Jemenu budovat nové domy. Mezi oběma skupinami došlo k neshodám, po kterých bulharští Židé lokalitu roku 1953 opustili a přesunuli se o pár kilometrů na jih do vesnice Ginaton. Jemenští Židé na místě zůstali.\n\nVesnice se původně nazývala Achlama (אחלמה). To bylo inspirováno citátem z biblické Knihy Exodus 39,12, ve které je zmiňován výčet drahých kamenů - „\"v třetí řadě opál, achát a ametyst\"“ Názvosloví inspirované drahými kameny bylo v tomto regionu použito pro pojmenování několika dalších vesnic: Nofech, Šoham a Bareket.\n\nSprávní území vesnice dosahuje cca 1600 dunamů (1,6 kilometru čtverečního). V prostoru mošavu se nacházejí stavební pozůstatky z byzantského období. Stojí tu zhruba 100 rodinných hospodářství a další desítky rodinných domů zbudovaných v nové čtvrti.\n\nPodle údajů z roku 2014 tvořili naprostou většinu obyvatel v Bejt Arif Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1126 lidí. Během roku 2014 populace stoupla o 2,8 %.\n\n\n"}
{"id": "564828", "url": "https://cs.wikipedia.org/wiki?curid=564828", "title": "Kritická sekce", "text": "Kritická sekce\n\nKritická sekce (též kritický kód, ) je v informatice nejmenší část zdrojového kódu, kde dochází k přístupu ke sdílenému prostředku (např. sdílená data, která označujeme jako \"kritická oblast\"), ke kterému nemohou současně přistupovat dva nebo více procesů či vláken. Programy, které usilují o vstup do kritické sekce, musí použít nějaké synchronizační primitivum, které má za úkol zajistit do kritické sekce exkluzivní přístup a zároveň konečnou dobu čekání na povolení ke vstupu.\n\nPokud je vykonáván kód kritické sekce, musí ostatní vlákna nebo procesy vyčkat. Proto je nutné použít nějaké synchronizační primitivum, které je vyvoláno při vstupu a následně též při výstupu z kritické sekce, například semafor nebo mutex.\n\nPři řízení přístupu do kritické sekce musí být dodrženy tři podmínky:\n\n\nPři usilování o vstup do kritické sekce mohou procesy použít aktivní čekání (neustále se pokoušejí vstoupit do kritické sekce). Pro odstranění aktivního čekání jsou některá synchronizační primitiva rozšířena o frontu čekajících procesů (typicky např. semafory).\n\n"}
{"id": "564846", "url": "https://cs.wikipedia.org/wiki?curid=564846", "title": "Inessiv", "text": "Inessiv\n\nInessiv (zkratka \"INE\" nebo \"INES\", z latinského \"inesse\") je lokální mluvnický pád. Jeho základní význam se vztahuje k umístění něčeho, často mu v češtině odpovídá předložka \"\"v\"\".\n\nVe finštině se inessiv tvoří pomocí koncovky \"-ssa/-ssä\". Používá se nejen u příslovečného určení místa, ale i času, například u názvů měsíců nebo popisu aktuálního stavu. Estonština tvoří inessiv pomocí přidání \"-s\" ke genitivnímu tvaru. V maďarštině se nejběžněji tvoří pomocí sufixu \"-ban/-ben\", ačkoliv se používají také další sufixy, jako \"-on\", \"-en\", \"-ön\".\n\nPříklad: \"v domě\" je maďarsky \"ház·ban\", finsky \"talo·ssa\", estonsky \"maja·s\", litevsky \"nam·e\" a baskicky \"etxea·n\".\n"}
{"id": "564848", "url": "https://cs.wikipedia.org/wiki?curid=564848", "title": "Boris Valábik", "text": "Boris Valábik\n\nBoris Valábik (* 14. února 1986, Nitra) je bývalý slovenský hokejový obránce.\n\nS hokejem začínal v Nitre. Byl draftován v roce 2004 v 1. kole (celkově 10.), týmem Atlanta Thrashers prvním kole (10. celkově). Poté, co strávil tři sezóny hrál v (OHL) za tým Kitchener Rangers. V roce 2006 se připojil do týmu Atlanta Thrashers kde od sezóny 2006/07 hrál na farmě Chicago Wolves (AHL). Jeho debut v NHL byla sezóna 2007–08 když si zahrál 7 zápasů. V nové sezóně 2009/10 si vybral číslo 5. Mnozí věří, že si vybral toto číslo, protože absolvoval střední školu v roce 2005 a v římské číslici pět je V, což je první písmeno jeho příjmení. 18. února 2011 byl společně s Riche Peverleyho do týmu Boston Bruins za Blakea Wheelera a Marka Stuarta. Za Boston neodehrál žádný zápas, jelikož hrával v jejich farmě v Providence Bruins, kde dokončil sezónu. 3. července 2011 podepsal s klubem Pittsburgh Penguins jednoletou, dvoucestnou smlouvu v hodnotě 550.000 dolarů. Za sezónu 2011/12 nastoupil na led pouze do třech utkání, kvůli zranění kolene vynechal skoro celou sezónu. Po vypršení smlouvy neměl z klubu o Valábika zájem, 14. srpna 2012 se dohodl s českým týmem HC Kometa Brno na jednoleté smlouvě. V týmu se ale výrazněji neprosadil a k 2.1.2013 mu byla ukončena smlouva. Zkoušel se vrátit do zámoří, dohodl se s týmem Portland Pirates, v té době byla farmou Phoenix Coyotes (NHL). Sezonu však dohrál v Portlandu. Po neúspěšné cestě se vrátit zpět mezi elitní soutěž NHL, zvolil návrat do vlasti, v srpnu 2013 se upsal ŠHK 37 Piešťany. V 18 zápasech zaznamenal 5 bodů. Před sezónou 2014/2015 byl na zkoušce v kazašském klubu Saryarka Karaganda, kde neuspěl. Následně se dohodl na smluvě s klubem HK Arystan Temirtau. V průběhu sezony se objevili v klubu finanční problémy, kvůli tomu se do konce sezóny upsal HK Arlan Kokšetau. Za Arlan Kokšetau zůstal až do konce základní části a zúčastnil se playoff, ve kterém s klubem dokráčel až do finále, kde podlehl HK Ertis Pavlodar na série 1:4. Další zahraníční angažmá strávil v anglickém mužstvu Coventry Blaze (EIHL). V sezóně 2015/16 se stal suverénně nejtrestanějším hráčem ligy s 339 trestnými minuty. Jeho poslední působiště v kariéře bylo EHC Lustenau působící v Alps Hockey League. V klubu působil do Vánoc, poté se rozhodl ukončit kariéru ve věku 30 let a začal se věnovat studiu na policejní akademii.\n\n\n\n"}
{"id": "564861", "url": "https://cs.wikipedia.org/wiki?curid=564861", "title": "OMG (Usher)", "text": "OMG (Usher)\n\n„OMG“ je píseň amerického R&B zpěváka Ushera. Píseň pochází z jeho šestého studiového alba \"Raymond v. Raymond\". Produkce se ujal producent Will.i.am. S touto písní mu vypomohl americký R&B zpěvák Will.i.am člen kapely Black Eyed Peas\n"}
{"id": "564862", "url": "https://cs.wikipedia.org/wiki?curid=564862", "title": "Ropná skvrna", "text": "Ropná skvrna\n\nRopná skvrna je skvrna, která vzniká v důsledku úniku tekuté ropy či jiného ropného produktu do okolního prostředí v důsledku lidské činnosti a jedná se tak o druh znečištění. Termín je často chápán pro označení úniku ropné látky do oceánu či do pobřežních vod, ale v obecném chápání referuje jakýkoliv výlev ropné látky do prostředí. Může se tak jednat o výlev surové nezpracované ropy, rafinované ropy, benzínu, nafty atd. Při úniku ropných látek často trvá měsíce až roky, než se prostředí opětovně vyčistí do původního stavu před únikem. Mimo lidského zavinění se může ropa do prostředí dostat také přírodními pochody únikem z míst, kde byla akumulována. Většina znečištění lidmi je způsobena únikem ropných látek z pevniny, ale největší pozornosti se dostává nehodám tankerů či těžebních plošin.\n\nJelikož jsou ropné látky lehčí než voda, plavou na jejím povrchu a vytváří tak mikrofilm, který je nebezpečný pro život a to jak z důvodu nepropouštění kyslíku, tak například z obalení živočichů ropou.\n"}
{"id": "564869", "url": "https://cs.wikipedia.org/wiki?curid=564869", "title": "Lukáš Kašpar (lední hokejista)", "text": "Lukáš Kašpar (lední hokejista)\n\nLukáš Kašpar (* 23. září 1985, Most) je český lední hokejista. Do ledna 2020 působil v klubu HC Verva Litvínov.\n\nPremiéra v reprezentaci: 15. prosince 2009, Česká republika – Slovensko, Košice.\nStatistiky reprezentace:\n\n\n"}
{"id": "564870", "url": "https://cs.wikipedia.org/wiki?curid=564870", "title": "Apeldoorn", "text": "Apeldoorn\n\nApeldoorn (dolnoněmecky \"Apeldoorne\") je obec a město ve středním Nizozemsku, jedno ze tří největších sídel v provincii Gelderland. Západní část obce se nachází v oblasti Veluwe, východní v údolí řeky IJssel.\n\nNejstarší zmínky o městě pochází z 8. století.\n\nMísto se stalo venkovským sídlem oranžsko-nasavského rodu. V 80. letech 17. století nechal Vilém III. Oranžský vybudovat v severní části města palác, v dnešní době nazývaný \"Het Loo\", a po svém zvolení anglickým králem ho ještě rozšířil. Naposledy byl palác obýván královnou Vilemínou, poté byl královskou rodinou opuštěn a otevřen veřejnosti jako muzeum. Hlavní expozice představuje pokoje zařízené v různých obdobích, součástí muzea je i výstava řádů a vyznamenání v křídle paláce a dopravních prostředků královské rodiny v konírně. Zpřístupněny jsou také přilehlé zahrady a park.\n\nNa státní svátek Koninginnedag 30. dubna 2009 došlo během oslav v blízkosti paláce k incidentu, při kterém útočník, jenž se snažil spáchat atentát na královnu Beatrix, najel v automobilu do davu lidí.\n\n\n"}
{"id": "564871", "url": "https://cs.wikipedia.org/wiki?curid=564871", "title": "Ivan Nikolajevič Gorožankin", "text": "Ivan Nikolajevič Gorožankin\n\nIvan Nikolajevič Gorožankin (rusky Иван Николаевич Горожанкин, anglicky Ivan Nikolaevich Gorozhankin; 28. srpna 1848, Voroněž – 20. listopadu 1904, Moskva) byl ruský botanik.\n\nNarodil v Carském Rusku 28. srpna (16. dle juliánského kalendáře) 1848 ve Voroněži. Vystudoval v roce 1871 v Moskvě na tehdejší Carské universitě, kde obhájil docenturu roku 1875 a stal se tamtéž v průběhu roku 1881 profesorem. Počínaje rokem 1874 byl v čele katedry botaniky. V létech 1876 až 1902 byl současně ředitelem universitní botanické zahrady; byl také správcem rozsáhlého herbáře, který v této době byl základní pomůckou pro taxonomii rostlin. Zemřel roku 1904 ve věku 56 let.\n\nByl v ruské botanice zakladatelem srovnávací embryologie a významným morfologem. Studoval a popsal způsob oplodnění nahosemenných rostlin, jejich zárodečníky a pylové láčky. U zelených řas sledoval vývoj pohlavního rozmnožování, isogamety a oogamety. Přispěl k vymezení botaniky jako obecné disciplíny, zabýval se studiem zaměřeným na výzkum semenných rostlin, hub a řas, na fyziologii rostlin a rostlinnou geografii. Historiky je dále kladně hodnocen za zásluhy o rozšíření university, botanické zahrady i herbáře, který se díky němu stal světově proslulým.\n\nZachovala se jeho magisterská práce \"Генезис в типе пальмелевидных водорослей\" a doktorská práce \"О кирнаскулах у хвойных растений\".\n\nJe autorem také několika botanických taxonů.\n\n"}
{"id": "564875", "url": "https://cs.wikipedia.org/wiki?curid=564875", "title": "Noční vlak", "text": "Noční vlak\n\nNoční vlak je druh vlaku osobní přepravy jedoucí v noci. Další významy:\n\n\n"}
{"id": "564888", "url": "https://cs.wikipedia.org/wiki?curid=564888", "title": "Projekt Divadelní architektura ve střední Evropě", "text": "Projekt Divadelní architektura ve střední Evropě\n\nTACE (Theatre Architecture in Central Europe / Divadelní architektura ve střední Evropě) je mezinárodní projekt organizovaný Národním divadlem v Praze za spolupráce významných divadelních institucí ze Slovenska, Polska, Maďarska a Slovinska. Projekt byl podpořen grantem z programu Evropské unie Culture 2000 a inicioval jej Institut umění – Divadelní ústav. \n\nTématem projektu je divadelní architektura, kde se „zažehávaly revoluce, řešily významné dějinné události, zastřešovaly výjimečné umělecké výkony, utvrzovala se v nich národní identita a pospolitost a reprezentují to nejlepší z architektury své doby...“\n\nCílem projektu je detailní zmapování středoevropské divadelní architektury, dokumentace divadelních budov a jejich zařízení v širším geografickém kontextu. Podle Ondřeje Svobody, koordinátora projektu, je „cílem projektu je zavést jednotnou metodiku pro zpracování informací o divadelní architektuře a zpřístupnit tyto informace zájemcům po celém světě.“ Hlavním cílem projektu je prezentovat dosavadní poznatky a informace o vývoji divadelní architektury ve střední Evropě prostřednictvím komplexní struktury různých forem. Dílčí vývojové tendence v jednotlivých regionech jsou zasazeny do kontextu a širšího evropského pohledu díky spolupráci významných dokumentačních a vědeckých pracovišť z pěti evropských zemí. \n\nVýsledky aktivit by měly být důležité nejen pro bádání v různých oborech, ale i pro současnou divadelní praxi: v divadelní praxi hraje čím dál větší roli mezinárodní spolupráce umělců a je důležité, aby soudobí inscenátoři měli k dispozici přehledné i podrobné informace o podmínkách, v nichž mohou iniciativně realizovat své představy. Zpracované a zpřístupněné informace by měli oslovit také širší veřejnost.\n\nPříklad použití výsledků pro jiné obory předkládá například Igor Kovačevič, podle něhož se zdálo, že: „vše podstatné již bylo řečeno, opak je pravdou. Velmi vzrušující je například 19. století, kdy architektura působila jako médium, médium, které dnes již neumíme číst. Na první pohled bylo díky mnoha symbolům vidět, zda je stavba německá, česká nebo židovská a jak si daná enkláva stojí.“\n\n\n\n\n\n\n\n\nCílem studentů bylo navrhnout novou divadelní budovu do centra Lublaně s hlavním sálem určeným jak pro tradiční divadlo, tak pro současné podoby divadla s kapacitou přibližně 500 diváků. Soutěži předcházel mezinárodní workshop \"Divadelní architektura – vize a možnosti\", jehož se zúčastnilo 62 studentů fakult architektury z Bratislavy, Brna, Budapešti, Gdaňsku, Gliwic, Liberce, Lublaně a Prahy. Soutěž i workshop jsou dokumentovány obsáhlým katalogem.\n\n\n"}
{"id": "564889", "url": "https://cs.wikipedia.org/wiki?curid=564889", "title": "Lazurit", "text": "Lazurit\n\nLazurit (či ultramarín) je minerál, hlinitokřemičitan sodíku a vápníku spadající do skupiny foidů. Přesněji se jedná o tektosilikát, který je hlavním členem sodalitové skupiny. Minerál byl popsán prvně v roce 1892. Jeho jméno bylo odvozeno z perského \"Lazhward\", jež znamená \"modrý\". Lazurit tvoří hlavní součást horniny Lapis lazuli, ve které se podílí na jejím složení 25 až 40 %.\n\nJedná se o minerál silně kontaktně metamorfovaných vápenců.\n\n\n\nVyskytuje se společně s kalcitem, pyritem, diopsidem, humitem, forsteritem, haüynem a muskovitem.\n\nBrousí se jako drahý kámen a již od starověku a středověku byl lazurit těžen v Badachšánu, oblasti Afghánistánu, v podobě polodrahokamu lapis lazuli, dodnes jde celosvětově o jeho hlavní zdroj. Jeho drcením byla získávána velmi vzácná barva ultramarín, což napovídá i samotný název této barvy: Jde o složení latinských slov \"ultra\" (nad, dále, tedy přeneseně i za, zpoza) a \"mare\" (moře). \n\n\n"}
{"id": "564901", "url": "https://cs.wikipedia.org/wiki?curid=564901", "title": "Jigdo", "text": "Jigdo\n\nJigdo je stahovací počítačový program vytvořený původně pro operační systém Debian. Jeho podstatou je stahování diskových obrazů po jednotlivých souborech z různých serverů a jejich sestavování až po stažení. Jedná se o svobodný software vydaný pod licencí GNU GPL.\n\nV současnosti je pomocí něj možné stáhnout kromě Debianu také Ubuntu, Fedoru, Solaris a FreeBSD.\n\n"}
{"id": "564913", "url": "https://cs.wikipedia.org/wiki?curid=564913", "title": "Jardin des Poètes", "text": "Jardin des Poètes\n\nJardin des Poètes (česky \"Zahrada básníků\") je veřejný park, který se nachází na jihozápadním okraji Paříže v 16. obvodu. Leží v sousedství Jardin des serres d'Auteuil. Park byl vybudován v roce 1954 a jeho rozloha činí 13,4 ha.\n\nZahradu založilo město město Paříž z podnětu Pascala Bonettiho, čestného prezidenta Společnosti francouzských básníků. Zahrada byla slavnostně otevřena 15. května 1954.\n\nJeho zvláštností je umístění desek na trávníku, na kterých jsou verše francouzských básníků, slavných i méně známých. Také jsou zde umístěny busty básníků včetně Alexandra Puškina z roku 1999, kterou darovalo město Moskva.\n\nOd roku 2006 je tato zahrada společně se sousední botanickou zahradou Jardin des serres d'Auteuil\nohrožena navrhovaným spojením mezi Stadionem Georgese Héberta a Stadionem Rolanda Garrose.\n\n"}
{"id": "564916", "url": "https://cs.wikipedia.org/wiki?curid=564916", "title": "Slovanská lípa", "text": "Slovanská lípa\n\nSlovanská lípa byla založena 30. dubna 1848 v Praze, tedy v době vrcholícího boje za národní obrození. Posláním tohoto spolku bylo posilovat národní uvědomění a slovanskou vzájemnost. Později vznikla řada jeho poboček a na jejich sjezdu, který se uskutečnil ještě téhož roku, byla založena \"Jednota Lip slovanských\" jako celozemská politická organizace. Po porážce červnového povstání a nastolení bachovského absolutismu se Lípa slovanská přeměnila v nepolitický spolek a ještě v roce 1849 zanikla. Osamostatněním výtvarných umělců sdružených ve Slovanské lípě vznikla Jednota výtvarných umělců (1849-1856).\n\nČinnost Slovanské lípy je spojena s další obrozeneckou organizací nazvanou Národní výbor. Ten byl původně jako Svatováclavský výbor založen na schůzi obrozeneckých sil ve Svatováclavských lázních v Praze 11. března 1848. Svatováclavský výbor, vedený představiteli liberálního měšťanstva a inteligence, se v březnových dnech stal vůdčí silou českého politického hnutí. S příchodem radikálních demokratů byl v dubnu 1848 rozšířen na stočlenný orgán, který se pod názvem Národní výbor stal uznávanou politickou institucí. Po porážce červnového povstání, v jehož čele radikální demokraté stáli, byl Národní výbor 26. června 1848 rozpuštěn.\n\nČeští radikální demokraté rovněž navrhovali, aby vznikly pobočky Národního výboru také v dalších městech a obcích. To však bylo zamítnuto s odkazem na jeho poradní funkci. Podařilo se to však právě u Slovanské lípy. \n\n"}
{"id": "564917", "url": "https://cs.wikipedia.org/wiki?curid=564917", "title": "František Klapálek", "text": "František Klapálek\n\nFrantišek Klapálek (31. srpna 1863, Luže, Rakouské císařství – 3. února 1919, Praha, Československo) byl český entomolog, první předseda České společnosti entomologické a její zakládající člen.\n\nNarodil se roku 1863 v Lužích (dnes okres Chrudim, Pardubický kraj). Po skončení základní školy vystudoval gymnázium v Litomyšli, později studoval přírodní vědy na Karlově univerzitě. V entomologii se věnoval hlavně řádu chrostíci (\"Trichoptera\"), síťokřídlí (\"Neuroptera\") a brouci (\"Coleoptera\"). Spolu s dalšími 19 entomology byl zakládajícím členem České společnosti entomologické, která byla založena dne 17. ledna roku 1904 v Praze. Stal se prvním předsedou této společnosti. Do funkce místopředsedy byl tehdy zvolen Napoleon Manuel Kheil. Jako významný znalec hmyzu byl známý po celém světě. Byl autorem prvního českého překladu knihy Charlese Darwina: \"O původu druhů...\". Zemřel roku 1919 v Praze - Karlíně.\n\n\n"}
{"id": "564918", "url": "https://cs.wikipedia.org/wiki?curid=564918", "title": "Vladimír Srb", "text": "Vladimír Srb\n\nVladimír Srb (19. června 1856 Hořice – 11. května 1916 Praha) byl český právník a politik. Byl starostou Prahy (v letech 1900–1906) a poslancem Říšské rady.\n\nNarodil se 19. června 1856 v Hořicích. Otec Antonín Srb byl knihovník, matka Anna Srbová byla spisovatelka, píšící pod pseudonymem Věnceslava Lužická. Sestra Marie byla operní pěvkyní. Když jeho otec v roce 1867 zemřel, rodina se přestěhovala do Prahy. Tam vystudoval akademické gymnázium a Právnickou fakultu Karlo-Ferdinandovy univerzity. Během studií byl předsedou Akademického čtenářského spolku. Roku 1880 získal titul doktora práv. Poté byl advokátním koncipientem v kanceláři JUDr. Tomáše Černého, který byl tou dobou pražským starostou, a v roce 1886 si otevřel vlastní praxi ve Štěpánské ulici.\n\nRoku 1883 se oženil s hudební skladatelkou Marií Kavalierovou (1860–1933) ze známého sklářského rodu Kavalierů. Jejich neteř Pavla Kropfová byla manželkou pražského starosty a prezidentského kancléře Přemysla Šámala. Srbovi tři synové se později dlouze soudili o sklárny po rodině Kavalierů.\n\nJako staročech byl v roce 1889 v Praze zvolen do sboru obecních starších a o rok později i do městské rady, kde zasedal až do roku 1900. V letech 1895 až 1896 byl druhým náměstkem starosty. V prosinci 1896 byl po Čeňku Gregorovi zvolen starostou, své zvolení však nepřijal a stal se tak prvním náměstkem starosty Jana Podlipného. V únoru 1900 již svou volbu přijal a v březnu 1903 byl znovuzvolen. Po skončení druhého volebního období v únoru 1906 zůstal ve sboru obecných starších.\n\nDoba jeho starostování byla poznamenána pokračujícími spory mezi Čechy a Němci. Srb se coby představitel českého tábora snažil Prahu kulturně orientovat na Francii a Paříž místo Vídně. Jako jeden z nejvýše postavených českých volených představitelů zároveň starostenský post využíval akcím přesahujícím rámec pouhé komunální politiky. V prvním roce starostování podnikl oficiální návštěvu Paříže při příležitosti konání tamní Světové výstavy, v roce 1901 pak hostil pařížskou delegaci při příležitosti konání 4. všesokolského sletu. V Praze se také za podpory radnice konaly výstavy Augusta Rodina (1904) a Edvarda Muncha (1905). Za jeho éry byl dokončen Most Legií, k Praze připojena Libeň a došlo k rozhodnutí o asanaci pražského Josefova. V roce 1902 rozhodl o stavbě Obecního domu, v roce 1903 položil základní kámen ke stavbě Husova pomníku na Staroměstském náměstí a nechal zrealizovat také pomník Františka Palackého na stejnojmenném náměstí. V roce 1904 se zasloužil o obnovení památného kostela sv. Martina ve zdi.\n\nPodílel se taky na hospodářských a finančních institucích. Od roku 1893 zasedal v předsednictvu městské spořitelny, v letech 1900–1903 byl jejím ředitelem. Od roku 1907 zasedal jako ředitel nově založené České banky. Byl nositelem Řádu Františka Josefa (II. třída).\n\nOd roku 1890 zastával post člena zemské školní rady. V letech 1901–1913 byl poslancem Českého zemského sněmu. Ve volbách do Říšské rady roku 1907 se stal poslancem Říšské rady (celostátní parlament), kam byl zvolen za okrsek Čechy 003. Ve vídeňském parlamentu setrval jen do své rezignace 19. října 1909. Pak ho v Říšské radě nahradil Karel Sokol.\n\nZemřel náhle po mozkové mrtvici 11. května 1916 v Praze. Je pohřben je na Vyšehradském hřbitově v hrobce společně se svou matkou.\n\n\n"}
{"id": "564919", "url": "https://cs.wikipedia.org/wiki?curid=564919", "title": "Kostel svatého Josefa (Paříž)", "text": "Kostel svatého Josefa (Paříž)\n\nKostel svatého Josefa (francouzsky \"Église Saint-Joseph-Artisan\") je farní katolický kostel v 10. obvodu v Paříži, který se nachází mezi ulicemi \"Rue La Fayette\" a \"Quai de Valmy\". Kostel je postavený v novogotickém slohu.\n\nKostel byl původně vystavěn v 19. století jako kaple a teprve v roce 1958 se stal farním kostelem. Kostel se dříve nazýval \"Saint-Joseph-des-Allemands\" (Svatý Josef Němců), neboť patřil německé církvi v Paříži.\nV červenci 1991 byl kostel obsazen imigranty, kterým nebyl udělen azyl, a kteří zde drželi hladovku.\n"}
{"id": "564923", "url": "https://cs.wikipedia.org/wiki?curid=564923", "title": "Jakub Voráček", "text": "Jakub Voráček\n\nJakub Voráček (* 15. srpna 1989 Kladno) je český profesionální hokejový útočník aktuálně hrající za klub Philadelphia Flyers v National Hockey League (NHL).\n\nK prvnímu extraligovému zápasu nastoupil v sezóně 2005/06 za HC Rabat Kladno. V roce 2006 nastoupil na jednu sezónu za tým Halifax Mooseheads v QMJHL. Dne 2. srpna 2007 podepsal s Blue Jackets tříletou smlouvu. Svůj první gól v NHL vstřelil ve svém prvním zápasu 10. října 2008 Martymu Turcovi z Dallasu Stars. Voráček také přihrál na první gól v playoff, který vstřelil R. J. Umberger. Dne 23. června 2011 byl vyměněn do Philadelphie Flyers za Jeffa Cartera. Dne 1. července podepsal s Flyers roční smlouvu, v týž den jeho nový tým získal na jeden rok i dalšího kladenského rodáka Jaromíra Jágra. Na konci července 2013 prodloužil smlouvu s vedením Flyers o další čtyři roky, za které získá celkem 17 milionů dolarů. V červenci roku 2015 prodloužil s Philadelphií smlouvu na dalších osm let, za které získá celkem 66 milionů dolarů, což z něj dělá jednoho z deseti nejlépe vydělávajících hokejistů v NHL.\n\nJiž od mládežnických kategorií reprezentuje ČR, účastnil se na dvou mistrovství světa do 18 let v letech 2006 a 2007, dvou mistrovství světa dvacetiletých v letech 2007 a 2008. Jeho premiéra v seniorském týmu nastala 29. dubna 2010 na LG Hockey Games ve Švédsku. Pomohl českému týmu vyhrát zlatou medaili na mistrovství 2010 a o rok později vyhrát bronz na mistrovství 2011 v Bratislavě, kde vstřelil 1 gól a na 2 přihrál. O dva roky později na MS 2013 ve Švédsku se stal se 7 body nejproduktivnějším Čechem na šampionátu. V roce 2014 se zúčastnil ZOH v ruském Soči, kde s týmem nestačili ve čtvrtfinále na výběr USA a obsadili celkové 6. místo. Absolvoval také domácí MS 2015, kde byl kapitánem národního týmu, který obsadil celkové 4. místo.\n\n\nStatistiky reprezentace:\nJe také členem týmu Real TOP Praha, v jehož dresu se zúčastňuje charitativních zápasů a akcí. Nadace Jakuba Voráčka podporuje výzkum a vznik registru pacientů s roztroušenou sklerózou, činnost a rozvoj RS center v České republice.\n\n"}
{"id": "564925", "url": "https://cs.wikipedia.org/wiki?curid=564925", "title": "Lnice", "text": "Lnice\n\nLnice (\"Linaria\") je rod vyšších dvouděložných rostlin z čeledi jitrocelovité (\"Plantaginaceae\").\n\nLnice jsou jednoleté nebo vytrvalé byliny se střídavými, vstřícnými nebo přeslenitými listy. Lodyha je lysá nebo v horní části žlaznatá. Listy jsou často přisedlé, s jednou nebo několika žilkami. Květenství je vrcholové, nejčastěji klas nebo hrozen, výjimečně hlávka. Květy jsou podepřeny listeny. Kalich je hluboce členěný, často souměrný, z 5 lístků. Koruna je dvoupyská, s korunní trubkou a na bázi s ostruhou. Dolní pysk je vydutý, trojlaločnatý, horní pysk je vzpřímený, dvojlaločnatý. Tyčinky jsou 4, dvoumocné (2 delší a 2 kratší). Plodem je kulovitá nebo oválná tobolka s mnoha semeny. Semena jsou plochá, obvykle se široce křídlatým okrajem.\n\nRod zahrnuje asi 100 druhů, rozšířených v severním mírném pásu. Nejvíce druhů je v Eurasii, především v západním Středomoří. \n\nV původní české květeně je rod zastoupen 3 druhy. Lnice květel (\"Linaria vulgaris\") se vyskytuje hojně na většině území ČR, zpravidla na osluněných druhotných stanovištích na propustných substrátech (železniční náspy, okraje silnic ap.). Na jižní Moravě roste méně nápadně kvetoucí, avšak vyšší lnice kručinkolistá (\"Linaria genistifolia\"), vyhledávající kamenitá a písčitá stanoviště. Lnice rolní (\"Linaria arvensis\"), známá dříve jako polní plevel z mnohých výskytů, v souvislosti se změnou způsobu obhospodařování polí téměř zcela vymizela. Nověji jsou potvrzovány jen zcela ojedinělé lokality. Centrum rozšíření tohoto druhu je v západním Středomoří. Z jižní Evropy je k nám vzácně zavlékána lnice plazivá (\"Linaria repens\").\n\nNať lnice květele (\"Linaria vulgaris\") je používána jako spasmolytikum tlumící křeče při kolikách a při ledvinových a žlučníkových záchvatech způsobených kameny. Zevně je používána při ošetřování bércových vředů, hemoroidů a dalších neduhů souvisejících s cévním systémem.\n\nNěkteré lnice jsou občas pěstovány jako okrasné rostliny, např. vytrvalá lnice nachová (\"Linaria purpurea\"), jako letnička jednoletá lnice marocká (\"Linaria maroccana\"). Na skalkách je občas pěstována lnice alpská (\"Linaria alpina\").\n\n\n\n \n \n"}
{"id": "564930", "url": "https://cs.wikipedia.org/wiki?curid=564930", "title": "Seznam lubušských biskupů", "text": "Seznam lubušských biskupů\n\nSeznam lubušských (\"Lubusz, Lebus\") biskupů\n\n\"Biskupství zřízeno roku 1124/25\"\n\"1276 přenesení biskupského sídla do Hořice (Górzyca, Göritz)\"\n\"1385 přenesení biskupského sídla do Fürstenwalde\"\n\"Zánik biskupství\"\n\n"}
{"id": "564936", "url": "https://cs.wikipedia.org/wiki?curid=564936", "title": "Skautský slib", "text": "Skautský slib\n\nSkautský slib je základní přísaha skautů a ohnisko skautského duchovního života. Skaut, který se rozhodne složit slib skautů či skautek, by měl být řádným členem oddílu, měl by být poučen o idee skautingu a být rozhodnut podle nich žít. Jako podmínka k připuštění ke skautskému slibu se někdy vyžaduje nováčkovská zkouška. \n\nSkautský slib vyjadřuje tři základní principy skautingu, tedy ty hodnoty, k nimž skauting jako výchovné hnutí má podle svého poslání člověka vést; proto má zpravidla tři body, každý z nich odkazující na jeden z těchto principů. Skautský slib je velmi podobný u skautů na celém světě; mezinárodní organizace skautů WOSM považuje existenci skautského slibu a přítomnost tří základních principů v něm za nutnou podmínku členství národní organizace. \n\nForma složení slibu není předepsána, existuje však zvyková shoda – slib bývá skládán při slavnostních příležitostech, obvykle u ohně před vedoucím oddílu a případnými dalšími jeho členy. U slibu bývají přítomny symboly v něm obsažených hodnot – česká vlajka zastupuje vlast, Bible (pro věřící skauty) duchovní princip, kronika oddílu nebo kniha \"Základy junáctví\" skautskou tradici.\n\nSlib vyjadřuje především individuální (morální) závazek žít podle slibu a hodnoty v něm vyjádřené svým životem naplňovat. Spolu se skautským zákonem je jedním z prvků skautské výchovné metody, má působit na mladého člověka jako formativní akt výchovy, resp. sebevýchovy, který pomáhá hodnoty v slibu vyjádřené zvnitřnit. \n\nJunák – český skaut ukládá všem svým členům skautský slib složit, nevyžaduje však žádný termín; to znamená, že člen nemůže složení skautského slibu bezdůvodně odkládat nebo trvale odmítnout. \n\nSkauti skládají při dalších příležitostech i další sliby – mladší členové (do 10 let) skládají jako předstupeň slib světlušek (dívky) nebo vlčat (chlapci), činovníci skládají před převzetím do funkce slib činovnický. \n\nSlib lze doplnit dobrovolným dodatkem: \"K tomu mi pomáhej Bůh.\"\n\nJunák – český skaut je unikátní mezi světovými organizacemi tím, že ve svém slibu neodkazuje přímo na Boha, ale na duchovní hodnoty pravdy a lásky.\n\nSkautský slib hnutí na celém světě pochází z originálu publikovaného Robertem Badenem-Powellem ve \"Skautingu pro chlapce\":\nSkautský slib nebyl pevnou součástí českého skautského hnutí od jeho počátku; v \"Základech junáctví\" je o něm pouze letmá zmínka bez přesného znění a bez duchovního principu, nebyla mu tehdy ani přikládána taková váha jako později. Český skautský slib dlouho neobsahoval odkaz na duchovní princip a používal pouze odkaz na vlast \"(milovat vlast svou a sloužit jí v každé době)\", což bylo způsobeno silně negativním postojem většiny české společnosti ke katolické církvi na sklonku existence Rakouska-Uherska, kdy byla silně provázána s vládnoucí habsburskou dynastií. Znění slibu se ustálilo během první světové války.\n\nVe třicátých letech byla ke slibu přidána dobrovolná doložka \"\"K tomu mi dopomáhej Bůh.\"\" Na konci třicátých let byla po bouřlivých diskuzích nakrátko ustanovena jako povinná.\n\nPo obnově skautské organizace v roce 1989 podal Junák žádost o znovupřijetí do mezinárodní organizace skautů, WOSM, ta však byla odmítnuta kvůli absenci duchovního principu ve slibu. Sněm v roce 1992 proto přijal usnesení o změně na kompromisní znění. Použití nábožensky neutrálního termínu \"Nejvyšší Pravda a Láska\" bylo s přihlédnutím k českým specifikům (nízká religiozita) WOSM přijato; za toto znění se postavil např. i biskup František Lobkowicz.\n\nMinoritní české skautské organizace termín \"Nejvyšší Pravda a Láska\" nepřijaly; buď používají přímo odkaz na Boha, nebo pouze na vlast (viz výše).\n\nČlenové skautského hnutí v mladších věkových kategoriích (cca do 10 let) skládají nejprve slib vlčat (chlapci) nebo světlušek (děvčata), skautský slib až ve chvíli, kdy dorostou do vyšší věkové kategorie.\n\nI tyto sliby lze doplnit dobrovolným dodatkem: \"K tomu mi pomáhej Bůh.\"\n\n\n"}
{"id": "564937", "url": "https://cs.wikipedia.org/wiki?curid=564937", "title": "David Gillick", "text": "David Gillick\n\nDavid Gillick (* 9. července 1983, Dublin) je irský sportovec, atlet, dvojnásobný halový mistr Evropy v běhu na 400 metrů.\n\nSvé největší úspěchy zaznamenal v hale. Na halovém MS 2004 v Budapešti získal bronzovou medaili ve štafetě na 4 x 400 metrů. V roce 2005 vybojoval zlatou medaili na halovém ME v Madridu a o dva roky později titul obhájil na šampionátu v Birminghamu. V roce 2008 reprezentoval na letních olympijských hrách v Pekingu. V úvodním rozběhu obsadil celkové 29. místo a do semifinále nepostoupil . O rok později se umístil na mistrovství světa v Berlíně na šestém místě. Ve finále byl nejlepším z Evropanů . Ve stejném roce skončil šestý také na světovém atletickém finále v Soluni. V roce 2010 na halovém mistrovství světa v katarském Dauhá doběhl ve finále na pátém místě, později však byl diskvalifikován. \n\n"}
{"id": "564939", "url": "https://cs.wikipedia.org/wiki?curid=564939", "title": "Přízračná přestřelka", "text": "Přízračná přestřelka\n\n„Příznačná přestřelka“ (v originále „Spectre of the Gun“) je první díl třetí řady seriálu Star Trek, později známého jako \"Star Trek (seriál)\". Premiéra epizody v USA proběhla 25. října 1968, v České republice 4. dubna 2003.\n\nHvězdného data 4385.3 se loď USS Enterprise NCC-1701 pod vedením kapitána Jamese Tiberius Kirka setkává s rasou Melkotianů, rasy pocházející ze systému Theta Kiokis II. Posádka je varována, že narušuje jejich prostor a další upozornění již nebude tolerovat. Kirk úkoluje Uhuru, aby zkusila odeslat Melkotianům zprávu, že Federace má mírový úmysl.\n\nPři neuposlechnutí varování se kapitán Kirk, první důstojník Spock, vrchní inženýr Scott, doktor Leonard McCoy a poručík Pavel Čechov objevují v imitaci westernového městečka. Melkotiané je upozorňují, že za porušení jejich prostoru budou popraveni, ale ne ihned. Posléze zjišťují, že je Melkotiané vsadili do role klanu Clantonů, sourozenců, kteří dle historie padli při přestřelce u O. K. Corralu s klanem bratří Earpů. Všichni vesničané, včetně Earpů vidí výsadek jako bratry Clantony, ačkoliv členové výsadku sebe vidí stále v uniformách hvězdné flotily. Přesvědčování, že jde o omyl se míjí účinkem a Earpové dávají Kirkovi (alias Ike Clantonovi) ultimátum opustit město do 17. hodiny, jinak budou všichni zabiti. Únik však není možný, protože městečko složené z westernových, nedokonalých kulis je obklopené silovým polem, které zamezuje odchodu. Komunikátory ani phasery nefungují. Při sporu s jedním Earpem je zabit Čechov a zbytek výsadku si uvědomuje, že nebezpečí je více než reálné.\n\nOstatní členové se snaží vytvořit kouřový granát, který by Earpy uspal. Když však prototyp zkouší na Scottym, je zjevné, že nemá žádný účinek a do páté hodiny zbývá asi 10 minut. Spock rozvádí svou teorii, že ve světě, kteří Melkotiané vytvořili, vše závisí pouze na myšlenkách jich samotných a pokud tedy budou věřit, že kulky zabíjí, zabíjet opravdu budou. McCoy namítá, že jejich mozky nejsou programovatelné a nemohou si jenom tak najednou začít myslet, že dokážou nemožné. Jako řešení Spock na všechny používá vulkánské spojení myslí, aby jim vštípil jistotu, že kulky neubližují. S úderem páté hodiny přicházejí Earpové, ale ani dva vyprázdněné zásobníky nikomu z posádky \"Enterprise\" neublíží. Kirk se vydává proti nim, srazí jednoho na zem a namíří na něj revolver, ale spoušť nestiskne.\n\nZáhy se všichni, včetně živého Čechova, objevují na \"Enterprise\". Před lodí je opět vidět letící melkotiánský objekt, který následně exploduje před lodí. Poté se ozývá hlas a ptá se Kirka, proč jej nezabil, když měl možnost, a jestli je toto jednání typické pro lidskou rasu. Kirk potvrzuje a znovu opakuje, že Federace má mírové úmysly. Melkotiané následně oznamují, že Kirka uvítají na své planetě a předchozí varování již neplatí.\n\n\n"}
{"id": "564942", "url": "https://cs.wikipedia.org/wiki?curid=564942", "title": "Krohův rodinný dům", "text": "Krohův rodinný dům\n\nVlastní rodinný dům architekta Jiřího Krohy byl postaven v letech 1928–1930 ve funkcionalistickém stylu. Budova se nachází v brněnském katastrálním území Stránice č. p. 110 (Masarykova čtvrť), ulice Sedlákova č. o. 45.\n\nV roce 1926 byl Jiří Kroha jmenován mimořádným profesorem na České vysoké škole technické v Brně, kde začal přednášet. Roku 1928 se do Brna definitivně přestěhoval a vypracoval projekt vlastního rodinného domu, který se po vile v rámci kolonie Nový dům stal jeho druhou brněnskou realizací (nepočítaje provizorní objekty pro Výstavu soudobé kultury v Československu). Krohův rodinný dům vznikl v Masarykově čtvrti téměř na konci Sedlákovy ulice poblíž Wilsonova lesa. Dům se nalézá na severovýchodním svahu Žlutého kopce a je posledním v řadové zástavbě ulice. Samotná stavba budovy proběhla v letech 1928–1930.\n\nSpodní podlaží je technologické, nachází se zde garáž a hospodářské zázemí domu. Vchod do budovy byl řešen skrz nezastavěnou část spodního podlaží do dvorku, odkud je přístupné schodiště vedoucí dovnitř do domu, do zvýšeného přízemí. Za stavbou se nachází kromě dvorku částečně krytá terasa a terasovitá zahrada ve svahu Žlutého kopce. Vstupní schodiště vede do rozlehlé vstupní haly, která zabírá celou hloubku budovy. Uprostřed dispozice je umístěna kuchyně (v přední části domu), schodiště do horního patra (uprostřed) a záchod (vzadu). V pravé straně budovy (při pohledu z ulice) je umístěn jídelní kout spojený s obývacím pokojem, jenž je osvětlen velkými jednoduchými, dvojitě zasklenými okny v zahradním rizalitu. Místnosti v horním patře domu slouží jako ložnice s přístupem na malou tělocvičnou terasu. Na střeše budovy se nachází rozlehlá střešní terasa. Domovní průčelí do ulice je doplněno rizalitem.\n\nDům má železobetonovou konstrukci s cihelnou výplní. Obvodové zdi jsou izolovány heraklitovými deskami, stejně jako střešní terasa a příčky. Sám Jiří Kroha se podílel na části interiérového zařízení včetně soch a obrazů, neboť se sám věnoval i malířství a sochařství.\n\nKrohův rodinný dům se po svém dokončení stal místem setkávání avantgardních umělců, známá je fotografie Vítězslava Nezvala, Karla Teigeho a Romana Jakobsona v zahradním bazénu.\n\nDům zůstal v majetku Krohovy rodiny, přičemž některé provedené úpravy navrhl sám architekt. Jednalo se zejména o zástavbu vstupní části spodního podlaží a předělení některých prostor v domě.\n\nDne 3. května 1958 byl dům zapsán na seznam kulturních památek.\n\n\n"}
{"id": "564951", "url": "https://cs.wikipedia.org/wiki?curid=564951", "title": "Módní diktát", "text": "Módní diktát\n\nMódní diktát (také diktát módy) je termín, kterým je obvykle ve společnosti, tisku a mezi spotřebiteli označována zřejmá nebo jindy neprůkazná tendence vyžadovat či naplňovat určitý vzorec žádoucího chování nebo manipulovat společenské preference.Například trendy vánoc na kterých se shodnou výrobci a aranžéři, způsob jak mají být nastrojené stromky a provedena výzdoba domu, každoročně udává Evropská asociace floristů a výrobců dekorací (EFSA). \nPodle respektované autorky odborných publikací v oboru odívání Ludmily Kybalové byl prvním, kdo skutečně zavedl módní diktát Christian Dior. Podle některých tvrzení v sedmdesátých létech móda, jako víceméně jednotné skupinové chování, rozrůznila na styly typické pro skupiny osob. Podle tohoto názoru v posledním desetiletí postmoderní doba ukončila módní diktát a nahradila jej osobním výběrem některé z variant módního stylu, jenž jsou všechny možné. \n\nMódní diktát podle rozšířeného názoru ovlivňuje především pojetí krásy, estetiky, vhodnosti a přijatelnosti, tedy etiky, tedy udává hranice společenského chování a vyznačuje jeho ideální podobu, výrazně ovlivňuje rozhodování v nejdůležitějších oblastech života. Podvolení se tlaku módního diktátu je spojeno s osobními prioritami a sebeidentifikací každé osoby. Módní diktát se v rámci společnosti se může u jednotlivých skupin lišit a podléhá změnám. Například do šedesátých let byl zejména v odívání respektován módní diktát pařížské salonní módy. \n\nMódní diktát je motivací členů společnosti nebo skupiny k dobrovolnému plnění určitých společenských norem, jejichž obsah je obvykle šířen médii (vzhled, postavení, chování). Je spotřebiteli vnímán jako sociální vliv a je zohledňován i ekonomickými analýzami. Naplnění norem bývá často adresátem vnímáno se značnou naléhavostí.\n\nSlovní obrat „\"módní diktát\"“ se používá často v souvislosti s komerčním modelingem a prodejem oděvů a způsobem sebereprezentace. A v této souvislosti je někdy textilní průmysl vyhodnocen jako původce módního diktátu \n\nUž v roce 1978 americká psychoanalytička Hilde Bruch pokládala módní průmysl za odpovědný za rozšiřování názoru, že hodnota člověka je závislá na tom zda je, či není štíhlý. Průzkumy například poukazují na to, že móda vyhublosti a nemocného vzhledu v módním průmyslu nekoresponduje s představami mužů o ženské kráse. Mentální anorexie je choroba zmiňovaná v souvislosti s přehnanými nároky postiženého na sebe sama v souvislosti s požadavky prostředí. Veřejně známější se stala choroba v letech, kdy byla propagována jako vzor krásy Twiggy. \n\nDiktát módy je rovněž uváděn jako společenský nátlak na způsob dobrovolného opakovaného vizuálního sebeoznačování osob, v rozsahu celé škály jejich chování, v rámci hierarchických společností s nízkou sociální mobilitou (nejen oděv, ale také volba typu dopravního prostředku, způsob vyjadřování, výběr partnera, atp). \n\nZákladní rozpory lze vidět již v otázce zda prodejci a výrobci skutečně (úmyslně) ovlivňují společnost (trh, spotřebitele), nebo zda nikoliv. Další otázkou je, zda je módní diktát na rozdíl od virálního marketingu realizovatelný i bez pozitivního přístupu většiny členů společnosti (spotřebitelů) a jaké skupiny společnosti ovlivňuje či jakou intenzitou, protože v preferencích obyvatel často sehrává roli více faktorů, než jen reklama a společenský úzus. Příkladem takového problému je propagovaná komerční postava Santa Claus. \n\n„\"Ve všech svých významech se nám jeví tedy móda jako fakt sociálně ekonomický, který je vpleten do složitého komplexu společenského bytí a vědomí.\"“ Proti módním trendům, které jsou produktem masové spotřeby a pásové výroby vzniká opozice, která preferuje individualitu. Tato opozice se stejně tak může stát novou módní vlnou a sociálním diktátem.\n\nNěkteré zdroje formulují teorii módní diktatury jako záměr a úmyslné šíření kulturní a sociální diktatury pomocí médií a manipulaci nadnárodních, hlavně amerických korporací. Podle teorie módní diktatury nadnárodní korporace upevňují své dominantní postavení na trhu a zvyšují zisk ovlivňováním veřejného mínění a modelů chování obyvatelstva. Podle dalších teorií je šířena celosvětově jednotná anglofonní kultura a dlouhou dobu působila globalizace a amerikanizace na neamerické kultury současně.\n\nJiné zdroje uvádějí jako tvůrce módního diktátu skupiny koupěschopných spotřebitelů: \"„důležitým důsledkem módy je také jakýsi „módní diktát“,… Tedy například v letní sezóně je velká poptávka po dámských letních šatech, a zároveň (tedy také proto) se módní návrháři a značky této poptávce maximálně věnují a přizpůsobují. Dávají zákazníkům to, co si přejí,…“\" zde je dobový módní diktát popisován jako velmi proměnlivý, neodmyslitelný, samozřejmý a pro všechny strany vyhovující společenský jev. Tento jev, podřízení se módě, je zde popisován jako dobrovolné zařazení do skupiny.\n\"Móda není takovým prostředkem, který diktuje normy. Právě naopak, dává lidem možnost realizovat své představy o sobě samém, aniž by byl na člověka vyvíjen nechtěný nátlak.\" Uvádí tedy zcela přesně opačné tvrzení než opozice. \n\nDobrovolné přijímání „diktátu módy“ je popisováno s tím, že móda je kulturním fenoménem, způsobem chováním obecně, sociálním projevem osoby. \"Pokud chápeme oblékaní jako určitý druh chování, pak můžeme říci, že móda určuje pravidla chování a že jejich vynutitelnost má větší sílu než je vynutitelnost některých oblastí práva také proto, že diktát módy je přijímán dobrovolně,…\" Dobrovolnost a diktát spočívá ve faktu že podstata tohoto sociálního projevu nepochází z estetické oblasti. Přizpůsobením se „podle módy“, demonstruje jedinec akceptování určitých pravidel chování ve skupině. Autor uvádí, že v přísně hierarchicky založených společnostech s nízkou sociální mobilitou (kastovní systémy) mezi jednotlivými vrstvami, se móda, tedy reprezentace postavení osoby vzhledem, podléhá přísným, přesně stanoveným rituálům. Dobrovolné přijímání „diktátu módy“ je podle tohoto názoru možné chápat i jako rituál, kterými osoba dává najevo své společensky podřízené či nadřízené postavení, dobrovolné, ba nadšené vyvěšení viditelného znamení příslušnosti ke skupině, sektě, vrstvě, proudu, jako sociální projev. Takové dobrovolné přijímání módy popisuje Georg Simmel. který nahlíží na módu jako na sociologický projev, v němž dochází k střetávání se opačných tendencí u individua. Snahy splynout se skupinou, začlenit se a být nositelem stejných znaků jako skupina a opačné snahy odlišovat se od ostatních, vyčlenit se některými znaky jako jedinečná osobnost. Dobrovolnost přijímání módy Simmel vysvětluje, když se zamýšlí nad napodobením a jeho dobrovolností: \n\n„\"Napodobení… …Dává individuu jistotu. že tu ve svém jednání nestojí osamoceno,… Poskytuje… …zvláštní uklidnění,… …Tam, kde napodobujeme, přesunujeme ze sebe na druhého nejen požadavek produktivní energie, nýbrž i odpovědnost za dané jednání. Napodobení tak individuum osvobozuje od trýzně volby a vede k tomu, ze se jeví jako pouhý výtvor skupiny…\"“ \n\nBarthes doplňuje představu, kterou o módě předkládá Simmel. Je-li podle Simmela oděv (jeho móda) určující pro přesně danou sociální vrstvu, pak Barthes ukazuje na znaky a symboly, které informace o příslušnosti, moci a síle majitele dále vypovídají. Na jednoduchém příkladu vojenské uniformy, která sama představuje symbol autoritu rozlišuje znaky ukazující postavení hierarchii velení, jako jsou hvězdy nebo pásky označující míru pravomocí vydávat rozkazy, přičemž čím více hvězd a pásků, stužek a pruhů, tím vyšší je moc nositele. Uniformu někteří sociologové za skutečný módní objekt nepovažují, její používání je povinné. U skutečné módy jsou symboly subtilnější. Nepovinné používání módních prvků, módní chování je ovlivňováno (často silným) tlakem skupiny, tento tlak někteří nazývají diktát módy, módní diktát. \n\nOsoby které odmítají vliv módy a módní výstřelky vnímá jako osoby stejně podléhající módě (se stejnými tendencemi, reagující), jen osoby jejichž individuální reakce se vychyluje do záporné polarity v jejich osobnostním postoji. Takto by bylo možné chápat odpor proti módě nebo nějaké módě, nikoliv však úsilí o ovládání módy, jako jevu, směřovaného úsilí motivovaného účelem zisku nebo výhody.\n\nV reklamních kampaních je úmyslně vybírán jako model vzor s kterým by se spotřebitel měl ztotožnit. Velký podíl reklamních sdělení je směřován k mladým lidem. \n\n\"Motiv strachu v reklamě prezentuje hrozbu z negativních důsledků, které mohou nastat tím, že člověk nevlastní určitý výrobek nebo neprovozuje nějakou činnost (např. pojištění).\" \n\nOsoba která není schopna ztotožnit se s dokonalým obrazem předkládaným propagací může být negativně postižena společností (šikana na pracovišti, či ve škole) ovšem daleko nejčastěji sama sebe považuje za nežádoucí, ošklivou, nešikovnou, hloupou. nehodnou. Osoby trpící mentální anorexií se hodnotí negativně až k sebenenávisti. \n\nAčkoliv je mentální anorexie zmiňována v souvislosti s kultem mládí, módou hubnutí a módním diktátem, některé zdroje jako nesporný faktor mentální anorexie zmiňují pohlavní zneužívání v nezletilém věku.\n\nVliv komercionalizace, diktát aktuální společenské představy, vzor chování i vzhledu jedince lze ovšem vnímat ve všech oblastech společnosti. \n\"„Postindustriální společnost se atomizuje, člověk… je tyranizován veřejným míněním a podřizuje se reklamě. Stává se lehce manipulovatelným a bezvýznamným článkem politického systému a mocenské elity.“\" Snaha měnit a směřovat touhy člověka vyplývá ze skutečnosti, že společenské hodnoty pramenící z potřeb člověka, touhy po přijetí, uznání a ocenění se formálně realizují ve vztazích jedince k druhým lidem, ale též ve vztahu k sobě samému jako členu společnosti. Tyto potřeby lze pomocí vhodných nástrojů a tlaků směřovat, úspěšně využít ku prospěchu jedince, skupiny nebo celku. \n\n\"Lidé bezmyšlenkovitě kopírují vše, co vidí a slyší, a argument, že v zemích EU je něco tak a tak, je pro ně dostatečný. Ptát se, zda je dobré či špatné to napodobovat, je nejhorším kacířstvím a je zcela zakázáno.\" (Módní diktát a svobodné rozhodování, Eva Klausnerová o módním diktátu , o sdělení Stanislava Komárka v LN) \n\nPodle některých kulturních historiků za módním diktátem, zdůrazněním významu módy, stylovosti anebo spíše za „značkovostí“ zboží a designu bylo pouhé vyjádření společenské elity yuppies v 80. letech: „\"Oblečení až příliš výrazně vyjadřovalo étos podnikatelské kultury. Posedlost po značkovém zboží neznala mezí. Mistrně tak bylo předvedeno, jak se do oděvu promítají hodnotové systémy.… …Prostřednictvím šatů od Versaceho získali jejich nositelé možnost vyšvihnout se mezi společenskou elitu, zařadit se.\"“(Jana Máchalová, historička módy)\n\nZměna je základní vlastností módy měnily se preferované barvy, střihy oděvů, účesy, filosofické názory, „\"…ulice velkoměst, Paříže, Londýna, New Yorku,… se proměňovaly až do 80. let podle módního diktátu. Délky sukní klesaly a stoupaly, výraznou růžovou nahrazovala zelená, modrá či černá.\"“ Ovšem obyvatelé, kteří se hlásí k některým etnickým skupinám, Indiáni, Afričané, však nepřijímají žádné z měnících se módních stylů, nepodléhají módnímu diktátu a zakládají na neměnném oděvu či ozdobení těla. Stejně tak i venkované v odlehlých částech planety již po staletí používají stejné lidové kroje. Další výjimkou, který se z velké části vymyká módnímu diktátu jsou společenské elity používající uniformy. Například oděvy školní mládeže a některé společenské oděvy (myslivost, sport, přehlídkové uniformy) se i generace výrazně nemění. Módním diktátem je neměnnost těchto estetických vzorů. Historie, neměnnost, konzervatismus, nebo stálost je přitom rovněž významným symbolem a hodnotou v dané sociální skupině.\n\nČasté stereotypní zobrazování v komerčních sděleních může vést k fixaci předsudků ve společensky akceptovatelné formě. Už samotný výběr partnera je proces, při kterém se před konečným výběrem jedinec rozhoduje z více pohledů. Jedním z významných rozhodnutí je kulturně sociální kontext a dopad výběru toho kterého partnera pro jeho vlastnosti a chování. Tento kulturně sociální kontext výběru ovlivňuje také společenské postavení a stratifikaci obou osob ve společnosti a je určen především preferencemi, prioritami, standardy, „racionálními herními pravidly“ dané společnosti, tedy zvyky a obyčeje, které jsou v dané společnost běžné a propagované, ať jsou jakékoliv. Tento pohled je vždy „prvotním hybatelem“ výběru. Preference při výběru partnerů jsou přímo ovlivňovány médii a od dětství předkládanými vzory (Ken, Barbie). Preferenci může významně ovlivnit jak komerční reklama (Marlboro Man) tak i rozšířená literatura (Fifty Shades of Grey - postava Christian Grey) či audiovizuální díla (Angelika, Markýza andělů), propagovanou postavou v kulturní tvorbě (fenomény Beatles, Tokio Hotel, Black Eyed Peas, Justin Timberlake, Hugh Laurie). Vzor výběru tedy může být komerčně úmyslně opakovaně propagovanou definicí, stejně jako představou společnosti promítnutou skrze autora obecně přijímaného díla. \n\n„\"Součástí sebereprezentace je i móda nebo způsob odlišení se, či snaha udržet se v hranicích konformity v tomto směru.\"“ (Aspekty zvádzania, Jaroslav Fabok)\n\n„\"…estetické cítění je důležité nejen jako životní nutnost, ale i při výběru partnera a při volbě sexuálních aktivit… \"“(Sexualita bez tabu, J.Kubík) \n\nV prostředí společnosti 21. století a se zřetelem na každodenní sociální interakce je sebereprezentace vnímána jako nesmírně důležitá. Tak, jak jednotlivec vystupuje jej i okolí vnímá a tak jak se obléká a komunikuje je i zařazen a hodnocen. Ačkoliv svádění nelze zjednodušeně označit za proces, kterým se jedinec přizpůsobuje ideálům protějšku a konformitám společnosti, je význam takového chování významný. Móda je jedním ze základních faktorů v koexistence v společnosti a hodnotících metod které jednotlivce při sociálních interakcích kategorizují podle oblečení a doplňků. \n\nNejvětší šanci najít si \"ideálního\" partnera jsou ti jedinci, kteří mají sami také znaky \"ideálního\" partnera a jsou v komparativní výhodě oproti konkurenci. Přitom jde především vždy o primární fyzické znaky, jako jsou účes, vousy, tvar těla, znaky jimiž se jedinci obou pohlaví výrazně liší. Společenské standardy předurčují nejen jednání, ale ve velké míře i funkce organismu a trávení, předurčuje způsob jakým je organismus při určité činnosti využíván. Výraz tváře, gesta, ale i preferovaný způsob sexuálního styku (anální vs. orální, heterosexuální vs homosexuální, atp.) jsou předem určeny. Móda a její propagovaný ideál, idealizovaný stereotyp „\"image\"“ je neodpojitelně spjata s lidskou intimitou, symbolikou těla a jeho částí a intimním životem. Je určujícím faktorem výběru a sociálního chování v sexualitě. \n\n„\"V našom socio-kultúrnom prostredí je telo ako symbol sexuality prezentované a hlboko zapísané v našich mysliach a predstavách, najmä vďaka mediálnej sfére. Prezentované prostredie a nasmerovanie pohľadu na špecifický sexuálny podtón je typické prezobrazovanie akejsi predstavy sexuality… .\"“ (Aspekty zvádzania, Jaroslav Fabok)\n\nU zboží určeného ženám je zdůrazňována skutečnost, že krása je podmíněna vhodnou péčí o sebe sama, že z krásy pramení obdiv okolí. U muže je zdůrazňována skutečnost, že cesta k dosažení úspěchu je víra ve vlastní schopnosti. Reklama prezentuje propagované produkty jako výrobky vytvářející idealizovaný stereotyp \"„image“\" osoby ve společnosti, s tím že nabízený výrobek prezentuje kvality (zvyšuje atraktivitu, společenské uznání) nositele.\nS popartem se vytratil obsah v uměleckých pracích, umělec rezignoval na sdělení a oslnil banalitou obsahu. Funkce znaku se projevuje také v přístupu k lidskému tělu, které se mění v samostatný příznak, artefakt. Tělo není výrazem zdraví, dobré tělesné kondice a výkonnosti, ale pouhým příznakem zdraví, znakem dobré tělesné kondice a výkonnosti organismu, které interpretuje společnosti. Tyto symboly krásy, sexuality a úspěchu jsou modifikovány a používány ve vyvolávání touhy a poptávky. Objekty módy však nepovažuje například Jean Baudrillard za znaky, nýbrž fetiše.\n\n„\"…není možné jednoznačně definovat sexuální normalitu a zdraví, není také možno vymezit sexuální mravnost a nemravnost.\"“ (nemravným) „\"…se stává teprve prostřednictvím doprovázejících okolností a zejména vymezením vztahu k partnerství a celé společnosti.\"“ \n\nMódní hodnoty (symboly a stereotypy) v sexualitě počátku 21. století - \n\nReklamní slogany a používaná spojení: „\"užívejte si častěji\"“, „\"bez kompromisů\"“.\n\nInformace z médií jsou toho názoru, že „zahraniční zásobovači“ (rozuměj dodavatelé velkých prodejců) se domnívají, že český spotřebitel je konzervativní a zajímavější barvy a vzory nechce. Výrobci konfekčních oděvů ovšem všude na světě vyrábí zboží v určitých typech, které odpovídají i potřebám výrobců, nejen poptávce. Trh však formují nejen velcí výrobci a velké skupiny zákazníků, ale i malí výrobci a malé skupiny zákazníků, které nemusejí respektovat módní diktaturu a mohou výrábět i zcela odlišné oblečení. \n\n„\"Móda v oblékání prepubertálních a pubertálních dětí je tak často diskutována na základě konceptů mainstreamu a subkultur, přičemž mládeži je přisuzována právě inklinace k subkulturním stylům, které jsou vyjádřením symbolické kreativity. „Mladí jen zřídkakdy konzumují pasivně statky nabízené masovým průmyslem“ (Vlachová 1995: 270), ale Pyšňáková (2007) uvádí, že populární masová móda označovaná jako mainstream je těžko odlišitelná od opozičních kultur, protože „mainstream ve skutečnosti představuje multidimenzionální prostor“ (2007: 248), který vykazuje znaky homogenity i heterogenity, konformity i kreativity a v jehož rámci vedle sebe existují opoziční kombinace.\"“ \n\n\n"}
{"id": "564952", "url": "https://cs.wikipedia.org/wiki?curid=564952", "title": "Elaan z Troyiu", "text": "Elaan z Troyiu\n\n„Elaan z Troyiu“ (v originále „Elaan of Troyius“) je druhý díl třetí řady seriálu Star Trek, později známého jako \"Star Trek (seriál)\". Premiéra epizody v USA proběhla 20. prosince 1968, v České republice 11. dubna 2003.\n\nHvězdného data 4372.5 loď USS Enterprise NCC-1701 pod vedením kapitána Jamese Tiberia Kirka očekává nové pasažéry. Z planety Troyius přichází na palubu vyslanec Petri, který spolu s Kirkem má za úkol dopravit z planety Elas mladou, ale velmi namyšlenou a arogantní Dohlman Elaan, členku královské rodiny Elasu. Elaan se má na Troyiu vdát za troyianského panovníka, aby mezi světy, které doposud vedly válku, vládlo příměří.\n\nPetri vysvětluje kapitánovi situaci a žádá jej o toleranci arogance elasioanů a o neuspěchaný návrat zpět na Troyiu, protože sám musí během cesty její výsost naučit způsobům, aby jí troyiané vůbec přijali. Povaha mladé Elaan je pro všechny na palubě více než nesnesitelná. Je arogantní, panovačná, drzá a namyšlená a vše vyvrcholí momentem, kdy napadne Petriho a ten končí na ošetřovně. Kirk přebírá úlohu učitele a razantním způsobem učí Elaan slušnému chování. Mezitím se objevuje zvláštní jev, který pan Spock identifikuje odraz senzorů. V blízkosti se ale objevuje klingonský válečný křižník, který ovšem nereaguje na volání, ale ani nijak \"Enterprise\" neomezuje. Kryton, jeden z členů dohlmaniných strážných, se dostane do strojovny, kde se snaží získat přístup k přístrojům \"Enterprise\". Už to vypadá, že Kirkova výchova na Elaan působí, ale Kirk se dotkne její slzy. Ženy Elasu disponují v slzách zvláštní látkou, která jim umožní získat kteréhokoliv muže, který se jenom na moment dotkne jejich slzy. Kirk podléhá a políbí Elaan. Spock zachycuje vysílání ze strojovny \"Enterprise\", kde je přistižen Kryton s klingonským vysílačem. Než aby se podrobil spojení myslí, radši se zabije phaserem.\n\nV momentě kdy Elaan objímá Kirka ve své kajutě a přemlouvá jej, aby s \"Enterprise\" vyhladil celý Troyius, je vyruší Spock s Dr. McCoyem. Kostrovi je to ihned jasné a Kirk jej prosí, aby našel protilátku proti účinku jejích slz. K \"Enterprise\" se rychle blíží klingonská loď. Scotty se v ten moment ozývá ze strojovny, kde měl pátrat po Krytonových úmyslech, že v přístrojích je bomba, která se aktivuje spuštěním warp pohonu. Klingoni na poslední moment míjejí \"Enterprise\", která má k dispozici pouze impulsní pohon. Spock vše objasňuje - pokud by \"Enterprise\" spustila warp jádro, sama by explodovala i bez jejich zásahu. Scotty informuje Kirka, že odstranil bombu, ale beztak jsou zničeny krystaly dilithia a není možné přejít na warp pohon, ani střílet z phaserů. Je zřejmé, že klingoni pro získání nadvlády stejně nakonec zaútočí a to se potvrzuje voláním, které zachybuje Uhura, ve kterém dávají na výběr obsazení \"Enterprise\" nebo její zničení. Další útok už loď nemusí vydržet a impulz není dostatečný pro úhybné manévrování. Spock náhle zachycuje silný zdroj energie, který vychází z náhrdelníku Elaan. Ta vysvětluje, že nejde o cenný kus, jde o běžné kameny z Elasu. Kirk i Spock už vědí, že jde o cenné dilithium, důvod proč klingoni mají takový zájem o tento planetární systém, ale také šanci na získání potřebné energie. Po vložení krystalů se částečně obnovuje warp energie a zbraňové systémy \"Enterprise\". Scotty upozorňuje, že nejde o dokonalé řešení, protože krystaly jsou v surové stavu a energie bude stále kolísat. Kirk nechává svými manévry klingony v domnění, že \"Enterprise\" je stále bez energie a při dalším náletu vysílá fotonová torpéda. Klingonský křižník je vážně poškozen a odlétá.\n\nElaan se před transportem na povrch Troyiu loučí s Kirkem a žádá jej, aby na ní nezapomněl. Kirk odvětí, že nemá stejně na výběr a nechává Dohlman odejít. McCoy přibíhá na můstek, že již má potřebnou protilátku. Spock ho zastavuje s tím, že už není potřeba, protože si kapitán našel protilátku vlastní. Vysvětluje McCoyovi, že \"Enterprise\" Kirka infikovala mnohem dříve, než Dohlman a nakonec se oba shodují, že hvězdné lodi, jako je \"Enterprise\", se žádná žena nevyrovná.\n\n\n"}
{"id": "564958", "url": "https://cs.wikipedia.org/wiki?curid=564958", "title": "Abessiv", "text": "Abessiv\n\nAbessiv (zkratka \"ABE\" nebo \"ABES\", z latinského \"abesse\") je mluvnický pád, vyjadřující nedostatek nebo nepřítomnost něčeho. V češtině mu často odpovídá předložka \"\"bez\"\", v angličtině zase sufix \"-less\". Vyskytuje se v ugrofinských a kavkazských jazycích, turečtině a somálštině. \n\nVe finštině se abessiv tvoří pomocí koncovky \"-tta/-ttä\" (dle vokálové harmonie). Nepoužívá se často a v současné době jej obvykle nahrazuje předložka \"ilman\" (bez) pojená s partitivem. Ve spojení s třetím infinitivem může znamenat také \"\"aniž by\"\", např.: \"Hän istui puhumatta.\" - \"Seděl, aniž by promluvil.\". \n"}
{"id": "564965", "url": "https://cs.wikipedia.org/wiki?curid=564965", "title": "Carrie Rodriguez", "text": "Carrie Rodriguez\n\nCarrie Luz Rodriguez (* 1978) je mexicko-americká zpěvačka a skladatelka, dcera texaského zpěváka-skladatele Davida Rodrigueze a matky, texaské malířky Katy Nailové.\n\nObjevena byla americkým country hudebníkem a zpěvákem Chip Taylorem v roce 2001 s kterým později i vystupovala na jeho evropském turné. Carrie také spolupracovala s Taylorem na několika albech. V roce 2006 vydala Carrie svoje první sólové hudební album \"\"Seven Angels on a Bicycle\"\".\n\n\n\n"}
{"id": "564977", "url": "https://cs.wikipedia.org/wiki?curid=564977", "title": "Rudí ďáblové", "text": "Rudí ďáblové\n\nRudí ďáblové (korejsky 붉은악마) je oficiální fanouškovská skupina jihokorejského národního fotbalového týmu. Dne 13. února 2007 oficiálně oznámila, že pozastaví veškeré své další aktivity.\n\n\n"}
{"id": "564990", "url": "https://cs.wikipedia.org/wiki?curid=564990", "title": "Jaroslav Kořán", "text": "Jaroslav Kořán\n\nJaroslav Kořán (17. ledna 1940 Praha – 2. června 2017) byl český překladatel z angličtiny, scenárista, podnikatel a politik. V letech 1990–91 byl pražským primátorem.\n\nV roce 1968 absolvoval scenáristiku a dramaturgii na filmové fakultě AMU. Poté pracoval několik let ve filmovém studiu Barrandov jako scenárista. Pracoval například na snímku Smrt si vybírá. V roce 1973 byl spolu s Ivanem Jirousem zatčen v hospodě při zpívání „bujarých písní o Rusech-vrazích“. Ve vězení strávil jeden rok. Po propuštění pracoval jako strojník Pražských kanalizací a vodních toků.\n\nV sedmdesátých a osmdesátých letech překládal z angličtiny převážně moderní beletrii. Do češtiny převedl celkem 71 děl od Vonneguta, Dahla, Wyndhama, Bukowského a dalších (viz seznam níže).\nPo revoluci se věnoval politice a spoluzakládal Občanské fórum. 1. února 1990 se stal pražským primátorem. Ve funkci vydržel až do 13. září následujícího roku, kdy byl odvolán a vystřídal ho Milan Kondr.\n\nPotom, v letech 1992 až 1995 byl šéfredaktorem české mutace časopisu Playboy. Od roku 1995 byl ředitelem Gallery s. r. o., která se zaměřuje na pořádání výstav a vydávání výtvarných publikací.\n\n"}
{"id": "564995", "url": "https://cs.wikipedia.org/wiki?curid=564995", "title": "Crêpe", "text": "Crêpe\n\nCrêpe (množné číslo: \"crêpes\") je druh palačinky, obvykle vyrobený z pšeničné mouky, ale originálně také s krupicí, moukou kukuřičnou, rýžovou, čočkovou apod.\n\nNázev pokrmu je francouzského původu a je odvozený z latinského \"crispa\", což znamená „stočený“.\n\nCrêpes pocházejí z oblasti Bretaně na severozápadě Francie, avšak v současnosti jsou rozšířené po celé Francii a považovány za francouzské národní jídlo. Populární jsou rovněž v severní a jižní Americe. V Bretani jsou tradičně podávány s jablečným moštem. Crêpes se podávají s různými druhy náplně, a to jak „na sladko“ s náplní, jako je nutella, javorový sirup, našlehaný krém, ovoce, zavařeniny atp.), tak „na slano“ (sýr, šunka, špenát, vejce, houby, ratatouille atp.).\n\nCrêpes se připravují nalitím tekutého těsta na rozpálenou pánev nebo plochou kruhovou plotnu, originálně kamennou, která je potřena lehce máslem či olejem. Těsto je po pánvi rozloženo rovnoměrně ve velmi tenké vrstvě buď nakláněním pánve nebo rozetřením těsta speciálním kuchařským náčiním (palačinkovou paličkou).\n\nSpeciálním druhem těchto palačinek je crêpe Suzette.\n\n"}
{"id": "565010", "url": "https://cs.wikipedia.org/wiki?curid=565010", "title": "Kacha Kaladze", "text": "Kacha Kaladze\n\nKachaber „Kacha“ Kaladze (gruzínsky კახაბერ (კახა) კალაძე; * 27. února 1978, Samtredia) je bývalý gruzínský fotbalový obránce a reprezentant. Na klubové úrovni hrál za FC Dinamo Tbilisi, FK Dynamo Kyjev, AC Milan a FC Janov. Je podnikatelem (např. v energetice), po ukončení aktivní hráčské kariéry se dal na politickou dráhu.\n\nKacha Kaladze se narodil v Gruzínském městě Samtredia, nedaleko Černého moře. Pocházel z fotbalové rodiny, jeho otec Karlo byl hráčem a později presidentem klubu Lokomotiv Samtredia, za který hrával i malý Kacha.\n\nKaladze vlastní v Miláně restauraci Giannino, která je oceněna Michelinskou hvězdou.\n\nJe vyslancem FIFA v organizaci SOS dětské vesničky.\n\nV roce 2001 byl v Gruzii unesen jeho mladší bratr Levan, který v té době studoval medicínu. Únosci požadovali výkupné 600 000 USD. Po čtyřech letech, kdy byl Levan spatřen pouze na videonahrávce, kde měl zavázané oči a prosil o pomoc, objevila gruzínská policie v provincii Svanetie osm lidských těl, mezi kterými byl po expertize FBI oficiálně identifikován i Levan Kaladze. Za únos byli odsouzeni dva muži k trestu odnětí svobody na 25 a 5 let. Kvůli únosu byl zdrcený Kacha rozhodnut přijmout ukrajinské státní občanství, což nakonec neudělal i díky podpoře, kterou se mu dostalo od gruzínských fanoušků.\n\n14. července 2009 Kaladzeho žena Anouki porodila v Miláně prvního syna, který byl pojmenován Levan.\n\nVedle fotbalové kariéry je Kacha Kaladze také úspěšný byznysmen. Kromě rodné Gruzie investuje také v Itálii, Kazachstánu a na Ukrajině. Zabývá se především nemovitostmi, energetikou a bankovním sektorem. V Kaladzeho společnosti Kala Capital je ředitelem bývalý gruzínský ministr financí a premiér Zurab Nogaideli.\n\n\nGóly Kachy Kaladze za A-mužstvo Gruzie\n\n\n"}
{"id": "565011", "url": "https://cs.wikipedia.org/wiki?curid=565011", "title": "Paul Gray", "text": "Paul Gray\n\nPaul Dedrick Gray (8. dubna 1972 – 24. května 2010), také známý jako #2 nebo \"The Pig\", byl americký hudebník, nejvíce známý jako baskytarista metalové skupiny Slipknot.\n\nPaul Gray se narodil dne 8. dubna 1972 v Los Angeles ve státě Kalifornie v USA. Později se jeho rodina přestěhovala do Des Moines ve státě Iowa. V mládí, Gray hrál ve skupinách, jako Anal Blast, Vexx, Body Pit a Inveigh Catharsi.\n\nV červnu 2003 Gray narazil svým autem do jiného vozidla. Poté, co byla na místo činu zavolána policie, byl Gray zatčen za držení kokainu, marihuany a užívání drog. Byl odsouzen k jednomu roku nepodmíněně.\n\nV době své smrti byl jedním ze tří původních členů Slipknot zůstávajích v kapele, a také jedním ze dvou členů, kteří se nenarodili ve státě Iowa (druhým je Jim Root, který se narodil v Las Vegas a posledním je Sid Wilson původem z Anglie).\n\nDne 24. května 2010, deník \"The Des Moines Register\" ohlásil, že Gray byl nalezen mrtvý v hotelovém pokoji Town Plaza hotel v Urbandale, Iowa. Nalezla ho manželka Brenna, která v době jeho smrti čekala své první dítě. Pitva potvrdila, že se nejednalo o násilný zločin (vraždu) nebo trauma. Příčinou jeho smrti bylo shledáno předávkování morfinem a léky proti bolesti.\n\nDne 25. května 2010 proběhla tisková konference kapely s uvedením:\n\n\n\n\n\n"}
{"id": "565015", "url": "https://cs.wikipedia.org/wiki?curid=565015", "title": "Alois Zima", "text": "Alois Zima\n\nAlois Zima (31. ledna 1873 Kněžmost – 29. dubna 1960 Praha) byl český architekt a stavitel.\n\nNarozen v rodině Josefa a Moniky rozené Abrahámové v Kněžmostě 69 \"Na Dolích\", zemřel v nemocnici Chittussiho. Pochován je v rodném Kněžmostě. Měl manželku Marii Hartmannovou a tři děti Aloise, Vladimíra a Lubomíra. Byl majitelem usedlosti Beránka.\n\nAbsolvent inženýrského stavitelství na ČVUT v Praze v létech 1897–1898, začínal svoji kariéru v letech 1897–1902 přestavbou zámku kněžny Mariji Grigor'evny Stroganové provdané Ščerbatové v Němírově na Ukrajině. Navrhoval a stavěl nájemní a rodinné domy na Kladně, na Královských Vinohradech, ve Střešovicích a Dejvicích:\n\n\n\n"}
{"id": "565016", "url": "https://cs.wikipedia.org/wiki?curid=565016", "title": "Lubomír Kratochvíl", "text": "Lubomír Kratochvíl\n\nProf. Ing. Lubomír Kratochvíl, DrSc (13. října 1927 – leden 1997) byl profesor oboru mlékařství na České zemědělské univerzitě v Praze.\n\nByl vědecký pracovník ve Výzkumném ústavu mlékařství. Prožil dva dlouhodobé pracovní pobyty v bývalé NDR a v Tunisu. 1964–1992 působil na ČZU a to v letech 1975–1991 jako vedoucí katedry chovu skotu a mlékařství na agronomické fakultě ČZU v Praze.\n\nJe autorem 110 původních vědeckých prací, spoluautorem 8 patentů a řady odborných článků a učebních textů.\n\nMěl manželku MUDr. Markétu Kratochvílovou a tři syny Borise, Víta a Alexandra.\n\n"}
{"id": "565019", "url": "https://cs.wikipedia.org/wiki?curid=565019", "title": "Třída Austin", "text": "Třída Austin\n\nTřída Austin je lodní třída válečných lodí amerického námořnictva řazená do kategorie amphibious transport dock. Plavidla jsou určena pro přepravu, výsadek a podporu jednotky americké námořní pěchoty. K tomu jsou vybavena přistávací palubou a dokem. Slouží též jako sekundární operační platformy pro letecké operace výsadkových svazů. Vhodné jsou též při evakuacích a živelních pohromách.\n\nV letech 1965–1971 bylo dokončeno 12 lodí této třídy. Všechny, vyjma USS \"Ponce\", byly vyřazeny v letech 2005–2014. Ve službě je nahradila nová třída \"San Antonio\". \"Ponce\" byla roku 2012 upravena na předsunutou plovoucí základnu a vyřazena roku 2017. Jediným zahraničním uživatelem třídy je Indie.\n\nJednotky LPD 4-6 postavila loděnice New York Naval Shipyard v New Yorku, jednotky LPD-7 a LPD-8 postavila loděnice Ingalls Shipbuilding v Pascagoule a konečně LPD 9-15 postavila loděnice Lockheed Shipbuilding v Seattlu. USS \"Coronado\" (LPD-11) byla později upravena na velitelskou loď a neslouží již původnímu účelu. Proto nese nové označení USS \"Coronado\" (AGF-11).\n\nJednotky třídy \"Austin\":\n\nTřída \"Austin\" je tvarově podobná předchozí třídě \"Raleigh\", má však větší rozměry a výtlak. Pojmou až 2500 tun nákladu. Jednotky \"Cleveland\" až \"Nashville\" (LPD 7 až LPD 13) mají na můstku o jednu palubu více a mohou tak operovat jako vlajkové lodě výsadkového svazu. Posádku lodí tvoří 420 mužů (LPD 7–13 mají mavíc 90 členů štábu) a až 930 vojáků námořní pěchoty (u LPD 7–13 o stovku méně).\n\nV přední části lodí je nástavba, za ních je letová paluba a pod ní palubní dok pro výsadková plavidla. V doku o rozměrech 51×15×2 metry mohou nést jeden výsadkový člun Landing Craft Utility (LCU), nebo jedno výsadkové vznášedlo Landing Craft Air Cushion (LCAC). Další možností jsou čtyři výsadkové čluny LCM-8, devět výsadkových člunů LCM-6 Landing Craft, anebo 24 obojživelných bojových vozidel Amphibious Assault Vehicle (AAV).\n\nZ přistávací paluby může operovat až šest transportních vrtulníků CH-46 Sea Knight či tři těžké transportní vrtulníky CH-53. Lodě mají malý teleskopický hangár pro jeden vrtulník (mimo LPD-4). Za dne zde může přistát též jeden útočný letoun VTOL typu AV-8 Harrier II.\n\nHlavní výzbroj po dokončení představovalo osm 76mm kanónů v dvouhlavňových postaveních. Později byl jejich počet redukován na polovinu (1977-78) a naopak byly přidány dva systémy blízké obrany Phalanx CIWS. Po vyřazení všech starších 76mm kanónů (1992-93) lodě nesou dva 25mm kanóny, dva systémy Phalanx CIWS a osm 12,7mm kulometů. Pohon zajišťují dvě turbíny De Laval a dva kotle Foster&Wheeler. Lodní šrouby jsou dva. Nejvyšší rychlost je 21 uzlů. Pro manipulaci s nákladem jsou vybaveny jedním jeřábem s nosností 30 tun a šesti s nosností čtyři tuny.\n\nUžitečnost LPD jako sekundárních operačních platforem pro letecké operace prokázala \"Duluth\" na počátku války v Iráku. Americké námořnictvo využilo malého ponoru lodi, která operovala v mělkých vodách poblíž poloostrova Al-Faw. Tam na ní mohly doplnit palivo letouny a vrtulníky z větších plavidel operujících dále na jihovýchod.\n\nPo vypuknutí druhé libanonské války v roce 2006 zajistila výsadková loď \"Trenton\" evakuaci více než 3500 amerických občanů ze země. \"Ponce\" byla od srpna 2014 požívána ke zkouškám laserové zbraně LaWS (Laser Weapon System).\n\n"}
{"id": "565025", "url": "https://cs.wikipedia.org/wiki?curid=565025", "title": "Araburg (zřícenina hradu)", "text": "Araburg (zřícenina hradu)\n\nAraburg je zřícenina hradu na Arabergu v jižní části Dolních Rakous, v okrese Lilienfeld.\n\nHrad je postavený v nadmořské výšce 800 metrů u Kaumbergu v Triestingtalu a je nejvýše položeným hradem v Dolních Rakousích.\n\nNázev hradu „Orlí hrad“ je odvozen od rodu Araburgerů.\n\nHrad byl postavený ve 12. století a až po 17. století byl rozšířený. Během prvního obléhání Vídně Turky v roce 1529 byl útočištěm mnoha obyvatel. Také během náboženských válek mezi římsko-katolíky a protestanty sehrál důležitou roli a tak měl mnoho majitelů, např. Ruckendorfferů. Od roku 1625 byl ve vlastnictví kláštera Lilienfeld. Během druhého tureckého obléhání Vídně v roce 1683 byl zcela zničený a od té doby je už jen ruinou.\n\nV šedesátých letech 20. století byla zřícenina opravena poté, jak byla během druhé světové války poničená.\n\nZřícenina je dosažitelná pouze pěšky, ale pro vyhlídku je přebudovaná hradní věž a je oblíbeným místem výletů do Vídeňského lesa. Z vyhlídky je možný rozhled na Schneeberg a do dalekého předhoří Alp. Hradní prostředí a pořádané letní hry doplňují nabídku pro návštěvníky. Dále je také možnost na hradě přenocovat.\n\n"}
{"id": "565027", "url": "https://cs.wikipedia.org/wiki?curid=565027", "title": "Advanced Composition Explorer", "text": "Advanced Composition Explorer\n\nAdvanced Composition Explorer, zkráceně ACE, je americká vědecká družice, určená ke studiu chemického a izotopového složení hmoty pocházející ze sluneční koróny, meziplanetárního, lokálního mezihvězdného a mezigalaktického prostředí. Obíhá librační centrum L1 soustavy Země-Slunce. Pro udržení této pozice má dostatek paliva až do roku 2024.\n\nZákladní konstrukce vychází ze výzkumné družice Charge Composition Explorer vypuštěné v rámci programu Active Magnetospheric Particle Tracer Explorer (AMPTE). Skládá se z dvou osmibokých hranolů o rozměrech 1,6 metru napříč a 1 metr na výšku. O dodávku elektrické energie se starají čtyři křemíkové solární panely o výkonu 464 wattů (440 W po pěti letech provozu). Díky povaze mise, kdy je družice natočena ke slunci pod stále stejným úhlem, mohou být solární panely fixní a celá konstrukce se tím zjednodušila. Stabilizace je zajištěna rotací kolem podélné osy rychlostí 5 otáček za minutu. Pro dosažení přesné dráhy a její následné udržení byla družice vybavena pohonným systémem s celkem šesti tryskami. Čtyři trysky jsou umístěny v ose a řídí rychlost v ose rotace. Dalších šest trysek je umístěno v radiální rovině a jejich úkolem je korigování rychlosti v této rovině a zároveň udržování rotace tělesa družice. Jako palivo slouží hydrazin a motory slouží na principu přetlakové dodávky pohonných látek (Raketový motor na kapalné pohonné látky#Přetlakový cyklus), kdy jako zdroj tlaku tlaku v systému slouží stlačený dusík. Při startu bylo na palubě vezeno 195 kg hydrazinu, což podle odhadů vystačí na udržení pozice až do roku 2024. Přenos dat a řídících povelů je realizován prostřednictvím sítě DSN. Družice je vybavena dvěma nezávislými komunikačními systémy, pracujícími v pásmu S a palubní pamětí o kapacitě dvou gigabite.\n\nCRIS, \"Cosmic Ray Isotope Spectrometer\" je spektrometr, určený ke sledování izotopového složení kosmického záření. Je schopný detekovat izotopy až do atomového čísla 30, tedy izotopy všech prvků od vodíků po zinek.\n\nULEIS, \"Ultra-Low Energy Isotope Spectrometer\" měří tok iontů v rozmezí od Helia až po Nikl. Detekuje ionty od 20 keV až 10 MeV.\n\nSEPICA, \"Solar Energetic Particle Ionic Charge Analyzer\" studoval energetické částice vycházející ze slunce. Přístroj je od roku 2008 nefunkční.\n\nSWIMS a SWICS, \"Solar Wind Ion Mass Spectrometer\" a \"Solar Wind Ion Composition Spectrometer\" jsou hmotnostní spektrometry, každý zaměřený na studium jiného spektra částic pocházejících ze slunce i mezihvězdného prostoru.\n\nSIS, \"Solar Isotope Spectrometer\" je spektrometr, určený ke měření izotopového složení částic pocházejících ze slunce. Dokáže zaznamenávat jádra Helia až Niklu při energiích od ~10 do ~100 MeV.\n\nEPAM, \"Electron, Proton, and Alpha Monitor\" je komplex pěti přístrojů pro měření iontů a elektronů v širokém pásmu energií, elektrony do 40 keV a ionty do 50 keV.\n\nSWEPAM, \"The Solar Wind Electron, Proton, and Alpha Monitor\" je přístroj pro zkoumání směru a energií elektronů, plazmatu a iontů slunečního větru.\n\nMAG je magnetometr pro studium lokálních meziplanetárních magnetických polí.\n\nData z přístrojů EPAM, MAG, SIS a SWEPAM jsou využívána také organizací NOAA pro předpovídání vesmírného počasí a monitorování anomálií ve sluneční aktivitě.\n\n"}
{"id": "565028", "url": "https://cs.wikipedia.org/wiki?curid=565028", "title": "Kfar Truman", "text": "Kfar Truman\n\nKfar Truman ( כְּפַר טְרוּמַן, doslova „\"Trumanova vesnice\"“, v oficiálním přepisu do angličtiny Kefar Truman) je vesnice typu mošav v Izraeli, v Centrálním distriktu, v Oblastní radě Chevel Modi'in.\n\nLeží v nadmořské výšce 58 metrů v hustě osídlené a zemědělsky intenzivně využívané pobřežní nížině, nedaleko od úpatí kopcovitých oblasti v předhůří Judeje a Samařska. Jižně od vesnice vstupuje do pobřežní nížiny tok Nachal Natuf.\n\nObec se nachází 18 kilometrů od břehu Středozemního moře, cca 18 kilometrů jihovýchodně od centra Tel Avivu, cca 36 kilometrů severozápadně od historického jádra Jeruzalému a 4 kilometry severovýchodně od města Lod. Leží v silně urbanizovaném území, na jihovýchodním okraji aglomerace Tel Avivu. 4 kilometry severozápadním směrem od mošavu se rozkládá Ben Gurionovo mezinárodní letiště. Kfar Truman obývají Židé, přičemž osídlení v tomto regionu je etnicky převážně židovské. Pouze ve městech Lod a Ramla ležících jihozápadně odtud je cca dvacetiprocentní menšina Arabů.\n\nKfar Truman je na dopravní síť napojen pomocí místní silnice číslo 453. Jižně od mošavu probíhá dálnice číslo 1 z Tel Avivu do Jeruzalému. Z ní západně od vesnice odbočuje k severu dálnice číslo 40.\n\nKfar Truman byl založen v roce 1949. Původně se nazýval Bnej Harel (בני הראל) podle Brigády Harel. Současné jméno odkazuje na prezidenta USA Harryho Trumana, za jehož funkčního období vznikl nezávislý Izrael. Zakladateli mošavu byla skupina demobilizovaných vojáků jednotek Palmach, kteří se zde nejprve usadili v prostoru opuštěné arabské vesnice Bajt Nabala.\n\nTa se nacházela na svazích cca 3 kilometry severovýchodně od dnešního mošavu. V roce 1931 v Bejt Nabala žilo 1758 lidí. Stála tu základní chlapecká škola založená roku 1921 a mešita. V roce 1948 ji během války za nezávislost v rámci Operace Danny dobyla izraelská armáda a arabské osídlení tu skončilo. Zástavba vesnice Bajt Nabala pak byla v září 1948 zcela zbořena, s výjimkou objektu školy. Nynější mošav ale později vyrostl mimo vlastní zastavěné území této arabské vesnice.\n\nSprávní území vesnice Kfar Truman dosahuje cca 1700 dunamů (1,7 kilometru čtverečního). Poblíž mošavu se nacházejí pozůstatky kostela z byzantského období. V obci stojí 69 původních rodinných hospodářství. Další domy vznikly dodatečným stavebním rozšiřováním vesnice. K dispozici je tu mateřská škola, synagoga, společenské centrum, obchod, tělocvična a sportovní areály.\n\nPodle údajů z roku 2014 tvořili naprostou většinu obyvatel v Kfar Truman Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 873 lidí. Během roku 2014 populace stoupla o 3,6 %.\n\n\n"}
{"id": "565035", "url": "https://cs.wikipedia.org/wiki?curid=565035", "title": "Metropolitan Line (linka metra v Londýně)", "text": "Metropolitan Line (linka metra v Londýně)\n\nMetropolitan Line je jedna z linek londýnského metra a na mapách je vyznačená fialovou barvou. Metropolitan Line byla první podzemní železnicí na světě vůbec – otevřeli ji 10. ledna 1863 (v současnosti však původní úsek mezi stanicemi Farringdon a Paddington obsluhují Hammersmith & City a Circle Line).\n\nMetropolitan Line vede od své konečné stanice Aldgate v City of London až na západ do Amershamu, s větvemi do Uxbridge, Watford a Cheshamu. Úsek od Aldgate po Finchley Road je veden pod zemí, dále na sever je linka vedena po povrchu. Z 34 stanic se jen 9 nachází pod zemí. Je to devátá nejvyužívanějším linka v síti londýnského metra a v poměru k délce je to dnes nejméně využívaná linka.\n\nČtyřkolejné uspořádání tratě mezi stanicemi Wembley Park a Moor Park umožňuje provoz expresních spojů do vzdálenějších předměstí. Některé vlaky končí ve stanici Baker Street, zatímco jiné pokračují až do Aldgate.\n\nVlaky Metropolitan Line jezdí nejrychleji v síti - do přelomu tisíciletí jezdily expresní spoje na sever od stanice Harrow-on-the-Hill až rychlostí 112 km/h (70 mph). Dnes jsou však soupravy omezeny na rychlost \"jen\" 80 km/h, což však rychlostní prvenství této lince nevzalo.\n\nPůvod Metropolitan Line souvisí se založením North Metropolitan Railway (původní název Metropolitan Railway) v roce 1853, která byla spolu s Metropolitan District Railway zmocněna k vytvoření železničního okruhu v centru Londýna (dnešní Circle Line). První úsek byl otevřen mezi stanicemi Paddington a Farringdon v leden i 1863 - stavěl se od února roku 1860 metodou \"odkrýt - zakrýt\" a tato stavba způsobila v této oblasti Londýn a obrovské dopravní problémy, k čemuž se ještě přidalo prasknutí potrubí podzemního kanálu Fleet, který zaplavil staveniště tunelů.\n\nDo 30. let 20. století byla linka postupně prodlužována až do jejího úplného konce, trať byla postupně od roku 1905 elektrifikována. V roce 1933 byla Metropolitan Railway převzata společností London Passenger Transport Board a od tohoto roku byla linka úspěšně racionalizovaná. Úsek na severozápad od Aylesbury zavřeli v roce 1936 a v témže roce prodloužili linku ze stanice Whitechapel do Barking v trase District Line. V roce 1939 převzala větev do Stanmore Bakerloo Line (a později od ní Jubilee Line). V roce 1948 byla znárodněna podobně jako ostatní linky metra.\n\nSoupravy s cestujícími poháněné párou jezdily severně od Rickmansworthu do roku 1961, vlaky na údržbu až do roku 1972. Významná modernizace této části trasy se udála do roku 1960. Linka byla zcela elektrifikována po Amersham a Chesham, zatímco severně od Amershamu byla obsluha zrušena společně se skončením provozu parních vlaků s cestujícími. Trať na sever od stanice Harrow-on-the-Hill byla zečtyřkolejená do stanice Northwood Hills v roce 1961 a do stanice Moor Park (přesněji až na Croxleyhall Junction - místo, kde se trať větví do Watford a Rickmansworthu) v roce 1962. Předtím zastávkové a poloexpresní spoje z Aylesbury do Harrow-on-the-Hill sdílely trať spolu s vlaky bývalé společnosti Great Central.\n\nDalší neméně významná změna na lince se udála v roce 1988, kdy se z rozsáhlého systému Metropolitan Line oddělily dvě \"dceřiné\" linky - Hammersmith & City Line a East London Line, což způsobilo výrazné zkrácení linky do dnešní trasy.\n\nV roce 1998 trasu částečně privatizována v tzv. PPP projektu (veřejno-soukromé partnerství). Dnes je součástí společnosti Sub-Surface Railways, kterou spolu s ostatními 4 podpovrchovým linkami spravuje Metronet.\n\nMetropolitan Line měla rovněž obrovský vliv na jiné systémy podzemních železnic - Pařížské metro je nazvané podle této linky (fran. \"Le chemin de fer metropolitan\") - z čehož vznikl celosvětově používaný termín \"metro\".\n\nNa Metropolitan Line jezdí soupravy typu S8 s charakteristickými barvami londýnského metra - červenou, bílou a modrou.\n\n\nTrasa Metropolitan Line se odděluje před stanicí Baker Street od Circle a Hammersmith & City Line a její nástupiště jsou v cca 45 ° úhlu k nástupištím těchto dvou linek.\nZa stanicí Wembley Park se ke stávajícím dvěma kolejemi přidají ještě další dvě, které slouží k expresní a polo-expresní spoje, které nezastavují ve stanicích Preston Road a Northwick Road a během špiček ani v samotné stanici Wembley Park.\n\n\nZa stanicí Harrow-on-the-Hill se linka dělí do dvou větví - do Uxbridge a Amershamu.\n\n\nZa stanicí Harrow-on-the-Hill 4 koleje zůstávají a dělí se na dvě \"zastávkový\", po kterých jezdí zastávkový nebo polo-expresní spoje do Watford - ty zastavují na následujících stanicích a dvě \"expresní\", po nichž jezdí expresní spoje do Amershamu a vlaky London to Aylesbury Line - ty zastavují pouze ve stanici Moor Park.\n\nZa stanicí Moor Park se linka dělí do dvou větví - do Amershamu a Watford.\n\nExistuje spojka mezi stanicemi Croxley a Rickmansworth, kterou využívá několik málo vlaků z Watford do Rickmansworthu.\n\n\nV této stanici mohou vlaky pokračovat buď do Amershamu, nebo ve špičkách chodí i do Cheshamu, kam mimo špičku jezdí kyvadlové jedna souprava.\nnebo\n\nMetropolitan Line je jediná linka londýnského metra, na níž jezdí expresní spoje - expresní zastavují ve stanicích Baker Street, Finchley Road, Wembley Park, Harrow-on-the-Hill, Moor Park a pak všechny stanice do Amershamu (Cheshamu) a polo-expresní jdou jako expresní po Harrow-on-the-Hill a odtud všechny stanice do Watford.\n\nMimošpičkové intervaly spojů na Metropolitan Line:\n\nV špičkách se však kombinují destinace mnohem více - kterýkoliv vlak může jít až na Aldgate, polo-expresní spoje nezastavují ve Wembley Park a existuje přímé spojení Cheshamu s Londýnem, proto se doporučuje si vždy ověřit, zda daný vlak bude opravdu stát tam, kde chcete vystoupit.\n\nSpolečnost Transport for London a rada hrabství Hertfordshire připravují plány odklony dopravy z konečné Watford a obnovení nevyužívané větve do stanice Watford Junction. V roce 2005 bylo ohlášeno, že by zde měla Metropolitan Line jezdit do roku 2010, ale nedostatek financí tento projekt zastavil.\n\nSoučasná konečná stanice Watford totiž není situovaná v centru města, ale v obytné čtvrti Cassiobury Park. Pokud se tento projekt bude realizovat, současná konečná bude zavřená. Nové stanice by měly vzniknout na Ascot Road, Watford West a Watford High Street.\n\nV plánu reorganizace tohoto systému je prodloužení Metropolitan Line po trase dnešní Hammersmith & City Line do Barking a zrušení Circle Line, která bude nahrazena nakloněnou Hammersmith & City Line v trase Hammersmith - Edgware Road - Baker Street - Aldgate - Victoria - Edgware Road - toto umožní redukovat zpoždění a zvýšit počet spojů na Circle Line. To se však může nastat jen pod podmínkou, že budou dodány nové soupravy modelu S, protože kvůli výškovým překážkám mají současné soupravy A60 zákaz vjezdu na východ od Aldgate.\n\nV květen i 2008 byla zkoumána celá Metropolitan Line a výsledky vyvolaly návrh, podle kterého by do Cheshamu, kam v současnosti jezdí přímé spoje z Londýna pouze během špiček, mělo být zavedeno celodenní přímé spojení v intervalu 30 minut. Je to kvůli tomu, že mimo špičky musí ve stanici Chalfont & Latimer přestupovat stále více cestujících. Do Amershamu bude tím pádem přijíždět dvakrát méně spojů - interval také 30 min. Vlaky Chiltern Railways tato změna neovlivní, tedy do Amershamu by po změně měl být interval 15 min. a v neděli 20 min. (ze současných 10, resp. 12 min.). Tato změna by se měla odehrát nejdříve v březnu 2009.\n\n"}
{"id": "565038", "url": "https://cs.wikipedia.org/wiki?curid=565038", "title": "Chadid", "text": "Chadid\n\nChadid ( חָדִיד, v oficiálním přepisu do angličtiny Hadid) je vesnice typu mošav v Izraeli, v Centrálním distriktu, v Oblastní radě Chevel Modi'in.\n\nLeží v nadmořské výšce 69 metrů v hustě osídlené a zemědělsky intenzivně využívané pobřežní nížině, nedaleko od úpatí kopcovitých oblasti v předhůří Judeje a Samařska. Severně od vesnice vstupuje do pobřežní nížiny tok Nachal Natuf.\n\nObec se nachází 19 kilometrů od břehu Středozemního moře, cca 19 kilometrů jihovýchodně od centra Tel Avivu, cca 35 kilometrů severozápadně od historického jádra Jeruzalému a 3 kilometry severovýchodně od města Lod. Leží v silně urbanizovaném území, na jihovýchodním okraji aglomerace Tel Avivu. 5 kilometrů severozápadním směrem od mošavu se rozkládá Ben Gurionovo mezinárodní letiště. Chadid obývají Židé, přičemž osídlení v tomto regionu je etnicky převážně židovské. Pouze ve městech Lod a Ramla ležících jihozápadně odtud je cca dvacetiprocentní menšina Arabů.\n\nChadid je na dopravní síť napojen pomocí místní silnice číslo 444. Jižně od mošavu probíhá dálnice číslo 1 z Tel Avivu do Jeruzalému. Z ní východně od vesnice odbočuje k severu dálnice číslo 6 (takzvaná \"Transizraelská dálnice\"). Související dálniční křižovatka patří k nejfrekventovanějším dopravním uzlům v zemi.\n\nChadid byl založen v roce 1950. Názvem odkazuje na stejnojmenné starověké město Chadid, které tu stávalo a jehož jméno pak udržovala arabská vesnice al-Hadita, jež se zde rozkládala do roku 1948. Nacházela se cca 1 kilometr jihovýchodně od současného mošavu, v lokalitě Tel Chadid. V helénistickém období byla nazývána Adida. V roce 1931 v této arabské vesnici žilo 520 lidí v 119 domech. Stála tu od roku 1924 i základní chlapecká škola. V červenci 1948 během války za nezávislost vesnici al-Hadita v rámci Operace Danny dobyla izraelská armáda a arabské osídlení tu skončilo. Zástavba vesnice pak byla v září 1948 zbořena, s výjimkou jednoho domu.\n\nPůvodně zde roku 1949 vznikl kibuc, který se roku 1950 proměnil na mošav. Osídlila ho skupina Židů z Jemenu, později další skupina židovských přistěhovalců z Rumunska. Obyvatelstvo je napojeno na náboženskou sionistickou organizaci ha-Po'el ha-Mizrachi.\n\nSprávní území vesnice dosahuje cca 2000 dunamů (2 kilometry čtvereční). Pozůstatky starobylého osídlení se dochovaly v lokalitě Tel Chadid východně od mošavu.\n\nPodle údajů z roku 2014 tvořili naprostou většinu obyvatel v Chadid Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 834 lidí. Během roku 2014 populace stoupla o 4,1 %.\n\n\n"}
{"id": "565039", "url": "https://cs.wikipedia.org/wiki?curid=565039", "title": "Hadid", "text": "Hadid\n\nHadid může označovat:\n\n\n"}
{"id": "565045", "url": "https://cs.wikipedia.org/wiki?curid=565045", "title": "Mengkukuo", "text": "Mengkukuo\n\nMengkukuo nebo Meng-ťiang byla autonomní oblast ve Vnitřním Mongolsku, fungující pod čínskou svrchovaností a japonskou kontrolou. Území se skládalo z tehdejších čínských provincií \"Chahar\" a \"Suiyuan\", hlavním městem byl Kalgan a vládce byl Demčigdonrov.\n\nPo japonském záboru Mandžuska v roce 1931 vzniklo v ostatní Číně politické napětí a prohloubila se stávající anarchie. Značná část Číny se dostala, nebo již byla, pod kontrolu vojenských velitelů.\nMengkukuo, čili Meng-ťiang vznikl 12. května 1936 jako Vojenská vláda Vnitřního Mongolska. Od roku 1939 se postupně formálně dostávala pod vedení čínských kolaborantů s Japonskem. V roce 1940 vznikla v Nankingu tzv. \"Reorganizovaná národní vláda Čínské Republiky\", čili režim Wang Ťing-weje, poté se Meng-ťiang dostal pod jeho kontrolu, ale až do konce své existence si zachovával poměrně širokou autonomii.\n\nFungovala zde domorodá armáda, tzv. Armáda Vnitřního Mongolska nebo Národní armáda Meng-ťiangu, a to jako součást Kwantungské armády. Tato armáda disponovala pistolemi, puškami, samopaly, kulomety (např. československý lehký kulomet vz. 26), minomety, děly a protileteckými kanóny. Během své existence měla k disposici od 4 do 10 tisíc mužů. Naopak nedisponovala tanky a těžšími zbraněmi. Většinu armády tvořilo jezdectvo s koňmi a velbloudy.\n\nStejně jako většina států vzniklých za podpory Japonska byl Meng-ťiang na něm závislý a diplomatické tahy byly většinou pod taktovkou Japonska a od roku 1940 pod vedením čínských kolaborantů. Vláda tiskla vlastní peníze a poštovní známky prostřednictvím Japonci ustavené Banky Meng-ťiangu a měla značné rezervy železa.\n\nRoku 1945 dobyla Vnitřní Mongolsko sovětská a mongolská armáda v rámci Operace Srpnová bouře.\n\n"}
{"id": "565049", "url": "https://cs.wikipedia.org/wiki?curid=565049", "title": "Bejt Nechemja", "text": "Bejt Nechemja\n\nBejt Nechemja nebo Bejt Nechemija ( בֵּית נְחֶמְיָה, doslova „\"Nechemijův dům\"“, v oficiálním přepisu do angličtiny Bet Nehemya, přepisováno též Beit Nehemia) je vesnice typu mošav v Izraeli, v Centrálním distriktu, v Oblastní radě Chevel Modi'in.\n\nLeží v nadmořské výšce 79 metrů v hustě osídlené a zemědělsky intenzivně využívané pobřežní nížině, nedaleko od úpatí kopcovitých oblasti v předhůří Judeje a Samařska. Jižně od vesnice vstupuje do pobřežní nížiny tok Nachal Natuf.\n\nObec se nachází 20 kilometrů od břehu Středozemního moře, cca 20 kilometrů jihovýchodně od centra Tel Avivu, cca 35 kilometrů severozápadně od historického jádra Jeruzalému a 6 kilometrů severovýchodně od města Lod. Leží v silně urbanizovaném území, na jihovýchodním okraji aglomerace Tel Avivu. 6 kilometrů severozápadním směrem od mošavu se rozkládá Ben Gurionovo mezinárodní letiště. Bejt Nechemja obývají Židé, přičemž osídlení v tomto regionu je etnicky převážně židovské. Pouze ve městech Lod a Ramla ležících jihozápadně odtud je cca dvacetiprocentní menšina Arabů.\n\nBejt Nechemja je na dopravní síť napojen pomocí místní silnice číslo 444. Po východním okraji vesnice probíhá dálnice číslo 6 (takzvaná \"Transizraelská dálnice\").\n\nBejt Nechemja byl založen v roce 1950. Zakladateli mošavu byla skupina Židů z Íránu napojených na náboženskou sionistickou organizaci ha-Po'el ha-Mizrachi. Podle jiného zdroje se na vzniku osady podíleli členové mládežnického hnutí ha-No'ar ha-cijoni.\n\nPoblíž dnešního mošavu se do roku 1948 rozkládala arabská vesnice Bajt Nabala. Ta se nacházela na svazích cca 1 kilometr severovýchodně od dnešního mošavu. V roce 1931 v této arabské vesnici žilo 1758 lidí. Stála tu základní chlapecká škola založená roku 1921 a mešita. V roce 1948 ji během války za nezávislost v rámci Operace Danny dobyla izraelská armáda a arabské osídlení tu skončilo. Zástavba vesnice Bajt Nabala pak byla v září 1948 zcela zbořena, s výjimkou objektu školy.\n\nMošav Bejt Nechemja se zpočátku nazýval Bejt Nabala Bet (בית - נבאלא ב). Pro polohu v hraničním území mezi Izraelem a Západním břehem Jordánu byl do roku 1967 terčem opakovaných útoků.\n\nSprávní území vesnice dosahuje cca 2000 dunamů (2 kilometry čtvereční). V prostoru obce byly nalezeny pozůstatky hrobů z byzantského období.\n\nPodle údajů z roku 2014 tvořili naprostou většinu obyvatel v Bejt Nechemja Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 890 lidí. Během roku 2014 populace klesla o 1,0 %.\n\n\n"}
{"id": "565053", "url": "https://cs.wikipedia.org/wiki?curid=565053", "title": "Velkopolsko", "text": "Velkopolsko\n\nHeslo Velkopolsko se může vztahovat k následujícím celkům:\n\n"}
{"id": "565054", "url": "https://cs.wikipedia.org/wiki?curid=565054", "title": "Typová kontrola", "text": "Typová kontrola\n\nTypová kontrola je v informatice proces ověřování datových typů ve zdrojovém kódu počítačového programu (pro operandy ve výrazech, parametry a návratové hodnoty funkcí i jinde). Může být prováděna buď překladačem při překladu programu (\"statická typová kontrola\") nebo až běhovým prostředím za běhu programu (\"dynamická typová kontrola\"). Programovací jazyky, které vyžadují přísné uvádění datových typů, označujeme za \"silně typované\", ostatní za \"slabě typované\".\n\nStatická typová kontrola, jako jedna ze sémantických kontrol, ověřuje typy výrazů, zda odpovídají svým kontextům např. požadavek na typ operandu určitého operátoru apod. Odhaluje pouze chyby vyhodnotitelné při překladu, ale kontrolované podmínky jsou společné pro všechna vykonání programu a tak odpadá nutnost opakování typové kontroly při každém spuštění programu. Vynechání typové kontroly za běhu umožňuje efektivnější vykonání programu (rychlé či s menším nárokem na paměť) a další optimalizace. Při pohledu na všechny jazykové konstrukce jako na funkce, jak to dělají funkcionální jazyky, se projeví podobnost s deklaračním problémem u identifikátorů a funkcí, kde je však kromě názvu a typu proměnné zároveň požadována ještě posloupnost (může být i prázdná) argumentů.\n\nU programovacích jazyků používajících statické typování probíhá typová kontrola již v době kompilace. Při programování v těchto jazycích je nutno explicitně deklarovat typy, v OOP obvykle typy proměnných. Mezi \"staticky\" \"typované jazyky\" patří například Ada, C, C++, C#, Java, Haskell. Většinou nejsou formálně typově bezpečné, protože jejich specifikace umožňuje obcházet statické typové ověření a dovolí provést operace nebezpečné za běhu, které způsobí nežádoucí chování kvůli nesprávnému zadání hodnot. \n\nDynamická typová kontrola probíhá za běhu programu. Jazyky používající dynamické typování nepožadují specifikaci datového typu u proměnných a ty mohou tudíž odkazovat na hodnotu jakéhokoli typu. Mezi \"dynamicky\" \"typované\" patří JavaScript, Lisp, Lua, PHP, Prolog, Python, Ruby, Smalltalk. Dynamické typování je pružnější, protože programy generují typy a funkcionalitu na základě běhových dat, ale také častější na běhové chyby, kdy hodnota nabude neočekávaného typu a ten se použije pro další zpracování. Běhová chyba se projeví až daleko od místa svého vzniku a je těžko odhalitelná.\n\nU dynamicky typovaného jazyka se při kompilaci provede pouze syntaktická analýza. Běhové kontroly umožní sofistikovanější přístup, protože využívají současně hodnocení všech statických i dynamických informací. Nevýhodou je nutnost provádění kontroly při každém vykonání programu, případně dokonce i při každé práci s daty. V praxi může dynamické testování objevit mnohem širší rozsah chyb než statická typová kontrola, nicméně neumí ošetřit některé chyby detekované při statické kontrole. Když ale pomineme chyby, které se obvykle za typové nepovažují, například dělení nulou, tak dynamická kontrola má víc informací a tak pokud programátor ví jak na to a kompilátor je na to připraven, lze teoreticky objevit všechny statické chyby. Dynamické testování typů probíhá pouze v použitých částech kódu, např. větvích if-ů, kdežto statická v celém programu. Z tohoto důvodu statické typování odmítne víc programů. A pokud chce programátor kód spustit, musí chyby odstranit.\n\nPřítomnost statického typování v programovacím jazyce nemusí nutně znamenat absenci všech mechanismů dynamické typové kontroly. Java a jiné další jazyky používají sice statické typování, ale pro některé operace požadují testování za běhu. .NET Framework 4.0 dokonce podporuje variantu dynamického typování pomocí namespace \"System.Dynamic\", který je stále statický, ale jeho možnosti jsou zkoumány až za běhu. Všechny jazyky používané v rámci platformy .NET (C++, C#, J#, Visual Basic) se tak stávají plně dynamickými. Každý objekt může být implicitně přetypován do typu \"dynamic\". Nad dynamickým typem je možné provádět všechny operace jako volání metod, přístup k prvkům a vlastnostem, použití indexem i použití jako volání delegáta.\n\nSilně typovaný jazyk předchází provádění operací na argumentech se špatným datovým typem. Typickým příkladem, který ukazuje problém chybějícího silného typování, je jazyk C. Dovoluje přiřadit hodnoty jednoho typu do jiného, což může sice učinit kód rychlejší a kompaktnější nicméně také ztížit ladění.\n\nSlabě typované jazyky implicitně převádí typy při jejich použití. Například v následujícím příkladu není slabě typovanému jazyku jasný výsledek operace:\n\nOproti tomu jazyk Visual Basic bude produkovat spustitelný kód, kde dojde k převodu řetězce \"37\" na číslo 37, přičte se 5 a výsledkem výsledkem celé operace bude číslo 42. Jiné jazyky jako je JavaScript vyhodnotí výsledek tak, že číslo 5 se převede na řetězec \"5\" a dojde ke sloučení \"5\" a \"37\" a výsledkem bude řetězec \"537\". V obou případech je typ stanoven podle pravidel, které berou v úvahu oba operandy, ale o výsledném datovém typu rozhodne pouze jeden z nich. Například v jazyce AppleScript se typ výsledné hodnoty stanoví podle typu operandu nejvíce vlevo.\n\nTřetí způsob kategorizace typového systému programovacího jazyka se zaměřuje na bezpečné typové operace a konverze. Za „typově bezpečný“ se považuje jazyk, který nedovoluje operace nebo konverze vedoucí k chybám. Někdy se používá termín „paměťově bezpečný“, kam spadají jazyky zamezující nedefinovaným operacím (kontrolují např. rozsah pole, aby nedošlo k přístupu mimo jeho hranice a porušení ochrany paměti).\n\nUvedené proměnné codice_1 může ale nemusí být přiřazen datový typ, jazyk definuje výsledek konkrétně a program může běžet bez pádu a aniž by přiřadil chybnou hodnotu. Tím je zajištěna typová bezpečnost, avšak kdyby byla hodnota proměnné codice_2 řetězec, který nelze převést na číslo, bude výsledek nedefinovaný a program může vygenerovat nežádoucí výsledky.\n"}
{"id": "565057", "url": "https://cs.wikipedia.org/wiki?curid=565057", "title": "Velkopolská provincie", "text": "Velkopolská provincie\n\nVelkopolská provincie (polsky \"Prowincja wielkopolska\") Koruny polského království (latinsky \"Corona Regni Poloniae\") byl v době Rzeczypospolity (1. Polské republiky) právně-administrativní součást Polsko-litevské unie, trvající do roku 1795. Hlavním městem provincie bylo město Poznaň. \n\nVznik polsko-litevských provincií má svůj původ ve výnosu osobních statutů Kazimíra Velikého z roku 1347, které do dějin vstoupily pod souhrnným názvem „statuty Kazimíra Velikého“ a upravují správní dělení pro Velkopolsko i Malopolsko. Další významným obdobím je dělení polských zemí na jednotlivé části od roku 1138 do korunovace Vladislava Lokýtka roku 1320. Po lublinském spojení se kromě velkopolské provincie Polsko-Litevsko dělilo na provincie malopolskou a litevskou.\n\nMezi provincie Velkopolska patří i územní části Mazovsko a Královské Prusy.\n"}
{"id": "565073", "url": "https://cs.wikipedia.org/wiki?curid=565073", "title": "Džidóka", "text": "Džidóka\n\nDžidóka (jap. 自働化) je autonomní kontrola výrobních defektů. Jde o jeden ze základních pilířů výrobního systému Toyota (TPS) a principů štíhlé výroby. Zajišťuje, že se vadné výrobky nikdy nedostanou do následujícího výrobního procesu a nemohou jej tak narušit. \n\nSystém je také někdy označován jako \"autonomace\" a lze jej popsat jako \"inteligentní automatizaci\" či \"automatizaci s lidským prvkem.\" Jde o systém kontroly kvality při uplatnění následujících čtyř principů:\n"}
{"id": "565074", "url": "https://cs.wikipedia.org/wiki?curid=565074", "title": "Seznam baletů Adolpha Adama", "text": "Seznam baletů Adolpha Adama\n\nToto je seznam baletů francouzského hudebního skladatele Adolpha Adama.\n"}
{"id": "565075", "url": "https://cs.wikipedia.org/wiki?curid=565075", "title": "Třída Raleigh", "text": "Třída Raleigh\n\nTřída Raleigh byla lodní třída válečných lodí amerického námořnictva řazená do kategorie amphibious transport dock. Plavidla byla určena pro přepravu, výsadek a podporu jednotky americké námořní pěchoty. K tomu byly vybaveny přistávací palubou a dokem. Celkem bylypostaveny tři jednotky této třídy. První dvě jednotky byly vyřazeny na počátku 90. let. \"La Salle\" byla v 70. letech upravena na velitelskou loď a vyřazena byla teprve v roce 2005. \n\nV letech 1960–1963 byly v loděnicích New York Naval Shipyard v New Yorku dokončeny tři jednotky této třídy.\n\nJednotky třídy \"Austin\":\n\nPosádku lodí tvořilo 429 mužů a až 930 vojáků námořní pěchoty. V přední části lodí byla nástavba, za ních letová paluba a pod ní palubní dok pro výsadková plavidla. Palubní dok měl délku 51 metrů a šířku 15 metrů. Pojmul dvě výsadková vznášedla Landing Craft Air Cushion (LCAC) či menší čluny. Z přistávací paluby mohlo operovat až šest transportních vrtulníků CH-46 Sea Knight. Lodě nebyly vybaveny hangárem.\n\nHlavní výzbroj po dokončení představovalo šest 76mm kanónů v dvouhlavňových postaveních. Později byly kanóny posíleny o dva systémy blízké obrany Phalanx CIWS. Pohon tvořily dvě turbíny Delavet a dva kotle Babcock&Wilcox. Lodní šrouby byly dva. Nejvyšší rychlost dosahovala 21 uzlů.\n\n"}
{"id": "565077", "url": "https://cs.wikipedia.org/wiki?curid=565077", "title": "Seznam hvězd v souhvězdí Vodnáře", "text": "Seznam hvězd v souhvězdí Vodnáře\n\nToto je seznam hvězd v souhvězdí Vodnáře (\"Aquarius\"). Hvězdy jsou seřazeny podle zdánlivé hvězdné velikosti.\n\n\n"}
{"id": "565086", "url": "https://cs.wikipedia.org/wiki?curid=565086", "title": "Java remote method invocation", "text": "Java remote method invocation\n\nJava remote method invocation (Java RMI) je technologie programovacího jazyka Java umožňující z jednoho virtuálního stroje (JVM) volat metody objektů na jiném virtuálním stroji, který obvykle běží na jiném počítači (hostu). Výhodou RMI je, že programátor zachazí se vzdáleným objektem, jako by byl místní. Rozhraní a třídy, které jsou zodpovědné za funkčnost RMI jsou nadefinovány v balíčku java.rmi. RMI se poprvé objevilo v JDK 1.1 a využívalo protokol JRMP. Později byla uvedena nová verze RMI, RMI-IIOP, aby RMI bylo kompatibilní s platformně nezávislým systémem CORBA.\n\nRMI se skládá ze tří vrstev. Stub na straně klienta a Skeleton na straně serveru, vrstvy Remote reference a vrstvy Transport.\n\nStub je vrstvou mezi aplikací klientu a remote reference a je jakýsi zástupce vzdáleného objektu. Když je na straně klienta zavolána metoda vzdáleného objektu, tak stub vytváří blok informací, který obsahuje identifikátor vzdáleného objektu; číslo metody, která se má zavolat; parametry zabalené do marshall streamu, tj zabalené tak, aby se daly posílat po síti.\n\nSkeleton je protějšek stubu na straně serveru. Má na starost rozbalení masrshall streamů; vyvolání metody skutečného objektu; zachycení návratové hodnoty nebo výjimky metody, která byla zavolána a zabalení této hodnoty / výjimky do marshall streamu; Od Java 2 SDK není skeleton vyžadován.Pro generování stub a skeleton se používá RMI překladač, rmic.\n\nPokud metoda, která je na vzdáleném objektu zavolána vrací nějakou hodnotu, nebo vyhodí výjimku, tak stub se postará opětovně o její rozbalení a vrácení / vyvolání na straně klienta.\n\nVrstva remote reference je prostředník mezi stub a skeleton.\nVrstva transport vytváří a spravuje spojení mezi dvěma JVM. Toto spojení využívá protokol TCP/IP. Nad protokolem TCP/IP RMI využívá protokol Java Remote Method Protokol (JRMP). Od verze 1.3 Java 2 SDK je k dispozici další verze RMI zvaná RMI/IIOP, která namísto JRMP používá Internet Inter-ORB Protocol (IIOP).\n\nAby mohl klient využívat metody vzdáleného objektu, je nutné, aby na tento objekt měl referenci, kterou musí server poskytnout. Pro získávání a poskytování objektů se využívá RMI registry, kam server pomocí třídy java.rmi.Naming zanáší stub pro daný objekt a umožní klientu si tento stub z RMI registry s pomocí třídy java.rmi.Naming stáhnout. Referenci lze získat i v návratové hodnotě metody, nicméně minimálně první stub se musí stáhnout přes RMI registry. \n\nV RMI lze jako parametr či návratovou hodnotu posílat veškeré primitivní typy, vzdálené objekty a objekty, které implementují rozhraní \"java.io.Serializable\". Posílání objektů, které nejsou vzdálené, se řeší jejich serializováním a posláním ve streamu. Pokud tedy server vrátí klientu jako návratovou hodnotu tento typ objektu, je na straně klientu vytvořen nový objekt. Naproti tomu pokud je vrácenou hodnotou vzdálený objekt, předá se klientovi stub.\n\nRMI podporuje dynamické stahování tříd. To znamená že pokud například klient dostane jako návratovou hodnotu objekt třídy, pro kterou nemá potřebnou definici, je schopen si ji stáhnout ze vzdáleného FTP nebo HTTP serveru. Potřebné URL ukazující na FTP/HTTP server je posláno společně s daným objektem.\n\nTřída, jejíž objekty chceme vzdáleně volat, se skládá z rozhraní a vlastní implementace.\n\nRozhraní: \nRozhraní definuje metody, které může klient volat. Musí být \"public\"; musí být potomek \"java.rmi.Remote\" a u každé metody musí být uvedeno, že vyhazuje \"java.rmi.RemoteException.\"\n\nImplementace hello:\nServer:\nKlient:\n"}
{"id": "565087", "url": "https://cs.wikipedia.org/wiki?curid=565087", "title": "Světlov", "text": "Světlov\n\nSvětlov je jméno, které má více významů. V moravském prostředí jsou tyto názvy spjaty zejména s hrady, z nichž se dávaly světelné signály při uherských vpádech. \n\n\n"}
{"id": "565089", "url": "https://cs.wikipedia.org/wiki?curid=565089", "title": "Tepání", "text": "Tepání\n\nTepání je velmi stará technika používaná při zpracování kovů. Jedná se o prohýbání, vytahování, stahování apod. rovného plechu do výšky, hloubky, do oblých nebo ostrých záhybů, aby bylo dosaženo požadovaného tvaru. Jedním z dokladů tohoto umění je maska Tutanchamónovy tváře vytepaná z jednoho kusu zlatého, vysoce vyleštěného plechu.\n\n\nTepat lze zatepla (plechy nad 2 mm tloušťky) i zastudena (tenké ocelové plechy). Měděné plechy a plechy ze slitin mědi se tepají za studena ještě při tloušťce 2 až 3 mm. Hlubší tahy se musí během práce několikrát žíhat.\n"}
{"id": "565093", "url": "https://cs.wikipedia.org/wiki?curid=565093", "title": "Vogelova metoda", "text": "Vogelova metoda\n\nVogelova metoda slouží ke geometrickému vyšetření průjezdu kolejového vozidla obloukem. Výsledkem je informace, zda při daném geometrickém uspořádání vozidla a koleje je vůbec možné vozidlo do koleje umístit, či nikoliv. K vyšetření skutečné polohy vozidla na základě silových poměrů potom slouží Heumannova metoda a metody z ní odvozené.\n\nPři použití Vogelovy metody dochází k určitému zjednodušení situace kolejového vozidla v oblouku. \n\nJednotlivá dvojkolí vozidla jsou znázorněna pouhými body. Přitom je zanedbán fakt, že styk okolku s kolejnicí se nenachází vždy v průmětu osy dvojkolí do vodorovné roviny (zpravidla poněkud předbíhá) a rozchod dvojkolí není znázorněn. \n\nKolej je znázorněna podobně zjednodušeným způsobem. Namísto rozchodu koleje je znázorněna pouze šířka kolejového kanálu, tj. rozdíl rozchodu koleje a dvojkolí, neboli příčná vůle dvojkolí v koleji. \n\nMěřítka obou os jsou obvykle pro větší názornost rozdílná. V podélném směru se používají měřítka 1:100 nebo 1:50, v příčném 1:1 nebo 1:2. Kruhový oblouk je tak deformován na elipsu. V dřívějších dobách bývaly pro konstrukci těchto elips používány souřadnicové tabulky, dnes je s použitím výpočetní techniky postup značně jednodušší. \n\nNa následujícím obrázku je znázorněno vyšetření polohy podvozku lokomotivy ř. 781 v oblouku o poloměru 150 m bez rozšíření rozchodu. Tomu odpovídá šířka kolejového kanálu 10 mm (rozdíl rozchodu koleje 1435 mm a dvojkolí 1426 mm v obvykle používaném zaokrouhlení vlivem odlišných poloh měřících bodů koleje a dvojkolí). Osa X je v měřítku 1:50, osa Y 1:1. Je zjevné, že ani v tětivové poloze by se podvozek bez dalších opatření do tohoto oblouku „nevešel“. Zeslabení okolku o obvyklých 15 mm u prostřední nápravy umožní vtěsnání podvozku do koleje, avšak třetí dvojkolí bude nabíhat na vnitřní kolejnici pod poměrně velkým úhlem, což povede ke značnému opotřebení kol i kolejnic.\n\nNa druhém obrázku je tatáž situace, avšak v oblouku s rozchodem rozšířeným na 1455 mm. V tomto případě teoreticky dojde k dolehnutí 2. i 3. dvojkolí na vnitřní kolejnici. Pokud budou na prostředním dvojkolí okolky zeslabeny, nebude hrozit vznik příčné řídící síly na druhém dvojkolí. \n\nNa obrázku je zobrazeno vyšetření polohy pojezdu lokomotivy ČSD řady E 465.0 v oblouku o poloměru 150 m při šířce kolejového kanálu 30 mm (rozchod koleje rozšířený o 20 mm). Osa y je znázorněna 1:1, osa x v měřítku 1:50. Lokomotiva je opatřena rámovým pojezdem se dvěma Krauss-Helmoltzovými podvozky. \n\nLze předpokládat, že první dvojkolí dolehne na vnější kolejnici. Stejně tak i první hnací dvojkolí dolehne na vnější kolejnici, neboť je směrováno rámem lokomotivy ven z oblouku. Tím je dána poloha předního Krauss-Helmholtzova podvozku. Poloha rámu lokomotivy vychází z předpokladu maximální příčné vůle otočného čepu Krauss-Helmholtzova podvozku b – jelikož nebyla tato hodnota k dispozici, byla stanovena odhadem podle jiných lokomotiv na 40 mm. Příčný posuv běžné nápravy a = 95 mm, hnacích náprav H a H c = 20 mm. Zakreslená poloha rámu také odpovídá Heumannově teorii – dvojkolí H zaujímá polohu co nejblíže vnější kolejnici, zatímco H se blíží spíše radiální poloze a je předpoklad dolehnutí na vnitřní kolejnici. Náprava H vedena rámem směřuje při svém pohybu dovnitř oblouku, nabíhá tedy na vnitřní kolejnici a stejně tak i zadní běžné dvojkolí.\n\nPo zakreslení je třeba překontrolovat všechny vůle, zda nebyly při konstrukci grafického zobrazení překročeny. \n\nVe skutečnosti pak vypadá poloha pojezdu přibližně takto:\n\nVogel R.: Zeichnerische Untersuchungen der Bogenbeweglichkeit von Eisenbahnfahrzeugen. Organ für den Fortschritt des Eisenbahnwesens 81 (1926), sešit 17, str. 354-358\n\nNejepsa,R: Kolejové vozy, část II. – Vozidlo a kolej, SNTL Praha 1956\n"}
{"id": "565096", "url": "https://cs.wikipedia.org/wiki?curid=565096", "title": "Sitka", "text": "Sitka\n\nSitka je slovo s více významy:\n\n"}
{"id": "565097", "url": "https://cs.wikipedia.org/wiki?curid=565097", "title": "Kaumberg", "text": "Kaumberg\n\nKaumberg je městys v okrese Lilienfeld v rakouské spolkové zemi Dolní Rakousy.\n\nKaumberg leží v údolí Triestingtal v Dolních Rakousích. Plocha městyse je 43 kilometrů čtverečních a 63,54% plochy je zalesněno.\n\n\nVe starověku byla oblast součástí provincie Noricum. Dějiny místa jsou stejně proměnlivé, jako dějiny celého Rakouska.\n\nV roce 1928 byla do obce zavedena elektřina. Na podzim byla za přítomnosti spolkového prezidenta Dr. Michaela Hainische otevřena elektrárna,\n\nV květnu 2005 došlo k zemětřesení o síle 3,5 Richterovy stupnice; jako důvod se uváděla hornická činnost.\n\nKaumberg je domovskou obcí moštové královny Vereny I., která \"vládla\" od 2006 do 2008.\n\n\nStarostou obce i vedoucím kanceláře je Michael Singraber. Po obecních volbách v roce 2005 bylo 19 křesel v obecním zastupitelstvu rozděleno podle získaných mandátů takto:\nPo obecních volbách konaných v roce 2010 se složení zastupitelstva nezměnilo.\n\n\nNezemědělských pracovišť bylo v obci v roce 2001 43 a zemědělských a lesnických pracovišť bylo v roce 1999 67. Počet výdělečně činného obyvatelstva v místě bydliště bylo v roce 2001 471, tj. 45,28%.\n\n"}
{"id": "565103", "url": "https://cs.wikipedia.org/wiki?curid=565103", "title": "Miroslav Sehnal", "text": "Miroslav Sehnal\n\nMiroslav Sehnal (*18. prosince 1953, Bruntál) český prozaik a publicista.\nSehnalovy povídky vycházejí z kritiky konvenčního a konformního života, otevřeně favorizují pozitivní stránky vztahů mezi lidmi. Postavy se zpravidla ocitají v mezních situacích, které prověřují jejich mravní rozměr (\"V kartách se nepodvádí\", 1990). V souboru \"Nevinní\" (1999) je rozvedena myšlenka několika vžitých přísloví typu „kdo jinému jámu kopá, sám do ní padá“. V \"hodinovém\" triptychu (\"Hodinu před svítáním\", \"V hodině svítání\" a \"Hodinu pod drnem\") s nadsázkou a sarkasmem popisuje vztah mezi mužem a ženou.\nJako desetiletý publikoval poprvé v ostravském regionálním časopise pro děti \"Bloček\", ve čtrnácti letech spolupracoval s celostátním časopisem pro mládež \"Větrník\" (krátké povídky) a s Českým rozhlasem, kde kromě povídek později publikoval okolo 200 fejetonů a dvě rozhlasové dramatizace (\"Volba\", premiéra 1985 a \"Zával\", premiéra 1986). Jeho povídky uveřejňovaly také noviny a časopisy: \"Literární měsíčník\", \"Kulturní měsíčník\", \"Květy\", \"Nová svoboda\". Jeho sepětí s hudbou se projevilo v publikační činnosti. Pro noviny a časopisy (\"Melodie\", \"Tvorba\", \"Kino\", \"Kulturní měsíčník\", \"Nová svoboda\" a další) psal kritiky a profily. V roce 1993 vydal soubor „pijáckých historek“ \"Lidový receptář na poopiční stavy\".\nPracoval v několika ostravských kulturních střediscích, nyní působí jako hudební dramaturg Domu kultury města Ostravy (od 2005). Novinář v Ostravském večerníku (do 1978), ČTK (do 1982), Československé televizi (do 1984), v časopise \"Výrobní družstevnictví\" (do 1985) a \"Hlubiňák\" (do 1989). V 70. a 80. letech spolupracoval s ostravským \"Divadlem hudby\", psal a realizoval scénáře pro audiovizuální prezentaci hudebních skupin, jakož i hudební dramatizace (\"Perníkové rozjímání\" – režie Jan Kačer). V představení \"Samův syn\" (1985) – účast Jaromír Nohavica – došlo ke svébytnému spojení živé hudby, filmu a divadelní dramatizace. Uvádění hry bylo tehdejším režimem po několika reprízách zakázáno. V 80. letech založil první rockový klub na Moravě – \"Žalák\", tvořil jeho dramaturgii. Stál u zrodu ostravské skupiny Buty, která se poprvé prezentovala v rámci Rockfestu (1986). Dramaturg ostravského klubu \"Atlantik\". Napsal několik scénářů pro Českou televizi k dokumentům o amatérských kapelách. V roce 1990 byl v rámci družstva \"Sampex Ostrava\" spoluzakladatelem nakladatelství \"Petit\", později založil vlastní nakladatelství \"Maja\". Od roku 1999 začal vydávat recesní neperiodickou publikaci \"Prcka – WelCome\", která v listopadu téhož roku obdržela certifikát provozovatele pelhřimovského Muzea kuriozit jako 1. česká publikace tištěná na toaletním papíře.\n\nKnižně:\n\nÚčast v almanaších: \"Oheň\", 1975, Profil, Ostrava.\n\nPřeklady: Sehnalovu novelu \"Hodinu pod drnem\" přeložil pro polské vydavatelství Good Books přední polský bohemista Jan Stachowski. V Polsku vyšla kniha pod názvem \"Godzina próby\" (2010).\n\n\n"}
{"id": "565115", "url": "https://cs.wikipedia.org/wiki?curid=565115", "title": "Martin Gardner", "text": "Martin Gardner\n\nMartin Gardner (21. října 1914 Tulsa – 22. května 2010 Norman, Oklahoma) byl americký matematik a popularizátor vědy. Je známý především pro své sloupky \"Mathematical Games\" v časopisu \"Scientific American\", které psal v letech 1956 až 1981 (kdy na něj navázal Douglas Hofstadter) a ve kterých popularizoval nové matematické koncepty. Napsal nebo editoval přes 100 knih. Zajímal se o mikromagii, iluzionismus, literaturu (zvláště o díla Lewise Carrolla), filosofii, vědecký skepticismus a náboženství.\n\nElwyn Berlekamp, John Conway a Richard Guy o něm prohlásili, že „přinesl více matematiky více milionům lidí než kdokoli jiný“.\n\n"}
{"id": "565122", "url": "https://cs.wikipedia.org/wiki?curid=565122", "title": "Douglas Hofstadter", "text": "Douglas Hofstadter\n\nDouglas Richard Hofstadter (* 15. února 1945 New York) je americký vědec, který se zabývá interdisciplinárními tématy jako vědomí, překlad či tvořivost a srovnáváním lidského rozumu a umělé inteligence. Je znám především pro svou knihu \"Gödel, Escher, Bach\", za kterou v roce 1980 získal Pulitzerovu cenu.\n\n"}
{"id": "565123", "url": "https://cs.wikipedia.org/wiki?curid=565123", "title": "Bezejmenná a Anonymní ulička (Tel Aviv)", "text": "Bezejmenná a Anonymní ulička (Tel Aviv)\n\nBezejmenná ulička a Anonymní ulička ( , , \"Simta Plonit\", \"Simta Almonit\") jsou souběžné uličky v centru Tel Avivu, vedoucí z ulice Krále Jiřího (\"rechov ha-Melech George\").\n\nUlice byly postaveny v roce 1922 s domy v eklektickém stylu, který architektonicky spojoval západní a východní motivy. Založil je bohatý podnikatel z Detroitu Me'ir Šapira a chtěl je pojmenovat po sobě a své ženě Soně. S tím ostře nesouhlasil tehdejší primátor města Me'ir Dizengoff. Dočasně byly proto pojmenovány Bezejmenná – či ulice Kohosi (Neznámého) a Anonymní. Jmenují se tak však dodnes. Po Šapirovi se ale jmenuje celá čtvrť na jihu Tel Avivu.\n\nDnes jsou tyto uličky živým kulturním a módním centrem.\n"}
{"id": "565127", "url": "https://cs.wikipedia.org/wiki?curid=565127", "title": "Kerem Ben Šemen", "text": "Kerem Ben Šemen\n\nKerem Ben Šemen ( כרם בן שמן, doslova „\"Benšemenská Vinice\"“, v oficiálním přepisu do angličtiny Kerem Ben Shemen) je vesnice typu mošav v Izraeli, v Centrálním distriktu, v Oblastní radě Chevel Modi'in.\n\nLeží v nadmořské výšce 82 metrů v hustě osídlené a zemědělsky intenzivně využívané pobřežní nížině, nedaleko od úpatí kopcovitých oblasti v předhůří Judeje a Samařska. Jižně od vesnice protéká Nachal Ajalon.\n\nObec se nachází 19 kilometrů od břehu Středozemního moře, cca 19 kilometrů jihovýchodně od centra Tel Avivu, cca 35 kilometrů severozápadně od historického jádra Jeruzalému a 3 kilometry severovýchodně od města Lod. Leží v silně urbanizovaném území, na jihovýchodním okraji aglomerace Tel Avivu. 6 kilometrů severozápadním směrem od mošavu se rozkládá Ben Gurionovo mezinárodní letiště. Kerem Ben Šemen obývají Židé, přičemž osídlení v tomto regionu je etnicky převážně židovské. Pouze ve městech Lod a Ramla ležících jihozápadně odtud je cca dvacetiprocentní menšina Arabů.\n\nKerem Ben Šemen je na dopravní síť napojen pomocí místní silnice číslo 443. Severně od mošavu probíhá dálnice číslo 1 z Tel Avivu do Jeruzalému. Ta se východně od vesnice kříží se severojižní dálnicí číslo 6 (takzvaná \"Transizraelská dálnice\"). Související dálniční křižovatka patří k nejfrekventovanějším dopravním uzlům v zemi.\n\nKerem Ben Šemen byl založen v roce 1958. Vznikl vydělením části zemědělského osídlení v prostoru starší židovské osady Ben Šemen, která později získala status samostatné obce. Alternativně bývá nazýván i Ben Šemen Šichun (בן שמן-שיכון). V letech 1963-1991 byl Ben Šemen i Kerem Ben Šemen sloučeny do jedné obce, pak se opět osamostatnily.\n\nPodle údajů z roku 2014 tvořili naprostou většinu obyvatel v Kerem Ben Šemen Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě kolísající populací. K 31. prosinci 2014 zde žilo 83 lidí. Během roku 2014 populace stoupla o 6,4 %.\n\n\n"}
{"id": "565138", "url": "https://cs.wikipedia.org/wiki?curid=565138", "title": "Red Steel 2", "text": "Red Steel 2\n\nRed Steel 2 je videohra vydaná 26. března 2010 společností Ubisoft exkluzivně pro herní konzoli Wii vybavenou systémem Wii MotionPlus. Jde o žárn FPS při kterém hra spojuje westernové prostředí s asijskými prvky, zvláště bojovými uměními, jako nindžucu. Jde o nepřímého následovníka titulu Red Steel, avšak hry na sebe příběhem, ani provedením nenavazují. Titul se dočkal poměrně dobrého hodnocení v zahraničí (80%) a nadprůměru v tuzemsku (75,5%). V současnosti je již potvrzeno pokračování pod názvem Red Steel 3.\n\nBezejmenný hrdina se probírá v poušti nedaleko městečka \"Caldera\". Jeho ruce jsou svázané a lano připevněné k motorce, kterou řídí psychopatický vůdce gangu \"Šakalů\", \"Payne\". Gang Šakalů obléhá Calderu a když se hrdinovi daří vyváznout z prvotních potíží, postupně se ve městě setkává s \"Jianem\", \"Tamiko\" nebo šerifem \"Juddem\", kteří mu jsou na pomoci při osvobozování města od Šakalů, ale také mu postupně vypráví minulé události.\n\nHrdina je totiž posledním žijícím členem klanu \"Kusagari\", který vždy chránil Calderu před nájezdníky, jako jsou právě šakalové. Umění Kusagari spočívá v bojovém zacházením s katanou, ale zároveň s revolverem. Když hrdina zabije Payna dozvídá se, že nejde o pouhý nájezd a rabování kdejakého klanu, ale že vše organizuje zloduch \"Shinjiro\", který dříve patřil ke Kusagari, nyní je zodpovědný za vyvraždění desítek rodin v Caldeře a jediné po čem prahne je hrdinova \"Sora Katana\". Jde o meč jediný svého druhu, který díky použitým materiálům a technikám výroby starých mistrů je schopen přeseknout jakýkoliv jiný meč.\n\nV cestě hrdinovi stojí nejen nájezdníci okupující Calderu, ale klany nindžů a dalších mistrů bojových umění, kteří stojí při Shinjirovi. Ještě před finálním soubojem je postřelena Shinjirem Tamiko a Judd nabádá hrdinu, aby dokončil tuhle špinavou práci, že se o Tamiko zatím postará. Když se hrdina utká s Shinjirem vyhrává, ale Shinjiro jej upozorňuje, že to tím nekončí a přijdou další klany, které budou chtít získat Sora Katana. Hrdina pronese: \"„Chceš můj meč? Tak si ho vem!“\", zabodne katanu do jeho těla a zlomí jí v půlce. Následně odchází a ještě u skalnatého převisu zahodí druhou polovinu legendárního meče.\nRed Steel 2 je klasický představitel žánru FPS avšak díky novým možnostem Wii MotionPlus je hlavní zbraní katana, která přesně reaguje nejen ve směru pohybu hráčovy paže, ale také s danou sílou švihu. Při bojích je možné střídat katanu nebo jednu ze čtyř střelných zbraní. V průběhu hry hráč získává nové možnosti pro boj, která se nazývají \"komba\", tzv. sestavy pohybů a stisknutých tlačítek, které vyvolají určitou akci. Ta zpravidla bývají destruktivnější než klasické švihnutí mečem nebo výstřel ze zbraně. Při zranění protivníka (protivníků) na určitou úroveň má hráč příležitost je zabít některým z předem připravených způsobů, vzdálené příbuzné hře fatalitám ze hry Mortal Kombat.\n\nCelá hra je však bez krve. Grafické zpracování je pojato malovanou formou velmi podobnou hře XIII, také z dílen Ubisoftu. Jako engine hry slouží LyN engine, který je použit i ve hrách \"Rabbids Go Home\" nebo \"Beyond Good & Evil 2\".\n\nHra byla vyvíjena od léta 2008. Později bylo potvrzeno, že hra bude využívat nové příslušenství Nintenda pro konzoli Wii a navíc bude Wii MotionPlus dodáván spolu s hrou. V květnu 2009 Ubisoft oznámil, že hra nebude obsahovat režim multiplayeru. Jason Vandenberghe, vedoucí produkce později vysvětlil, že hra má jistý potenciál pro hru více hráčů, ale že se nemohou vejít do výroby termínem a proto radši udělají pořádnou hru pro jednoho hráče, než kompromis z obou režimů.\n\nU zahraničních kritiků si Red Steel 2 vedl poměrně dobře, když na serveru Metacritic, který sumarizuje hodnocení desítek herních serverů, získal 80% a ze stran hráčů pak 8.8/10 bodů. Britský herní server IGN.com pak označil Red Steel 2 za nejlepší hru pro Wii vůbec. V České republice bylo hodnocení o něco vlažnější, což ukazuje server Hodnocení Her, který (obdobně jako Metacritics) shromažďuje a vyhodnocuje hodnocení z jednotlivých zdrojů. Red Steel 2 podle tohoto serveru těší průměru 74,5% ze strany odborných časopisů a serverů.\n\n\n"}
{"id": "565167", "url": "https://cs.wikipedia.org/wiki?curid=565167", "title": "Vývoz sbírkového předmětu", "text": "Vývoz sbírkového předmětu\n\nVývoz sbírky nebo sbírkového předmětu muzea do zahraničí se řídí zákonem 122/2000 Sb.\n\nPředmět nebo sbírka může být vyvezen/a do zahraničí jen z těchto důvodů:\n\n\nVývoz je povolen vždy na dobu určitou (max. 1 rok, poté se musí žádat znovu; předmět může být v zahraničí i více let). Sbírka nebo předmět musí být zapsán do Centrální evidence sbírek. Ministerstvo kultury České republiky dává povolení o vývozu na žádost vlastníka sbírky. Je-li sbírka či sbírkový předmět zároveň kulturní památkou České republiky, pak se její vývoz řídí zákonem o památkové péči 20/1987 Sb. \n\n\n\n"}
{"id": "565191", "url": "https://cs.wikipedia.org/wiki?curid=565191", "title": "Stadionové", "text": "Stadionové\n\nStadionové byli jihoněmecký panský ze Švábska a později hraběcí rod, který na české území přišel koncem 17. století. Rod vymřel v mužské linii roku 1908.\n\nŠvábský hraběcí rod původem z Graubündenska v průběhu 13. století získal panství ve Švábsku. Ve 14. století se rozdělili na alsaskou a švábskou větev, která vymřela koncem 17. století. V té době přišel do Čech příslušník alsaské linie, Jan Filip. Od dědiců Lamingera z Albenreutu koupil Chodov, Kout na Šumavě, Všeruby, Záhořany a další statky.\n\nJeho dva synové, Bedřich a Filip, založili dvě rodové linie: von Warthausen a von Thannhausen. První sídlila v Trhanově, druhá v Koutě na Šumavě. Na počátku 18. století povýšili do stavu říšských hrabat.\n\nJohann Philipp Stadion-Warthausen působil jako vyslanec v Berlíně a Petrohradě, v letech 1805–1809 zastával funkci kancléře. Po rakouském státním bankrotu se jako ministr financí snažil zlepšit finanční stav země.\n\nFranz Seraph Stadion-Warthausen (1806–1853) vykonával post guvernéra v Haliči a rakouského ministra vnitra. Byl zástupce ministerstva a současně i poslanec říšského sněmu v letech 1848-1849 a podílel se na tzv. oktrojované ústavě.\n\nRudolf Stadion-Warthausen (1808–1882) působil jako rada dvorské kanceláře, od roku 1845 řídil zemskou správu Moravy a Čech. Přestože v březnu 1848 nebyl schopný čelit nástupu revolučního hnutí, stal se prvním předsedou Národního výboru, který se vznikl spojením Svatováclavského výboru a tzv. guberniální komise. Ovšem již 15. dubna z funkce odstoupil a odešel z politického života.\n\nRod vymřel počátkem 20. století.\n\nNosili čtvrcený štít, v jehož pravé horní a levé dolní části byly tři jedlové šišky, naopak v levé horní a pravé dolní čtvrti stál červený kříž. Uprostřed byl srdeční štítek se třemi zlatými vlčími želízky.\n\nSpojili se například se Šternberky.\n\nSeznam význačných osobností rodu řazených chronologicky podle roku narození:\n\n\n"}
{"id": "565194", "url": "https://cs.wikipedia.org/wiki?curid=565194", "title": "Zemianska Olča", "text": "Zemianska Olča\n\nZemianska Olča je obec na Slovensku v okrese Komárno. Leží 20 km od města Komárno. V obci se nachází stejnojmenná železniční stanice ležící na trati Bratislava – Komárno.\n\n\n"}
{"id": "565197", "url": "https://cs.wikipedia.org/wiki?curid=565197", "title": "Steve Bégin", "text": "Steve Bégin\n\nSteve Bégin (výslovnost: [bežén]) je kanadský profesionální hokejový centr momentálně hrající střídavě severoamerickou AHL za Milwaukee Admirals a NHL za Nashville Predators.\n\nV roce 1996 ho ve druhém kole draftu, celkově jako čtyřicátého draftovali Calgary Flames. 3. července 2003 byl s Chrisem Drurym vyměněn do Buffalo Sabres za Stevena Reinprechta a Rhetta Warrenera. Ještě než stačil odehrát jediný zápas, byl stažen z listiny nechráněných hráčů, kam ho Sabres zařadili týmem Montreal Canadiens 3. října stejného roku. Přestože nebyl střelcem gólů, fanoušci v Montrealu si ho oblíbili pro jeho tvrdou hru. 5. června 2006 tak podepsal novou smlouvu s Canadiens na tři roky přibližně za 1 milion dolarů na rok.\n\n26. února 2009 byl vyměněn do Dallas Stars za Douga Janika.\n\n1. července 2009 podepsal jednoletou smlouvu s Boston Bruins.\n\n\n"}
{"id": "565203", "url": "https://cs.wikipedia.org/wiki?curid=565203", "title": "Strakové z Nedabylic", "text": "Strakové z Nedabylic\n\nStrakové z Nedabylic byli starý český vladycký rod, který později povýšil do panského a hraběcího stavu. Pocházeli z dnes již neexistující vesnice a tvrzi Nedabylice ve východních Čechách. Stejný původ i erb měli další rody, například Dašičtí či Králové z Dobré Vody. Z této větve pocházel heraldik a kreslíř Vojtěch Král z Dobré Vody.\n\nPrvní zmínky o členech rodu pocházejí z konce 14. století, kdy Jan Straka sloužil u Jana Koldy Náchodského a obdržel v okolí Náchoda nějaký majetek. Jeho následovníci rodové jmění postupně rozšiřovali, získali například Studnici, Jeníkovice, pozemky u Jaroměře. Rozdělili se do několika větví. Některým příslušníkům rodu byl po Bílé hoře zkonfiskován majetek.\n\nJan Petr Straka z Nedabylic (1645–1720) se v mládí věnoval cestování, pobýval několik let ve Francii. Po návratu do vlasti dědil po strýci a později další majetek přikoupil. Povýšil do panského stavu a v roce 1692 dokonce do hraběcího. Sloužil jako královský tajný rada a komorník. V roce 1710 sepsal poslední vůli, ve které veškerý majetek, pokud rod vymře, přejde na vznik akademie, která se bude starat o výchovu mládeže zchudlých šlechtických rodů. Strakova nadace začala fungovat až v roce 1814, na konci 19. století byla v Praze na Klárově postavena budova Strakovy akademie, kde v současnosti sídlí vláda České republiky.\n\nPetr Mikuláš se stal v roce 1697 nejvyšším písařem, i Jan Karel získal v roce 1732 hraběcí titul.\n\nPro rod byla charakteristická dlouhověkost, Petr Mikuláš se dožil 98 let, Heřman Pavel 91 roků a i o dalších se uvádí, že se dožili vysokého věku. Přesto počátkem 19. století rod ve všech větvích vymřel.\n\nV modrém štítě nosili stříbrného kohouta. Po smrti Jana Petra Straky přibyl štítu zlatý lem, u některých větví rodu byl kohout zbarven červenočerně a stál na zeleném pahorku. Stejnou podobu erbu měli také Králové z Dobré Vody, příbuzní Straků z Nedabylic.\n\nSpojili se s Haugvici, Dohalskými, Dobřenskými z Dobřenic, Trauttsmansdorffy, pány z Hustířan či z Rýzmburka.\n\n"}
{"id": "565206", "url": "https://cs.wikipedia.org/wiki?curid=565206", "title": "Římskokatolická farnost Kunvald", "text": "Římskokatolická farnost Kunvald\n\nŘímskokatolická farnost Kunvald v Čechách je územní společenství římských katolíků v žamberském vikariátu královéhradecké diecéze.\n\nFarnost původně byla součástí vikariátu Ústí nad Orlicí, po roce 2005 se stala součástí nově zřízeného vikariátu Žamberk. Kunvaldský duchovní správce spravuje zároveň ex currendo farnost Klášterec nad Orlicí.\n\n"}
{"id": "565207", "url": "https://cs.wikipedia.org/wiki?curid=565207", "title": "Páni ze Stráže", "text": "Páni ze Stráže\n\nPáni ze Stráže byli stará česká panská rodina, která pocházela z rozrodu Vítkovců, v jehož rámci se odštěpila od pánů z Hradce. Po větší část své existence tento rod patřil k „chudým příbuzným“ ve srovnání s většinou jiných Vítkovců, až ve zmatcích husitské revoluce se jim podařilo vyšvihnout mezi přední rody království, ale dlouho jim toto postavení nevydrželo. Po meči vymřeli již v polovině 70. let 15. století, po přeslici roku 1495.\n\nTuto odnož pánů z Hradce založil okolo roku 1267 Sezema z Hradce, který nechal postavit hrad Stráž nad Nežárkou v jižních Čechách a roku 1284 se psal s predikátem „ze Stráže“. Jeho potomci vedli spory s Rožmberky, bojovali proti nim v řadách táborských vojsk, i mezi sebou vedli sváry o majetek.\n\nNejvýznamnějším členem rodu se stal Jindřich ze Stráže (†1466), který se přes svou katolickou víru spojil s husity, s nimiž se účastnil výpravy do Rakous. Uznal nakonec Zikmunda za českého krále a posléze se postavil na stranu jeho zetě, krále Albrechta. Později ovšem podporoval Jiřího z Poděbrad při jeho obsazení Prahy (1448) i při volbě krále, Jiřík jej za odměnu jmenoval nejvyšším hofmistrem. Ve \"Starých letopisech českých\" je k roku 1478 uvedena zajímavá zpráva, že totiž Jindřich se vrátil z Jeruzaléma – kde na byl na pouti k Božímu hrobu – a cestou prý rozmlouval s tureckým sultánem (dobově \"žoldánem\") o otázce přijímání u křesťanů, načež mu sultán údajně řekl: „Já bych raději sloužil tomu bohu, který dává jíst a pít, než tomu, který dává jen jíst a nedává pít.“ Jindřicha, do té doby přesvědčeného \"jednušku\" (= přijímajícího podjednou) to podnítilo, aby přešel na stranu podobojí, v čemž vytrval až do své smrti.\n\nJindřich měl z prvního manželství 2 syny, Michala (†1470) a Jiříka (†1476), dále 2 dcery, Kateřinu (1447–81) a Johanku (†1495). Michal po Jindřichovi zdědil Řečici a Jiří, jenž v letech 1472–1474 působil jako nejvyšší zemský sudí, obdržel Přerov nad Labem a Stráž nad Nežárkou. Dcery Kateřina s Johankou po smrti bratrů přinesly své dědictví do rodin manželů, tj. Šelmberkům a pánům z Donína (tito dostali do vlastnictví i rodový hrad ve Stráži).\n\nVe zlatém štítě nosili modrou růži.\n\nSpojili se s Slavaty, Šelmberky, Mansfeldy, pány z Donína či z Hrádku.\n\n\n"}
{"id": "565210", "url": "https://cs.wikipedia.org/wiki?curid=565210", "title": "Rita (izraelská zpěvačka)", "text": "Rita (izraelská zpěvačka)\n\nRita Jahan-Farouz (: ריטה יהאן-פרוז, uměleckým jménem Rita; * 24. březen 1962) je izraelská zpěvačka a herečka, jejímž žánrem je popmusic. Narodila se v íránském hlavním městě Teherán a do Izraele podnikla aliju v roce 1970. Kariéru zpěvačky započala jako osmnáctiletá v izraelské armádě, do povědomí izraelské veřejnosti se však dostala až o dva roky později v národním kole soutěže Eurovision Song Contest. Ve stejný rok vydala své debutové album \"Rita\", které se stalo třikrát platinové. V letech 1988 a 1989 byla v soutěži izraelského rádia zvolena zpěvačkou roku. V roce 1990 zastupovala Izrael v soutěži Eurovision Song Contest, ale nepostoupila do užšího výběru. Během své pěvecké kariéry vydala k roku 2010 celkem jedenáct alb, z nichž pět se stalo platinovými.\n\nRita začala svou kariéru v roce 1980 hudební skupině v Izraelské armádě. V roce 1982, navštěvovala školu herectví „Bejt Cvi“. Její první kontakt s veřejností v Izraeli byl v roce 1986 v předkole pro Eurovision Song Contest (známé v Izraeli jako \"Kdam-Eurovision\"), kde se rozhodovalo kdo bude reprezentovat Izrael v nadcházejícím Eurovision Song Contest. Rita nevyhrála, ale její píseň „Švil ha-Bricha“, spolu s její provokativním vystoupením získala mnoho pozornosti. Tentýž rok Rita vystupovala v adaptaci \"My Fair Lady\" a vydala její debutové album, \"Rita\", (3× platinová deska, prodalo se přes 120,000 kopií).\n\nV roce 1988 Rita vydala její druhé album, \"Jmej ha-tom\" (Dny nevinnosti). V letech 1988 a 1989 byla zvolena zpěvačkou roku v izraelském národním rádiu.\n\nV 1990, Rita konečně měla možnost reprezentovat Izrael v Eurovision Song Contest s její písní \"Šara ba-rchovot\" (Zpívá v ulicích), ale získala jen 18 místo. Po krátké odmlce Rita vydala v roce 1994 její třetí album, \"Ahava gdola\" (Velká láska), které bylo také úspěšné a vedlo k tříletému turné po celé zemi. Album \"Tachanot ba-zman\" (Stanice v času) bylo vydáno v roce 1996, sestávající hlavně z dosud nevydaného materiálu.\n\nV roce 1998 Rita byla pozvána zpívat izraelskou národní hymnu \"Hatikva\" (Naděje) jako část izraelských jubilejních oslav \"Pa'amonej ha-jovel\" (Jubilejní zvony).\n\nV roce 1999 Rita vydala album \"Tiftach chalon\" (Otevři okno) které bylo také velmi úspěšné, následované albem \"Chamcan\" (kyslík) v roce 2003 které bylo méně úspěšné. V roce 2004, Rita účinkovala v roli Roxie Hart v adaptaci muzikálu \"Chicago\" pro Divadlo Bejt Lesin.\n\nV roce 2006 Rita vystupovala v nové show nazvané \"One\" (anglicky) v režii Hanocha Rozena. Bylo prodáno přes 100 tisíc vstupenek.\n\nPo pěti letech kdy nevydala žádné nové album, Rita vydala své sedmé album, \"Remazim\" (Náznaky).\n\nV roce 2010 vystupovala ve zvláštním koncertu v sídlu Prezidenta Izraele v Jeruzalémě, v přítomnosti italského premiéra Silvio Berlusconi, a Izraelského prezidenta Šimona Perese. Zpívala svou hudební verzi básně \"Hachanisini tachat knafajich\" (Vem mě pod svá křídla) a árii v Italštině.\n\nRita byla vdaná za zpěváka a skladatele Rami Kleinsteina, se kterým má dvě dcery - Meši a Noam. Jako pár spolu vystupovali v roce 2001. 3. září 2007 ale bylo oznámeno, že Rita a Rami se rozcházejí.\n\n\n"}
{"id": "565211", "url": "https://cs.wikipedia.org/wiki?curid=565211", "title": "Western Hockey League", "text": "Western Hockey League\n\nWestern Hockey League (užívá zkratku WHL, česky Západní hokejová liga) je jedna z trojice nejprestižnějších juniorských lig v Kanadě a USA. Dalšími soutěžemi jsou Ontario Hockey League a Quebec Major Junior Hockey League. V těchto soutěžích působí největší talenty zámořského hokeje, v posledních letech mají se tendenci do nich přesouvat i mladí Evropané. V soutěži smí hrát hráči od 16 let (v případě velkého talentu se udělují výjimky). Hokejista v lize působnost ukončí v sezoně, na jejímž konci je mu 21 let.\n\nV lize hraje 17 kanadských a 5 amerických mužstev. Vítěz soutěže vyhrává trofej Ed Chynoweth Cup a získává právo bojovat s vítězi OHL a QMJHL o Memorial Cup v národním juniorském šampionátu. Liga byla založena v roce 1966 a nejúspěšnějším klubem je Kamloops Blazers, který získal šest titulů. V letech 1966-68 se soutěž jmenovala Western Canada Junior Hockey League a v letech 1968-1978 Western Canada Hockey League.\n\nPrvním Čechem v soutěži byl v sezoně 1988/89 Petr Nedvěd v dresu Seattle Thunderbirds. Vítěz WHL celkem 18x získal primát v Memorial Cupu.\n\n\n\n\n\n\n"}
{"id": "565216", "url": "https://cs.wikipedia.org/wiki?curid=565216", "title": "Silva-Taroucové", "text": "Silva-Taroucové\n\nSilva-Taroucové [tarukové] jsou starý šlechtický rod pocházející z Portugalska či Španělska. Cizojazyčné varianty jména rodu jsou \"Silva Tarouca\" nebo \"Sylva-Tarouca\". Jedna z větví rodu nesla jméno Sylva-Tarouca-Unwerth.\n\nRod Silva-Tarouca odvozuje svůj původ ze starých šlechtických rodů na Iberském poloostrově, převážně v Portugalsku. Jan Gómez de Silva (1671–1738) byl portugalským vyslancem u císařského dvora ve Vídni. Jeho choť, Joana de Menezes, byla jedinou dědičkou starého portugalského hraběcího rodu Tarouca. Jejich syn Emanuel Silva-Tarouca (1696–1771), sloužil v armádě vynikajícího vojevůdce Evžena Savojského ve válkách proti Turkům. Místo návratu do Portugalska se usídlil v habsburské monarchii, kde sloužil ve státních službách jako císařský tajný rada. Na Moravě v roce 1768 koupil panství Čechy pod Kosířem společně se statky Drahanovice a Krakovec. V roce 1771 z něho zřídil rodinný fideikomis a založil tak rakouskou (moravskou) linii silva-taroucovského rodu.\n\nPozději se rod rozdělil do dvou větví. Příslušníci rodu v Česku nežijí, je však velice pravděpodobné, že někteří žijí v cizině.\n\n\nHlavní štít se skládá ze šesti polí, tři z nich vyplňují vlci patřící rodu Osorio, ve zbylých třech se nacházejí pruhy Aragonie. V srdečním štítku vidíme lva z erbu Silvů a prázdné pole rodu Menezesů.\n\n\n\n"}
{"id": "565225", "url": "https://cs.wikipedia.org/wiki?curid=565225", "title": "Šlechtové ze Všehrd", "text": "Šlechtové ze Všehrd\n\nŠlechtové ze Všehrd jsou starý český vladycký rod, který vznikl spojením dvou rodů.\n\nJako první známý předek rodu se uvádí Mikuláš Šlechta, jehož syn Jan spolu se spolužákem z univerzity a přítelem Viktorinem Kornelem byl přijat Janem z Všehrd, který se nazýval Vlčí hrdlo, k jeho erbu a tzv. erbovní strýcovství.\n\nJan Šlechta z Všehrd (1466–1525) vystudoval pražskou univerzitu, kde se stal bakalářem svobodných umění v době, kdy zde působil Viktorín Korel jako děkan. Sepsal filosofické dílo \"Microcosmos\", kde volně zpracoval myšlenky platonika M. Ficina. Vychází z teze, že malý lidský svět byl stvořen bohem analogicky k světu velkému. Dochovala se korespondence s Erasmem Rotterdamským, Jeronýmem Balbem, Bohuslavem Hasištejnským z Lobkovic, Řehořem Hrubým a dalšími humanisty. \n\nBurian musel po Bílé hoře emigrovat kvůli své víře. Václav vystudoval teologii, získal titul bakaláře. Posledním příslušníkem rodu, který se psal ze Všehrd, byl Dětřich žijící koncem 18. století.\n\nFrantišek Xaver Vincenc bojoval v mnoha bitvách po celé Evropě, získal hodnost generálmajora. V roce 1819 povýšil do stavu svobodných pánů a jelikož nosil jméno Šlechta, byl mu přiznán starožitný erb i přídomek ze Všehrd. Jeho potomci žili ještě koncem 19. století. Šlechtové žili také ještě před druhou světovou válkou a existují dodnes.\n\nPo spojení měli na červeném štítu půlku šedivého vlka s červeným jazykem, který vyskakoval ze zlatého oblaku.\n\nSpojili se s Černíny z Chudenic, Hrobčickými z Hrobčic, pány ze Strašnic či Sekerky ze Sedčic.\n\n\n"}
{"id": "565228", "url": "https://cs.wikipedia.org/wiki?curid=565228", "title": "Jan Víšek", "text": "Jan Víšek\n\nJméno a příjmení Jan Víšek má více známých nositelů:\n\n"}
{"id": "565229", "url": "https://cs.wikipedia.org/wiki?curid=565229", "title": "Bukinista", "text": "Bukinista\n\nBukinista též bouquinista (z francouzského \"bouquiniste\") je pouliční antikvář, který prodává staré knihy, pohlednice apod. v centru Paříže na obou březích řeky Seiny. Stánky bukinistů tvoří bedny tmavozelené barvy umístěné na zábradlí nad Seinou. Nacházejí se na nábřeží na pravém břehu od Pont Marie až k nábřeží \"Quai du Louvre\" a na levém břehu od \"Quai de la Tournelle\" po \"Quai Voltaire\". 240 bukinistů provozuje 900 stánků, ve kterých se prodává zhruba 300 000 starých knih, pohlednic, známek, novin a časopisů.\n\nTradice bukinistů začala během 16. století. Pod tlakem knihkupců byl v roce 1649 vydán zákaz přenosných stánků s knihami na Pont Neuf, které jim konkurovaly. Dalším důvodem byly obavy z černého trhu s knihami, které nepodléhaly cenzuře. V roce 1789 se termín \"bouquiniste\" poprvé objevil ve slovníku Francouzské akademie.\n\nV roce 1859 město Paříž začalo vydávat bukinistům koncese na pevná prodejní místa. Každý měl právo na 10 metrů zábradlí na nábřeží za roční poplatek 26,35 franků a 25 franků za licenci. Otevírací doba byla stanovena od východu do západu slunce. V roce 1930 byly poprvé stanoveny přesné rozměry stánků. Podle městského nařízení z roku 1993 musejí mít stánky bukinistů jednotné rozměry. Uzavřená bedna musí mít délku 2 metry. Nad Seinu smí přesahovat 0,60 m a do ulice maximálně 0,35 m. Při otevření nesmí horní hrana krytu přesahovat výšku 2,10 m nad zemí. \nTím, že jsou stánky instalované na více než třech kilometrech podél Seiny, staly se v roce 1991 součástí chráněného nábřeží Seiny zapsaného do světového dědictví UNESCO.\n\nPařížští bukinisté inspirovali i jiná města jako Ottawa, Peking nebo Tokio.\n\n\n"}
{"id": "565230", "url": "https://cs.wikipedia.org/wiki?curid=565230", "title": "Šlikové", "text": "Šlikové\n\nŠlikové (též Schlikové, s predikátem \"z Holíče a Pasounu\", německy \"zu Bassano und Weißkirchen\") jsou český šlechtický rod významný především v 15. a 16. století. Původně měšťanská rodina z Chebu vynikla v osobě kancléře Kašpara Šlika a získala značný majetek. Později rod ovládal značnou část severozápadních Čech (Loketsko, Chebsko) a jako první z Českého království obdržel říšský hraběcí titul (1437). Moc rodu ještě vzrostla počátkem 16. století s objevem ložisek stříbra v Krušných horách a získáním práva ražby vlastní mince. Přijetím luteránské víry a vlivem přesahujícím hranice Českého království se několikrát dostali do konfliktu s Habsburky, o značnou část majetku přišli po porážce stavovského povstání v roce 1547. Většina členů rodu se zapojila i do dalšího stavovského povstání v letech 1618–1620, poté došlo k likvidaci majetkového zázemí v západních Čechách a nejslavnější příslušník rodu Jáchym Ondřej Šlik byl popraven. Do služeb Habsburků tehdy vstoupil jediný člen rodu, pozdější polní maršál Jindřich Šlik, který založil novou doménu ve východních Čechách. Poměrně velký majetek si jeho potomci udrželi až do 20. století, znovu se uplatnili i ve státních službách. Dnes rodině náleží již jen část bývalého rozsáhlého majetku na Jičínsku (Jičíněves, Vokšice).\n\nDo světových dějin peněžnictví vstoupili Šlikové slovem dolar, které má etymologický původ v názvu jáchymovských tolarů ražených na jejich panství v Jáchymově v 16. století.\n\nPůvod rodu je pravděpodobně v oblasti Vogtlandu v dnešním Sasku na hranici Čech. Ve 14. století se stali měšťany v Chebu a Kašpar (před 1400–1449) byl skutečným zakladatelem věhlasu a bohatství rodu. Na Boloňské univerzitě získal titul doktora práv, poté se vrátil do vlasti a sloužil králi Zikmundovi Lucemburskému, kterého doprovázel na cestách do Kostnice či Basileje. Stal se jeho sekretářem, v roce 1422 jej Zikmund povýšil do panského stavu. V roce 1427 se stal pronotářem, poté vicekancléřem a v roce 1433 říšským kancléřem. Byl jmenován palatinem a povýšil do říšského hraběcího stavu s predikátem „z Bassana“. V roce 1438 byl tento predikát rozšířen Albrechtem Habsburským ještě o Holíč. Dědičně získal panství Bassano Vicentino v severní Itálii, Sokolov, Holíč na západním Slovensku, dále také statky na Chebsku a Loketsku. Loketští a karlovarští měšťané bojovali proti tomuto postavení, k nim se připojily i zájmy saského kurfiřta a pánů z Plavna. S oběma stavy vedli Šlikové domácí válku. Je pravděpodobné, že Kašpar některá privilegia zfalšoval, nejvíce jsou zpochybňovány tituly z Pasounu i Holejče (Holíče), které obdržel těsně před Zikmundovou smrtí resp. krátce po ní.\n\nV roce 1516 se objevila na šlikovských statcích bohatá ložiska stříbrné rudy. Štěpán Šlik založil město Jáchymov, kde začal razit tolary (27,20 gramů čistého stříbra), díky nimž rodina vešla ve známost po celé Evropě. Finanční problémy vedly Ferdinanda I. k zásahům proti Šlikům. Roku 1528 se mu podařilo získat zpět mincovní regál. Ražba se prováděla nadále v královské mincovně v Jáchymově, Šlikům náležel jen podíl na zisku z vytěženého stříbra. Těžbu stříbra si nadále ponechávali Šlikové ve svých rukou. Ztráta mincovního regálu a dalších výsad přivedla Šliky k odbojné české šlechtě proti králi. Po porážce jim některé statky byly zkonfiskovány a museli k tomu ještě zaplatit vysoké pokuty.\n\nPřesto i poté zastávali významné úřady, Albrecht se stal nejvyšším hejtmanem českého vojska, Vavřinec působil jako hejtman Starého Města pražského, Jáchym byl fojtem v Horní Lužici a v letech 1558–1560 z postu prezidenta řídil českou komoru. Připojili se k odbojným stavům. Jindřich Šlik řídil pluk moravských stavů během bitvy na Bílé hoře. Kryštofa zvolili stavovským direktorem.\n\nJáchym Ondřej Šlik (1569–1621) od roku 1606 působil jako ředitel konzistoře podobojí, angažoval se v bojích o Rudolfův majestát. Odmítl přijmout Ferdinanda II. na českém trůně. Patřil mezi hlavní vůdce protihabsburské opozice, stal se jejich hlavním mluvčím. Po zvolení Fridricha Falckého českým králem převzal post nejvyššího sudího a fojta v Horní Lužici, po porážce na Bílé hoře se uchýlil na panství Redernů ve Frýdlantu, kde jej na rozkaz saského kurfiřta zajali a předali císaři. Jako první vstoupil 21. června 1621 na lešení s popravčím špalkem na Staroměstském náměstí.\n\nJindřich Šlik (1580?–1650) od mládí bojoval jako profesionální voják v různých armádách, za stavovského povstání byl plukovníkem stavovského vojska a v bitvě na Bílé hoře padl do zajetí. Později ale konvertoval na katolickou víru a vstoupil do císařských služeb, v nichž nakonec dosáhl hodnosti polního maršála (1627). V letech 1632–1650 byl prezidentem dvorské válečné rady a v roce 1644 získal Řád zlatého rouna. Jako jediný ze Šliků obhájil v pobělohorské době nároky na rodový majetek v západních Čechách (Planá u Mariánských Lázní, Horní Hrad), především ale položil základy nového bohatství ve východních Čechách (Kopidlno, Veliš), které pak potomkům patřilo až do 20. století. V Kopidlně nechal na základech bývalé tvrze postavit zámek, který se stal trvalým sídlem, od 18. století po výstavbě zámku v Jičíněvsi Šlikové pobyty na těchto dvou zámcích střídali.\n\nJindřichův syn František Arnošt Šlik (1623–1675) původně vstoupil do řádu kartuziánů, ale jako jediný dědic otcova majetku nakonec převzal rodové jmění a později zastával i zemské úřady. V úspěšné rodové kariéře pokračovali i jeho synové; starší František Josef (1656–1740) byl prezidentem české královské komory (1692–1718), mladší Leopold Antonín (1663–1723) dosáhl nejprve v armádě hodnosti polního maršála a později byl nejvyšším kancléřem Českého království (1713–1723). Mezi těmito bratry došlo k soudnímu sporu o dědictví, oba ale dočasně i dlouhodobě přispěli k dalšímu rozšiřování majetku. Leopoldův syn František Jindřich (1696–1766) zastával funkci nejvyššího maršálka Českého království, kvůli dluhům ale přišel o část majetku (Radim).\n\nZ dalších generací vynikl František Josef Jindřich (1789–1862), který od mládí sloužil v armádě a v bitvě u Lipska přišel o oko, později dosáhl hodnosti generála jízdy a v roce 1848 byl vojenským guvernérem v Krakově. Jeho vnuk František (1854–1925) kvůli nerovnorodému sňatku přišel v soudním sporu o značnou část dědictví (Veliš, Kopidlno) a uhájil jen jeho menší část (Jičíněves).\n\nV září 1939 se připojilo k Národnostnímu prohlášení české šlechty hned pět členů rodu: Jindřich Maria Šlik (1875–1957) a jeho synové František (1914–2005), Zikmund (1916–1988), Jindřich (1916–2004) a Ondřej (1917–1942). Po roce 1948 byl majetek rodině zkonfiskován, ale rodina přesto zůstala v Čechách. Až po roce 1968 zůstali v zahraničí František (* 1914) a Jindřich (* 1916). Po roce 1989 byly některé majetky potomkům rodu navráceny.\n\nZakladatel jediné pobělohorské větve Šliků, polní maršál Jindřich Šlik (1580–1650), získal nejprve majetek v západních Čechách, když v roce 1624 po svém bratranci Kašparu IV. Šlikovi zdědil panství Planá u Mariánských Lázní, z Kašparovy pozůstalosti pak ještě koupil Horní Hrad. Mezitím koupil také panství Ivanovice na Hané konfiskované Bukůvkům z Bukůvky. Z majetku Albrechta z Valdštejna obdržel do dědičného vlastnictví ve východních Čechách Veliš a Staré Hrady, a protože se mu na Jičínsku zalíbilo, zdejší statky rozšířil o Kopidlno, které v roce 1638 získal směnou s Ditrichštejny za Ivanovice na Hané. V roce 1638 koupil také Šlikovský palác v Praze.\n\nJindřichův nástupce František Arnošt (1623–1675) se musel vypořádat s otcovým odkazem 50.000 zlatých jezuitské koleji v Chebu. Chebským jezuitům nabídl náhradou za hotovost panství Horní Hrad, s tím se ale jezuité nespokojili, takže František Arnošt nakonec po dlouhém soudním sporu Horní Hrad prodal (1663), aby se s chebskou jezuitskou kolejí mohl finančně vyrovnat. Na úhradu dalších dluhů krátce nato prodal i Planou (1665) hrabatům ze Sinzendorfu. Prodejem Plané definitivně končí historie Šliků v západních Čechách.\n\nV zájmu zachování celistvosti rodového majetku vytvořil František Arnošt z východočeských statků fideikomis (1671), již v generaci jeho synů ale vypukl další spor o dědictví, protože mladší syn Leopold se nespokojil s roční apanáží 3 000 zlatých. V soudním sporu získal Leopold panství Veliš (1685), které ale vzápětí na základě předkupního práva získal zpět jeho starší bratr František Josef (1688). Ten také průběžně až do konce života drobnými nákupy dále své východočeské dominium rozšiřoval, takže ke spojenému panství Veliš-Kopidlno nakonec patřilo bezmála padesát vesnic. Leopold mezitím získal panství Radim u Kolína, kvůli dluhům ale o tento majetek rodina přišla již v roce 1750.\n\nK dalšímu zásadnímu zásahu do držav Šliků došlo ve 20. století. Po smrti Ervína Šlika (1852–1906) byl právoplatným dědicem jeho mladší bratr František (1854-1925), který však měl nerovnorodou manželku Berthu Roxer, potomstvo s ní měl navíc ještě před uzavřením sňatku. Jejich potomstvo bylo sice uznáno za právoplatné, vzdálení příbuzní ale u soudu zpochybnili Františkův dědický nárok na fideikomis. V roce 1912 získal velkostatek Veliš–Kopidlno o rozloze přes 8.500 hektarů půdy příbuzný rakouský rod Weissenwolffů. František Šlik obhájil nárok pouze na Jičíněves, která nebyla součástí fideikomisu. Jičíněves spolu s Vokšicemi byly Šlikům zkonfiskovány v roce 1948 a v restitucích po roce 1989 je získali zpět.\n\nSoučasným majitelem zámku v Jičíněvsi (2019) je Andreas (Graf Von Schlik, * 1977), vnuk Františka Šlika (* 1914), a majitelkou zámku ve Vokšicích je Margareta (* 1950), dcera Zikmunda Šlika (* 1916). Rodině patří i pozemek se zbytky hradu Veliš a rodinná hrobka u hřbitova ve Veliši. Tu r. 1926 postavil Václav Weinzettl a je v ní údajně uložena i lebka Jáchyma Šlika, popraveného v roce 1621 na Staroměstském náměstí. Nápis na hrobce: \"VERA DEO ACCEPTOS NOS FACIT ESSE FIDES\" (Bohem přijatými se stáváme opravdovou vírou).\n\nV původním erbu měli červené pole dělené stříbrným klínem a v každém poli kroužek. V modrém poli se nacházel znak hrabství Holíče, což byl zlatý lev držící kostel. V srdečním štítku stojí červení lvi, kteří podpírají sloup.\n\nSe jménem rodu Šliků jsou spojena některá další místa:\n\n\nNa druhou stranu sice rod používal predikát \"z Holíče a Pasounu\", ale ani ve slovenské Holíči, ani v severoitalském Bassanu žádné reálné stopy po působení tohoto rodu nejsou.\n\n\n\n"}
{"id": "565233", "url": "https://cs.wikipedia.org/wiki?curid=565233", "title": "Jan Víšek (architekt)", "text": "Jan Víšek (architekt)\n\nJan Víšek (13. května 1890, Božejovice – 6. června 1966, Brno) byl český architekt.\n\nV letech 1910–1914 studoval ČVUT v Praze. Po skončení první světové války dokončil studium na ČVUT, kde pak působil jako asistent do roku 1923. Poté odešel do Brna, kde nastoupil do projekční kanceláře pro výstavbu Masarykovy univerzity v Brně. V roce 1926 v Brně otevřel vlastní projekční kancelář, kterou provozoval do roku 1949. V letech 1946–1948 rovněž přednášel na ČVUT v Praze. Po změně režimu v Československu však již nemohl dále učit. Stal se zaměstnancem Stavoprojektu v Brně, kde pracoval do roku 1958. Po odchodu do penze ještě působil jako externí spolupracovník při výstavbě Janáčkova divadla v Brně.\n\nJan Víšek byl významným představitelem brněnské funkcionalistické školy. Mezi jeho nejvýznamnější realizované projekty patří např. budova Janáčkova divadla v Brně, Husův sbor církve československé v Brně, obchodní a bytový dům Luxor v Bratislavě, Kudelův rodinný dům a Šilhanovo sanatorium v Brně.\n\n\n"}
{"id": "565240", "url": "https://cs.wikipedia.org/wiki?curid=565240", "title": "Španovští z Lisova", "text": "Španovští z Lisova\n\nŠpanovští z Lisova byli český vladycký rod pocházející z vesnic Lisov a Spáňov na Domažlicku.\n\nKvůli stejnosti erbu je pravděpodobné, že byli stejného původu jako páni z Roupova.\n\nPrvní ověřitelným předkem rodu se stal hejtman vojska krále Matyáše, Mikuláš, které poté sloužil Rožmberkům. Zakoupil Želeč a několik vsí u Příbenic. Jeho syn Oldřich působil jako bechyňský hejtman a získal Pacov. Zplodil pět synů.\n\nJeden z nich, Erazim, se usadil v Dolních Rakousích, Jáchym povýšil do panského stavu, další dva nebyli ničím výjimeční. \n\nPoslední syn, Michal († 1601) byl nejvzdělanějších a nejlepších hospodářem z bratrů. Svoji pětinu dědictví rozmnožil, když koupil Mladou Vožici, Miličín, část Přeštice a zámek Šelmberk. Stal se podkomořím věnných měst, královským radou a nejvyšším písařem. Stál před zemským soudem, kde vysvětloval, proč ukryl pod svůj plášť královské žezlo a utekl z pohřebního průvodu císaře Maxmiliána v Praze roku 1577. Měla to zavinit panika, která tehdy panovala, avšak Michal měl dost práce, aby svůj nedůstojný útěk obhájil.\n\nPočátkem 17. století prodali zděděný majetek a zadlužovali se. V 17. století rod prakticky zmizel, snad pouze ve Slezsku žila v 19. století jedna zchudlá větev rodu.\n\nVe znaku nosili kolmý černý pruh (tzv. kůl) ve stříbrném poli.\n\nSpojili se s Bruntálskými z Vrbna, Švihovskými z Rýzmberka či Kořenskými z Terešova.\n\n"}
{"id": "565247", "url": "https://cs.wikipedia.org/wiki?curid=565247", "title": "Vojtěch Havelka", "text": "Vojtěch Havelka\n\nVojtěch Havelka (* 21. září 1986) je český herec. V roce 2007 maturoval na hudebně dramatickém oddělení Pražské konzervatoře a v roce 2009 zde zakončil studium.\n\nHrál v představeních Divadla Konzervatoře. Nyní hraje jako host v \"Mužích v offsidu\" a \"Zločinu v Posázavském pacifiku\" v Městském divadle v Mladé Boleslavi a také v muzikálu \"Krysy\", který nastudovali se spolužáky z konzervatoře pod režijním vedením Marie Doležalové. Momentálně je kmenovým hercem Krutodivadla Kachny!\n\nJe synem Ondřeje Havelky.\n\n\n\n\n"}
{"id": "565248", "url": "https://cs.wikipedia.org/wiki?curid=565248", "title": "Štampachové ze Štampachu", "text": "Štampachové ze Štampachu\n\nŠtampachové ze Štampachu (německy \"von Steinbach\") byli rytířský rod pocházející z Německa, který později v Čechách zdomácněl a počeštil se.\n\nPocházeli ze Steinbachu (dnes Kamenice) na bývalém Loketsku. Stejný původ i erb měli ještě Planknárové z Kyšperku a Globnárové z Globenu.\n\nPrvní zmínky pocházejí ze 14. století, kdy jim král Zikmund Lucemburský dal v zástavu Kynšperk. Jiljí Štampach zemřel na počátku 16. století, zplodil sedm synů, kteří založili několik pošlostí.\n\nZa stavovského povstání působil Linhart ve stavovském vojsku jako inspektor žateckého kraje. Po porážce na Bílé hoře přišel o majetek, zastřelili jej ve švédské armádě. Stejně dopadl i jeho syn Jindřich Bedřich, statky zkonfiskovali i bratrům Adamovi a Vilémovi, další bratři Engelhart Vilém a Bedřich emigrovali. Kryštof Abrahám byl odsouzen k zabavení majetku a taktéž odešel z vlasti. Tudíž císařská komise málem vymazala Štampachy z řad české šlechty. Jediný Václav unikl ze spárů císařské komise, předtím se účastnil různých stavovských komisí, poté byl vězněn a odsouzen ke ztrátě majetku, který dostal zpět na přímluvu Jaroslava Bořity z Martinic, a to jen proto, že Václavova manželka v mládí byla katoličkou a směla majetek odkoupit zpět.\n\nV zemi zůstali pouze Erazim a jeho bratr Jaroslav. Erazima v roce 1629 povýšili do panského stavu, bratra Jaroslava o něco později. Jaroslav dosáhl roku 1616 až na hraběcí titul a psal se jako Kager ze Štampachu.\n\nV této větvi rod vymřel až koncem 19. století.\n\nNa červeném štítě nosili stříbrnou krokev, na kterou si později přidali tři růže.\n\nSpojili se s Fictumy, Údrckými z Údrče, Kekuly ze Stradonic, Kolovraty, Pachty z Rájova či Lažanskými z Bukové.\n\n"}
{"id": "565250", "url": "https://cs.wikipedia.org/wiki?curid=565250", "title": "Řasovník protáhlý", "text": "Řasovník protáhlý\n\nŘasovník protáhlý (\"Phyllopteryx taeniolatus\"), je mořská ryba příbuzná mořskému koníku. Synonymická jména jsou \"Phyllopteryx foliatus\", \"Syngnathus foliatus\" (Shaw, 1804), \"Syngnaths taeniolatus\" a řasovník chaluhový.\n\nŘasovník protáhlý, \"Phyllopteryx taeniolatus\", je jediným členem rodu řasovník, jde o monotypický rod. Existuje ještě řasovník rozedraný, \"Phycodurus eques\", ale jak je vidno z latinského pojmenování, nejedná se o dva druhy stejného rodu. Přestože české pojmenování rodu se u řasovníka protáhlého a řasovníka rozedraného shoduje, latinská jména rodů jsou \"Phyllopteryx taeniolatus\" a \"Phycodurus eques\", nejde tedy o stejný rod a řasovník je skutečně monotypickým (pouze jednu skupinu v sobě majícím) rodem .\nŘasovník byl pojmenován po svém vzhledu, který připomíná řasu, díky čemuž je dobře maskován v porostech řas, ve kterých se obvykle pohybuje. Může měřit až 45 cm.\n\nŘasovník se nachází ve vodě v hloubkách od 3 do 50 m okolo jižního pobřeží Austrálie, zhruba mezi Port Stephens v Novém Jižním Walesu a Geraldtonem v Západní Austrálii a také kolem Tasmánie.\nŘasovník protáhlý je emblémem australského státu Victoria (viz Victoria (Austrálie))\n\nŘasovník se živí drobnými korýši a ostatním zooplanktonem. Potravu nachází například v puklinách útesů, do nichž strká svůj dlouhý trubkovitý čumák. Řasovník postrádá chápavý ocas, jímž se podobné druhy dokážou přichytit k podkladu, a tak proplouvá porosty řas v mělkých šelfech, připomínaje řasu unášenou proudem.\n\nSpolu s mořskými koníky, řasovníkem rozedraným, \"Phycodurus eques\" a mořskou jehlou je jediným známým druhem, ve kterém snášejí vejce samci.\n\nSamec nosí oplozené vejce přichycené pod ocasem po dobu osmi týdnů. Po vylíhnutí jsou mladí řasovníci nezávislí a hned začínají přijímat potravu. V zajetí je páření vzácné, neboť výzkumníci musí ještě porozumět, jaké faktory podněcují řasovníky k rozmnožování. Jediná místa, kde se podařilo řasovníky úspěšně odchovat, jsou:\nJiná zařízení dokázala dosáhnout alespoň kladení vajec..\nV zajetí přežívá při úspěšném odchovu zhruba 60 % narozených řasovníků.\n\n"}
{"id": "565260", "url": "https://cs.wikipedia.org/wiki?curid=565260", "title": "Arcidiecéze pařížská", "text": "Arcidiecéze pařížská\n\nArcidiecéze pařížská (francouzsky \"Archidiocèse de Paris\", latinsky \"Archidioecesis Parisiensis\") či také Metropolitní arcidiecéze pařížská (\"Archidiocèse métropolitain de Paris\") je jednou z třiadvaceti římskokatolických arcidiecézí ve Francii. Jejím sídlem je francouzské hlavní město Paříž. Místo arcibiskupa zastává od 7. prosince 2017 Michel Aupetit. Pomocnými biskupy jsou Jérôme Beau, Eric de Moulins-Beaufort, Denis Jachiet a Thibault Verny. Katedrálním kostelem je Notre-Dame.\n\nPařížské biskupství bylo podle tradice založeno ve 3. století svatým Divišem, který se stal prvním pařížským biskupem. Biskupství podléhalo arcibiskupství v Sens, které povýšil Karel Veliký. Pařížská diecéze byla povýšena na arcibiskupství až 20. října 1622. Od roku 1674 pařížský arcibiskup užíval rovněž světský titul vévoda ze Saint-Cloud. Během Francouzské revoluce byl úřad arcibiskupa v letech 1793-1798 zrušen, stejně tak byl zrušen šlechtický titul.\n\nV roce 2002 při reformě vznikla pařížská církevní provincie, která se do té doby nazývala Île-de-France. Nová provincie se skládá vedle metropolitní pařížské arcidiecéze ještě z dalších sedmi sufragánních diecézí:\n\n"}
{"id": "565261", "url": "https://cs.wikipedia.org/wiki?curid=565261", "title": "Obedience", "text": "Obedience\n\nObedience je přejatý výraz pro poslušnost, . Obecně označuje podřízenost určité autoritě, respektive jurisdikci. \n\n\n"}
{"id": "565263", "url": "https://cs.wikipedia.org/wiki?curid=565263", "title": "Písecká sladovna", "text": "Písecká sladovna\n\nSladovna právovárečného měšťanstva v Písku je bývalý průmyslový objekt, který byl zrekonstruován městem Písek na kulturní prostor orientovaný především na dětské publikum. Budova č. p. 113 na pozemku parcelní číslo st 151/1, katastrální území Písek je rovněž součástí památkově chráněného areálu píseckého hradu.\n\nObjekt sladovny byl zbudován v letech 1862-1864 v těsné blízkosti píseckého hradu na území městské památkové zóny. Při vzniku této stavby se zřítila hradní věž. \n\nSlad se zde připravoval dlouhá léta. V období 2. světové války se zde skladovaly zbraně a dokonce zde byla ubytovna pro sovětské vojáky. Roku 1948 byla sladovna znárodněna a výroba sladu probíhala do sedmdesátých let 20. století. V následujícím období rozsáhlý objekt sloužil jako městské skladiště a chátral. V polovině devadesátých let odkoupilo sladovnu město. Předpokládalo se, že v prostorách této stavby vznikne archiv. Následně roku 2001 přišla kulturoložka Jitka Kotrbová s myšlenkou \"Centra ilustrace pro děti\". V roce 1995 začaly přípravné práce. V letech 2000-2001 byly provedeny zabezpečovací práce, v letech 2001-2004 úpravy nosných konstrukcí, v letech 2004-2007 pak vlastní stavební úpravy.\n\nDíky dotacím z Evropské unie byla tato rekonstrukce ukončena roku 2007. V současnosti tento objekt slouží jako prostor pro výstavy, jednání zastupitelstva, koncerty, a podobně. V červnu 2009 otevřeli pracovníci Sladovny, o. p. s. dvě trvalé expozice:\n\nDále jsou zde pořádány výstavy, besedy, přednášky, autorská čtení, koncerty, dílny a divadelní představení.. Část sladovny také slouží jako pokračování expozic Prácheňského muzea. V původním projektu bylo plánováno, že v objektu bude rovněž jeho depozitář .\n\nSladovna Písek je kulturní institucí v duchu hesla škola hrou, která produkuje kvalitní program interaktivních výstav především pro rodiny s dětmi založený na zhmotňování knižní ilustrace. Nabídku inspirace a kreativity doplňuje fantastický herní prostor pro nejmenší děti do šesti let nazvaný Pilařiště a exkurze do historie výroby piva v královském městě v podobě stálé expozice Sladovnictví. V písecké Sladovně též můžete navštívit dílnu na výrobu svíček a mýdel Rodas nebo si odpočinout u šálku dobré kávy při pohledu na nejstarší dochovaný kamenný most v České republice.\n\n"}
{"id": "565271", "url": "https://cs.wikipedia.org/wiki?curid=565271", "title": "Mistrovství světa ve volejbale mužů 1966", "text": "Mistrovství světa ve volejbale mužů 1966\n\n6. mistrovství světa ve volejbale mužů proběhlo ve dnech 30. srpna – 11. září 1966 v Československu.\n\nTurnaje se mělo zúčastnit 24 družstev rozdělených do čtyř šestičlenných skupin. Po odřeknutí účasti Argentiny a KLDR byly skupiny C a D pětičlenné. První dva týmy z každé skupiny postoupily do finále, kde se hrálo o titul mistra světa, družstva na 3. a 4. místě hrála ve skupině o 9. - 16. místo a družstva na 5. a 6. místě hrála ve skupině o 17. - 22. místo. Mistrem světa se stalo družstvo Československa.\n\n Československo - Jugoslávie 3:1 (15:8, 11:15, 18:16, 15:13)\n\n30. srpna 1966 (15:00) - Praha (Sportovní hala)\n\n30. srpna 1966 (15:00) - Praha (Sportovní hala)\n\n30. srpna 1966 (15:00) - Praha (Sportovní hala)\n\n31. srpna 1966 (15:00) - Praha (Sportovní hala)\n\n31. srpna 1966 (15:00) - Praha (Sportovní hala)\n\n31. srpna 1966 (15:00) - Praha (Sportovní hala)\n\n1. září 1966 (15:00) - Praha (Sportovní hala)\n\n1. září 1966 (15:00) - Praha (Sportovní hala)\n\n1. září 1966 (15:00) - Praha (Sportovní hala)\n\n2. září 1966 (15:00) - Praha (Sportovní hala)\n\n2. září 1966 (15:00) - Praha (Sportovní hala)\n\n2. září 1966 (15:00) - Praha (Sportovní hala)\n\n3. září 1966 (15:00) - Praha (Sportovní hala)\n\n3. září 1966 (15:00) - Praha (Sportovní hala)\n\n3. září 1966 (15:00) - Praha (Sportovní hala)\n\n SSSR - USA 3:1 (13:15, 15:8, 15:6, 15:9)\n\n30. srpna 1966 (15:00) - Nitra\n\n30. srpna 1966 (18:00) - Nitra\n\n30. srpna 1966 (18:00) - Nitra\n\n31. srpna 1966 (15:00) - Nitra\n\n31. srpna 1966 (18:00) - Nitra\n\n31. srpna 1966 (18:00) - Nitra\n\n1. září 1966 (15:00) - Nitra\n\n1. září 1966 (18:00) - Nitra\n\n1. září 1966 (18:00) - Nitra\n\n2. září 1966 (15:00) - Nitra\n\n2. září 1966 (18:00) - Nitra\n\n2. září 1966 (18:00) - Nitra\n\n3. září 1966 (15:00) - Nitra\n\n3. září 1966 (18:00) - Nitra\n\n3. září 1966 (18:00) - Nitra\n\n Nizozemsko - Turecko 3:0 (15:9, 15:13, 15:11)\n\n30. srpna 1966 (18:00) - České Budějovice\n\n30. srpna 1966 (18:00) - České Budějovice\n\n31. srpna 1966 (18:00) - České Budějovice\n\n31. srpna 1966 (18:00) - České Budějovice\n\n1. září 1966 (18:00) - České Budějovice\n\n1. září 1966 (18:00) - České Budějovice\n\n2. září 1966 (18:00) - České Budějovice\n\n2. září 1966 (18:00) - České Budějovice\n\n3. září 1966 (18:00) - České Budějovice\n\n3. září 1966 (18:00) - České Budějovice\n\n Bulharsko - Brazílie 3:0 (15:13, 15:13, 15:7)\n\n30. srpna 1966 (18:00) - Jihlava\n\n30. srpna 1966 (18:00) - Jihlava\n\n31. srpna 1966 (18:00) - Jihlava\n\n31. srpna 1966 (18:00) - Jihlava\n\n1. září 1966 (18:00) - Jihlava\n\n1. září 1966 (18:00) - Jihlava\n\n2. září 1966 (18:00) - Jihlava\n\n2. září 1966 (18:00) - Jihlava\n\n3. září 1966 (18:00) - Jihlava\n\n3. září 1966 (18:00) - Jihlava\n\n Japonsko - Jugoslávie 3:2 (15:12, 8:15, 15:5, 6:15, 15:13)\n\n5. září 1966 - Praha (Sportovní hala)\n\n5. září 1966 - Praha (Sportovní hala)\n\n5. září 1966 (19:30) - Praha (Sportovní hala)\nRozhodčí: Fukuhara (JPN), Mezsáros (HUN)\n\nČSSR: Musil, Kop, Golián, Schenk, Koudelka, Šmídl - střídali: Perušič, Mózr, Petlák, Grössl, Labuda.\n\nSSSR: Pojarkov, Kravčenko, Lapinskij, Voskobojnikov, Bugajenkov, Vengerovskij - střídali: Sauranbajev, Burobin, Ivanov.\n\n5. září 1966 - Praha (Sportovní hala)\n\n6. září 1966 (13:30) - Praha (Sportovní hala)\n\n6. září 1966 (13:30) - Praha (Sportovní hala)\n\n6. září 1966 (19:00) - Praha (Sportovní hala)\n\n6. září 1966 (19:00) - Praha (Sportovní hala)\n\n7. září 1966 (13:30) - Praha (Sportovní hala)\n\n7. září 1966 (13:30) - Praha (Sportovní hala)\n\n7. září 1966 (19:00) - Praha (Sportovní hala)\n\n7. září 1966 (19:00) - Praha (Sportovní hala)\n\n9. září 1966 (13:30) - Praha (Sportovní hala)\n\n9. září 1966 (13:30) - Praha (Sportovní hala)\n\n9. září 1966 (19:00) - Praha (Sportovní hala)\n\n9. září 1966 (19:00) - Praha (Sportovní hala)\n\n10. září 1966 (13:30) - Praha (Sportovní hala)\n\n10. září 1966 (13:30) - Praha (Sportovní hala)\n\n10. září 1966 (19:00) - Praha (Sportovní hala)\n\n10. září 1966 (19:00) - Praha (Sportovní hala)\n\n11. září 1966 (13:30) - Praha (Sportovní hala)\n\n11. září 1966 (13:30) - Praha (Sportovní hala)\n\n11. září 1966 (13:30) - Praha (Sportovní hala)\n\n11. září 1966 (13:30) - Praha (Sportovní hala)\n\n Belgie - Turecko 3:1 (13:15, 15:5, 15:6, 15:13)\n\n5. září 1966 - Pardubice\n\n5. září 1966 - Pardubice\n\n5. září 1966 - Pardubice\n\n5. září 1966 - Pardubice\n\n6. září 1966 (13:30) - Pardubice\n\n6. září 1966 (13:30) - Pardubice\n\n6. září 1966 (19:00) - Pardubice\n\n6. září 1966 (19:00) - Pardubice\n\n7. září 1966 (13:30) - Pardubice\n\n7. září 1966 (13:30) - Pardubice\n\n7. září 1966 (19:00) - Pardubice\n\n7. září 1966 (19:00) - Pardubice\n\n9. září 1966 (13:30) - Pardubice\n\n9. září 1966 (13:30) - Pardubice\n\n9. září 1966 (19:00) - Pardubice\n\n9. září 1966 (19:00) - Pardubice\n\n10. září 1966 (13:30) - Pardubice\n\n10. září 1966 (13:30) - Pardubice\n\n10. září 1966 (19:00) - Pardubice\n\n10. září 1966 (19:00) - Pardubice\n\n11. září 1966 (9:00) - Pardubice\n\n11. září 1966 (9:00) - Pardubice\n\n11. září 1966 (13:00) - Pardubice\n\n11. září 1966 (13:00) - Pardubice\n\n Francie - SRN 3:0 (15:6, 15:9, 15:5)\n\n5. září 1966 - Praha (Sportovní hala)\n\n5. září 1966 - Praha (Sportovní hala)\n\n6. září 1966 (9:30) - Praha (Sportovní hala)\n\n6. září 1966 (9:30) - Praha (Sportovní hala)\n\n7. září 1966 (8:30) - Praha (Sportovní hala)\n\n7. září 1966 (8:30) - Praha (Sportovní hala)\n\n9. září 1966 (8:30) - Praha (Sportovní hala)\n\n9. září 1966 (10:30) - Praha (Sportovní hala)\n\n9. září 1966 (10:30) - Praha (Sportovní hala)\n\n10. září 1966 (8:30) - Praha (Sportovní hala)\n\n10. září 1966 (8:30) - Praha (Sportovní hala)\n\n11. září 1966 (8:30) - Praha (Sportovní hala)\n\n11. září 1966 (8:30) - Praha (Sportovní hala)\n1. Československo\n\nTrenér: Václav Matiášek.\n\n2. Rumunsko\n3. SSSR\n\nTrenér: J. Kleščev.\n"}
{"id": "565279", "url": "https://cs.wikipedia.org/wiki?curid=565279", "title": "Albion (planetka)", "text": "Albion (planetka)\n\n(15760) Albion, dříve provizorně označen 1992 QB, je první objevené transneptunické těleso po Plutu a Charonu. Roku 1992 ho na observatoři Mauna Kea na Havaji objevili američtí astronomové Davidem Jewittem z Havajské univerzity a Jane Luuová z Kalifornské univerzity v Berkeley. Nyní je řazeno mezi tzv. klasická tělesa Kuiperova pásu, kterým se také podle jeho označení (QB, anglická výslovnost ) přezdívá kubewana.\n\nObjevitelé původně zamýšleli těleso pojmenovat Smiley jako humornou narážku na George Smileyho, fiktivního hrdinu ze špionážních románů Johna le Carré, z nichž jeden v té době Jane Luuová četla. Tento nápad byl však záhy opuštěn, neboť se ukázalo, že stejné jméno již nese planetka (1613) Smiley, pojmenovaná po americkém astronomovi Charlesi Smileym.\nTěleso nakonec zůstalo až do roku 2018 nepojmenované. V lednu 2018 bylo pojmenované Albion podle mytologické postavy z díla Williama Blakea.\n\n\n"}
{"id": "565285", "url": "https://cs.wikipedia.org/wiki?curid=565285", "title": "Zlatoočka obecná", "text": "Zlatoočka obecná\n\nZlatoočka obecná (\"Chrysoperla carnea\") je druh hmyzu z řádu síťokřídlých.\nJedinci dosahují rozpětí křídel 15-30 milimetrů. Mají dlouhé a štíhlé, zelené až hnědě zbarvené tělo. Jejich křídla, která jsou v klidové poloze složena nad tělem jako střecha, mají hustou, zelenou žilnatinu. Jejich polokulové složené oči jsou jasně viditelné a lesknou se v barvách duhy.\nZlatoočko zelené se vyskytuje mimo Austrálii a Antarktidu v několika generacích po celém světě od nížin po hory.\nNejaktivnější jsou za svítání, kdy živí se pylem, nektarem a medovicí mšic. Přes den se ukrývají pod listy. Dospělci přezimují ukrytí v suchém listí, nebo na chráněných místech, jako například v duté kulatině nebo v podkroví.\n\nKaždá samice zlatoočka klade během života až několik set malých vajíček na listy v blízkosti potenciální kořisti - kolonií mšic. Vajíčka jsou obvykle kladena během noci. Larvy se líhnou tři až šest dnů v závislosti na teplotě, nenasytně loví kořist a třikrát se svlékají. Délky larvy dosahuje 7 až 8 mm a mají tři páry hrudních nohou. Tělo je protáhlé zbarveno žluto-šedě. Živí se nejen mšicemi, ale i mnoha jinými druhy hmyzu, a dokonce se živí většími tvory, jako jsou housenky. Mohou zkonzumovat velké množství kořisti a zcela zničit kolonii mšic. Při nedostatku potravy se projeví kanibalismus. V průběhu svého vývoje, což může trvat 8 až 18 dní v závislosti na teplotě, sežerou 200 až 500 mšic nebo až 10.000 vajíček a larev svilušek. Proto jsou využívány jako regulátor škůdců a jsou také chovány pro biologickou kontrolu.\n\nPo dvou až třech týdnech začnou larvy vylučovat hedvábí a vytvářet hedvábné zámotky na skrytých místech na rostlinách. Z nich se dospělci vylíhnou o deset až čtrnáct dnů později. Délka životního cyklu (do 4 týdnů v letním období), je do značné míry ovlivněna teplotou a může být několik generací každý rok za příznivých podmínek.\n\n"}
{"id": "565287", "url": "https://cs.wikipedia.org/wiki?curid=565287", "title": "Sied van Riel", "text": "Sied van Riel\n\nSied van Riel (* 12. května 1978 Rotterdam) je Nizozemský DJ a Producent hrající převážně Trance hudbu, nyní žije v nizozemském Spijkenisse. Je považován za velmi nadějného hudebníka a mluví se o něm, jako o hudební budoucnosti. Je to jeden z oblíbených producentů Armin van Buurena a podle Ferry Corstena je Sied jednička z nových trance objevů. Byl oceněn za nejlepší objev v Trance Awards 2008 v Londýně a byl představen na akcích po celém světě jako například na Trance Energy, Gatecrasher, Clourfest , Cream in Amnesia , Airport, a mnoha dalších. Před pár lety ještě neměl žádné studio, ale dnes je to velmi oblíbený a hlavně známý DJ a producent, samozřejmě používající špičkové vybavení. Na vrcholnou scénu se totiž dokázal propracovat neuvěřitelně rychle.\n\nJeho seznámení s taneční hudbou bylo v jeho 10 letech, když přes zeď sousedů poslouchal acid house, na kterém získal brzy závislost. Dlouhou dobu byl pouhý fanoušek taneční hudby, až do roku 2006, kdy vydal svůj první track Fearless. V roce 2007 se začíná jeho jméno pomalu \"šplhat\" do povědomí celého trancového světa. Vydává totiž skladby \"Changing Places\" a \"Sigh\", které vyšly na dnes již slavném labelu Liquid Recordings. V roce 2008 se definitivně dostal na hudební špičku. Vypustil do světa další skladby, bylo jich celkově 12 + remixy, které vydává nejen na labelu Liquid Recordings, ale také na 405 Recordings, které se také výrazně poznamenalo na jeho kariérním vzestupu. Také hledal domácí label pro jeho tvorbu a nakonec také podepsal smlouvu se Spinnin Records, na jejímž sublabelu 2 play začne vydávat velmi úspěšné skladby. Obrovský úspěch zaznamenal jeho track \"Rush\" vycházející na hudebním gigantu Black Hole Recordings. Tento track byl zařazen i do Tiestové komplikace ISOS 7. Nutno se také poohlédnout za jeho remixy, které vycházely na dalších světoznámých labelech, mezi nimi i jeden ze sublabelů nejproduktivnějšího a největšího labelu světa - Armada. Zúčastnil se také charitativního projektu Dance4Life, kterého se v roce 2008 stal i ambasadorem. Zkrátka rok 2008 byl jeho rokem.\nV roce 2009 svůj talent jen potvrdil. Hned jeho první vydání, skladba Mongoosed byla podle mnoha světových DJů, jako např. Ferry Corsten, jedna z nejúspěšnějších trance skladem roku 2009. Obrovský úspěch zaznamenaly také jeho remixy a také ke konci roku vydaná skladba All Rise na Spinnin Records. Vydal také svoji první komplikaci s názvem In Riel Time. V roce 2009 se také začal pravidelně umísťovat v mnoha prestižních DJských anketách a oceněních na velice slušných pozicích.\nRok 2010 začal hned na labelu Liguiq Recordings vydáním dvou skladeb All I Need a 12 Hz , které se staly hned jedny z nejúspěšnějších trance skladeb začátku roku 2010. Obrovský úspěch zažil na největší trancové akci - Trance Energy, ale skvěle si vedl i na mnoha jiných akcích. Dále také připravuje vydání své další skladby společně s Racon 6, která ponese název Radiator a Dark Star, kterou připravuje společně s Leonem Bolierem.\nPřipravije také druhé vydání své komplikace In Riel Time, jejíchž vydání je očekáváno v létě.\n\nPo mnoha vystoupení v rámci radioshows (včetně Ministry of Sound ve Velké Británií, Sunshine Live Maximal v Německu a Radio 538 v Nizozemsku) Sied zahájil svou vlastní radio show Rielalistic. Premiéra se vysílá každé čtvrté pondělí v měsíci na jednom z největších trance rádií - AH.fm , ale Rielalistic také s opakováním běží na různých internetových a FM stanicích po celém světě, a to jistě ihned ladí každý věrný posluchač.\n\n\n"}
{"id": "565291", "url": "https://cs.wikipedia.org/wiki?curid=565291", "title": "El Valle (sopka)", "text": "El Valle (sopka)\n\nEl Valle je masivní v současnosti neaktivní stratovulkán, který se nachází v centrální části Panamy, asi 80 km jihozápadně od hlavního města Ciudad de Panamá. Sopka leží na starší, 6 km široké pleistocénní kaldeře \"El Valle de Antón\", jež vznikla přibližně před 1,1 milionu let. El Valle má druhý největší sopečný kráter na světě (5 x 8 km).\n\nPostkalderové stadium vulkanismu s sebou přineslo vznik komplexu tří dacitových lávových dómů nazvaných \"Cerro Pajita\", \"Cerro Gaital\", a \"Cerro Caracoral\", jakož i sérii erupcí pliniovského typu, jež vyprodukovaly značné objemy pyroklastických proudů, jejichž depozity se nacházejí až ve vzdálenosti 25 km jižním směrem, nedaleko pobřeží Tichého oceánu. Sopečná činnost El Valle skončila asi před 13 000 roky. V současnosti je zdejší oblast předmětem geofyzikálního průzkumu.\n\nV kráteru sopky se rozkládá údolí s úrodnou lávovou půdou, jež poskytuje vynikající podmínky pro faunu i flóru. K zástupcům zdejší zvířeny patří mimo jiné „zlaté“ žáby (atelopus panamský), modří motýli (\"Morpho menelaus\") a mnoho druhů ptactva, například kolibříků, tangar, lejsků, holubů či datlů.\n\n"}
{"id": "565301", "url": "https://cs.wikipedia.org/wiki?curid=565301", "title": "Alėja (rozcestník)", "text": "Alėja (rozcestník)\n\nNázev Alėja může znamenat:\n\n\n\n"}
{"id": "565307", "url": "https://cs.wikipedia.org/wiki?curid=565307", "title": "Jan Halama", "text": "Jan Halama\n\nJan Halama (* 14. července 1988, Jablonec nad Nisou) je český fotbalista, v současnosti hráč klubu FK Bohemians Praha, kde hostuje z Dynama České Budějovice.\n\nSvoji fotbalovou kariéru začal v šesti letech v rodném Jablonci. Ze začátku hrál v útoku, později v záloze a v dorostu se z něj postupem času stal stoper i pro svou vyspělou postavu. V FK Jablonec působil až do roku 2003, než si ho vyhlédla pražská Sparta. Zde s ročníkem 1987 získal mistrovský dorostenecký titul. V roce 2006 přestoupil do FK Marila Příbram, kde si pod trenérem Tobiášem ve svých osmnácti letech odbyl svůj prvoligový debut na hřišti Zlína a na jaře 2007 se stal členem základní sestavy, když po boku zkušeného Tomáše Hunala odehrál v celé sezóně 15 utkání. Příbram však v téže sezóně sestoupila z nejvyšší soutěže a Halama přestoupil do FC Viktoria Plzeň, jejímž hráčem byl následující čtyři roky. Pod trenérem Levým se z něho od 8. kola sezóny 2007/08 stal jeden ze stálých členů základní sestavy. V následující sezóně pod trenérem Šilhavým se do sestavy neprosazoval. Více příležitostí mu dal trenér Pavel Vrba, přesto v září 2009 odešel na hostování do FK Bohemians Praha, kde odehrál podzimní část Gambrinus ligy. Po zimní přípravě v Plzni byl na testech v FC Nitra, kde se zranil, a těsně před koncem přestupního období si jej vybral nováček slovenské Corgoň ligy FK Senica. V sezóně 2010/11 hostoval v FC Vysočina Jihlava. V létě 2011 přestoupil z Plzně do SK Dynamo České Budějovice, hned na prvním tréninku se nepříjemně zranil a neabsolvoval letní přípravu, v září nastoupil k jednomu prvoligovému utkání, vzápětí však odešel hostovat znovu do druholigové Jihlavy, s níž vybojoval postup do Gambrinus ligy. V létě 2012 se vrátil do Budějovic.\n\nDne 11. září 2013 byl zatčen Policií České republiky kvůli jeho údajnému podílu na ovlivňování zápasů.\n\nJeho otec Milan Halama a bratr Michal Halama také hráli fotbal na ligové úrovni v FK Jablonec. Strýc Václav Halama byl fotbalistou, trenérem a managerem.\n\nOd svých patnácti let postupně povoláván do všech mládežnických výběrů (U16-U20). Bývalý člen širšího kádru reprezentace U21.\n"}
{"id": "565309", "url": "https://cs.wikipedia.org/wiki?curid=565309", "title": "Sleva na dani", "text": "Sleva na dani\n\nPokud hovoříme o slevě na dani, pak poplatník daně z příjmů fyzických osob má nárok rovnou na několik slev na dani, pokud ovšem splňuje určitá kritéria stanovena zákonem o daních z příjmů.\n\nJednou z těchto slev na dani je tzv. sleva na studenta. Tato sleva může být uplatněna ve výši až 4 020 Kč (aktuální v roce 2014) za každý rok studia u poplatníka daně do věku 26 let, do doby ukončení studia. V případě doktorského studia se výše věku prodlužuje do věku 28 let, kdy má poplatník daně nárok tuto slevu uplatnit.\n\nV případě, kdyby bylo o slevu požádáno až po ukončení studia, tedy v době po nástupu do zaměstnání, ne však déle než do 15. února příslušného kalendářního roku, má poplatník daně nárok na větší část této slevy i zpětně, a to ročním zúčtováním daně nebo požadovat a slevu uplatnit v daňovém přiznání. Student, který nastoupil do zaměstnání a chtěl by uplatnit nárok na slevu na dani, musí požádat svého zaměstnavatele o provedení ročního zúčtování daně za předchozí kalendářní rok. K této žádosti je potřeba připojit i potvrzení o ukončení studia.\n\nDalší z podobných slev na dani je možné využít v případě tzv. slevy na manžela nebo manželku. Opět se jedná o slevu na dani pro poplatníky daně z příjmů fyzických osob jako ve výše uvedeném případě a opět o ni hovoří zákon o daních z příjmů.\n\nSlevu je možné uplatnit na svého manžela či manželku a to ročně ve výši až 24 840 Kč (aktuální v roce 2014). Pokud by se jednalo o manžela či manželku, který vlastní průkaz ZTP/P, je v tomto případě sleva dvojnásobná - 49 680 Kč ročně. Ani v jednom z těchto případů nesmí mít tato osoba na kterou je uplatňována sleva vyšší zdanitelný příjem než 68 000 Kč za kalendářní rok. Do tohoto zdanitelného příjmu se však nezahrnují určité položky jako např. dávky státní sociální podpory, sociální služby, příspěvek na péči či dávky zdravotně postiženým atp.\n\nV případě zaměstnání je nutné požádat zaměstnavatele o roční zúčtování daně a to do 15. února příslušného kalendářního roku. Je důležité ověřit si, že příjem manžela či manželky skutečně nepřesáhl roční příjem 68 000 Kč a tuto skutečnost, např. ve formě čestného prohlášení, předat zaměstnavateli.\n\nV případě podnikání, tedy pokud byste podávali daňové přiznání, zavede se tato skutečnost přímo v daňovém přiznání konkrétně na řádku 65a + počet měsíců, po které chcete slevu uplatnit s příslušnou částkou slevy.\n\nDalší slevou na dani je tzv. sleva na dítě, odborně daňové zvýhodnění na dítě. Tuto slevu je možné uplatnit na vyživované dítě a opět tato sleva platí pouze v případě poplatníka daně z příjmů fyzických osob. Zároveň je podmínkou pro uplatnění slevy na dítě, aby toto dítě žilo ve společné domácnosti a nebylo starší než 26 let. Na jedno vyživované dítě je možné uplatnit slevu ve výši 13 404 Kč (aktuální v roce 2014) za rok. Důležité je tuto slevu uplatnit až po uplatnění všech ostatních slev na dani. Pokud by ovšem dítě žilo ve společné domácnosti, nárok na uplatnění této slevy má pouze jeden z poplatníků v této domácnosti. Pokud při výpočtu daně uplatňujete paušální výdaje, nemáte na tuto slevu nárok.\n"}
{"id": "565315", "url": "https://cs.wikipedia.org/wiki?curid=565315", "title": "Strana nezávislosti Spojeného království", "text": "Strana nezávislosti Spojeného království\n\nStrana nezávislosti Spojeného království (, UKIP) je konzervativní a euroskeptická politická strana ve Spojeném království, která se nachází na pravé straně politického spektra; vznikla v roce 1993. V září roku 2016 byla vůdkyní strany zvolena Diane Jamesová, která ale po 18 dnech rezignovala. Novým lídrem strany byl posléze zvolen historik a její dlouholetý místopředseda Paul Nuttall. Od 14. dubna 2018 vede stranu Gerard Batten.\n\nPrimární politikou strany je vystoupení Spojeného království z Evropské unie. Její dřívější vedoucí představitel Nigel Farage kritizoval unii za nedemokratický postup při schválení Lisabonské smlouvy, ekonomický intervencionismus a touhu vytvořit federální stát a potlačit národní státy a roli jejich parlamentů.\n\n\n\nStoupající popularita strany a identifikace občanů s odmítáním Evropské unie jako politické unie, v níž Spojené království ztrácí svoji suverenitu, bylo mimo jiné vidět na volbách do Evropského parlamentu v roce 2009, kde strana se 16,5 % hlasů skončila druhá za konzervativci a získala tak v parlamentu 13 ze 74 britských mandátů. V těchto volbách měla větší podporu voličů než liberální demokraté i vládnoucí labouristé.\n\nV roce 2014 volby do Evropského parlamentu strana vyhrála.\n\nBěhem bouřlivé zimy v letech 2013/2014 bylo Spojené království postiženo rozsáhlými povodněmi. Přeběhlík z Konzervativní strany David Silvester prohlásil, že jde o trest za schválení stejnopohlavního manželství. Následně byl odvolán ze všech stranických funkcí.\n\nV prosinci 2018 stranu opustil stranu Nigel Farage. Důvodem bylo, že strana angažovala Tommy Robinsona. Strana následně opustila frakci Evropa svobody a přímé demokracie v Evropském parlamentu.\n\n\n"}
{"id": "565317", "url": "https://cs.wikipedia.org/wiki?curid=565317", "title": "Včela sundská", "text": "Včela sundská\n\nVčela sundská \"Apis koschevnikovi\" Enderlein, 1906, také červená včela z Bornea pro své nápadné červenohnědé zbarvení, je druh skupiny (poddruhu) \"Apis sensu stricto\" obývající Malajský poloostrov, Kalimantan, Sumatru a Jávu.\nJako první tento druh popsal Buttel-Reepen v roce 1906. Jeho pojmenování nebylo však uznáno. Ve stejném roce včelu popsal také Enderlein. Odborná veřejnost prvenství přiřkla jemu s přihlédnutím k mezinárodním pravidlům zoologické nomenklatury.\n"}
{"id": "565327", "url": "https://cs.wikipedia.org/wiki?curid=565327", "title": "Powerwolf", "text": "Powerwolf\n\nPowerwolf je německo-rumunská power metalová kapela, která je aktivní od roku 2003, kdy ji založili Matthew a Charles Greywolfovi. Skupina je známa pro svůj temný vzhled (kostýmy a používání tzv. corpse paintingu) a témata a koncept svých písní či celých alb - stylizace do vlkodlaků a mnoho odkazů na křesťanství a církev. 'Vlci' od svého vzniku vydali již sedm alb. Úvodní píseň z alba Bible of the Beast – \"Raise your fist, evangelist\" – byla nominována v soutěži „Metal Hammer Awards 2010“ v kategorii „Metal Anthem 2010“ (Metalová hymna roku 2010).\n\nV roce 2003 se bratři Charles a Matthew Greywolfovi, kteří spolu hráli už roky, rozhodli vytvořit kapelu, a to je začátek skupiny Powerwolf. Brzy bratři přizvali do kapely francouzského bubeníka Stéfana Funèbra a německého klávesistu Falka Mariu Schlegela, ale nemohli najít vhodného zpěváka, se kterým by byl Powerwolf kompletní. Mezitím začala skupina psát písně a na dovolené v Rumunsku Charles a Matthew potkali Attilu Dorna. Dorn, který studoval klasickou operu na Národní univerzitě múzických umění v Bukurešti, se přestěhoval do domovského města kapely Saarbrückenu a tak se stal frontmanem kapely \"Powerwolf\". Díky Dornově lásce k rumunským legendám o vlkodlacích skupina vytvořila debutové album, \"Return in Bloodred\", které používá tyto legendy jako základ pro řadu textů. V roce 2007 následovalo druhé album, \"Lupus Dei\", jehož konceptem byl vlk jako hlavní postava a jeho pád od krvežíznivosti k osvícení.\n\nV roce 2010 odešel bubeník Stéfan Funèbre, místo něj přišel Tom Diener, který již s kapelou hrál během posledních 12 měsíců jako dočasná náhrada za Funèbra. Tom Diener odešel v roce 2011 a nahradil ho současný bubeník Roel van Helden.\n\nV lednu a únoru 2017 byli Powerwolf na turné společně se skupinami Epica a Beyond the Black. Poté začali pracovat na nové studiové desce \"The Sacrament of Sin\" jež byla vydána v létě roku 2018.\n\n\n\n\n"}
{"id": "565329", "url": "https://cs.wikipedia.org/wiki?curid=565329", "title": "Královské vzdušné síly Ománu", "text": "Královské vzdušné síly Ománu\n\nKrálovské vzdušné síly Ománu ( , zkr. ) jsou složkou ománských ozbrojených sil. Fungují od svého založení v březnu 1959. Velitem vzdušných sil je Jahíja Rašíd al-Džuma.\n\n\"Vzdušné síly ománského sultána\" ( \", zkr. ) byly zřízeny s britskou pomocí a v době svého vzniku 1. března 1959 byly tvořeny letouny s britskými posádkami. První letadla byla převedena od britských ozbrojených sil – Royal Air Force. Prvním ozbrojeným letounem byl Percival Provost.\n\nV roce 1968 letectvo obdrželo 24 lehkých úderných letounů BAC Strikemaster pro použití v operacích proti vzbouřencům v jižním Ománu v Dhofaru. Roku 1974 bylo letectvo rozšířeno o letouny BAC One-Eleven, Britten-Norman Islander, Hawker Hunter a Vickers VC10. Tyto letouny byly specializovány pro útoky na pozemní cíle. V roce 1977 doplnil řady SOAF letoun SEPECAT Jaguar, který roku 1980 následoval BAE Hawk.\n\nV roce 1990 došlo k přejmenování Vzdušných sil ománského sultána na Královské vzdušné síly Ománu (zkr. \") a v roce 1993 byly objednány čtyři cvičné stroje Hawk 103 a dvanáct lehkých bojových letadel Hawk 203. V roce 2005 začaly dodávky stíhaček F-16C/D Block 50, které dodnes tvoří páteř ománského letectva.\n\nV prosinci 2012 objednal Omán dvanáct stíhaček Typhoon spolu s osmi cvičnými letouny Hawk Mk. 166. Celková částka za tyto stroje představuje 4,06 mld. USD. Stroje Typhoon mají v letectvu Ománu doplnit existující letku F-16 a Hawk Mk. 166 zase nahradí staré stroje Hawk Mk. 103.\n\n! style=\"text-align: left; background: #aabccc; width:17%;\"|Letadlo\n! style=\"text-align: left; background: #aabccc; width:10%;\"|Foto\n! style=\"text-align: left; background: #aabccc; width:12%;\"|Země původu\n! style=\"text-align: left; background: #aabccc; width:15%;\"|Typ\n! style=\"text-align: left; background: #aabccc; width:8%;\"|Verze\n! style=\"text-align: left; background: #aabccc; width:8%;\"|Služba\n! style=\"text-align: left; background: #aabccc; width:30%;\"|Poznámky\n!style=\"align: center; background: lavender;\" colspan=\"7\" | Stíhací letouny\n! style=\"align: center; background: lavender;\" colspan=\"7\" | Letadla speciálního určení\n! style=\"align: center; background: lavender;\" colspan=\"7\" | Dopravní a transportní letouny\n! style=\"align: center; background: lavender;\" colspan=\"7\" | Vrtulníky\n! style=\"align: center; background: lavender;\" colspan=\"7\" | Cvičná letadla\n\n"}
{"id": "565330", "url": "https://cs.wikipedia.org/wiki?curid=565330", "title": "Hedwiga Courthsová-Mahlerová", "text": "Hedwiga Courthsová-Mahlerová\n\nHedwiga Courthsová-Mahlerová, rozená Ernestine Friederike Elisabeth Mahlerová (18. února 1867, Nebra - 26. listopadu 1950, Tegernsee) byla úspěšná německá spisovatelka, autorka řady konvenčních ženských románů.\n\nHedwiga Courthsová-Mahlerová se narodila jako nemanželská dcera markytánky Henrietty Mahlerové a kapitána Ernsta Schmidta. Byla vychovávána pěstouny a od roku 1882 pracovala nejprve jako služebná a společnice v Lipsku a poté jako prodavačka v Halle, kde začala také svou literární činnost pod vlivem četby většinou podřadných až kýčovitých próz z rodinných časopisů, které v obchodě prodávali. Roku 1889 se vdala za učitele kreslení a textilního výtvarníka Fritze Courthse, kterému porodila dvě dcery.\n\nRoku 1895 přesídlila s mužem do Saské Kamenice a zde se začala ještě výrazněji věnovat psaní, protože se toužila stát následovnicí tehdy nejslavnější autorky zábavných románů pro ženy Eugenie Marlittové. Roku 1904 jí zde také vyšel v \"Chemnitzer Tageblatt\" na pokračování její první román \"Licht und Schatten\" (Světlo a stín). Postupně se z ní stala autorka stále úspěšnějších ženských románů, které začaly vycházet i knižně. V roce 1904 se s rodinou přestěhovala do Köpenicku a roku 1905 do Berlína. Zde se postupně stala tak známou spisovatelkou, že se jí říkalo prostě jen \"\"HCM\"\".\n\nNástup nacismu znamenal velké omezení ve vydávání jejích knih, protože odmítla jejich obsah přizpůsobit této ideologii. To byl také jeden z důvodů, proč od roku 1936 nevyšla téměř žádná její nová kniha (jen reedice) (druhým důvodem bylo, že po skončení druhé světové války ve své literární práci již téměř nepokračovala). Roku 1935 se přestěhovala do Bavorska do Tegernsee u Rottach-Egernu, kde roku 1950 zemřela a jde zde také pochována.\n\nHedwiga Courthsová-Mahlerová napsala celkem 208 knih, s celkovým nákladem přes 80 miliónů, které byly přeloženy do mnoha světových jazyků (autorka patří dodnes k nejpřekládanějším světovým spisovatelům vůbec). Ve většině případů to však jsou sentimentální, podbízivé a k slzám dojímající zkonvencionalizované milostné příběhy, jejichž hlavním smyslem je konečný happy-end (postavy jsou zredukované na citovou složku a procházejí trnitou cestou strastí a utrpení k závěrečnému štěstí). Jsou psané černobílou manýrou a vyráběné takřka na běžícím pásu (autorka dokázala napsat za rok i čtrnáct románů, každý cca po 300 stránkách).\n\nV následujícím seznamu autorčiných děl jsou uvedena jen ta, která vyšla česky a u kterých je znám název a rok vydání německého originálu.\n\n\n\nVětšina autorčin děl je přeložena do češtiny. Její spisy vyšly v letech 1926-35 v pražském nakladatelství Alois Hynek celkem v 66 svazcích a její díla tvoří i čtrnáct svazků z první padesátky edice Červená knihovna. V současné době vydává její knihy brněnské nakladatelství MOBA.\n\n"}
{"id": "565344", "url": "https://cs.wikipedia.org/wiki?curid=565344", "title": "Petr Vampola", "text": "Petr Vampola\n\nPetr Vampola (* 21. ledna 1982 ve Žďáru nad Sázavou) je český profesionální hokejista. Hrával Svenska hockeyligan za tým Timrå IK a Švýcarskou ligu ledního hokeje za tým HC Servette Ženeva. V sezóně 2012/2013 znovu hrál ve Švédsku za klub Växjö Lakers HC. V lednu 2013 se po téměř třech letech vrátil do Plzně.\n\n\nV roce 2010 byl nominován na Mistrovství světa v Německu. Premiéru na mistrovství světa si odbyl proti Francii. Od třetího utkání nastupoval v centru elitní útočné formace s křídly Jaromírem Jágrem a Jakubem Klepišem. Na MS 2010 získal zlatou medaili. V roce 2011 byl také na MS nominován, ale na soupisku českého národního mužstva byl dopsán dodatečně až před čtvrtfinálem dne 10. května 2011, zde pak v útoku nahradil Martina Havláta, který se zranil při utkání s Německem.\nStatistiky reprezentace: Od té doby už nereprezentoval.\n"}
{"id": "565347", "url": "https://cs.wikipedia.org/wiki?curid=565347", "title": "Katov (okres Brno-venkov)", "text": "Katov (okres Brno-venkov)\n\nKatov je obec v okrese Brno-venkov v Jihomoravském kraji. Rozkládá se v Křižanovské vrchovině, přibližně 6 kilometrů severovýchodně od Velké Bíteše. Žije zde obyvatel.\n\nOd 50. let 20. století byl Katov součástí Křižínkova, v letech 1980–1991 patřil k Velké Bíteši.\n\nV letech 2006–2010 působil jako starosta Martin Koza, mezi lety 2010 a 2018 Luděk Mičánek a od roku 2018 tuto funkci vykonává Miloslav Pašek.\n\n\n\n"}
{"id": "565348", "url": "https://cs.wikipedia.org/wiki?curid=565348", "title": "Marek Zagrapan", "text": "Marek Zagrapan\n\nMarek Zagrapan (6. prosince 1986 v Prešově) je slovenský hokejový útočník.\n\nDraftován byl v roce 2005 týmem Buffalo Sabres v 1. kole jako 13. v pořadí. V létě 2009 podepsal tříletou smlouvu s klubem KHL Severstal Čerepovec.\n\n\n\n"}
{"id": "565349", "url": "https://cs.wikipedia.org/wiki?curid=565349", "title": "Strachotín", "text": "Strachotín\n\nObec Strachotín (německy \"Tracht\") se nachází v okrese Břeclav v Jihomoravském kraji. Obec leží při Novomlýnských nádržích asi 15 km od Mikulova. Žije zde obyvatel.\n\nNázev se vyvíjel od varianty Strachotin (1174), Tracht (1301), ze Strachtina (1512), Tracht (1560–1751), Tracht a Trachtín (1798), Tracht, Strachotín a Trachtín (1872), Strachotín (1881), v letech 1869–1910 Strachotín t. Trachtín Místní jméno je odvozeno od osobního jména Strachota, k němuž byla přidána přivlastňovací přípona -ín.\n\nOkolí Strachotína bylo osídleno od pravěku, jak dokazují archeologické nálezy. První písemná zmínka o obci pochází z roku 1051 (\"Strachtin\") a může jít také o obec Sekyřkostel (\"Zekyr Kostel\"), o jejíž výnosech vyjednával Kosmas. V roce 1334 patřil Strachotín k mikulovskému panství a od té doby měl status městečka s právem pořádat trhy. Městečko i jeho obyvatele poznamenaly časté války, nejvíce se na chodu obce podepsala druhá světová válka, protože po ní se muselo odstěhovat německé obyvatelstvo a usadili se zde noví obyvatelé.\n\nStrachotínem prochází Moravská vinná stezka, je tu velmi dlouhá historie pěstování vína a vinařství se promítá i do znaku obce. K rozšíření vinic v této oblasti přispěli v 16. století novokřtěnci (tzv. habáni). Ve Strachotíně se habáni objevili pravděpodobně v roce 1557. V sousedních Dolních Věstonicích jsou dodnes zachované habánské sklepy, ale nejsou doklady o tom, že by habáni hloubili sklepy i ve Strachotíně. V 17. století došlo k velkému rozmachu pěstování vína – v té době byla spotřeba vína 56 litrů na osobu a rok.\n\nPodle sčítání 1930 zde žilo v 224 domech 923 obyvatel. 76 obyvatel se hlásilo k československé národnosti a 829 k německé. Žilo zde 922 římských katolíků a 1 evangelík.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nV letech 2013 až 2014 byla starostkou Lucie Danihelová (ČSSD). Na ustavujícím zasedání zastupitelstva v listopadu 2014 byla do této funkce zvolena Helena Gutmanová (nezávislí).V komunálních volbách v roce 2018 byla zvolena do funkce starostky paní Jaroslava Mikáčová (STAN).\n\n\n\n"}
{"id": "565350", "url": "https://cs.wikipedia.org/wiki?curid=565350", "title": "D/A převodník", "text": "D/A převodník\n\nDigitálně analogový převodník (zkratky D/A, v angličtině i DAC) je elektronická součástka určená pro převod digitálního (diskrétního, tj. nespojitého) signálu na signál analogový (spojitý). Pro opačný převod signálu se používá A/D převodník.\n\nD/A převodník se dnes používá všude tam, kde je třeba z digitálního signálu udělat zpět analogový tedy ve všech přehrávačích (CD, MP3 přehrávač, Minidisc, …), zvukových kartách v počítačích. V každém moderním digitálním telefonu (ISDN, GSM, UMTS) se také nachází D/A a A/D převodník.\n\n\n"}
{"id": "565354", "url": "https://cs.wikipedia.org/wiki?curid=565354", "title": "Rarach", "text": "Rarach\n\nRarach (ve francouzském originále Le Farfadet) je komická opera (opéra comique) o jednom jednání francouzského skladatele Adolpha-Charlese Adama na libreto Françoise-Antoina-Eugèna de Planarda (1784-1853) z roku 1851. Poprvé byla uvedena v pařížském Théâtre de l'Opéra-Comique dne 21. února 1852.\n\nAdolphe Adam složil operu \"Le Farfadet\" - tedy rarach, šotek, poltergeist - ve 49 letech v polovině svého nejplodnějšího období - let 1848 až 1853 - kdy byl nucen produkovat řadu děl za sebou, aby splatil dluhy spojené s úpadkem jím založeného Národního divadla (Théâtre-National). Mezi delšími a hudebně propracovanějšími díly z tohoto období (Toreador a Kdybych byl králem) představuje tato aktovka spolu s Norimberskou loutkou nenáročnější a bezprostředně přitažlivé drobnější práce. Prostý děj je postaven na situační komice, která má z Adamových pozdních děl nejblíže k frašce. \"Rarach\" sklidil ihned úspěch v Paříži a jako řada Adamových oper následně také v Německu (pod názvem \"Der Kobold\"), v českých zemích však uveden nebyl.\n\nOpera \"Rarach\" je bez předehry a má 13 zpěvních čísel proložených mluvenými dialogy. Představení trvá asi dvě a půl hodiny.\n\n\nDěj se odehrává na počátku 19. století ve vesnici na jihu Francie, na hranici s Navarou. Vesnický rychtář se snaží provdat svou schovanku Laurettu - která právě zdědila mlýn, a stala se z ní tedy výhodná partie - za svého syna Bastiena. Právě se chystají vyjet k vesnickému písaři, aby byl sňatek zaprotokolován. Oba snoubenci však nejeví nadšení - Bastien je zamilován do služebné Babet a Laurette měla v lásce Babetina bratrance Marcelina. Ten se však nevrátil z výpravy zásobující francouzské vojsko a soudí se, že je mrtev. Lauretta a rychtář odjíždějí v drožce, Bastien, který už se do ní nevešel, je následuje pěšky; Babeta se vrací do své světničky.\n\nVypukne bouřka. Do opuštěné místnosti se míří schovat nejprve - Marcelin, živý a zdravý. Když slyší příchozí, vyleze po žebříku a schová se na půdě. Nato se vrací promoklý Bastien. Marcelin vyslechne jeho rozhovor s Babet a dozví se o zamotané situaci, kterou se rozhodne vyřešit, a to tím, že bude hrát domácího raracha. Vracejí se i rychtář s Laurettou a Marcelinovo představení může začít. Nejrůznější zvuky, přemisťované a mizející předměty, zjevující se anonymní vzkazy vyvedou postupně všechny zcela z míry a nakonec všichni ztratí zábrany a celou situaci se sňatkem si vyříkají. Marcelin se dá poznat a i rychtář se s nastalým stavem věcí smíří. Chystá se místo jedné svatby dvojí.\n\nExistuje zatím jediná nahrávka Raracha z roku 1970. Zpívají (Laurette:) Janine Capderou, (Babet:) Lina Dachary, (rychtář:) Joseph Peyron, (Bastien:) Bernard Plantey, (Marcelin:) Bernard Demigny. Orchestre Lyrique de l'ORTF diriguje Robert Benedetti. Musidisc 201942 (1 CD).\n\n\n\n"}
{"id": "565368", "url": "https://cs.wikipedia.org/wiki?curid=565368", "title": "Ivan Dorovský", "text": "Ivan Dorovský\n\nIvan Dorovský (* 18. května 1935, Čuka, řecká Makedonie) je český balkanolog makedonského původu. Působí jako literární vědec, překladatel, básník a publicista, univerzitní profesor (nyní emeritní profesor na Masarykově univerzitě), slavista. Je též předsedou Společnosti přátel jižních Slovanů.\n\nZ Řecka odešel jako dítě během občanské války.\n\nVystudoval na Filozofické fakultě v Brně ruštinu a bulharštinu. Po dokončení studií působil krátce jako středoškolský profesor, poté roku 1961 na brněnské univerzitě (filozofická fakulta). 1966 CSc. a PhDr., 1985 DrSc. a roku 1987 byl jmenován profesorem. Svojí vědeckou a uměleckou činností zasahuje několik oborů: literární vědu, jazykovědu, etnografii a folkloristiku, historii, kulturologii. Je členem Makedonské akademie věd a umění ve Skopji. Pořádá balkanologická sympozia na filozofické fakultě v Brně.\n\nJe autorem mnoha monografií a slovníků. Zpracoval medailony makedonských, srbských, slovinských, chorvatských, bulharských, albánských a jiných autorů. Prozatím poslední bibliografie (2240 položek) obsahuje jeho práce vědecké, publicistické i umělecké, a to nejen citace samotné, ale také některé recenze publikací. Zabývá se balkanistikou a slavistikou, především otázkami dějin literatury, folkloristiky, etnografie a jazyků balkánských slovanských a neslovanských národů. V roce 2014 vydal paměti s názvem S domovem v srdci.\n\n\n\n"}
{"id": "565377", "url": "https://cs.wikipedia.org/wiki?curid=565377", "title": "Problém producenta a spotřebitele", "text": "Problém producenta a spotřebitele\n\nProblém producenta a spotřebitele je jedním z klasických příkladů problémů programování souběžných procesů. Producent vyrábí určitá data a dává je do zásobníku o omezené velikosti. Spotřebitel je zase ze zásobníku odebírá. Producent nemůže přidávat data, pokud je zásobník plný, a spotřebitel nemůže odebírat data, pokud v zásobníku žádná data nejsou. Problém se řeší tak, že se producent uspí, jakmile se zásobník naplní, spotřebitel ho pak probudí, jakmile odebere data ze zásobníku. Stejně tak se postupuje u spotřebitele, když je zásobník prázdný. Při nevhodném řešení může nastat stav, kdy oba usnou a už se nikdy nevzbudí. Dojde tak k deadlocku.\n\nVzor producenta a spotřebitele umožňuje lépe souběžně běžet cyklickým procesům, které pracují v různých rychlostech. Díky použití zásobníku jako úložného prostoru může producent vytvářet data nezávisle na rychlosti spotřebitele. Pokud je možnost tvorby dat rychlá, může producent tyto data vytvářet napřed a spotřebitel je pak bude zpracovávat ve svém vlastním tempu. \nJe to obzvláště vhodné například při komunikaci po síti, kdy fungují dva procesy v různých rychlostech. První proces může neustále přijímat pakety ze sítě, zatímco druhý přijaté pakety analyzuje. V tomto příkladě je první proces producentem a druhý spotřebitelem. S použitím zásobníku mohou být pakety přijaté rychleji, než jsou analyzovány. Komunikace je tak velmi efektivní a minimalizuje ztrátu dat.\n\nZde je ukázka kódu, ve kterém může dojít k deadlocku:\n\nZa běžných okolností nedojde k žádnému problému. Rozběhnou se oba procesy, spotřebitel, pokud je počet položek nulový, usne. Když běží producent a zásobník není plný, vloží do něj položku, a probudí spotřebitele. A tak vše běží dál.\nProblém nastává v této situaci: spotřebitel zjistí, že v zásobníku nejsou žádné položky. Chystá se usnout. Pokud se v tu chvíli ale dostane na řadu producent, který přidá položku a zavolá signál probuzení spotřebitele, spotřebitel ji nepřijme, protože ještě nespí. Pak usne, po krátké době producent naplní zásobník a usne také. Nikdy se však už ani jeden neprobudí.\nProblém se dá vyřešit pomocí semaforů. Semafor je speciální celočíselný datový typ, asociovaný se dvěma funkcemi:\n\nObě funkce signal() a cekat() jsou nedělitelné atomické operace.\nPoužitím semaforu nahradíme proměnnou pocetPolozek. Zde je kód, který problém řeší vhodným způsobem:\n\nCeločíselné semafory zde vlastně fungují jako zásobníky volání na probuzení, takže se žádný z nich neztratí.\n\n\n"}
{"id": "565382", "url": "https://cs.wikipedia.org/wiki?curid=565382", "title": "Lipsko (loď)", "text": "Lipsko (loď)\n\nLoď Lipsko je první z pěti sesterských lodí, které pro Dopravní podnik města Brna (DPMB) postavila loděnice firmy Jesko CZ (Jaroslav Jiráň) v Hlavečníku. Do provozu lodní dopravy na Brněnské přehradě byla zařazena roku 2010 pod evidenčním číslem 4823.\n\nZ důvodu potřeby postupně obnovit flotilu lodí vyrobených v letech 1950–1961 objednal DPMB v roce 2009 sérii pěti nových plavidel za celkovou částku 73,915 milionů Kč u firmy Jesko CZ Pardubice. Stavba první lodě, která měla nahradit dožívajícího \"Pionýra\" a která byla pracovně pojmenována jako \"Pionýr II\", začala v květnu 2009 po podepsání smlouvy se stavitelem. Trup byl vyroben ve Lhotce nad Labem, poté po vodě přetáhnut do loděnice v Hlavečníku u Přelouče, kde byla loď dokončena. O elektrickou výzbroj se postarala firma Regul Tech Hradec Králové. Ještě téhož roku bylo rozhodnuto plavidlo pojmenovat po partnerském městě města Brna, německém Lipsku, kde je naopak v provozu tramvaj \"Brno\".\n\"Lipsko\" bylo během čtyř dnů přepraveno na silničním trajleru na Brněnskou přehradu, do místa svého působiště dorazilo 29. dubna 2010. Po zkompletování lodi (horní paluba, kormidelna, maketa komínu, elektrická výzbroj) byla 1. května poprvé zkušebně spuštěna na vodu. Křest plavidla a jeho slavnostní spuštění na hladinu přehrady proběhlo 8. května při příležitosti zahájení plavební sezóny na Brněnské přehradě. Z důvodu závady na elektroinstalaci (vypálení frekvenčního měniče), která byla způsobena bouřkou z 6. na 7. května, ale nebylo \"Lipsko\" zařazeno do provozu a DPMB musel počkat na dodávku náhradních dílů z Kanady. Zkušební plavby byly po opravě zahájeny na konci května a první plavba s cestujícími v pravidelném provozu proběhla 12. června 2010. Zpočátku se jednalo pouze o plavby na tzv. malém okruhu do Rokle a objednané jízdy, na velký okruh do Veverské Bítýšky mohlo \"Lipsko\" vyplout až po úpravě přístavních můstků 1. července 2010.\n\nPo zkušenostech s prvním rokem provozu nové lodi vyhlásilo DPMB výběrové řízení na dodatečné úpravy plavidla. To vyhrála za částku 1 525 053 Kč firma Jesko CZ, která \"Lipsko\" vybavila příďovým dokormidlovacím zařízením, fotovoltaickými články na střeše kormidelny pro posílení uživatelské baterie, bezpečnostními brankami v hlavních vchodech a náporovými větracími kanály nad čelním oknem dolní paluby.\n\nLoď \"Lipsko\" patří mezi velké lodě provozované DPMB na Brněnské přehradě. Jedná se o dvoupalubovou loď s horní (tzv. sluneční) palubou, v jejíž přední části se nachází kormidelna a vzadu maketa komínu (ve skutečnosti nádrž na vodu a sklad). Celá dolní paluba je uzavřená, v bezbarierovém provedení, v zadní části plavidla se záchody a schodištěm na horní palubu. Loď je poháněna asynchronním elektromotorem o výkonu 55 kW přes frekvenční měnič z trakční baterie. Elektromotor uvádí do pohybu bronzovou čtyřlistou vrtuli o průměru 686 mm. Délka trupu činí 25 m, šířka 6,22 m, hmotnost prázdné lodi 58 t, maximální ponor dosahuje 1,15 m. Plavidlo může plout maximální rychlostí 15 km/h a pojme nejvýše 200 osob.\n"}
{"id": "565383", "url": "https://cs.wikipedia.org/wiki?curid=565383", "title": "Adi Enders", "text": "Adi Enders\n\nAdi Enders (vl. jm. Adolf Herman Enders, 16. dubna 1935) je německý cirkusový artista, drezér, krotitel a klaun.\n\nZ otcovy strany pochází ze staré cirkusové rodiny Enders, matka byla rozená von der Gathen. Doménou Endersových byla především práce s koňmi (volná drezura, španělská škola, jezdecká akrobacie). Vyrůstal v rodině své tety Marie von der Gathen, provdané Althoff a jejího manžela Adolfa Althoff, předního reprezentanta jedné z největších cirkusových dynastií. Jeho druhou ženou je dcera českého tenoristy Beno Blachuta. Patří k předním cirkusovým umělcům své generace. Se svým bratrem Jakobem představoval v 50. a 60. letech světovou špičku v jezdecké akrobacii. Jeho vrcholným číslem bylo salto mortale z cválajícího koně na koně. Vystupovali pod jménem Gebrüder Enders. Spolu s nimi vystupoval např. i Günther Gebel-Williams, pozdější hvězda amerického cirkusu Ringling Bros. and Barnum & Bailey.\n\nOd začátku 70. let se začal prosazovat také jako drezér koní a slonů. Unikátní byla jeho drezura nosorožce Vauty. V polovině 80. let začal také s drezurou ussurijských tygrů. Spolu s manželkou odchoval několik mláďat těchto vzácných šelem. Jeho přístup k drezuře se vyznačuje velkou mírou empatie vůči zvířeti a nenásilnou, přirozenou a partnerskou komunikací. Příkladný je také jeho přístup k chovu cirkusových zvířat, jehož principem je co nejkvalitnější péče a umožnění co největší volnosti pohybu zvířat (např. volné výběhy).\n\nPůsobil v cirkusech Adolf Althoff, Williams, Circus Krone, Circus Friederike Hagenbeck, Carl Althoff, Gebrüder Althoff, Williams-Althoff, Scott, Roncalli ad. Se svými bratry krátce provozoval cirkus Festival. V 80. letech účinkoval v několika dílech televizního pořadu stanice WDR Telezirkus.\n\nV roce 1957 získal cenu přezdívanou Circus-Oscar na festivalu v Paříži. Několikrát se představil na cirkusovém festivalu v Monte Carlu. Jeho umění zde bylo oceněno v roce 1984 Cenou Jean-Louis Marsana za drezuru slonů a nosorožce.\n\nPo skončení aktivní kariéry žije se svými slonicemi v Safariparku Stukenbrock nedaleko Bielefeldu, který je mj. známý chovem vzácných bílých lvů a bílých tygrů.\n\n\n"}
{"id": "565387", "url": "https://cs.wikipedia.org/wiki?curid=565387", "title": "Rajko Doleček", "text": "Rajko Doleček\n\nRajko Doleček (1. června 1925 Praha – 20. prosince 2017 Ostrava) byl český lékař česko-srbského původu, profesor zaměstnaný ve Fakultní nemocnici Ostrava. Byl autorem více než 200 odborných publikací, popularizoval endokrinologii, diabetologii, zdravou výživu a dietologii, zejména v televizi a v populárně naučných knižních publikacích. Politicky a společensky aktivně obhajoval pozice srbského národa.\n\nMatka byla bosenská Srbka a otec Čech. Rajko Doleček studoval 2 semestry medicínu na Univerzitě v Bělehradě, lékařská studia dokončil na Karlově univerzitě v Praze. Od počátku své medicínské kariéry pracoval v Ostravě, zprvu na interním oddělení tamější nemocnice, později na interní klinice Fakultní nemocnice Ostrava. Docentem byl od roku 1965, doktorem věd byl od roku 1970, profesorem od 1993. Lékařskou práci zahájil 29. října 1950, patřil k nejdéle praktikujícím lékařům. Ordinoval ještě několik měsíců před svou smrtí v roce 2017 a lékařskou praxi tak vykonával 67 let.\n\nOd 70. let 20. století prezentoval v Československé televizi vzdělávací cykly zaměřené na problematiku nadváhy, cukrovky, hormonálních poruch a stárnutí. Nejznámější byl \"Nebezpečný svět kalorií\", který se zaměřil na nadváhu a zdravou životosprávu. Na stejná témata vydal několik populárně naučných knih. V osvětové činnosti pokračoval i po revoluci. Spolu s docentem Leošem Středou se podílel na pořadu Československé, později Slovenské televize \"Tak už dost!\", zaměřeném rovněž na nadváhu, diety a zdravou životosprávu. Vydal další dietní příručky a věnoval se dietnímu poradenství na internetu.\n\nKvůli zmizení části své srbské rodiny ve vyhlazovacím táboře Jasenovac během druhé světové války Ustašovci, po rozpadu Jugoslávie (1991) a během následných občansko-etnicko-náboženských válek v bývalých zemích Jugoslávie se angažoval za srbský národ, a to zejména ve svých knihách. a novinových článcích. Obhajoval postoje Radovana Karadžiće a Ratko Mladiće, jehož byl přítelem. Z rozhovorů s ním napsal knihu \"Hovory s generálem Mladićem\". Odsoudil bombardování NATO v Jugoslávii roku 1999 a odtržení Kosova, včetně jeho českého uznání.\n\nZemřel dne 20. prosince 2017 ve Fakultní nemocnici v Ostravě-Porubě. Posmrtně mu byl prezidentem republiky dne 28. října 2018 propůjčen Řád TGM I. třídy za zásluhy o rozvoj demokracie, humanity a lidská práva .\n\n\n\n\n"}
{"id": "565389", "url": "https://cs.wikipedia.org/wiki?curid=565389", "title": "Doleček (příjmení)", "text": "Doleček (příjmení)\n\nPříjmení Doleček má více osob:\n\n"}
{"id": "565391", "url": "https://cs.wikipedia.org/wiki?curid=565391", "title": "Glest", "text": "Glest\n\nGlest je svobodná realtimová strategie ze světa fantasy vyvíjená ve Španělsku a zveřejněná pod licencí GNU GPL. Je k disposici pro operační systémy Linux, Microsoft Windows, Mac OS, FreeBSD a OpenBSD.\n\nMůže ji hrát osamocený hráč proti počítači, ale je možná i\nhra o více hráčích přes Internet nebo lokální síť.\n\n\n"}
{"id": "565392", "url": "https://cs.wikipedia.org/wiki?curid=565392", "title": "Fotografická paměť", "text": "Fotografická paměť\n\nFotografická paměť nebo eidetická paměť (z řeckého \"είδος\" – dívat se, podoba) je akt vnímání, při kterém po krátké expozici předmětů nebo jevů jsou lidé schopni si je nadále zapamatovat a vybavit ve všech podrobnostech, detailech a konturách.\n\nMezi těmi, kteří poprvé eidetismus popsali, byl srbský vědec Viktor Urbančič (1907). V roce 1920 to byl v Německu psycholog Erich Rudolf Jaensch, který spolu se svými žáky prováděl základní výzkum eidetismu.\n\nSkutečně doložených případů fotografické paměti je však pozoruhodně málo, pokud vůbec nějaký. Jsou proto pochybnosti, zda tento jev vůbec existuje. Například americký kognitivní vědec Marvin Minsky označil fotografickou paměť za „nepodložený mýtus“. \n\n"}
{"id": "565394", "url": "https://cs.wikipedia.org/wiki?curid=565394", "title": "Alexandr II. Skotský", "text": "Alexandr II. Skotský\n\nAlexandr II. (24. srpen 1198 – 6. červenec 1249), král Skotska (Alby), byl jediným synem skotského krále Viléma I. a Ermengarde Beaumontové.\n\nNarodil se roku 1198 v Haddingtonu ve Skotsku a nějaký čas strávil v Anglii předtím, než nastoupil na skotský trůn po smrti svého otce 4. prosince 1214.\n\nRok poté se vzbouřily klany Meic Uillem a MacHeths, ale královské síly byly schopny tuto revoltu potlačit. Tentýž rok se Alexandr připojil k anglickým baronům v boji proti jejich králi Janovi a vypravil se do Anglie se svým vojskem. Dorazil až k jižnímu pobřeží do Doveru, kde čekal na příjezd francouzského vojska. Spolu s ním se účastnil podpisu Magny charty. Král Jan ale brzy poté zemřel a papež a anglická aristokracie změnili názor a tak se francouzské i skotské vojsko vrátilo zpět do svých zemí. Krátce nato byla uzavřena mírová dohoda mezi Janovým synem Jindřichem a Alexandrem. Styky mezi Skotskem a Anglií byly roku 1221 posíleny Alexandrovým sňatkem s Jindřichovou sestrou Johanou.\n\nKrál Jindřich vyzval Alexandra k složení přísahy věrnosti, na což Alexandr reagoval vznesením nároku na hrabství v severní Anglii. Spor byl urovnán roku 1237 kompromisem stanovujícím hranice mezi oběma královstvími.\n\nJeho první žena Johana zemřela roku 1238 a následující rok se oženil s Marií de Coucy, se kterou měl jednoho syna, svého následníka Alexandra.\n\nHrozba invaze ze strany Jindřicha roku 1243 na krátkou dobu přerušila dobré vztahy mezi Skotskem a Anglií. Rychlá Alexandrova reakce na hrozbu útoku a neochota anglické aristokracie k rozpoutání války vedla nakonec k mírové dohodě.\n\nAlexandr obrátil svou pozornost k Vnějším Hebridám, které byly pod vlivem norského království. Pokoušel se vyvolat jednání o jejich prodeji, později se pokusil přesvědčit Ewena, vládce Argylu, aby vypověděl norskému králi poslušnost. Oba tyto pokusy selhaly a tak vyrazil s vojskem, aby dosáhl svého cíle silou. Cestou na ostrově Kerrera byl stižen zimnicí a roku 1249 zde zemřel. Byl pohřben v Melroském opatství a jeho nástupcem na skotském trůnu se stal syn Alexandr.\n"}
{"id": "565396", "url": "https://cs.wikipedia.org/wiki?curid=565396", "title": "Alexandr III. Skotský", "text": "Alexandr III. Skotský\n\nAlexandr III. Skotský (4. září 1241 – 19. března 1286), král Skotska (Alby), byl jediným synem Alexandra II. a jeho druhé manželky Marie z Coucy. Jeho otec zemřel 6. července 1249 a Alexandr se tak stal králem ve věku osmi let.\n\nDoba jeho dospívání byla poznamenána soupeřením dvou skupin o vliv v zemi. V prvním období byl nejvlivnějším šlechticem Walter Comyn, hrabě z Mentetithu, později se moci ujal Alan Durward. Na svatbě Alexandra s Markétou Anglickou roku 1251 využil anglický král Jindřich III. příležitosti setkání se svým protějškem, aby požadoval po svém zeti slib poslušnosti, což Alexandr odmítl.\n\nPo dosažení dospělosti roku 1256 Alexandr vyhlásil záměr dokončit ovládnutí Vnějších Hebrid, které bylo přerušeno smrtí jeho otce před třinácti lety. Vznesl formální požadavek na tyto ostrovy u norského krále Haakona IV. Ten ale jeho nárok odmítl a odpověděl invazí. Obeplul západní pobřeží Skotska, obsadil ostrov Arran a zahájil mírová jednání. Alexandr prodlužoval jednání a čekal na podzimní bouře. Haakon nespokojený s prodlužováním jednání začal být netrpělivý, zaútočil, ale jeho lodě byly poškozeny bouřemi a bitva u Largs v říjnu 1263 skončila nerozhodně.\n\nHaakon se vydal na cestu domů, ale v prosinci na cestě do vlasti zemřel na Orknejích. Jeho nástupce Magnus VI. souhlasil s mírovou dohodou, na základě které Skotsku připadl Ostrov Man a Vnější Hebridy za finanční odstupné. Norsko si tak zachovalo vliv pouze nad Orknejemi a Shetlandami. Roku 1284 ustanovil Alexandr III. hlavu rodu (klanu) Macdonaldů Anguse Macdonalda (zvaného též Aonghas Mór) pánem Ostrova Man a Vnějších Hebrid. Vůdcové klanu Macdonaldů po další dvě staletí vystupovali jako téměř nezávislí vládci a velmi často se stavěli proti skotskému králi.\n\nSe svou první ženou Markétou měl tři potomky - dceru Markétu (zemřela roku 1283) a syny Alexandra (zemřel roku 1284) a Davida (zemřel roku 1281). Smrt jeho tří dětí ho přiměla k tomu, aby roku 1284 svolal jednání stavů a určil svou nástupkyní vnučku Markétu, dceru jeho dcery Markéty, která byla provdaná za norského krále Erika. Potřeba mužského potomka ho přiměla v listopadu 1285 k svatbě s Jolandou z Dreux.\n\nAlexandr zemřel po pádu z koně, když se večer vracel z jednání královských rádců ke své manželce v Kinghornu. Byl pohřben v Dunfermlinském opatství.\n\nPo jeho smrti se mělo nástupcem stát nenarozené dítě jeho druhé manželky. To ale přišlo na svět v listopadu 1286 mrtvé. Jeho vnučka Markéta zemřela roku 1290 na cestě do Skotska. Korunovace Johna Balliola 30. listopadu 1292 ukončila šestileté bezvládí, v jehož době Skotsko spravovala rada poručníků (\"Guardians of Scotland\").\n"}
{"id": "565397", "url": "https://cs.wikipedia.org/wiki?curid=565397", "title": "Édouard Baldus", "text": "Édouard Baldus\n\nÉdouard Baldus (5. června 1813 – 22. prosince 1889) byl francouzský fotograf a průkopník fotografické techniky. Fotografoval krajinu, architekturu a železnici.\n\nBaldus původně vystudoval jako malíř a měl také pracoval jako kreslíř a litografik, ale jen do chvíle, než v roce 1849 přešel na fotografii. \n\nV roce 1851 byl Édouard Baldus jedním z pěti vybraných fotografů (Gustave Le Gray, Auguste Mestral, Édouard Baldus, Hippolyte Bayard a Henri Le Secq), kteří dostali zakázku nazvanou Mission héliographique. Jejich úkolem bylo vytvoření fotografické dokumentace francouzské architektury vyhlášené vládní organizací \"Úřad historických památek\" (\"Commission des Monuments Historiques\"). Fotografové měli zdokumentovat historické budovy, mosty a památky, z nichž mnohé byly zbourány, aby uvolnily cestu pro velké pařížské bulváry, které nechal postavit na příkaz Napoleona III. prefekt Baron Georges-Eugène Haussmann. \n\nVysoká kvalita jeho práce mu pomohla získat vládní podporu pro projekt s názvem \"Les Villes de France Photographiées\" – další série architektonických pohledů na Paříž a provincie navržené se záměrem vzbudit zájem národa o římskou a středověkou minulost.\n\nV roce 1855 jej pověřil baron James de Rothschild, předseda Chemin de Fer du Nord, udělat sérii fotografií, které měly být použity jako součást dárkového alba pro královnu Viktorii a prince Alberta jako suvenýr z návštěvy ve Francii o rok později. Bohatě vázané fotografické album stále patří mezi poklady královské knihovny Windsorského hradu. \n\nV roce 1856 dokumentoval Baldus škody způsobené vydatnými srážkami a přetékáním řek v Lyonu, Avignonu a Tarasconu.\n\nStal se velmi dobře známým po celé Francii svým fotografickým úsilím. Jeden z jeho největších úkolů bylo zdokumentovat stavbu muzea Louvre.\n\nBaldus používal papírové negativy o rozměru 10×14 palců. Z těchto negativů pořizoval kontaktní otisky 1:1. Když chtěl pořídit obraz větší, pokládal kontaktní kopie vedle sebe, což mělo panoramatický účinek. Baldus proslul velikostmi svých obrazů, například panorama přibližně z roku 1855, složené z několika negativů, dosahovalo délky přes dva metry.\n\nBaldus často své negativy retušoval, například ponechával jen budovy a stromy, na bílou oblohu přidával mraky a na jednom snímku z roku 1851 dal dohromady části z deseti různých negativů a vytvořil kompozitní tisk středověkého kláštera Saint-Trophime v Arles.\n\n\n\n\n\n"}
{"id": "565398", "url": "https://cs.wikipedia.org/wiki?curid=565398", "title": "Auguste Mestral", "text": "Auguste Mestral\n\nAuguste Mestral (20. března 1812 Rans – 1884 ?) byl francouzský fotograf a průkopník fotografické techniky.\n\nByl členem společnosti Société héliographique (1851) a Société française de photographie (1854).\n\nV roce 1851 byl Auguste Mestral jedním z pěti vybraných fotografů (Gustave Le Gray, Auguste Mestral, Édouard Baldus, Hippolyte Bayard a Henri Le Secq), kteří dostali zakázku nazvanou Mission héliographique. Jejich úkolem bylo vytvoření fotografické dokumentace francouzské architektury vyhlášené vládní organizací \"Úřad historických památek\" (\"Commission des Monuments Historiques\").\n\nZpočátku fotografoval Mestral na jihozápadě Francie v Bordeaux a Perpignanu. Společně s Le Grayem fotografovali v Loire Valley, Issoire, Poitiers, Périgueux, Angoulême, Bordeaux, Moissac, Toulouse, Carcassonne a Pyrénées-Orientales.\n\nV následujícím roce (1852) Mestral odstěhoval sám do Normandie a Británie, aby fotografoval krajinu a památky. Po návratu z cesty své snímky prezentoval u Société française de photographie (Francouzské fotografické společnosti) v roce 1855.\n\nJeho fotografie (negativy), které pořídil v roce 1851 s Gustavem Le Grayem, jsou uloženy v knihovně Médiathèque de l’architecture et du patrimoine.\n\n\n"}
{"id": "565402", "url": "https://cs.wikipedia.org/wiki?curid=565402", "title": "Výpověď (pracovní právo)", "text": "Výpověď (pracovní právo)\n\nVýpověď pracovní smlouvy je právní jednání, které spočívá v jednostranném ukončení pracovního poměru nebo obdobného pracovněprávního vztahu předběžným oznámením, tedy pokud účinek výpovědi nastává až po uplynutí výpovědní lhůty (výpovědní doby). \n\nV současném českém právu ji může využít jak zaměstnanec, tak zaměstnavatel, ovšem za rozdílných podmínek. Musí být dána písemně a doručena druhému účastníku, jinak je neplatná. Výpovědní doba činí nejméně dva měsíce a začíná běžet od prvního kalendářního dne následujícího po měsíci, kdy byla výpověď podána.\n\nPodle rozhodnutí nejvyššího soudu ze dne 18. prosince 2018 je žádoucí, aby úkon směřující k rozvázání pracovního poměru učinila (podepsala) skutečně ta osoba, která je k němu oprávněna, což lze zaručit pouze vlastnoručním podpisem.<ref name=\"podnikatel.cz/clanky/vypoved-z-pracovniho-pomeru-versus-podpisove-razitko\"></ref> Pokud by výpověď vlastnoručním podpisem opatřena nebyla, jednalo by se o zdánlivé rozvázaní pracovního poměru. Místo vlastnoručního podpisu tak nelze použít podpisové razítko.\n\nDalšími způsoby ukončení pracovního poměru jsou jednostranná právní jednání okamžité zrušení pracovního poměru a zrušení pracovního poměru ve zkušební době, jediným dvoustranným právním jednáním je dohoda o rozvázání pracovního poměru.\n\nZaměstnanec může dát výpověď z jakéhokoli důvodu nebo i bez uvedení důvodu. Ale i pro něj pak platí povinnost setrvat v pracovním poměru nejméně ještě dva měsíce.\n\nZaměstnavatel může dát výpověď jen ze zákonem uznaných důvodů a tento důvod musí ve výpovědi skutkově a konkrétně vymezit tak, aby nebyl zaměnitelný s jiným. Uvedený důvod nemůže po podání výpovědi měnit.\n\nZaměstnavatel může dát výpověď pouze mimo tzv. ochrannou dobu, což je doba:\nPokud by byla výpověď dána před vznikem ochranné doby a výpovědní doba by měla uplynout až v jejím průběhu, pak se ochranná doba do doby výpovědní nezapočítává. Tedy výpovědní doba uplyne nejdříve až uplynutím zbývající její části po skončení doby ochranné. Ochranná doba však přesto neplatí, pokud by šlo o výpověď z důvodu, že se zaměstnavatel nebo jeho část ruší, že přesunuje své sídlo zcela mimo místo výkonu práce zaměstnance, nebo že zaměstnanec (kromě toho, kdo je na mateřské nebo rodičovské dovolené) závažně nebo opakovaně poruší pracovní kázeň či právní předpisy, kterými se má při své práci řídit.\n\nZákon uznává pouze tyto důvody, pro které může zaměstnavatel dát zaměstnanci výpověď:\n\nVýpověď dohodou z právního hlediska neexistuje, obvykle maskuje dohodu o rozvázání pracovního poměru, ale u zaměstnance má navodit pocit, že se jedná o výpověď, takže ji musí přijmout.<ref name=\"finance.idnes.cz/vypoved-dohodou-a-ukonceni-pracovniho-pomeru-foi-/podnikani.aspx?c=A170922_083401_podnikani_sov\"></ref> Pokud takovou „výpověď“ zaměstnanec přijme, připraví se o výhody, které jsou spjaty s výpovědí ze strany zaměstnavatele. Dohoda je pro zaměstnance často nevýhodná, výhodná je pouze v případě, kdy chce rychle odejít ze své současné pozice.\n"}
{"id": "565409", "url": "https://cs.wikipedia.org/wiki?curid=565409", "title": "Xargs", "text": "Xargs\n\ncodice_1 je standardní příkaz v operačních systémech un*xového typu. Je užitečný, když je potřeba předat programu velké množství parametrů. Do verze linuxového jádra 2.6.23 nebylo možné poslat příkazům libovolně dlouhou příkazovou řádku, proto codice_1 rozděloval předané informace do dostatečně malých příkazů.\n\nPříkaz načítá na standardním vstupu seznam parametrů, které pak předá svému argumentu.\n\nPříklad použití příkazu xargs:\n\nTento příkaz vymaže v aktuálním adresáři všechny soubory, které mají příponu codice_3.\n"}
{"id": "565414", "url": "https://cs.wikipedia.org/wiki?curid=565414", "title": "Init", "text": "Init\n\ninit (z anglického initialization) je v informatice název programu v Unixu a unixových systémech, který je na počítači spuštěn jako první proces, a který následně spouští všechny ostatní procesy. Proces \"init\" je tak předek (ve smyslu rodič – potomek) všech dalších procesů, který má typické číslo procesu jedna (PID=1). Běží na pozadí jako démon, dokud není systém vypnut. \n\nV unixových systémech se funkčnost procesu \"init\" odchýlila zvyklostí v původních systémech Unix a jeho BSD. Nejrozšířenější současné linuxové distribuce (v roce 2016) používají místo tradičního modelu s programem \"init\" nástroj systemd, launchd nebo Upstart (viz níže), které jsou řízeny událostmi. Stále však existují distribuce (například Slackware), které používají klasické BSD-like spouštěcí skripty. Existují i distribuce, které používají své vlastní verze spouštěcích skriptů (např. Gentoo Linux).\n\nI když má proces \"init\" číslo jedna (PID=1), není obvykle v linuxových distribucích dopravdy prvním procesem, který je spuštěn. Při startu jsou nejprve spouštěny nástroje initrd (nověji initramfs), které zajišťují zavedení modulů (ovladačů) pro obsluhu úložných zařízení (např. SCSI řadič nebo ovladač síťové karty při bezdiskovém startu). Po jejich ukončení je však proces číslo jedna nahrazen procesem \"init\" (nebo např. systemd), protože jádro operačního systému předpokládá, že rodič všech procesů bude mít PID=1 (např. při adopci sirotků nebo při double-fork, který používají při svém vzniku démoni).\n\n init spouštěl inicializaci v shellu umístěném v codice_1. Neexistují zde žádné runlevely, jelikož codice_1 rozhoduje, které programy jsou initem spoustěny a řízeny. Největší výhodou takového systému je jeho jednoduchost a snadná úprava fungování initu. Nicméně je zde riziko, že nový software přidaný do systému bude vyžadovat změny již existujích souborů a hrozí, že se počítač nespustí správně či dokonce vůbec.\n\nRunlevely v System V popisují stavy počítače charakterizované běžícími procesy. Obvykle je 8 runlevelů – 0 až 6 a \"S\". Z těchto osmi jsou tři tzv. „rezervované“:\n\nKromě runlevelů 0, 1 a 6 každý Unix a Unix-like systém používá runlevely trochu jinak. Definice chování runlevelů se nachází typicky v /etc/inittab.\n\nV linuxových distribucích vyvolá runlevel 5 víceuživatelské grafické prostředí podporující X Window System, většinou s X display managerem jako je například GDM nebo KDM. Avšak například operační systém Solaris má runlevel 5 vyhrazen pro vypnutí počítače. \n\nVe většině systémů lze zjistit runlevel příkazem codice_3 nebo příkazem codice_4.\n\nUživatel root může měnit runlevely pomocí příkazů codice_5 nebo codice_6.\n\nJednou z hlavních příčin hledání náhrad za codice_6 je fakt, že spouští skripty sériově. To znamená, že následující skript může být spuštěn až po dokončení předchozího skriptu, což může mít následek prodlevy při startu systému. Toto zpoždění lze zkrátit pomocí SSD disků, ale neřeší příčinu.\n\nByly provedeny různé snahy nahradit tradiční codice_6 démony k řešení tohoto a dalších problémů, včetně:\n"}
{"id": "565417", "url": "https://cs.wikipedia.org/wiki?curid=565417", "title": "Exec (systémové volání)", "text": "Exec (systémové volání)\n\nexec() je v informatice speciální systémové volání poskytované unixovým jádrem operačního systému. Jeho vyvoláním je kód běžícího procesu kompletně nahrazen programem, který je předán jako parametr. Zachováno zůstane PID a prostředí procesu (otevřené soubory, PCB apod.), avšak před jeho voláním je pro otevřené soubory nutné vyprázdnit buffery a cache.\n\nVolání codice_1 je typicky využíváno po volání codice_2 při vytváření nových procesů.\n\nPrototypy knihovních funkcí jsou dle standardu POSIX deklarovány v hlavičkovém souboru codice_3 a pro DOS, OS/2 a Microsoft Windows v souborech codice_4.\n\n\n"}
{"id": "565429", "url": "https://cs.wikipedia.org/wiki?curid=565429", "title": "Tonelliho příznak", "text": "Tonelliho příznak\n\nTonelliho příznak je příznak vyskytující se u zemřelých. Tento příznak je pozitivní už do několika minut po smrti. Používá se při diagnóze smrti. Toneliiho příznak se vyskytuje pokud při stisku dvěma prsty je zornice oválná a při stisku třemi prsty trojhranná.\n"}
{"id": "565452", "url": "https://cs.wikipedia.org/wiki?curid=565452", "title": "Obal (rozcestník)", "text": "Obal (rozcestník)\n\nSlovo obal má několik významů.\n\n\n"}
{"id": "565454", "url": "https://cs.wikipedia.org/wiki?curid=565454", "title": "Ben Šemen", "text": "Ben Šemen\n\nBen Šemen ( בֶּן שֶׁמֶן, doslova „\"Syn oleje\"“, přeneseně „\"Úrodný\"“, v oficiálním přepisu do angličtiny Ben Shemen) je vesnice typu mošav v Izraeli, v Centrálním distriktu, v Oblastní radě Chevel Modi'in.\n\nLeží v nadmořské výšce 70 metrů v hustě osídlené a zemědělsky intenzivně využívané pobřežní nížině, nedaleko od úpatí kopcovitých oblasti v předhůří Judeje a Samařska. Jižně od vesnice protéká Nachal Ajalon.\n\nObec se nachází 19 kilometrů od břehu Středozemního moře, cca 19 kilometrů jihovýchodně od centra Tel Avivu, cca 35 kilometrů severozápadně od historického jádra Jeruzalému a 3 kilometry východně od města Lod. Leží v silně urbanizovaném území, na jihovýchodním okraji aglomerace Tel Avivu. 6 kilometrů severozápadním směrem od mošavu se rozkládá Ben Gurionovo mezinárodní letiště. Ben Šemen obývají Židé, přičemž osídlení v tomto regionu je etnicky převážně židovské. Pouze ve městech Lod a Ramla ležících jihozápadně odtud je cca dvacetiprocentní menšina Arabů.\n\nBen Šemen je na dopravní síť napojen pomocí místní silnice číslo 443. Východně od mošavu probíhá severojižní dálnicí číslo 6 (takzvaná \"Transizraelská dálnice\"). Ta se poblíž vesnice kříží s dálnicí číslo 1 z Tel Avivu do Jeruzalému. Související dálniční křižovatka patří k nejfrekventovanějším dopravním uzlům v zemi. Jižně od vesnice probíhá rovněž nový úsek železniční trati vedoucí z aglomerace Tel Avivu do města Modi'in-Makabim-Re'ut.\n\nBen Šemen byl založen v roce 1952. Vznikl vydělením od staršího komplexu zemědělské školy Ben Šemen (dnes mládežnická vesnice Ben Šemen), která již v 1. polovině 20. století byla jedním z hlavních školících center židovského agrárního osidlování Palestiny. Zakladateli mošavu Ben Šemen byla skupina Židů z Rumunska. V letech 1963–1991 byl Ben Šemen i sousední mošav Kerem Ben Šemen sloučeny do jedné obce, pak se opět osamostatnily.\n\nPodle údajů z roku 2014 tvořili naprostou většinu obyvatel v Ben Šemen Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 824 lidí. Během roku 2014 populace klesla o 0,7 %.\n\n\n"}
{"id": "565461", "url": "https://cs.wikipedia.org/wiki?curid=565461", "title": "Doktrína Dahíja", "text": "Doktrína Dahíja\n\nDoktrína Dahíja, též strategie Dahíja je vojenská doktrína asymetrické války, která považuje místa civilní infrastruktury, ze kterých došlo k útoku na Izrael, za vojenské základny a místa, vůči kterým je nutné udeřit disproporční vojenskou silou a zničit je za účelem zastrašení. Název doktríny pochází od ší'itské čtvrti Dahíja v Bejrútu, kterou izraelské letectvo během druhé libanonské války vybombardovalo jako základnu Hizballáhu. Zastáncem této doktríny je například Gadi Eizenkot, bývalý velitel Severního velitelství Izraelských obranných sil.\n\n"}
{"id": "565463", "url": "https://cs.wikipedia.org/wiki?curid=565463", "title": "Vrtulníková výsadková loď", "text": "Vrtulníková výsadková loď\n\nVrtulníková výsadková loď je druh velké výsadkové lodi konstruované speciálně k zajištění provozu většího počtu vrtulníků. Lodě této kategorie mají průběžnou letovou palubu jako klasické letadlové lodě a obvykle též mají podpalubní hangár. Nesou různé kombinace transportních vrtulníků, někdy též bitevních vrtulníků a letounů s překlopnými rotory. Časté je též nesení bojových letounů kategorie STOVL. Pro usnadnění jejich startu s velkým bojovým zatížením je část vrtulníkových výsadkových lodí vybavena „skokanským můstkem“ na přídi.\n\nNa rozdíl od běžné letadlové lodi má výsadková loď také ubytovací a nákladové prostory pro výsadek vojáků, jejich techniku a zásoby. Bývá také vybavena pro velení výsadkovým operacím. Protože ani nejtěžší vrtulníky neunesou těžkou vojenskou techniku, je část těchto lodí vybavena dokem pro vypouštění výsadkových člunů či vznášedel Landing Craft Air Cushion (LCAC).\n\nLetadlové lodě nasadili k provedení vrtulníkového výsadku poprvé Britové za Suezské krize v roce 1956. Tehdy v této roli nasadili lehké letadlové lodě třídy \"Colossus\" — \"Ocean\" a \"Theseus\". Poté byly na první vrtulníkové výsadkové lodě přestavěny letadlové lodě třídy \"Centaur\" — \"Albion\" a \"Bulwark\". Byly to nosiče speciálních jednotek Commandos. Ve Velké Británii na ně navázala až \"Ocean\" v roce 1998.\n\nNejvětší flotilu lodí tohoto typu vlastní USA. Ty v této roli nejprve používali upravené druhoválečné letadlové lodě. Nejprve byla upravena eskortní letadlová loď \"Thetis Bay\" třídy \"Casablanca\". Poté byly upraveny daleko větší letadlové lodě \"Boxer\", \"Princeton\" a \"Valley Forge\" třídy Essex, které byly nasazeny též ve vietnamské válce.\n\nAmerické námořnictvo přitom jako první na světě získalo vrtulníkové výsadkové lodě stavěné od počátku pro tento účel. Jednalo se o osm lodí třídy \"Iwo Jima\". Na ně navázalo pět lodí vylepšené třídy \"Tarawa\" a osm lodí \"třídy Wasp\" – obě tyto třídy byly vybaveny palubním dokem. V současné době Američané staví první jednotku nejnovější třídy \"America\", která velikostí překoná všechna dosavadní plavidla tohoto typu. Třída \"America\" nebude mít, na rozdíl od svých amerických předchůdkyň, palubní dok, ale naopak navýšenu kapacitu leteckého parku. V něm budou zastoupeny i konvertoplány V-22 Osprey a víceúčelové bojové letouny F-35B Lightning II.\n\nItalské námořnictvo vlastní trojici vrtulníkových výsadkových lodí třídy \"San Giorgio\". V této roli však může použít rovněž víceúčelovou letadlovou loď \"Cavour\". Francouzské námořnictvo provozuje dvojici vrtulníkových výsadkových lodí třídy \"Mistral\", o jejichž získání má zájem též Rusko. Japonské námořní síly sebeobrany vlastní tři jednotky třídy \"Ósumi\", Jižní Korea již dokončila první ze čtyř plánovaných lodí třídy \"Dokdo\" a Španělsko provozuje vlastní vrtulníkovou výsadkovou loď \"Juan Carlos I\". Podle španělského projektu staví Austrálie dvě lodě třídy \"Canberra\" (plánované dokončení v letech 2014–2015).\n\n"}
{"id": "565466", "url": "https://cs.wikipedia.org/wiki?curid=565466", "title": "Vývoj názvu města Brna", "text": "Vývoj názvu města Brna\n\nBrno je krajské město v Jihomoravském kraji. Tento článek pojednává o vývoji jeho názvu od 11. století.\n\nZákladem slova je \"brnie\" (kal, špína).\n\n"}
{"id": "565470", "url": "https://cs.wikipedia.org/wiki?curid=565470", "title": "Dějiny Brna", "text": "Dějiny Brna\n\nDějiny Brna začínají v raném středověku, přičemž první písemná zmínka pochází z roku 1091. Trvalé lidské osídlení zde však existovalo již dlouhou dobu před tímto datem, přímým předchůdcem města je slovanské hradiště Staré Zámky. První doklady o přítomnosti člověka na území současného Brna pochází již z pravěku.\n\nNejstarším dokladem lidského osídlení území Brna je rukou opracovaný kámen nalezený na Červeném kopci starý přibližně 700 000 let. V oblasti Brna žil také člověk kromaňonský. Významným nalezištěm se stopami osídlení starší doby kamenné je Stránská skála, kde je ovšem i osídlení z období pozdějších (eneolit). Počínaje mladší dobou kamennou (neolit) byl prostor Brna osídlen nepřetržitě, přičemž v některých obdobích pravěku a celý středověk zde existovaly sídelní útvary centrálního významu. Další významná archeologická naleziště jsou např. Bystrc (sídliště kultury s moravskou malovanou keramikou), Hradisko u Obřan (hradiště z období popelnicových polí), Staré Zámky u Líšně (hradiště z období eneolitu a doby hradištní), Holásky (mohyly z doby halštatské, Brno-Maloměřice (sídliště z mladší doby kamenné, laténské pohřebiště), Řečkovice (osada z doby halštatské), Kotlářská ulice (hrob kovotepce z doby stěhování národů), bohaté na archeologické nálezy je ovšem celé území Brna, jelikož Brněnská kotlina byla velmi příhodná k osídlení (vlídné klima, úrodné půdy, komunikační uzel ap.). Během stavebních prací na univerzitním kampusu v městské části Bohunice byly v roce 2007 nalezeny pozůstatky pravděpodobně opevněné osady z mladší doby kamenné o stáří 6-8 tisíc let. Za odborného archeologického průzkumu byly nalezeny četné pozůstatky dobové keramiky, úlomky pazourků, kostí aj. Z těch se usuzuje, že se mohlo jednat o osadu kupců a lovců, kteří ovlivňovali dění v širokém okolí. Existují dohady, že osada mohla být obehnána i vodním příkopem, pro to však není dostatek důkazů.\n\nNa území tzv. historického jádra Brna bylo zaznamenáno osídlení eneolitické, ze starší až pozdní doby bronzové a halštatu. Pozornost si zaslouží zatím ojedinělé hroby rámcově z 9. století. Trvalé osídlení tohoto areálu počíná ve 12. století, a to v jižní části – zhruba mezi dnešním náměstím Svobody a ulicí Nádražní. V poslední době byly získány také doklady využívání jižních svahů při ulici Pekařské v tomto období. Bohaté pravěké osídlení počínaje eneolitem bylo zaznamenáno také v širším prostoru Dornychu.\n\nVe 2. století n. l. se řecký geograf Klaudios Ptolemaios zmiňoval o osadě Meliodunon zřejmě na území dnešního Brna.\n\nPrvní doklady slovanského osídlení pocházejí z 5.–7. století.\n\nV průběhu 8. a 9. století plnilo centrální funkci v brněnském prostoru hradiště Staré Zámky u Líšně, správní středisko Velkomoravské říše. Určitý význam mělo již v té době sídliště pravděpodobně na ostrově v řece Svratce na území dnešního Starého Brna (přibližně v prostoru Křížové, Křídlovické, Ypsilantiho ulice), snad již v 1. polovině 10. století opevněné (Brněnský hrad). Osídlení zde pokračuje nepřerušeně dále, další opevnění vzniklo nejspíše v 1. polovině 11. století. Nejdříve na přelomu 10. a 11. století byla na levobřeží Svratky postavena rotunda, jejíž pozůstatky byly zachyceny v areálu augustiniánského kláštera na Mendlově náměstí. Tento kostel byl dvakrát přestavěn a roku 1323 založila Eliška Rejčka v jeho těsné blízkosti současný kostel Nanebevzetí Panny Marie sloužící však již nově založenému klášteru cisterciaček. Zdá se, že na Starém Brně bylo i významné centrum přemyslovského státu po ovládnutí Moravy touto dynastií roku 1019, ve 2. polovině 11. a 1. polovině 12. století zde zřejmě sídlila údělná knížata.\n\nZ roku 1091 je první zaručená písemná zmínka v Kosmově kronice, věrohodné jsou však i údaje v tzv. listinných falzech hlásících se rovněž do 11. století. Ve 12. století se raně středověká aglomerace, která zahrnula kromě hradu a osídlení v areálu pozdějšího starobrněnského kláštera ještě hospodářské podhradí na pravobřeží Svratky, rozšířila na svahy jižně od Pekařské ulice a zejména do jižní části pozdějšího města. Tehdy byl také vybudován jednolodní kostelík sv. Petra s kryptou; kolem bylo doloženo soudobé osídlení, nikoliv však opevnění na přístupné straně. Palisádový žlab v místě domu Petrov 8 (biskupství) však nevylučuje existenci hrazeného dvorce. Existence přemyslovského správního hradu v 11. a 12. století na Petrově není ve světle archeologických výzkumů pravděpodobná. Osídlení z 8.–12. století, na které navázalo ve 13. století předměstí, bylo archeologicky prokázáno také v areálu ulic Dornych a Spálená. Kolem roku 1200 přišli němečtí (rakouští) a valonští osídlenci, výrazně se rozrostlo osídlení zahrnující do 30. let 13. století celé pozdější historické jádro v hradbách. Tento vývoj vrcholil vznikem institucionálního města asi ve 30., možná již ve 20. letech 13. století. Jeho právní řád byl odvozen od rakouských měst Enže a Vídně.\n\nRoku 1243 Brnu král Václav I. udělil městská privilegia. Hrad Špilberk patrně založil v 70. letech 13. století Přemysl Otakar II. Již před polovinou 13. století byla vystavěna kamenná hradba. Roku 1292 obdrželo město právo volit rychtáře. V roce 1349 se Brno stalo trvalým sídlem moravských markrabat. Vedle Olomouce bylo Brno nejvýznamnějším moravským městem, zasedal zde i zemský soud a od doby Karla IV. se zde vedla jedna řada zemských desk. Obvod sevřený hradbami dosahoval necelých 37 ha, počet obyvatel se v lucemburské době pohyboval kolem 8 000.\n\nHusitské války zasáhly Brno v letech 1428 a 1430. Brno zůstalo po celou dobu pevnou baštou katolictví, k čemuž přispěl jeho převážně německý charakter. Husité město nedobyli, těžce však utrpělo Staré Brno a další blízké vsi a předměstí.\nJIž v 1.polovině 13. století vznikají v Brně první zděné měšťanské domy, i když ještě o řadu desetiletí později bylo město převážně dřevěné. Proces přechodu ke zděné architektuře se v prostředí měšťanské zástavby výrazně urychlil od 2. poloviny 13. století, takže ve 14. a 15. století mělo Brno v zásadě zděný charakter. Ač cihly se používaly již ve 13. století, velký rozmach cihlových staveb lze zaznamenat v 15. století.\n\nV roce 1641 po dobytí Olomouce švédskými vojsky se Brno stalo faktickým hlavním městem Moravy mj. proto, že sem byly z Olomouce narychlo přemístěny zemské desky. Konec sporu obou měst učinil však až roku 1782 markrabě a císař Josef II., který přiznal nárok na označení hlavního města definitivně Brnu. V září 1643 a pak v roce 1645 bylo samotné Brno neúspěšně obléháno osmnáctitisícovým švédským vojskem generála Torstensona, který chtěl Brno použít jako základnu pro finální útok na Vídeň. Později se k Torstensonovu vojsku přidalo ještě desetitisícové vojsko sedmihradského knížete Jiřího II. Rákócziho, jehož část ale byla zanedlouho odvolána k Lednici. Během tohoto obléhání město bránilo pouze 1476 obyvatel, přičemž vojáci tvořili necelou polovinu. Díky tvrdosti a nasazení obránců a geniální organizaci obrany důstojníkem francouzského původu Raduitem de Souches však Švédové neuspěli a se ztrátou 8 000 mužů byli donuceni obléhání ukončit. Téměř o sto let později, roku 1742, bylo Brno bez úspěchu obléháno pruskými vojsky. V roce 1749 byl v Brně založen moravský soudní a politický senát. Průmysl se začal rozvíjet již roku 1763, kdy byla založena první textilní manufaktura. Roku 1777 bylo založeno brněnské biskupství, podléhající však olomouckému arcibiskupství.\n\nV roce 1805 v Brně nocoval Napoleon Bonaparte před důležitou bitvou u Slavkova. Pobyt francouzských vojsk byl pro město značnou přítěží, spotřebovávala množství potravinových zásob na úkor měšťanů a začaly se šířit nemoci. V roce 1817 bylo císařským dekretem Františka I. založeno Františkovo muzeum, dnešní Moravské zemské muzeum, druhé největší a zároveň druhé nejstarší (po muzeu v Opavě) muzeum v ČR. Rok 1839 bylo město spojeno s Vídní železnicí. Roku 1846 bylo zavedeno veřejné osvětlení plynovými lampami, roku 1847 byl do Brna zaveden telegraf. Od roku 1850 zde až do roku 1949 působil vrchní zemský soud, jehož působnost se vztahovala jak na celou Moravu, tak na České Slezsko. 6. července 1850 bylo k Brnu připojeno 19 dalších katastrálních území a jeho rozloha se zvětšila na 1 732 hektarů; jeho rozšířené území (tzv. vnitřní Brno) se pak zhruba krylo s moderní městskou částí Brno-střed. Zároveň bylo Brno rozděleno na 4 samosprávné okresy, v jejichž čele stály okresní výbory v čele s představeným a náměstkem. V letech 1859–1864 bylo postupně zbořeno téměř celé městské opevnění Brna, z něhož se do dnešní doby zachovaly spolu s přestavěnou Měnínskou bránou jen krátké úseky, přiléhající k ulicím Husova, Bašty a k Denisovým Sadům. Po zboření městského opevnění nastal prudký průmyslový rozvoj města. V srpnu 1869 zahájila provoz koněspřežná dráha. Rok 1873 přinesl první vysokou školu v Brně, technický institut. V letech 1881 a 1882 bylo nově vybudované městské divadlo osvětleno jako první evropské divadlo elektrickými žárovkami T. A. Edisona, hned další rok bylo založeno první české knihkupectví Joži Barviče. Významná byla i řeč profesora T. G. Masaryka 6. června 1882 v Brně na sjezdu na Moravě založené lidové strany. Roku 1899 bylo založeno Vysoké učení technické v Brně. V letech 1896–1916 proběhla v historickém jádru rozsáhlá asanace, při níž bylo zbořeno 238 domů a budov. Od poloviny 19. století se snažili čeští vlastenci o vybudování české univerzity v Brně (např. T. G. Masaryk jako poslanec Vídeňské Říšské Rady sbíral podpisy pro podporu založení), ale kvůli německé menšině ve městě se jim to nepodařilo.\n\nProtože se v Brně existence čtyř okresních výborů neosvědčila, byl 3. května 1905 vydán nový statut města Brna, který okresní výbory rušil. Do čela každého okresu pak volilo městské zastupitelstvo jen jednoho představeného a dva náměstky. V říjnu téhož roku se v Brně konal sjezd Němců, zvaný Volkstag, při kterém došlo k potyčkám mezi Čechy a Němci. Na podnět Němců byla povolána policie a v ulicích Brna zasahovalo vojsko, přičemž byl zabit jeden český dělník.\nPo vzniku první republiky bylo 6. listopadu 1918 převzato Brno do českých rukou. Jako první univerzita nového státu vznikla již 12. prosince 1918 Vysoká škola zvěrolékařská v Brně, nynější Veterinární a farmaceutická univerzita Brno. Další školy univerzitního typu následovaly v roce 1919; 28. ledna vznikla Masarykova univerzita a později téhož roku také Mendelova zemědělská a lesnická univerzita v Brně. 16. dubna 1919 byla na základě zákona č. 213/1919 Sb., o sloučení sousedních obcí s Brnem, k Brnu připojena 2 města (Husovice a Královo Pole) a 21 dalších obcí (Bohunice, Brněnské Ivanovice, Černovice, Dolní Heršpice, Horní Heršpice, Juliánov, Jundrov, Kamenný Mlýn, Kohoutovice, Komárov, Komín, Lískovec, Maloměřice, Medlánky, Obřany, Přízřenice, Řečkovice, Slatina, Tuřany, Žabovřesky a Židenice), čímž vzniklo tzv. Velké Brno o rozloze 12 379 hektarů, téměř o tři roky dříve než Velká Praha. 26. května 1928 bylo Výstavou soudobé kultury v Československu otevřeno nově vybudované Brněnské výstaviště. Rozsáhlou průmyslovou výstavu v následujícím roce si 31. srpna 1929 prohlédl i prezident Československé republiky T. G. Masaryk. V roce 1930 byla postavena proslulá funkcionalistická Vila Tugendhat a v letech 1936–1940 brněnská přehrada. 22. ledna 1933 uskutečnili členové Národní obce fašistické tzv. „Židenický puč,“ který byl armádou potlačen.\n\nV noci z 14. na 15. března 1939 uskutečnili brněnští Němci, jejichž menšina čítala ve městě přes 50.000 obyvatel, puč, při kterém obsadili ještě před příchodem německé okupační armády důležité budovy ve městě. Brněnský starosta Rudolf Spazier však odmítl vydat brněnským Němcům radnici a ve funkci zůstal až do 23. března 1939.\n17. listopadu 1939 byly vysoké školy v Brně přepadeny nacisty a studenti odvlečeni do koncentračních táborů, příštího roku se z Kounicových kolejí stala věznice, kde se konaly popravy a byly odtud vypravovány transporty do vyhlazovacích táborů. Roku 1944 byl k Brnu připojen městys Líšeň. Téhož roku se Brno několikrát stalo terčem anglo-amerických náletů.\n\n26. dubna 1945 Brno v rámci Bratislavsko-brněnské operace osvobodila Rudá armáda. 27. dubna 1945 se sešel ke svému prvnímu jednání Revoluční národní výbor, vedený předsedou a jeho třemi náměstky. Zároveň vzniklo v předměstích i ve vnitřním městě 26 místních národních výborů, které však neměly vždy přesně vymezené kompetence. Hned na konci května proběhlo vysídlení Němců z Brna a tzv. \"Brněnský pochod smrti\", při kterém bylo 20 tisíc moravských Němců odvedeno pěšky na rakouské území a 1691 z nich zahynulo. Jednotlivé MNV pak v Brně působily do konce roku 1946, k 1. lednu 1947 pak byly nahrazeny obvodními radami nově vzniklých 10 městských obvodů, existujících do roku 1949, kdy došlo k další správní reformě Brna. Během komunismu pak došlo ještě k několika dalším správním reformám Brna.\nK 1. lednu 1957 byla k Brnu připojena rozsáhlá oblast Brněnské přehrady (části tehdejších katastrů obcí Bystrc, Kníničky, Rozdrojovice, Moravské Knínice, Chudčice a Veverská Bítýška) o rozloze 31,8 km², prosazená tehdejší brněnskou radnicí u tehdejšího krajského národního výboru bez souhlasu dotčených obcí.\n\nRoku 1958 bylo zbudováno mezinárodní letiště Brno-Tuřany. Roku 1959 započala v Černovicích výstavba prvního brněnského panelového sídliště. Následující masivní výstavba panelových sídlišť pak pokračovala v 60., 70. a 80. letech a výrazně se podepsala na vzhledu mnoha brněnských čtvrtí. 1. července 1960 byly k Brnu připojeny obce Bystrc, Holásky, Kníničky, Mokrá Hora a část katastru Moravan \"(tzv. Nové Moravany)\", čímž se rozloha Brna zvětšila na 18 069 hektarů. Roku 1965 bylo zbudováno i nové divadlo, Janáčkova opera. V letech 1966–1969 byla na území Brna provedena rozsáhlá katastrální reforma. 26. listopadu 1971 byly k Brnu připojeny obce Bosonohy, Dvorska, Chrlice, Ivanovice u Brna, Jehnice, Ořešín, Soběšice a Žebětín. Jako poslední byl k Brnu 1. července 1980 připojen Útěchov. V roce 1987 byla vybudována závodní trať Masarykův okruh.\n\nPo sametové revoluci začala řada bývalých obcí požadovat samosprávu, některé čtvrtě (například Kníničky) uvažovaly i o odtržení od Brna. 30. srpna 1990 schválil poslední Národní výbor města Brna usnesení č. XXIII/110-17 \"k územnímu členění města Brna pro organizaci nejbližších komunálních voleb\", kterým v hrubých rysech stanovil nové členění Brna na 29 samosprávných městských částí, jež začaly existovat 24. listopadu 1990, v den komunálních voleb. 12. září 2010 se v Dolních Heršpicích a Přízřenicích konalo místní referendum o oddělení od Brna a vytvoření nové obce Dolní Heršpice-Přízřenice, o těchto snahách podrobněji pojednává článek Dolní Heršpice-Přízřenice.\n\nOd roku 1990 se Brno stalo sídlem významných institucí s celostátní působností, jako je Ústavní soud, Nejvyšší soud, Nejvyšší správní soud, Úřad pro ochranu hospodářské soutěže nebo naposledy úřad Veřejného ochránce práv – ombudsmana. Z hlediska územěsprávního však význam Brna nebývale klesl až na úroveň krajského města relativně malého Jihomoravského kraje.\n\nPo roce 1990 byla na území Brna k postupně ukončena výstavba dalších panelových domů. Do konce století byly dokončeny rekonstrukce a opravy fasád velkého množství domů v dlouhodobě zanedbávaném historickém jádru města. Přitom došlo v místě velkého špalíčku ke zboření historicky cenných domů (část jich byla vybombardována už za 2. světové války) a vybudováno zde poněkud kontroverzní obchodní centrum. Následně byly také zrekonstruovány Dům pánů z Lipé a Dům pánů z Kunštátu. V roce 2002 byla vila Tugendhat zapsána do seznamu Světového dědictví UNESCO. V letech 2006–7 proběhla často kritizovaná rekonstrukce náměstí Svobody, které bylo vydlážděno žulovými bloky, byla přidána fontána s verši brněnského básníka Jana Skácela, malé pítko a květinová výzdoba na sloupy osvětlení.\n\n\n\nDějiny Brna (od 2011)\n"}
{"id": "565471", "url": "https://cs.wikipedia.org/wiki?curid=565471", "title": "Hedeč", "text": "Hedeč\n\nHedeč může být: \n"}
{"id": "565474", "url": "https://cs.wikipedia.org/wiki?curid=565474", "title": "Polané (západní)", "text": "Polané (západní)\n\nZápadní Polané (též Poliané, polsky Polanie) je historický západoslovanský kmen obývající pánev řeky Warty v 8. století. Na konci 9. století se Polanům podařilo podmanit si většinu slovanských kmenů mezi řekami Odrou a Západním Bugem a mezi Karpatami a Baltem.\n\nKmenový svaz v čele s piastovskou dynastií se vyvinul v polský stát, jehož název pochází od kmene Polanů. Počátky jejich státního útvaru sahají do konce 9. století, i když první písemné zprávy o něm se váží až k roku 963. V druhé polovině 9. století nabyli pravděpodobně ústředního postavení mezi kmeny sídlícími na území dnešního Polska Lenčici a začali je sjednocovat kolem hnězdenského centra. Tak vzniklo jádro budoucího státu Polanů. S tímto označením se však v pramenech setkáváme až na přelomu 10. a 11.století, kdy německý kronikář Dětmar z Merseburku tituluje prvního historicky doloženého vládce tohoto státního útvaru Měška I. z rodu Piastovců jako \"dux Poleniorum\" – kníže Polanů. Jako Polsko byl tento stát poprvé označen císařem Otou III. na sjezdu v Hnězdně v roce 999.\n\nHnězdenský stát se v pramenech (údaje saského kronikáře Widukinda k roku 963) objevil náhle jako silný politický útvar. Ibráhím ibn Jákúb nás zhruba v té době informuje, že Měškův stát byl nejrozlehlejší slovanskou zemí, hraničící na severu s Prusy a na východě s Rusí. Kromě hnězdenské oblasti k němu patřila další etnicky a geograficky blízká území. Mazovsko a Východní Pomoří získali zřejmě již Měškovi předchůdci. Kníže dobyl v letech 967–972 Západní Pomoří a koncem své vlády se roku 990 zmocnil Slezska, které bylo dosud součástí státu českých Boleslavů. Na východě ztratil ve prospěch kyjevského knížete Vladimíra I. Přemyšl a Červoňské hrady (v dnešní Haliči), kudy procházela důležitá obchodní stezka z Kyjeva do Krakova.\n\nVe druhé polovině 60. let přijal Měšek křesťanství. Roku 968 bylo v Poznani založeno misijní biskupství, jež podléhalo přímo papeži. Poté byla zahájena christianizace země.\nKe konci své vlády daroval kníže polský stát formálně sv. Petrovi, to znamená, že jej svěřil do ochrany papežství. Hlavním cílem tohoto kroku bylo získat papeže pro zřízení samostatné církevní organizace v Polsku.\n\nNejnovější archeologické nálezy odkrývají čtyři velká opevnění nebo hradiště (polsky \"gród\") na území raně polského státu:\n"}
{"id": "565475", "url": "https://cs.wikipedia.org/wiki?curid=565475", "title": "Polané", "text": "Polané\n\nPolané jsou starověký slovanský kmen obývající území dnešního Polska, Ruska Běloruska, Ukrajiny, Česka, Slovenska. Polané se dělí na dvě podskupiny:\n\n"}
{"id": "565486", "url": "https://cs.wikipedia.org/wiki?curid=565486", "title": "Planetárium Ostrava", "text": "Planetárium Ostrava\n\nPlanetárium Ostrava (dříve \"Hvězdárna a planetárium Johanna Palisy\") je třetím největším planetáriem v Česku a jediným v Moravskoslezském kraji. Bylo založeno v roce 1980 a je součástí VŠB – Technické univerzity Ostrava. Sídlí v areálu na západním okraji města Ostravy v městském obvodu Krásné Pole.\n\nProgramová nabídka planetária zahrnuje audiovizuální pořady pod umělou oblohou, které jsou vhodné nejen jako doplněk školní výuky, ale slouží ke vzdělávání a popularizaci astronomie pro veřejnost.\nHvězdárna má k dispozici dvě kopule. První je určena pro veřejnost a za jasných středečních a sobotních večerů v ní probíhají tematická pozorování, zaměřená na zajímavé objekty hvězdného nebe. Druhá kopule je využívána pro odborná astronomická pozorování.\n\nVe středu 15. října 1980 bylo planetárium slavnostně otevřeno a zpřístupněno prvním návštěvníkům. Ovšem tehdy se nepřestřihávala páska hvězdárny a planetária (dále HaP), ale sdruženého pracoviště – Báňské měřické základny (dále jen BMZ). \n\nK plnému rozvoji činnosti planetária i hvězdárny došlo až na sklonku 80. a v průběhu 90. let minulého století. V roce 1994 byla instituce BMZ zcela zrušena a HaP začleněny pod Institut geodézie a důlního měřictví Hornicko-geologické fakulty VŠB-TU. \n\nV letech 1992–1998 byla činnost planetária výrazně podporována Školským úřadem v Ostravě. Od poloviny 90. let 20. století finančně podporuje činnost planetária také statutární město Ostrava.\n\nOd 15. října 2000 byl používán název \"Hvězdárna a planetárium Johanna Palisy\". \n\nV sobotu 24. dubna 2010 byla v planetáriu uvedena premiéra pořadu \"virtuální vesmír: Start!\", ve kterém je poprvé v planetáriu v ČR použita stereoskopická projekce (3D). Jedná se o technologii Infitec s pasivními brýlemi a vizualizační prostředí Uniview (v této kombinaci se jednalo o první instalaci v planetáriu na světě). \nPlanetárium slouží, jako vzdělávací zařízení pro širokou veřejnost. V nabídce planetária nalezneme mnoho pořadů, rozčleněných podle různých věkových kategorií, sloužící jako doplňková výuka pro školy. Mezi ostatní činnosti můžeme zařazovat také: pozorování hvězd a planet na hvězdárně, odborné přednášky, dále také pořádání olympiád, a různých celostátních projektů.\nDlouhodobě se roční návštěvnost pohybuje od 50 000 do 55 000 osob.\n\nJe vybaveno středním opticko-mechanickým planetáriem, které vyrobila firma Carl Zeiss Jena. Jde o typ Raumflug planetarium DP2 (\"Planetárium pro kosmické lety\") z roku 1980. Doplňková projekce je zajištěna 6 dataprojektory (dva z nich jsou širokoúhlé projektory Barco). \n\n\n\n"}
{"id": "565501", "url": "https://cs.wikipedia.org/wiki?curid=565501", "title": "Berijev", "text": "Berijev\n\nBerijev, dříve \"Konstrukční kancelář Berijev\", je ruský letecký výrobce, který se zaměřuje na vývoj a výrobu obojživelných letadel. Zkonstruovaná nebo navržená letadla mají často tovární prefix Be. Firmu roku 1934 založil Georgij Berijev jako OKB-49. Sídlo společnosti je ve městě Taganrog. V současnosti má firma okolo 3 000 zaměstnanců.\n\nOd roku 2006 je společnost součástí Sjednocené letecké korporace.\n\n"}
{"id": "565504", "url": "https://cs.wikipedia.org/wiki?curid=565504", "title": "Jatka č. 5", "text": "Jatka č. 5\n\nJatka č. 5, aneb Křížová výprava dětí – povinný tanec se smrtí (\"Slaughterhouse-Five, or The Children's Crusade: A Duty-Dance with Death\") je vědeckofantastický, autobiografický román amerického spisovatele Kurta Vonneguta jr. z roku 1969. Vypráví o zkušenostech z 2. světové války a cestování v čase amerického vojáka \"Billyho Pilgrima\".\n\nKniha má několik dějových linií. V jedné z nich je vyprávěn příběh amerického vojáka Billyho Pilgrima, jehož pluk chvíli potom, co se k němu připojí, je rozmetán Němci v bitvě v Ardenách. Billy přežije a prchne do lesů, kde je zajat a odvezen do zajateckého tábora. Z něj je dovezen do Drážďan, kde bydlí v budově č. 5 místních jatek. Zajatci i německé stráže se schovají v hlubokém sklepení, kde přečkají zničení města.\nBilly „pendluje v čase“ a zažívá události z minulosti i budoucnosti mimo chronologické pořadí, některé i opakovaně. Je unesen mimozemšťany z Tralfamadoru. Tam je vystavován spolu s pornoherečkou Montanou Wildhackovou, která mu dělá družku. Tralfamadořané, kteří žijí ve čtyřech rozměrech, už viděli celý svůj život a nemohou z něj nic měnit, mohou si ale vybrat, který okamžik chtějí právě prožívat. Pilgrim je přesvědčen o pravdivosti jejich teorií.\n\nJak Billy cestuje, nebo věří, že cestuje, v čase vpřed i zpět, prožívá znova různé události ve svém životě, skutečné i fantaskní. Tráví čas na Tralfamadoru, v Drážďanech, ve válce, kráčející ve sněhu před svým zajetím, ve svém konformním životu v 50. letech, nakonec je zabit Paulem Lazzarem.\n\nTato vražda je důsledek několika událostí z konce války. Na útěku Billy potkal Rolanda Wearyho. Po zajetí Wearymu Němci sebrali všechno, včetně bot, kvůli čemuž dostal gangrénu, na kterou i zemřel. Na smrtelné posteli přesvědčí Lazzara, že za jeho smrt může Billy, a proto Lazzaro Wearymu slíbí, že ho pomstí.\n\nBilly díky cestování časem ví, kdy a kde bude zabit, a je s tím smířen. Je střelen laserovou pistolí po svém projevu o létajících talířích a pravé povaze času před velkým publikem v Chicagu v rozdělených Spojených státech v pátek 13. února 1976 (v době psaní románu budoucí datum).\n\nVypravěč\n\nBilly Pilgrim\n\nRoland Weary\n\nPaul Lazzaro\n\nKilgore Trout\n\nEdgar Derby\n\nHoward W. Campbell, Jr.\n\nValencia Merblová\n\nRobert Pilgrim\n\nBarbara Pilgrim\n\nTralfamadořané\n\nMontana Wildhacková\n\nDivoký Bob\n\nEliot Rosewater\nVe vyprávění se poprvé objevuje fráze „Tak to chodí“ (v originále „So it goes“), která je významným aspektem vyprávění. Je použitá často v kontextu, kdy se mluví o smrti jako snaha posunout vyprávění k jinému tématu, memento mori, nebo vysvětlení nevysvětlitelného. Celkem se v vypravování „tak to chodí“ objevuje 106x. Tato věta se objevuje i v následujících románech (Groteska a další). Časem se „So it goes“ stalo sloganem odpůrců války ve Vietnamu.\n\nJako postmoderní, metafikční román, je první kapitola knihy autorova předmluva o tom jak a proč začal psát Jatka č. 5, omlouvá se že „Je tak krátká a zmatená a rozvrzaná“ protože „o masakru se nic inteligentního říct nedá. Předpokládá se, že všichni jsou mrtvi, že už nikdy nic neřeknou, že už nikdy nebudou nic chtít. Předpokládá se, že po masakru se rozhostí hluboké ticho, a taky tomu tak vždycky je“.\n\nPodobně jako v knize Matka noc, jen ještě více, Vonnegut se pohybuje na hranici skutečnosti a fikce. Hned první věta říká: „Všechno, o čem tu bude řeč, se víceméně stalo“. Mimoto se později v ději objeví postava o které vypravěč řekne: „Byl jsem to já. Já to byl. Já, autor téhle knížky“.\n\nV příběhu je také několik zmínek o skutečných i vymyšlených knihách a pořadech. Např. Billy čte knihu „Údolí loutek“ a i tralfamadorské romány, nebo se účastní rozhlasového pořadu o tom zda je román mrtev.\n\nO hlavní události, náletu na Drážďany Kurt Vonnegut píše: (překlad Jaroslav Kořán)\nPřičemž cituje údaje z knihy Zničení Drážďan od Davida Irvinga, což je dost nedůvěryhodný zdroj, protože David Irving je známý překrucováním historie ve prospěch nacistů. Historiky je obvykle uváděno 18 000 až 25 000 obětí.\n\nV roce 1972 natočil George Roy Hill stejnojmenný film který, ač u filmových kritiků oblíben, nebyl divácky úspěšný. Na festivalu v Cannes získal cenu poroty (\"Prix du Jury\") (1972) a také dostal ceny Hugo a Saturn. Hlavním kameramanem v tomto filmu byl Čech, Miroslav Ondříček a ve filmu jako kulisa posloužila řada pražských zákoutí: Hlavní nádraží, Malá Strana (průvod zajatců drážďanskou ulicí), Holešovická tržnice (jatka č. 5), Právnická fakulta (Tralfamadorské shromáždění) a natáčelo se také v Mostě (Drážďany po náletu)\n\nGuillermo del Toro oznámil že chystá remake původního filmu na počátek roku 2011. Dodržení tohoto termínu je ale nepravděpodobné protože je zaneprázdněn prací na filmu Hobit.\nV roce 1996 se román dočkal uvedení v Chicagu pod režií Erica Simonsona.\n\n\"(Údaje získány z a )\"\n\n\nDo slovenštiny přeložil knihu Karol Dlouhý a vyšla pod jménem \"„Bitúnok č. 5, alebo Detská križiacka výprava“\"\n\n\n\n"}
{"id": "565505", "url": "https://cs.wikipedia.org/wiki?curid=565505", "title": "Homocon", "text": "Homocon\n\nHomocon je výraz označující, zejména v anglo-americkém prostředí, zástupce konzervativního názorového proudu v LGBT hnutí. Doslova \"homocons\" = \"homosexual conservatives\" = homosexuální konzervativci.\n\nK autorství termínu se zpětně přihlásil americký žurnalista a spisovatel Richard Goldstein, autor publikace \"Homocons: The Rise of the Gay Right\" (2003). Původně byl míněn jako pejorativní, ale nakonec se ujal jako v podstatě neutrální. Byl použit ve vztahu ke skupině publicistů, mezi nimiž byli např. literární kritik Bruce Bawer či žurnalista a politolog Andrew Sullivan. Tato skupina představovala v polovině 90. let 20. století jakousi „kontrarevoluci“ vůči liberálnímu proudu amerického LGBT hnutí a jeho zasazení do kontextu sexuální revoluce.\n\nHomocons se vyhraňovali vůči pojetí gay minority jako společenství narušujícího všechny společenské zvyklosti, distancovali se od mediálně oblíbené teatrální přesexualizovanosti v rámci průvodů gay hrdosti a od sexuality coby středobodu gay identity, odmítali „queer“ coby zastřešující pojem pro neheterosexuální identity a spojování s levicovými či revolučními skupinami. Usilovali o společensko-politickou integraci na základě sdílených konstruktivních a v podstatě konzervativních hodnot (včetně náboženství). Zejména kladli důraz na konzervativní potenciál gay identity a na trvalé partnerské svazky akceptované společností jako legitimní životní forma.\n\nBawer a Sullivan také kritizovali současný americký náboženský fundamentalismus, který se podle nich neprávem označuje jako konzervatismus či tradicionalismus, neboť ty by měly být schopny reagovat na proměny světa kultivovaně a otevřeně, nikoli hystericky a nenávistně, tedy mimo jiné by neměly být homofobní.\n\nAčkoli jiní výrazní autoři, kteří by „hnutí homoconů“ dále rozvíjeli, se dosud neobjevili, resp. zastánci konzervativního proudu se neoznačují za homocony nebo se nehlásí přímo k odkazu Bawera a Sullivana, tito autoři pojmenovali reálně existující tendence uvnitř gay komunity. Skutečností je, že od 90. let 20. století se centrálním tématem gay aktivismu i oponentního nábožensko-pravicového aktivismu stalo legislativní uznání partnerských svazků osob stejného pohlaví (tzv. registrovaného partnerství či jiných forem včetně stejnopohlavního manželství).\n\nTato skupina sklidila kritiku ze strany těch gay akademiků, novinářů a aktivistů, kteří podporovali pokračování sexuální revoluce a zpochybňování tradičních hodnot, rozvíjeli queer identity a udržovali levicové politické aliance. Kromě ideologických argumentů (blízkost k pravicové Republikánské straně) či psychoanalytických argumenů (údajné osobní problémy autorů) se kritika ve své věcné rovině opírala o sociologické argumenty, totiž že homocony proklamovaná „normalita“ gay osob je použitelná jen pro bílé, maskulinní, středostavovské a společensky úspěšné muže, zatímco ponechává stranou všechny ostatní, kteří se nemohou takto „adaptovat“. Z druhé strany byli homoconi odmítáni i konzervativní scénou s odůvodněním, že homosexualita je špatná v každém případě.\n\n"}
{"id": "565515", "url": "https://cs.wikipedia.org/wiki?curid=565515", "title": "Edward Osóbka-Morawski", "text": "Edward Osóbka-Morawski\n\nEdward Bolesław Osóbka-Morawski, vlastním jménem Edward Osóbka (5. října 1909, Bližyn, Ruské impérium – 9. ledna 1997, Varšava, Polsko) byl polský socialistický politik.\n\nEdward Osóbka-Morawski se narodil v dělnické rodině, po smrti otce v roce 1914 musela rodina pracovat na poli a na pilách. \n\nV letech 1918 – 1923 docházel Osóbka-Morawski do základní školy hlavní v Bližynu, a později pracoval ve zbrojní továrně ve Skarżysko-Kamienné. V roce 1928 odešel do Koňských, kde pracoval jako úředník. Tehdy vstoupil do Polské socialistické strany. Později odešel do Veluně. \n\nV roce 1936 odešel Osóbka-Morawski do Varšavy, kde byl členem některých levicových organizací. V roce 1938 založil spotřební družstvo \"Osvobození\", jehož předsedou byl do následujícího roku. Poté studoval na Varšavské univerzitě práva a ekonomii.\n\nV září 1939, kdy nacistické Německo obsadilo Polsko, byl Osóbka-Moravski členem ilegálních jednotek na obranu Varšavy. V říjnu odešel do sovětského okupačního pásma a tři měsíce strávil v Hajnovce. \n\nKe konci prosince 1939 se Osóbka-Morawski vrátil do Varšavy a setkal se s Adamem Próchnikem a jeho skupinou \"žoliborských socialistů\". V roce 1941 vstoupil do organizace \"Barikáda volnosti\", a po uvěznění jejích vůdců nad ní převzal kontrolu. \n\nV květnu roku 1944 odešel do Moskvy, kde pobyl do července a setkal se se Stalinem. Dne 27. července 1944 podepsal Osóbka-Morawski s Vjačeslavem Molotovem smlouvu o přenechání východních polských hranic.\n\nPo osvobození Polska roku 1944 se Osóbka-Morawski stal ministerským předsedou prozatímní vlády. Byl však proti koalici s Polskou dělnickou stranou, a proto byl roku 1947 z funkce odvolán. Stal se následně ministrem pro administrativní záležitosti.\n\nOd té doby až do roku 1952 byl poslancem Sejmu. Po nástupu Władysława Gomułky se Osóbka-Morawski stal členem Polské sjednocené dělnické strany. Do roku 1968 působil jako ředitel centra pro správu zdravotních středisek. Do politiky se naposledy vrátil roku 1990, kdy krátce působil jako předseda ústředního výboru Polské socialistické strany.\n"}
{"id": "565525", "url": "https://cs.wikipedia.org/wiki?curid=565525", "title": "Pozdní středověk", "text": "Pozdní středověk\n\nPozdní středověk představuje historické období probíhající zhruba ve 14. a 15. století v Evropě. Předchází mu vrcholný středověk a navazuje na něj doba raného novověku. V této éře zasáhla Evropu hospodářská a demografická krize, způsobená krom vyčerpání vnitřní kolonizace i velkou morovou epidemií, jež prošla Evropou v polovině 14. století. Evropské hospodářství se z krize, jež nezasáhla všechny odvětví výroby, nicméně postupně vzpamatovalo.\n\nI během pozdního středověku došlo k několika významným vojenským střetnutím, mezi nimi stoletá válka, válka růží a na Pyrenejském poloostrově byla završena ke konci 15. století reconquista. Z těchto válek vzešly v západní Evropě monarchie se silnou panovnickou mocí, zatímco ve střední Evropě se dotvářely stavovské státy, v nichž se panovník dělil o moc se zástupci šlechty, duchovenstva či měšťanstva.\n\nPro papežství, jež se nejdříve na počátku tohoto období ocitlo pod vlivem francouzského dvora, znamenalo zejména 14. století období úpadku. Jeho postavení nepomohlo ani papežské schizma vyřešené až roku 1417 po kostnickém koncilu. Zároveň musela papežská kurie čelit četné kritice a snahám o reformu církve.\n\nV kultuře se vedle dosud trvající obliby kompendií začal prosazovat nový myšlenkový proud zvaný humanismus, jenž v konečném důsledku naboural dosud trvající názory o postavení člověka ve světě. Od svého nástupu v polovině 14. století se za pomoci knihtisku, vynalezenému zhruba o sto let později, postupně rozšířil Evropou a spolu s renesancí signalizoval pomalý přechod od středověkému zřízení k rodící se společnosti novověku.\n\nZa konec středověku a s ním i pozdního středověku se pokládají zejména dvě události – objevení Ameriky Kryštofem Kolumbem roku 1492, které zahájilo éru kolonialismu, a vystoupení Martina Luthera roku 1517, jež stálo u zrodu reformace, ačkoliv existují i další významné události v této době, spojované s přerodem středověku do novověku. Tyto dvě jsou však nejvýznačnější.\n\nBěhem 14. století se expanze křesťanstva v Evropě zastavila. S definitivní platností ustaly též nájezdy a invaze kmenů z východních stepí – posledním takovým se stal příchod Mongolů v polovině 13. století. I bez velkých nepřátelských nájezdů neušla Evropa jiným problémům. Předně se notně zpomalil populační růst a ochabla vnitřní kolonizace. Mnohé vesnice, jež byly nedávno vystavěny, ležely ladem, protože výnosy z okolních pozemků nedostačovaly potřebám obyvatelstva. Spolu s vyklučením hvozdů začalo docházet k nedostatku lesního porostu a s tím spojeným dalším ekonomickým obtížím. Pozdní středověká společnost se tak dostala do krize, jež záhy způsobila vedle četných vzpour obyvatelstva i snižování hodnoty peněz, čímž došlo k úpadku mnohých bankovních domů v italské oblasti. Hospodářství západní Evropy, jehož části byly orientované na výrobu zboží pro bohatší vrstvy, zejména soukenictví, začalo ochabovat. Důvodem tohoto úpadku byl klesající zájem chudnoucích vyšších vrstev a odliv pracovníků do jiných oblastí výroby, stejně tak i rozsáhlé zadlužování vlád a neobratnost v peněžnictví podpořily narůstající úpadek.\n\nRanou se pro celou Evropu staly nové hladomory, jež během 13. století z jejích západních částí téměř vymizely. Zejména hladomor z let 1315-1317 a následující strádání obyvatelstva podvýživou umocnily nástup nové vlny moru, jenž po roce 1348 prošel opakovaně Evropou a způsobil radikální pokles evropské populace.\n\nPřes tyto pohromy se Evropa začala postupně zotavovat. Hospodářský úpadek zasáhl jen některé oblasti ekonomiky, v jiných došlo k novému rozmachu. I v soukenictví se projevil nový trend, zaměřený na potřeby širší populace. Zatímco některé starší podniky zkrachovaly, nahradily je jiné s rozsáhlejším a ne tak náročným zákaznictvem.\n\nV zemědělství nadále hrála podstatnou roli šlechta a duchovenstvo. Postupně se upouštělo od pouhého obdělávání půdy, jehož výsledek tovořil prakticky celou zemědělskou produkci a začalo se s intenzivnějším chovem dobytka, což mělo oddálit doby neúrody a hladomorů. Byla také vytvořena propracovanější hospodářská a finanční politika. Navíc pro ty, kteří přežili morové epidemie, znamenal úbytek pracovních sil zvýšení mezd, čímž si příslušníci mnoha profesí obecně přilepšili. Měšťanstvo, stále rostoucí sebevědomá vrstva, přispělo podporou kvalitní výroby k vzestupu životní úrovně a šíření kultury, jež se odrazily i v nově se prosazující renesanci.\n\nKrizi společnosti se aristokracie snažila překonat i účastí ve vojenských konfliktech. V mnoha případech tyto konflikty nicméně vedly k nastolení silných centralizovaných monarchií ve Francii, Anglii a na konci 15. století i ve sjednoceném Španělsku.\n\nJeden z nejvýznamnějších konfliktů této epochy představovala stoletá válka mezi Francií a Anglií. Přes úspěchy anglického krále Eduarda III. v polovině 14. století a získání značné části francouzského území po bitvách u Kresčaku, Poitiers a Azincourtu se podařilo po korunovaci Karla VII. francouzským králem roku 1429 anglický vliv ve Francii postupně eliminovat. Významně k tomu přispěla vítězná bitva u Formigny roku 1450 a Castillonu o tři roky později. Kromě Calais se anglické panství ve Francii zhroutilo a stoletá válka skončila. Tento konflikt dal nicméně vzniknout dalšímu významnému státu, o nějž později svedli boj Kapetovci a Habsburkové – burgundskému vévodství, jež vedle některých francouzských zemí zahrnovalo ve své době i podstatnou část dnešního Nizozemí a Belgie. Mezitím se v Anglii po konci stoleté války rozpoutal domácí konflikt zvaný válka růží mezi dvěma vlivnými rody – Yorky a Lancastery. Po vyčerpávajících bojích zde usedla na trůn nová dynastie Tudorovců.\n\nSvé postavení posilovaly i dvě země na Pyrenejském poloostrově, Kastílie a Aragon. Zde se podařilo do konce 14. století nejen dobýt značnou část muslimských držav, ale v případě aragonského království i získat významné pozice ve středomoří. Po občanských válkách se za vlády katolických králů Isabely Kastilské a Ferdinanda Aragonského obě země spojily v nový stát – Španělsko.\n\nNa rozdíl od západní společnosti se ve střední Evropě více prosazoval princip stavovského zastoupení jako partnera panovníka při vykonávání vlády ve státě. V rámci svaté říše římské pak existovalo několik silných knížecích států, díky jejichž odporu byla snaha o přebudování tohoto státu takřka nemožná. Po vládě Ludvíka Bavora z rodu Wittelsbachů nastoupil roku 1346 na říšský trůn Lucemburk Karel IV., kterého situace v říši vedla k prosazování realistické politiky a podpoře zejména své vlastní pozemkové domény. Přesto ještě za Karla IV. představovala říše nadále významného hráče evropské politiky. Po vymření lucemburské dynastie císařem Zikmundem se do čela říšské politiky opět vrátili, tentokrát již téměř natrvalo, Habsburkové.\n\nV Polsku se po epizodické vládě Přemyslovců ujal moci Vladislav Lokýtek, jemuž se podařilo po dlouhé době sjednotit značnou část polských zemí do jednoho celku. Za vlády jeho syna Kazimíra III. Velikého dosáhlo Polsko významného postavení v rámci střední Evropy. Po vymření Piastovců se zde vlády ujal Ludvík z rodu Anjouvců, jehož otec Karel Robert získal uherský trůn na úkor pozdějšího českého krále Václava III. Ani Ludvík nedokázal zplodit legitimního mužského potomka – po jeho smrti připadlo Uhersko Zikmundovi Lucemburskému a v Polsku získal vládu litevský rod Jagellonců, čímž došlo k uzavření personální unie s litevským velkovévodstvím. Jagellonci se po dalších peripetiích prosadili ke konci 15. století i v českém království a Uhersku. Zde jejich rod vymřel smrtí Ludvíka Jagellonského v bitvě u Moháče roku 1526.\n\nBěhem 14. století kulminoval vliv Hanzy, obchodního spolku, jenž si udržoval zejména v oblasti Baltu a severního Německa značný vliv. Jeho úpadek započal až na přelomu 14. a 15. století, kdy Dánsko, jež získalo v rámci takzvané Kalmarské unie i Norsko a Švédsko, získalo dominantní postavení v baltském obchodu. Monopol hanzovních měst na obchod se severní Evropou, jehož ve 14. století spolek dosáhl, se stal postupně minulostí. Jiná situace panovala na Apeninském poloostrově, kde městské námořní republiky, spolu s dalšími italskými státy, hrály nezanedbatelnou úlohu. Jejich význam poklesl až díky úspěšnému postupu osmanské říše na Balkáně a ve východním Středomoří, čímž došlo ke ztrátě mnoha obchodních středisek a kolonií a s tím spojeným postupným hospodářským úpadkem.\n\nV problematické situaci se po dlouhou dobu rovněž nacházelo papežství. Od roku 1308 papežové sídlili v Avignonu, kde se dal uplatňovat mnohem více vliv francouzských králů, kteří toho často využívali. Toto zajetí trvalo až do roku 1377, kdy Řehoř XI. přesídlil nazpět do Říma. Papež ale náhle zemřel a na jeho místo byl na nátlak obyvatel Říma zvolen Ital – Urban VI., který (jak se později zjistilo) trpěl pravděpodobně duševní chorobou. Kardinálové z tohoto důvodu zvolili nového papeže Klimenta VII., čímž došlo ke vzniku papežského schizmatu. Po několik dalších desetiletí probíhaly spory mezi dvěma (později i třemi) papeži, jedním sídlícím v Římě, druhým v Avignonu. Situaci vyřešil až kostnický koncil, který pod vedením Zikmunda Lucemburského odstranil dosud trvající pontifikát několika papežů a namísto nich nastolil roku 1417 Martina V.\n\nJiž od počátku 15. století se začaly organizovat, zpočátku zejména v Portugalsku, námořní výpravy s cílem objevit cestu do Indie, odkud by bylo možno dovážet koření, jež byla na evropském trhu silně ceněna. Protože roku 1453 padla do rukou Osmanské říše Konstantinopol, jedno z center obchodu mezi Evropou a Asií, stala se otázka nové cesty do Indie nanejvýš aktuální. Podpora nových objevitelských výprav proto stoupala a o hledání obchodních cest k asijským přístavům se začala zajímat i Kastílie. Roku 1492, shodou okolností ve stejný rok, kdy byla završena reconquista dobytím Granady, poslední muslimské pevnosti na Iberském poloostrově, Kryštof Kolumbus ve službách Isabely Kastilské a Ferdinanda Aragonského objevil ve snaze dostat se západní cestou do Indie nový kontinent, který byl později nazván Amerika. Započala tak éra zámořských objevů a kolonialismu, proběhnuvších již v nové epoše – novověku.\n\nPozdně středověká společnost nadále dávala najevo svou zbožnost, především cestami k poutním místům. Na rozdíl od předchozích let ale mnozí poutníci začali více využívat dostupných dopravních prostředků, zejména lodí. Objevilo se množství lidových kazatelů, schopných strhnout k náboženskému zanícení své obecenstvo. Dbalo se na někdy vysoce emocionální, v některých případech až křečovité vyznávání víry a zbožnosti. Vzrostla záliba v psaní učených kompendií, shrnujících prací zabývajících se prvky většího celku. Například Mikuláš Kusánský vydal dílo \"De concordatia catholica\", v němž obhajuje postavení koncilu vůči papeži; florentský arcibiskup Antoninus se zaměřil ve svém díle \"Suma moralis\" na ekonomické aspekty lichvářství. Kosmografická práce Petra z Ailly zvaná \"Imago mundi\" (\"Obraz světa\") umožnila Kolumbovi utvrdit se v přesvědčení o existenci západní cesty do Indie.\nV architektuře se nadále projevovala gotika, ovšem v mnohem výstřednější a pompéznější podobě, aby pokračovala jakožto užívaný umělecký sloh i do 16. století. V této době se důrazně prosadila zejména v Portugalsku. Dále se však vytvářely i další oblasti v umění, například zlatnictví. Namísto menších relikviářů, schránek na ostatky svatých, byly, zejména ve Španělsku, vyráběny jejich větší varianty zvané monstrance. Co se týče rytířského života, dosáhla rytířská kultura v této době vrcholu v rámci zakládání dalších rytířských řádů, množství prestižních turnajů a oslav. Na druhou stranu dvorská literatura v této době již upadala.\n\nV Evropě se v průběhu 14. století začal se vzrůstající měrou prosazovat humanismus a s ním i renesance spojená se zvýšeným zájmem o římské a řecké antické kulturní dědictví. Člověk je chápán jako individuální bytost, což se projevilo i v oblasti sochařství, kde vznikla snaha o realističtější zpodobnění jedince. Základním nástrojem nového intelektuálního měřítka se stala filologie a s ní spojené rozsáhlé literární dílo \"De elegantiis linguae latinae\" od Lorenza Vally. Došlo také v posunu vnímání smrti a času – člověk si začal více uvědomovat a nesnadněji se vyrovnávat se ztrátou života a smrtí, stejně tak ale začal počítat a podrobovat měřením i čas. Velkou měrou dopomohl šíření humanismu i knihtisk, vynalezený Johannem Gutenbergem v polovině 15. století.\n\nI v pozdním středověku se projevily tendence ke kritice církve. Někteří autoři tohoto směru se soustřeďovali na dvoře Ludvíka Bavora, jenž po dlouhou dobu neměl s papežským stolcem přátelské vztahy. Významnými církevními reformátory, označenými katolickou církví za heretiky, byli například John Wycliffe či Jan Hus. Na jejich díla již v období novověku navázal i významný představitel reformace Martin Luther, jehož vystoupení roku 1517 se také někdy pokládá za konec středověku.\n\n\n\n"}
{"id": "565527", "url": "https://cs.wikipedia.org/wiki?curid=565527", "title": "Babuškin", "text": "Babuškin\n\nBabuškin (rusky \"Бабушкин\"), před rokem 1941 známý jako Mysovsk (\"Мысовск\"), je největší (ne však hlavní) město v Kabanském rajónu v Republice Burjatsko v Rusku. Nachází se na jižním cípu Bajkalu a probíhá vedle něj Transsibiřská magistrála.\n\nBabuškin byl založen v roce 1892 na poštovní staniční Mysovaja. Mělo sloužit jako obchodní cesta z Číny do Ruska.\n\nO pár let později bylo město vybráno jako konečná stanice pro trajektovou linku napříč Bajkalem, která byla využívána jako část Transsibiřské magistrály, dokud nebyly železniční linky kolem jižního břehu v roce 1905 dokončeny. V roce 1902 dostalo město svůj status.\n\nV roce 1941 bylo město přejmenováno na Babuškin, na počest bolševického revolucionáře a žurnalisty Ivana Babuškina, který zde byl 18. ledna 1906 se svými kumpány zastřelen za pašování zbraní. Město se tak jmenuje dodnes.\n"}
{"id": "565528", "url": "https://cs.wikipedia.org/wiki?curid=565528", "title": "M151 MUTT", "text": "M151 MUTT\n\nM151 MUTT (M151 Military Utility Tactical Truck) byl následník jeepů M38 a M38A1 z období Korejské války. Vyráběly ho firmy AM General, Ford a Kaiser v letech 1959 až 1982. Byl nasazen ve Vietnamské válce. Vozidlo M151 bylo navrženo s vnějším rámem, bylo tedy prostornější než předchozí jeepy a zahrnovalo nezávislé tlumiče. Později bylo ve většině rolí v předních liniích nahrazeno větším vozidlem AM General HMMWV. Protože některá vozidla M151A2 stále sloužily v americké armádě v roce 1999, slouží série M151 déle než druhoválečný MB/GPW, M38 a M38A1 dohromady.\n"}
{"id": "565532", "url": "https://cs.wikipedia.org/wiki?curid=565532", "title": "Mládežnická vesnice Ben Šemen", "text": "Mládežnická vesnice Ben Šemen\n\nMládežnická vesnice Ben Šemen ( כפר הנוער בן שמן, \"Kfar ha-No'ar Ben Šemen\", Ben Šemen - doslova „\"Syn oleje\"“, přeneseně „\"Úrodný\"“, v oficiálním přepisu do angličtiny Ben Shemen\n) je vzdělávací komplex a obec v Izraeli, v Centrálním distriktu, v Oblastní radě Chevel Modi'in.\n\nLeží v nadmořské výšce 70 metrů v hustě osídlené a zemědělsky intenzivně využívané pobřežní nížině, nedaleko od úpatí kopcovitých oblasti v předhůří Judeje a Samařska. Jižně od vesnice protéká Nachal Ajalon. Východně se rozkládá Benšemenský les - velká zalesněná plocha na svazích táhnoucích se k městu Modi'in.\n\nObec se nachází 20 kilometrů od břehu Středozemního moře, cca 20 kilometrů jihovýchodně od centra Tel Avivu, cca 35 kilometrů severozápadně od historického jádra Jeruzalému a 3 kilometry východně od města Lod. Leží v silně urbanizovaném území, na jihovýchodním okraji aglomerace Tel Avivu. 6 kilometrů severozápadním směrem od obce se rozkládá Ben Gurionovo mezinárodní letiště. Mládežnickou vesnici Ben Šemen obývají Židé, přičemž osídlení v tomto regionu je etnicky převážně židovské. Pouze ve městech Lod a Ramla ležících jihozápadně odtud je cca dvacetiprocentní menšina Arabů.\n\nMládežnická vesnice Ben Šemen je na dopravní síť napojena pomocí místní silnice číslo 443. Poblíž ní se kříží dva velké dálniční tahy: severojižní dálnicí číslo 6 (takzvaná \"Transizraelská dálnice\") a dálnice číslo 1 z Tel Avivu do Jeruzalému. Související dálniční křižovatka patří k nejfrekventovanějším dopravním uzlům v zemi. Jižně od vesnice probíhá rovněž nový úsek železniční trati vedoucí z aglomerace Tel Avivu do města Modi'in-Makabim-Re'ut.\n\nMládežnická vesnice Ben Šemen byla založena v roce 1921. Jméno vesnice je inspirováno citátem z biblické Knihy Izajáš 5,1 - „\"Můj milý měl vinici na úrodném svahu\"“\n\nJiž roku 1906 zde Nachum Wilbush otevřel podnik na zpracování olivového oleje. Tehdy se lokalita nazývala Chadid (podle nedalekého pahorku Tel Chadid a arabské vesnice al-Hadita, jež stála poblíž do roku 1948). Téhož roku tu z iniciativy sionistického hnutí Bilu vznikl ústav pro židovské sirotky z Ruska. Zanikl ale o rok později. Roku 1909 byla lokalita využita pro pobyt pracovního táboru, tedy kolektivu sionistických dobrovolníků, kteří v tomto regionu prováděli meliorační a zalesňovací práce. Roku 1908 totiž začala v tomto regionu výsadba Herzlova lesa - prvního novověkého plánovitého zalesňovacího díla v Palestině. Židovští dělníci původně protestovali proti najímání Arabů na tyto práce a pak dosáhli toho, že pracovní síly byly najímány výlučně z řad Židů.\n\nBěhem první světové války byla lokalita opuštěna a znovu osídlena roku 1921. Opětovně byla opuštěna v letech 1922-1926, ale pak roku 1927 vznikla definitivně nynější mládežnická vesnice zaměřená na zemědělskou výuku.\n\nO její zřízení se zasloužil zejména Siegfried Lehman. V následujících letech se stala jedním z hlavních centrech výuky a výcviku sionistických kádrů, kteří se uplatnili při zakládání zemědělských osad a následně i v politice. Mezi absolventy zemědělské školy v Ben Šemen patří například izraelský prezident Šim'on Peres nebo bývalá ministryně Šulamit Aloniová. Zároveň šlo o opěrný židovský bod v regionu na přístupech k Jeruzalému a v lednu 1940 byla mládežnická vesnice terčem britské razie, při které tu byly odhaleny tajné sklady zbraní Hagany. Bylo zatčeno jedenáct zdejších obyvatel včetně ředitele vesnice Siegfrieda Lehmana. Propuštěni byli v únoru 1941.\n\nPo roce 1945 poskytl Ben Šemen útočiště židovské mládeži, která přežila holokaust, v 50. letech 20. století zde studovalo a žilo mnoho mladých Židů z řad přistěhovalců ze severní Afriky.\n\nPodle plánu OSN na rozdělení Palestiny z roku 1947 měl být Ben Šemen zahrnut do arabského státu. Během války za nezávislost v roce 1948 byla obec několik měsíců obléhána Araby a izolována. Už 14. prosince 1947 Arabové napadli konvoj směřující do izolované mládežnické vesnice a zabili 14 Židů. Obléhání skončilo v létě roku 1948 během Operace Danny, při které Izraelci dobyli okolní region včetně města Lod.\n\nKoncem 40. let měl Ben Šemen rozlohu katastrálního území 1 118 dunamů (1,118 kilometru čtverečního) a 71 obyvatel. V období po roce 1948 se v návaznosti na tento vzdělávací komplex zformovaly další dvě samostatné vesnice - Kerem Ben Šemen a mošav Ben Šemen.\n\nKomplex sestává ze základní školy (tu využívají i děti z okolních vesnic), nižší střední školy a vyšší střední zemědělské školy s internátem. Škola má 820 žáků, z nichž 420 pobývá ve zdejším internátu.\n\nPodle údajů z roku 2014 tvořili naprostou většinu obyvatel v mládežnické vesnici Ben Šemen Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nK 31. prosinci 2014 zde žilo 609 lidí. Během roku 2014 populace stoupla o 8,2 %.\n\n\n"}
{"id": "565534", "url": "https://cs.wikipedia.org/wiki?curid=565534", "title": "Mistrovství Evropy v orientačním běhu 2000", "text": "Mistrovství Evropy v orientačním běhu 2000\n\n3. mistrovství Evropy v orientačním běhu proběhlo na Ukrajině s centrem ve městě Truskavec, jež náleží do Lvovské oblasti na západě Ukrajiny. Mistrovství se konalo v termínu 30. června až 4. července 2000. Hlavním pořadatelem byla Ukrajinská federace orientačního běhu (Ukrainian Orienteering Federation).\n\nOficiální výsledky: Muži a Ženy\n\nOficiální výsledky: Muži a Ženy\n\n"}
{"id": "565539", "url": "https://cs.wikipedia.org/wiki?curid=565539", "title": "Ginaton", "text": "Ginaton\n\nGinaton ( גִּנָּתוֹן, v oficiálním přepisu do angličtiny Ginnaton) je vesnice typu mošav v Izraeli, v Centrálním distriktu, v Oblastní radě Chevel Modi'in.\n\nLeží v nadmořské výšce 59 metrů v hustě osídlené a zemědělsky intenzivně využívané pobřežní nížině, nedaleko od úpatí kopcovitých oblasti v předhůří Judeje a Samařska. Západně od vesnice protéká Nachal Ajalon.\n\nObec se nachází 18 kilometrů od břehu Středozemního moře, cca 18 kilometrů jihovýchodně od centra Tel Avivu, cca 36 kilometrů severozápadně od historického jádra Jeruzalému a 2 kilometry severovýchodně od města Lod. Leží v silně urbanizovaném území, na jihovýchodním okraji aglomerace Tel Avivu. 5 kilometrů severozápadním směrem od mošavu se rozkládá Ben Gurionovo mezinárodní letiště. Ginaton obývají Židé, přičemž osídlení v tomto regionu je etnicky převážně židovské. Pouze ve městech Lod a Ramla ležících jihozápadně odtud je cca dvacetiprocentní menšina Arabů.\n\nGinaton je na dopravní síť napojen pomocí místní silnice číslo 443. Severně od mošavu probíhá dálnice číslo 1 z Tel Avivu do Jeruzalému, která se východně odtud kříží seseverojižní dálnicí číslo 6 (takzvaná \"Transizraelská dálnice\"). Související dálniční křižovatka patří k nejfrekventovanějším dopravním uzlům v zemi. Jihozápadně od mošavu probíhá rovněž nový úsek železniční trati vedoucí z aglomerace Tel Avivu do města Modi'in-Makabim-Re'ut.\n\nGinaton byl založen v roce 1949. Jeho zakladateli byla skupina Židů z Bulharska. Někteří bulharští Židé se původně usadili i cca o 4 kilometry dál k severovýchodu, v místech kde dnes stojí mošav Bejt Arif. Jenže počátkem 50. let 20. století se tam dostali do konfliktu se skupinou židovských přistěhovalců z Jemenu a roku 1953 proto odešli a přesídlili do Ginatonu.\n\nJméno vesnice je inspirováno postavou Gintón z biblické Knihy Nehemjáš 10,7 Mošav vznikl poblíž opuštěné arabské vesnice Džindas, která tu stála do roku 1948. Nacházela se cca 1 kilometr severozápadně od nynějšího mošavu.\n\nPodle údajů z roku 2014 tvořili naprostou většinu obyvatel v Ginaton Židé - cca 800 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 900 osob).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 861 lidí. Během roku 2014 populace klesla o 1,0 %.\n\n\n"}
{"id": "565542", "url": "https://cs.wikipedia.org/wiki?curid=565542", "title": "Konrád II. Mazovský", "text": "Konrád II. Mazovský\n\nKonrád II. Mazovský (polsky \"Konrad II czerski\"; asi 1250—1294) byl kníže mazovský a płocký (1264–1275), czerský (1275–1294) a sandoměřský (1289).\n\nByl starším synem mazovského knížete Zemovíta I. a jeho manželky Pereslavy, dcery Daniela Haličského. V roce 1262 byl během litevského vpádu do Mazovska zaskočen spolu se svým otcem v malém hradu Jazdowie. Zatimco Konrádův otec zde byl zabit, Konrád strávil následující dva roky v litevském zajetí. Po návratu ze zajetí se ujal vlády a kolem roku 1270 se oženil s Hedvikou, dcerou lehnického knížete Boleslava Rogatky. Ve válkách o dědictví babenberské byl spolu s malopolským knížetem Boleslavem Stydlivým, velkopolským knížetem Boleslavem Pobožným a sieradským knížetem Leškem Černým součástí prouherské koalice. V roce 1271 se spolupodílel na výpádu této koalice proti vratislavskému knížeti Jindřichovi IV.\n\nV roce 1274 se stal plnoletým jeho mladší bratr Boleslav. Konrád Boleslavovi vyčlenil část Mazovska s Płockem, zatímco sám se spokojil se zbývající částí knížectví s Czerskem. Boleslav toto rozdělení neuznal, což vedlo k dlouholetému vojenskému konfliktu mezi oběma bratry, který vedl ke zpustošení knížectví. Když 7. prosince 1279 zemřel kníže Boleslav Stydlivý, znemožnila občanská válka v Mazovsku vystoupit Konrádovi s nároky na malopolské dědictví. Přesto se v dalších letech Konrád několikrát pokusil o jeho získání. Teprve Leškova smrt 30. září 1288 otevřela před Konrádem nové možnosti a on se ve spolupráci s Vladimírem Haličským pokusil o získání Malopolska.\n\nKonrád zemřel buď 23. června nebo 21. října 1294 a byl pohřben ve Warce nedaleko Czerska. Své dědictví odkázal svému bratru Boleslavovi se kterým skoro celý svůj život válčil. Z manželství s Hedvikou, dcerou lehnického knížete Boleslava Rogatky se narodila dcera Anna, která se před rokem 1292 provdala za Přemka Ratibořského.\n\n"}
{"id": "565552", "url": "https://cs.wikipedia.org/wiki?curid=565552", "title": "Achisamach", "text": "Achisamach\n\nAchisamach ( אֲחִיסָמָךְ, v oficiálním přepisu do angličtiny Ahisamakh) je vesnice typu mošav v Izraeli, v Centrálním distriktu, v Oblastní radě Chevel Modi'in.\n\nLeží v nadmořské výšce 73 metrů v hustě osídlené a zemědělsky intenzivně využívané pobřežní nížině, nedaleko od úpatí kopcovitých oblasti v předhůří Judeje a Samařska. Východně od vesnice protéká Nachal Ajalon.\n\nObec se nachází 18 kilometrů od břehu Středozemního moře, cca 20 kilometrů jihovýchodně od centra Tel Avivu, cca 35 kilometrů severozápadně od historického jádra Jeruzalému a 2 kilometry východně od města Lod. Leží v silně urbanizovaném území, na jihovýchodním okraji aglomerace Tel Avivu. Achisamach obývají Židé, přičemž osídlení v tomto regionu je etnicky převážně židovské. Pouze ve městech Lod a Ramla ležících západně odtud je cca dvacetiprocentní menšina Arabů.\n\nAchisamach je na dopravní síť napojen pomocí dálnice číslo 40. Na jižní straně vesnici rovněž míjí dálnice číslo 6 (takzvaná \"Transizraelská dálnice\"). Východně od mošavu probíhá nový úsek železniční trati vedoucí z aglomerace Tel Avivu do města Modi'in-Makabim-Re'ut.\n\nAchisamach byl založen v roce 1950. Jeho zakladateli byla skupina Židů z Libye, konkrétně z Tripolska. Správní území mošavu dosahuje cca 2000 dunamů (2 kilometry čtvereční).\n\nJméno vesnice je inspirováno postavou \"Achísamak\" z biblické Knihy Exodus 31,6\n\nPodle údajů z roku 2014 tvořili naprostou většinu obyvatel v Achisamach Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1336 lidí. Během roku 2014 populace klesla o 0,4 %.\n\n\n"}
{"id": "565553", "url": "https://cs.wikipedia.org/wiki?curid=565553", "title": "Dějiny účetnictví v Číně", "text": "Dějiny účetnictví v Číně\n\nDějiny účetnictví v Číně počínají v dobách vzniku nejstarších států na čínském území. Dynastie Šang a Čou používaly ke spravování svých říší systémy jednoduchého účetnictví. Přičemž pravidla účtování ve státní správě byla dlouho propracovanější než v relativně zaostávající soukromé sféře. Čínské účetnictví také mělo některé specifické charakteristiky plynoucí z vlivů čínské kultury, především konfucianismu a \"feng-šuej\". Typická byla nechuť k jasnému a ostrému oddělení jednotlivých typů účtů a důraz na celkovou bilanci, pokud možno vyrovnanou. \n\nRozvoj účetních metod odpovídal postupnému růstu státních i komerčních aktivit. Účetní metody se zdokonalovaly postupně, jednodušší přecházely v dokonalejší. Systém jednoduchého účetnictví používaný za dynastie Čou a později byl nazván tříčlenná bilanční metoda (\"san-ču ťie-čuan\"). Koncem vlády dynastie Tchang byla zdokonalena v čtyřčlennou bilanční metodu (\"š’-cu-fa\"). K výraznému pokroku došlo v mingské Číně, kdy v polovině 15. století vzniklo nejprve třídílné účetnictví (\"san-ťiao čang\"), používající směsici jednoduchého a podvojného účtování, a koncem 16. století i plně podvojné účetnictví dračí brány (\"lung-men čang\"). To bylo v polovině 18. století zdokonaleno ve čtyřdílné účetnictví (\"š’-ťiao čang\"), používané do konce 19. století. \n\nOd přelomu 19. a 20. století přebírali čínští podnikatelé i stát evropské účetní standardy, zprvu ze Západu, po vzniku Čínské lidové republiky v polovině 20. století se Číňané orientovali spíše na sovětskou praxi. Po zahájení ekonomických reforem koncem 20. století se Čína opět vrací k západním vzorům.\n\nNa vývoj a formování účetnictví v Číně měly mohutný vliv kulturní faktory. Čínská víra a filozofie, především konfucianismus, ale i \"feng-šuej\" zásadně ovlivnily myšlení čínských účetních. Mezi kulturní prvky ovlivňující účetnictví patřily především teorie o protikladu jin a jang, pod jejímž vlivem byly spravedlnost a zisk interpretovány jako protiklady, podobně Číňané chápali i vztah důvěry a smlouvy. V čínském myšlení ovšem výše uvedené protiklady nevyjadřují neslučitelné a oddělené protiklady jako v západním myšlení dvojice černá/bílá či život/smrt, ale dva aspekty jednoho celku, které mohou přecházet jeden v druhý, přičemž zánik jednoho aspektu vede k celkové zkáze. Z toho plynula nechuť k jasnému a ostrému oddělení jednotlivých účtů a důraz na celkovou bilanci, pokud možno vyrovnanou. Účetnictví bylo ovlivněno i celkově konzervativním myšlením a kolektivismem konfucianismu.\n\nPod vlivem konfucianismu a \"feng-šuej\" byla pravidla účtování ve státní správě relativně propracovaná, v kontrastu k pouze nepsaným účetním standardům v soukromé sféře. Účetnictví státu nebylo přirozeně zaměřeno na určení zisku, resp. ztrát, nebo zvyšování efektivity, ale na stanovení a kontrolu toků dávek a daní od obyvatelstva k úřadům a z regionů do centra a dále ke statistickým účelům. Vzhledem ke konfuciánské preferenci spravedlnosti před ziskem, a nedosažitelnosti obojího, jak už bylo výše zmíněno, byl i pojem zisk (, \"li\") v účetních knihách nahrazován eufemismem \"chung\" (doslova „červený“, červená je pro Číňany barva štěstí a bohatství).\n\nKonfucianismus a buddhismus ovlivnil též společenský status účetních, kde státní úředníci zabývající se financemi měli prestiž přiměřenou svému úřednímu postavení, naproti tomu soukromí účetní byli považováni za zástupce nepříliš důstojného povolání přirozeně spojovaného se snahou o zisk, vždy morálně pochybnou, namísto morálně bezchybné snahy o spravedlnost. Ostatně konfuciáni dlouho, až do čchingské doby považovali i sám obchod za podřadné povolání, kterému se muž dbalý své cti vyhýbá.\n\nNejstarší účetní záznamy (2000–700 př. n. l.) uvádějí výčty dávek odevzdávaných úředníkům, nebo obětovaných bohům a předkům. Už od nejstarších dob byl užíván desítkový systém a čísly až do 30 000. S rozvojem státních institucí se zvyšovala i složitost účetních záznamů. Vláda dynastie Šang už používala propracovaný účetní systém.\nV období dynastie Čou (11. – 3. století př. n. l.) se objevili specializovaní úředníci mající na starosti státní účty. Rozvoj účetních metod odpovídal postupnému růstu státních i komerčních aktivit. Účetní dynastie Čou používali rozpočtové účty, kontrolu výdajů, pravidelné (desetidenní, měsíční, roční) zprávy, vládní audit. Byla formulována potřeba přesnosti, aktuálnosti a důvěryhodnosti účetních knih, zavedeno bylo i systematické zdanění. \n\nPoužívaný systém jednoduchého účetnictví byl nazván tříčlenná bilanční metoda (či tříoddílová, doslova „třípilířová/třísloupová“, , \"san-ču ťie-suan\"). Pro tehdejší účetnictví bylo charakteristické rozdělení a klasifikace účtů, účetnictví bylo jednoduché, používány byly dva typy knih – deník (, \"cchao liou\") a hlavní kniha (, \"cung čching\"). Transakce byly zapisovány do deníků po sobě jak následovaly. Zápisy začínaly vstupním označením účetních případů – příjmy byly značeny znakem \"žu\" (), výdaje \"čchu\" (), pokračovaly popisem transakce a nakonec byla uvedena částka. Knihy byly uzavírány s použitím tříčlenné metody, jejíž základní (trojčlennou, odtud pojmenování metody) rovnicí bylo:\n\nRozvoj účetních metod odpovídal postupnému růstu státních i komerčních aktivit. Účetní metody se zdokonalovaly postupně, jednodušší metody přecházely v dokonalejší. V tchangském období se objevil systém deníku a hlavní knihy. Zavedeny byly tři základní typy účetních knih: memorandum (\"cchao liou\"), deník (, \"si-liou\") a hlavní kniha (\"cung-čching\"). nebo \"cchao liou\" (memorandum), \"ž’-čching pu\" (, deník) a \"tche-čching pu\" (hlavní kniha). O každé transakci byl pořízen záznam (memorandum). Koncem dne byly záznamy zapsány do deníku, přičemž pro důležité skupiny transakcí existovaly podřízené deníky. Každých deset dní byly zápisy z deníku přepsány do hlavní knihy.\n\nDalší tchangskou inovací, doloženou počátkem 10. století, bylo rozvinutí tříčlenné metody v čtyřčlennou (, \"s’-ču-fa\", , \"s’-ču ťie-suan\"). Dřívější saldo bylo nahrazeno dvěma položkami – počátečním a konečným stavem účtu. Základní rovnicí čtyřoddílové metody bylo:\n\nMetoda se výrazně rozšířila v sungské Číně a byla standardem používaným ve státní správě mingské i čchingské Číny.\n\nS rozvojem podnikání, obchodu a finančních služeb (zastaváren, úvěrových družstev a bankovnictví) v hospodářství mingské Číny (řada autorů uvádí mingskou dobu jako období, kdy se v Číně objevily prvky kapitalistického způsobu produkce) byla pociťována nedostatečnost dosavadních účtovacích metod. Účetnictví se v tomto období významně zdokonalovalo. Postupně čínští účetní, nezávisle na rozvoji účetních postupů v Evropě, vyvinuli vlastní varianty podvojného účetnictví. \n\nOd poloviny 15. století byla používána směsice podvojného a jednoduchého účetnictví označovaná jako třídílné účetnictví (, \"san-ťiao-čang\", alternativně , \"san-ťiao-šu\", nebo , \"po-ťiao-čang\"). V tomto systému byly podvojně účtovány pohledávky a převody, kdežto hotovostní platby byly zaznamenávány pouze jedním zápisem.\n\nTřídílný systém byl významným pokrokem ve zdokonalování tradičního jednoduchého účetnictví. Používal stejnou strukturu tří knih – memorandum, deník a hlavní kniha – s důrazem na deník. Obvykle byly používány deníky tři, kniha nákupů a prodejů (, \"chuo-čching pu\"), kniha hotovosti (\"jin-čching pu\") a kniha převodů a osobních účtů (\"wan-laj pu\"). Do deníků byly transakce přepisovány denně z memorand (, \"cchao-liou pu\"). Stránky deníků byly rozděleny na horní a spodní sekci. Položky kategorizované jako příchozí (, \"laj\"), nebo odchozí (, \"čchü\"), byly zapisovány do vrchní, resp. spodní, části stránky deníku jako příjmy/přírůstky \"šou\" (), resp. výdaje/úbytky \"fu\" (). Dvojice \"šou/fu\" odpovídala v soukromé sféře páru \"žu/čchu\" ve státní sféře. Přitom každá transakce byla zaznamenána dvakrát, nahoře a dole, v patřičných knihách; pouze hotovostní platby byly zapisovány právě jednou do deníku nákupů a prodejů.\n\nDeníky byly každých pět dnů shrnuty a přepisovány do hlavní knihy, přičemž výsledný zůstatek byl stanoven čtyřčlennou metodou. Protože hotovostní transakce byly zaznamenávány jednoduchým zápisem a ostatní podvojným, byl systém nazván třídílné účetnictví. Rozdělení stránek účetních knih vodorovnou čarou uprostřed a zapisování příjmů nahoru a výdajů dolů zůstalo charakteristickým znakem jak třídílného účetnictví, tak následujících čínských účetních systémů.\n\nV pozdním mingském období (1570–1640) se mezi bankéři objevil, a později rozšířil i do komerční a výrobní sféry, zdokonalený systém „účetnictví dračí brány“ (, \"lung-men čang\"). Používal důsledné třídění účetních operací na příjmy, výdaje, pohledávky a závazky a podvojné zápisy pro všechny transakce. Účetnictví dračí brány se více rozšířilo na přelomu mingské a čchingské éry.\n\nÚčetnictví dračí brány převzalo od dosavadních čínských systémů (třídílné účetnictví, čtyřčlenná bilanční metoda jednoduchého účetnictví) základní strukturu účetních knih. Bylo používáno několik deníků – samostatné deníky pro nákupy, prodeje, hotovostní transakce a převody. Kromě hlavní knihy (\"tche-čching pu\") účetní využívali podřízené specializované knihy pro nákupy, prodeje, zásoby a ostatní skupiny položek. \n\nÚčty byly rozděleny do čtyř kategorií – přírůstky (, \"ťin\", tržby a příjmy), úbytky (, \"ťiao\", nákupy zboží, mzdy a jiné provozní náklady, daně), aktiva (, \"cchun\") a pasiva (, \"kaj\").\n\nZápisy v denících byly pravidelně sumarizovány a přenášeny do hlavních knih, ty byly na konci účetního období uzavírány; prodané zboží bylo v rámci účetní závěrky nejčastěji oceňováno nejvyšší cenou dosaženou v průběhu období.\n\nZisk nebo ztráta byl určován jako rozdíl přírůstků (\"ťin\") a úbytků (\"ťiao\"), respektive aktiv (\"cchun\") a pasiv (\"kaj\"). Při uzavírání knih musela platit bilanční rovnice:\n\nÚčetnictví dračí brány mělo značný význam pro pokrok účetnictví v Číně. Podvojnost zápisů přispěla k jasnějšímu porozumění ekonomické podstatě transakcí. Zvýšilo se chápání role zisku a ztráty v souvislosti s jeho výpočtem jak jako rozdílu příjmů a výdajů, tak aktiv a pasiv, což přispělo k pochopení vztahů mezi kapitálem, příjmy, aktivy, výdaji a závazky.\n\nDalším pokrokem bylo zrození čtyřdílného účetnictví (, \"š’-ťiao čang\"), též jako „účetnictví vyrovnání nebe a země“ (, \"tchien-ti che čang\") v polovině 18. století, se zdokonaleným systémem vedení účetních knih a klasifikace účtů, jehož konečnými zprávami byly výkaz zisku a ztráty (\"cchaj-siang\") a rozvaha (\"cchun-kaj\").\n\nRozšířenou klasifikaci účtů a dokonalejší systém hlavních knih, si vynutily komplikovanější obchodní i průmyslové transakce. Používán byl komplexní systém několika hlavních knih a řady podřízených knih různých úrovní. Hlavním rozdílem proti staršímu účetnictví dračí brány byl způsob uzavírání knih. Důraz byl kladen na bilanci aktiv a pasiv podle rovnice: aktiva (\"cchun\") = pasiva (\"kaj\") ± zisk/ztráta. Bylo-li účetnictví v pořádku, musela být aktiva rovná pasivům s přidaným ziskem (resp. ztrátou), toto bylo nazýváno „vyrovnání nebe a země“. Vlastní význam procedury tkvěl v tom, že byl uznám odlišný charakter příjmových a výdajových účtů, které musely být uzavřeny a převedeny do výkazu aktiv a pasiv (rozvahy) jako zisk či ztráta.\n\nDo druhé poloviny 19. století pak většina malých a středních podnikatelů a konzervativnější a menší banky používala jednoduché účetnictví zpravidla ve formě čtyřčlenné bilanční metody, menšina používala třídílné účetnictví. Velcí podnikatelé využívali podvojné účetnictví dračí brány nebo jeho zdokonalené verze. \n\nZvlášností mingské a čchingské éry bylo používání tří různých typů číslic: vedle standardních číslic (\"chan-tchi\") byly používány i odlišné obchodní číslice (\"cchao-ma\") a do třetice účetní číslice (\"kchua-ťi\") v účetních knihách.\n\nZápadní účetní metody se koncem 19. století ukázaly být dokonalejší a byly přejaty jak čínským státem, tak soukromou sférou. Ve 20. století již vývoj účetnictví v Číně následoval světové trendy, vzory pro legislativu a účetní praxi byly přebírány ze západních zemí v první polovině 20. století, resp. ze Sovětského svazu po roce 1949. Od zahájení ekonomických reforem v 80. letech se v souvislosti s rozvojem tržních vztahů v ekonomice se přístup k účetnictví v Čínské lidové republice přiklání k západním vzorům. \n\n\n"}
{"id": "565557", "url": "https://cs.wikipedia.org/wiki?curid=565557", "title": "Bitva o Chorramšahr", "text": "Bitva o Chorramšahr\n\nBitva o Chorramšahr byla první střetnutí mezi iráckými a íránskými silami íránsko-iráckém konfliktu. Po obsazení města v 26. října 1980, zůstalo město v rukou iráčanů až do dubna roku 1982 kdy íránská armáda zahájila operaci \"Bajt ul-Muqaddas\" ( ) jejíž cílem bylo osvobodit celou provincii Chúzistán včetně města Chorramšahr. První útok byl zahájen 24. dubna a trval do 12. května 1982. 7000 íránských vojáků napadlo irácká vojska. Iráčani byli nuceni stáhnout se zpět do Chorramšahru a upevnit zde obranné linie. 20. května 1982 provedli Iráčané protiútok, který skončil fiaskem. Íránská armáda posléze město oblehla a 24. května 1982 se Iráčané vzdali. Bylo zajato asi 19 000 iráckých vojáků a více než 2000 bylo posléze popraveno. Od té doby je 24. květen v Íránu oslavován jako den osvobození Chorramšahru.\n"}
{"id": "565558", "url": "https://cs.wikipedia.org/wiki?curid=565558", "title": "Ron Francis", "text": "Ron Francis\n\nRon Francis (* 1. března 1963, Sault Ste. Marie, Kanada) je bývalý kanadský hokejista. V National Hockey League odehrál 23 sezón a v historickém pořadí produktivity NHL patří k nejlepším hráčům. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy. Je generálním manažerem nadcházejícího týmu NHL Seattle.\n\nByl draftován v roce 1981 Harford Whalers, kde později dělal kapitána. V podprůměrném týmu dokázal zazářit a překonal i hranici 100 bodů v sezóně, tým se však většinou nedostal do play-off nebo z něj vypadl hned v prvním kole. V roce 1990 byl vyměněn do Pittsburgh Penguins, kde hrál na pozici centra druhého útoku za formací Maria Lemieuxe. Přispěl k zisku dvou Stanley Cupů - v letech 1991 a 1992. Také v Pittsburghu byl v sezonách 1994/95 a 1997/98 kapitánem. Po sezoně 1997/1998 se vrátil do klubu, kde v NHL začínal; klub se však mezitím přestěhoval z Hartfordu do Raleigh, kde působí jako Carolina Hurricanes. Rovněž zde dělal kapitána. V sezóně 2001/2002 dovedl tým senzačně až do finále Stanley Cupu, kde Hurricanes podlehli Detroitu Red Wings. Naposledy hrál v sezoně 2003/04 krátce v Toronto Maple Leafs. Oficiálně oznámil konec kariéry před sezónou 2005/2006.\nPozději působil jako asistent trenéra v týmu Carolina Hurricanes.\n\n\n\nKlubové rekordy Hartford Whalers/Carolina Hurricanes\n\n\n"}
{"id": "565566", "url": "https://cs.wikipedia.org/wiki?curid=565566", "title": "French Open 2010 – mužská dvouhra", "text": "French Open 2010 – mužská dvouhra\n\nObhájcem titulu byl Švýcar Roger Federer, který nestačil ve čtvrtfinále na loňského finalistu Švéda Robina Söderlinga. Tím skončila Federerova rekordní série 23 semifinále na turnajích Grand Slamu v řadě.\n\nPopáté triumfoval Španěl Rafael Nadal, který se tak v žebříčku ATP vrátil na pozici světové jedničky. Na rekordní počet šesti vítězství Švéda Björna Borga mu tak po tomto titulu scházela jediná výhra.\n\nV závorce je kolo, ve kterém hráč vypadl.\n\n"}
{"id": "565568", "url": "https://cs.wikipedia.org/wiki?curid=565568", "title": "Účetnictví dračí brány", "text": "Účetnictví dračí brány\n\nÚčetnictví dračí brány () byl systém podvojného účetnictví vynalezený v Číně v pozdním mingském období (1570–1640). Vznikl nezávisle na vývoji v Evropě zdokonalením třídílného účetnictví, smíšeného systému používajícího jednoduché i podvojné zápisy. V polovině 18. století na základě účetnictví dračí brány vzniklo rozvinutější čtyřdílné účetnictví. V historii účetnictví v Číně bylo prvním čistě podvojným systémem účtování. \n\nÚčetnictví dračí brány se objevilo v hospodářství mingské Číny v pozdním mingském období (1570–1640) mezi tamními bankéři. Na přelomu mingské a čchingské éry (v polovině 17. století) se rozšířilo i do komerční a výrobní sféry. Vzniklo nezávisle na vývoji účetních metod v Evropě zdokonalením domácích čínských účetních metod. Jeho předchůdcem bylo třídílné účetnictví, které bylo směsí jednoduchého a podvojného účetnictví (v tomto systému byly podvojně účtovány pohledávky a převody, kdežto hotovostní platby byly zaznamenávány pouze jedním zápisem).\n\nPoužívalo důsledné třídění účetních operací na příjmy, výdaje, pohledávky a závazky a podvojné zápisy pro všechny transakce. Od dosavadních čínských systémů (třídílné účetnictví, čtyřčlenná bilanční metoda jednoduchého účetnictví) převzalo základní strukturu účetních knih. Používalo několik deníků – samostatné deníky pro nákupy, prodeje, hotovostní transakce a převody. Kromě hlavní knihy (\"tche-čching pu\") účetní využívali podřízené specializované knihy pro nákupy, prodeje, inventář/zásoby a ostatní položky. \n\nÚčty byly rozděleny do čtyř kategorií: \n\nJednotlivé položky byly zapisovány do oddělených sekcí účetních knih podle svého charakteru, přírůstky a aktiva do horní části stránek, úbytky a pasiva do spodní části. Zápisy byly vždy podvojné v horní (značen , \"šou\", přírůstek) a dolní (značen , \"fu\", výdaj) sekci příslušného deníku. Například nákup na úvěr byl zaúčtován zápisem v horní části deníku nákupů – „\"šou\" dlužen panu P. 5 \"liangů\"“ a paralelním v dolní části deníku – \"fu\" nákup za 5 \"liangů\"“. Podobně výdaj na provoz obchodu byl zapsán v horní části deníku různých položek – „\"šou\" platba v hotovosti 1 \"liang\"“ a druhým v dolní části – „\"fu\" provoz obchodu 1 \"liang\"“.\n\nZápisy v denících byly pravidelně sumarizovány a přenášeny do hlavních knih, ty byly na konci účetního období (obvykle měsíčního) uzavírány. Pro ocenění prodaného zboží byly v rámci účetní závěrky používány dvě metody. Podle prvé byla cena prodaného zboží stanovena oceněním zásob, jeho hodnota byla spočtena podle rovnice:\n\nDruhým používaným způsobem (mnohem oblíbenějším) byla metoda nejvyšší ceny, podle které: \n\nZisk nebo ztráta byl určován jako rozdíl přírůstků (\"ťin\") a úbytků (\"ťiao\"), respektive aktiv (\"cchun\") a pasiv (\"kaj\"). Při uzavírání knih musela platit bilanční rovnice:\n\nÚčetnictví dračí brány mělo značný význam pro pokrok účetnictví v Číně. Podvojnost zápisů přispěla k jasnějšímu porozumění ekonomické podstatě transakcí. Zpřesnilo se chápání role zisku a ztráty, v souvislosti s jeho výpočtem jak jako rozdílu příjmů a výdajů, tak aktiv a pasiv, což přispělo k pochopení vztahů mezi kapitálem, příjmy, aktivy, výdaji a závazky. V podvojném systému byla také snazší detekce chyb a omylů.\n\n"}
{"id": "565571", "url": "https://cs.wikipedia.org/wiki?curid=565571", "title": "Kfar Danijel", "text": "Kfar Danijel\n\nKfar Danijel ( , doslova \"„Danielova vesnice“\", v oficiálním přepisu do angličtiny Kefar Daniyyel) je vesnice typu mošav v Izraeli, v Centrálním distriktu, v oblastní radě Chevel Modi'in.\n\nLeží v nadmořské výšce 105 metrů na rozmezí hustě osídlené a zemědělsky intenzivně využívané pobřežní nížiny, respektive v regionu Šefela, a kopcovitých oblasti v předhůří Judeje a Samařska. Západně od vesnice protéká Nachal Ajalon.\n\nObec se nachází 20 kilometrů od břehu Středozemního moře, cca 22 kilometrů jihovýchodně od centra Tel Avivu, cca 33 kilometrů severozápadně od historického jádra Jeruzalému a 4 kilometry jihovýchodně od města Lod. Leží v silně urbanizovaném území, na jihovýchodním okraji aglomerace Tel Avivu. Kfar Danijel obývají Židé, přičemž osídlení v tomto regionu je etnicky převážně židovské. Pouze ve městech Lod a Ramla ležících západně odtud je cca dvacetiprocentní menšina Arabů.\n\nKfar Danijel je na dopravní síť napojen pomocí dálnice číslo 1 (Tel Aviv-Jeruzalém), jež probíhá podél západního okraje mošavu, a to peážně s dálnicí číslo 6 (takzvaná \"Transizraelská dálnice\"). Paralelně s tímto silničním tahem probíhá západně od vesnice i nová vysokorychlostní železniční trať Tel Aviv – Jeruzalém a odbočkou do města Modi'in, která tu ovšem nemá stanici a na místní dopravní vztahy nemá vliv.\n\nKfar Danijel byl založen v roce 1949. K založení došlo 9. října 1949. Zakladateli mošavu byla skupina židovských veteránů druhé světové války. V roce 1951 populaci posílila další skupina bývalých zahraničních dobrovolníků izraelské armády z jednotek Machal, z anglicky mluvících zemí. Toho roku se také osadnická skupina přestěhovala na nabídku Židovské agentury do nynější lokality, kde se již předtím o zřízení osady pokoušela skupina Židů z Rumunska.\n\nZpočátku se mošav nazýval Bejt Chever (). Pak byl pojmenován podle Daniela Frishe, sionistického předáka z USA. Jméno zároveň odkazuje na vysídlenou arabskou vesnici Dáníjál, která stála v této lokalitě do roku 1948. V roce 1931 v ní žilo 284 lidí v 71 domech. Stála tu od roku 1945 i základní chlapecká škola. Ve vesnici se nalézala muslimská svatyně an-Nabí Dáníjál spojovaná s biblickým prorokem Danielem. V červenci 1948 během války za nezávislost ji v rámci Operace Danny dobyla izraelská armáda a arabské osídlení tu skončilo. Zástavba vesnice pak byla z velké části zbořena, s výjimkou několika domů, objektu školy a svatyně. V opuštěných domech arabské vesnice pobývali židovští osadníci až do poloviny 50. let 20. století. Pak proběhla v lokalitě výstavba nových domů.\n\nSprávní území mošavu Kfar Danijel dosahuje cca 2900 dunamů (2,9 kilometrů čtverečních). Místní ekonomika je založena na zemědělství (rostlinná výroba, produkce mléka, chov drůbeže). V 80. letech 20. století procházela vesnice ekonomickou krizí, během 90. let došlo k reformám jejího hospodaření. V roce 2005 bylo spuštěno stavební rozšíření stávající zemědělské vesnice o 92 rodinných domů určených pro rezidenční bydlení.\n\nPodle údajů z roku 2014 tvořili naprostou většinu obyvatel v Kfar Danijel Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s populací, která po roce 2005 prudce narůstá. K 31. prosinci 2014 zde žilo 725 lidí. Během roku 2014 populace stoupla o 1,7 %.\n\n\n"}
{"id": "565581", "url": "https://cs.wikipedia.org/wiki?curid=565581", "title": "Gimzo", "text": "Gimzo\n\nGimzo ( גִּמְזוֹ, v oficiálním přepisu do angličtiny Gimzo) je vesnice typu mošav v Izraeli, v Centrálním distriktu, v Oblastní radě Chevel Modi'in.\n\nLeží v nadmořské výšce 111 metrů na rozmezí hustě osídlené a zemědělsky intenzivně využívané pobřežní nížiny, respektive v regionu Šefela, a kopcovitých oblasti v předhůří Judeje a Samařska. Západně od vesnice protéká Nachal Ajalon. Na severovýchodní straně začíná rozsáhlý lesní komplex (Benšemenský les).\n\nObec se nachází 21 kilometrů od břehu Středozemního moře, cca 23 kilometrů jihovýchodně od centra Tel Avivu, cca 32 kilometrů severozápadně od historického jádra Jeruzalému a 5 kilometrů jihovýchodně od města Lod. Gimzo obývají Židé, přičemž osídlení v tomto regionu je etnicky převážně židovské. Pouze ve městech Lod a Ramla ležících západně odtud je cca dvacetiprocentní menšina Arabů.\n\nGimzo je na dopravní síť napojen pomocí dálnice číslo 1 (Tel Aviv-Jeruzalém), jež probíhá podél západního okraje mošavu, a to peážně s dálnicí číslo 6 (takzvaná \"Transizraelská dálnice\"). Právě u této vesnice peážní úsek končí a obě dálnice se pak rozdělují. Paralelně s tímto silničním tahem probíhá západně od vesnice i nová vysokorychlostní železniční trať Tel Aviv – Jeruzalém a odbočkou do města Modi'in, která tu ovšem nemá stanici a na místní dopravní vztahy nemá vliv.\n\nGimzo byl založen v roce 1950. Název mošavu odkazuje na město \"Gimzo\", které je v tomto regionu připomínáno v biblické Knize kronik (2. Paralipomenon) 28,18. Název tohoto starověkého sídla pak až do roku 1948 udržovala arabská vesnice Džimzu, která tu stávala. Nacházela se jen pár set metrů severovýchodně od nynějšího mošavu. V roce 1931 v ní žilo 1081 lidí ve 268 domech. Stála tu od roku 1920 základní chlapecká škola. V červenci 1948 během války za nezávislost ji v rámci Operace Danny dobyla izraelská armáda a arabské osídlení tu skončilo. Zástavba vesnice Džimzu pak byla zcela zbořena.\n\nZakladateli nynějšího mošavu byla skupina Židů z Maďarska a Maroka napojených na náboženskou organizaci Poalej Agudat Jisra'el. První osadníci sem přišli 28. února 1950. Vesnice se dlouho potýkala s ekonomickými potížemi. Mnozí obyvatelé ji opustili. Roku 1977 do mošavu dorazila skupina 12 mladých párů, které posílily místní populaci.\n\nV obci stojí pomník třem vojákům Hagany, kteří zde padli během války za nezávislost v roce 1948. Vesnice je tvořena 71 původními rodinnými farmami, ke kterým postupně přibývají další domy, již bez vazby na zemědělské hospodaření.\n\nPodle údajů z roku 2014 tvořili naprostou většinu obyvatel v Gimzo Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1137 lidí. Během roku 2014 populace stoupla o 2,8 %.\n\n\n"}
{"id": "565583", "url": "https://cs.wikipedia.org/wiki?curid=565583", "title": "Společnost Franze Kafky", "text": "Společnost Franze Kafky\n\nSpolečnost Franze Kafky (SFK) vznikla v roce 1990 jako sdružení občanů, kteří usilovali splatit kulturní dluh jednomu z největších pražských rodáků a světových spisovatelů Franzi Kafkovi. Jeho dílo je pro SFK neodmyslitelně spjato s Prahou a s českými zeměmi, kde vzniklo, a s kulturami ve kterých Kafka žil: českou, německou a židovskou. Je pro ni také symbolem síly uměleckého slova, jež přežilo nepřátelství dvou totalitních diktatur – nacistické a komunistické. V současné době má SFK na 1 000 členů z České republiky i z dalších zemí. Pracuje s cílem rozvíjet literární a humanistický odkaz Franze Kafky a dalších autorů německé a židovské menšiny v Praze a v českých zemích minulého století, jako společnost literární usiluje šířit a propagovat hodnoty umělecké literatury obecně. To je jejím nejdůležitějším úkolem a přirozeným posláním.\n\nSpolečnost Franze Kafky pracuje nepřetržitě dvacet let, je závislá na grantech, dotacích a darech, přičemž využívá vícezdrojové financování. Vybudovala pomník Franze Kafky na pražském Starém Městě, vydala poprvé v úplnosti dílo Franze Kafky v českém jazyce ve 13 svazcích s kritickým aparátem, vydala poprvé v úplnosti, včetně časopiseckých článků a dopisů, dílo Karla Poláčka, vybudovala informační středisko s knihovnou děl pražských německých a židovských autorů, vybudovala důstojný prostor pro tisícisvazkovou historickou knihovnu Franze Kafky s celou řadou unikátních tisků, organizuje mezinárodní literární Cenu Franze Kafky, v jejímž rámci oceňuje a přivádí do Prahy přední spisovatele světa a soustřeďuje tak pozornost světových médií k městu jako literární metropoli. Patnáct let organizuje studentskou literární soutěž Cena Maxe Broda a za tu dobu se jí zúčastnilo na dva tisíce mladých lidí. Za dobu své existence SFK zorganizovala stovky literárních pořadů, přednášek a výstav zaměřených na literaturu, a ke dvěma desítkám mezinárodních konferencí. Společnost Franze Kafky se zázemím knihoven a zkušeností poskytuje stálou informační a rešeršní službu odborné i laické veřejnosti, a také pro česká a zahraniční média. Zajišťuje též koordinační činnost mezi institucemi, jedná-li se o uskutečnění kvalitního projektu ze zájmové oblasti SFK.\n\n"}
{"id": "565586", "url": "https://cs.wikipedia.org/wiki?curid=565586", "title": "French Open 2010 – ženská dvouhra", "text": "French Open 2010 – ženská dvouhra\n\nObhájkyní titulu byla Ruska Světlana Kuzněcovová, která nestačila ve 3. kole na krajanku Marii Kirilenkovou.\n\nVítězkou se stala 17. nasazená Italka Francesca Schiavoneová, která ve finále porazila 7. nasazenou Australanku Samanthu Stosurovou a získala tak svůj první grandslamový titul.\n\nV závorce je kolo, ve kterém hráčka vypadla.\n"}
{"id": "565588", "url": "https://cs.wikipedia.org/wiki?curid=565588", "title": "Portlet", "text": "Portlet\n\nJava portlety jsou webové komponenty umožňující integraci webových aplikací a portálů. Portlety jsou používané jako výměnné komponenty uživatelského rozhraní poskytující prezentační vrstvu pro informační systém. Součinnost portálů a portletů je zajišťována pomocí API, které je definováno v Java Portlet Specification. Díky tomuto API mohou být portlety spuštěny na jakémkoliv portálu založeném na Java EE bez ohledu na jeho implementaci.\n\nPortlety jsou založené na technologii Java a svou podstatou jsou podobné servletům. Stejně jako servlety i portlety jsou řízené kontejnerem (portletový kontejner je „obal“ který portlety spouští, řídí jejich životní cyklus, zajišťuje prostředky potřebné pro běh portletů a poskytuje persistentní úložný prostor pro jejich nastavení). Portlet přijímá a zpracovává požadavky podle kterých pak mění svůj obsah. Obsah generovaný portletem, také nazývaný „fragment“, je kus kódu ve značkovacím jazyce (HTML, XHTML, WML). Jednotlivé fragmenty se pak mohou spojovat a dohromady tvořit portálovou stránku. \n\nUživatelský web-klient komunikuje s portletem pomocí standardního paradigmatu požadavek/odpověď implementovaného portálem a uživatelé tak většinou mohou interagovat s portletem stejným způsobem jako se pohybují po běžných webových stránkách.\n\nO portlet se stará a řídí ho portletový kontejner a to po celou dobu životního cyklu portletu. Každý portlet má implementované čtyři metody řídící jeho životní cyklus. Tyto metody jsou:\n\nInicializační metoda init(PortletConfig config) volaná ihned po tom co je instance portálu vytvořena. PortletConfig reprezentuje konfigurační data (pouze pro čtení), která jsou specifikována v portlet.xml souboru. Například zde můžeme najít inicializační parametry. \n\nMetoda processAction(ActionRequest request, ActionResponse response) je volána při odpovědi na podnět od uživatele (například kliknutí myší na odkaz nebo odeslání formuláře). V této metodě mohou být volány i metody business komponent jako jsou JavaBeans. ActionRequest a ActionResponse jsou pod-rozhraní PortletRequest a PortletResponse. Pomocí této metody může portlet změnit své nastavení nebo perzistentní informace.\n\nMetoda render(RenderRequest request, RenderResponse response) v životním cyklu portletu následuje po metode processAction. Obecně se dá říci, že tato metoda generuje obsah založený na aktuálním stavu portletu.\n\nPoslední metodou je metoda destroy(). Tato metoda je volána předtím než je instance portletu „předhozena“ garbage collectoru. V této metodě se tedy provádějí „zametací“ akce, kdy dochází například k uvolňování prostředků a zdrojů.\n\nPrvní verze Java Portlet Specification 1.0 byla publikována v říjnu 2003 v Java Specification Request (JSR) 168. Podle této specifikace vznikaly různé implementace. Avšak v této specifikaci byly různé nedostatky a mezery, jež tvůrci implementací řešili po svém, což vedlo k tomu, že portlety nebyly tak přenositelné, jak bylo zamýšleno.\n\nDruhá verze Java Portlet Specification 2.0 se začala formovat od února 2006 a její finální podoba byla představena v červnu 2008. K této verzi vznikla i implementace pod OpenPortal Project nazvaná OpenPortal nebo referenční implementace od společnosti Apache Pluto.\n"}
{"id": "565597", "url": "https://cs.wikipedia.org/wiki?curid=565597", "title": "Not Myself Tonight", "text": "Not Myself Tonight\n\n\"Not Myself Tonight\" je píseň americké popové zpěvačky Christiny Aguilery. Píseň pochází z jejího čtvrtého alba \"Bionic\". Produkce se ujal producent Polow da Don.\n"}
{"id": "565602", "url": "https://cs.wikipedia.org/wiki?curid=565602", "title": "Andrew Howe", "text": "Andrew Howe\n\nAndrew Curtis Howe (* 12. května 1985, Los Angeles, USA) je italský atlet, jehož specializací je skok daleký, dříve se též věnoval běhu na 200 metrů.\n\nV roce 2009 přišel kvůli operaci Achillovy šlachy o mistrovství světa v Berlíně. \n\n"}
{"id": "565604", "url": "https://cs.wikipedia.org/wiki?curid=565604", "title": "Breakpoint", "text": "Breakpoint\n\nBreakpoint (zarážka, bod přerušení) je v informatice místo, kde dojde k zastavení vykonávání počítačového programu. Používá se v debuggeru při ladění, aby mohl programátor provést inspekci běhového prostředí (registry procesoru, operační paměť, logy, soubory atd.) a zjistil, zda program funguje podle očekávání. V praxi se breakpoint často kombinuje podmínkami, které určují, kdy by měl být program zastaven.\n\nNejčastější forma přerušení programu je taková, kde je program zastaven na programátorem předem stanovené strojové instrukci. Označuje se jako \"zastavení na instrukci\" ( ). Někdy se pro zastavení vykonávání programu používají podmínky, které jsou vázány na čtení nebo zápis do určitého místa v operační paměti, které označujeme jako \"podmíněné zastavení\" ( ), \"data breakpoint\", nebo \"watchpoint\". Breakpointy mohou být také použity k přerušení v určitém čase, nebo při stisku klávesy atd.\n\nMnoho procesorů obsahuje pro breakpointy hardwarovou podporu (typicky přímo v procesoru pro přerušení na instrukci nebo na data). Například instrukční sada architektury x86 poskytuje hardwarovou podporu breakpointů pomocí ladících registrů. Hardwarová podpora může obsahovat určitá omezení, například nepovolí zarážky na instrukcích nacházejících se ve větvích zpoždění (branch delay slot) při proudovém zpracování. Tento druh omezení je dán mikroarchitekturou daného procesoru.\n\nPokud není k dispozici hardwarová podpora, musí debugger realizovat breakpoint softwarově. Pro zastavení na dané instrukci se jednoduše nahrazuje strojová instrukce v místě breakpointu jinou strojovou instrukcí, která může být:\n\nDalší řešení:\n\n\n"}
{"id": "565607", "url": "https://cs.wikipedia.org/wiki?curid=565607", "title": "Operace Hailstone", "text": "Operace Hailstone\n\nOperace Hailstone byla série amerických leteckých a námořních útoků proti japonské základně na atolu Truk ve dnech 17.–18. února 1944.\n\nVe čtvrtek 17. února 1944 za svítání odstartovalo ve vzdálenosti 90 mil severovýchodně od Truku 72 amerických stíhacích letounů. Ve vzdušných soubojích zničily 30 japonských letadel a dalších 40 rozstřílely na zemi. Na mateřské lodě se nevrátily pouze Hellcaty.\n\nPoté dorazily na místo střemhlavé a torpédové bombardéry a vzaly si za cíl japonská letiště na ostrovech Moen, Param a Fefan a asi 50 obchodních lodí v laguně.\n\nV 5:04 objevily torpédové bombardéry z letadlových lodí USS \"Yorktown\", USS \"Intrepid\", USS \"Bunker Hill\" a USS \"Cowpens\" skupinu japonských lodí (\"konvoj 4215\") snažících se uniknout na sever a zaútočily na ně. Jádrem svazu byl pomocný křižník \"Akagi Maru\" eskortovaný školním křižníkem \"Katori\", torpédoborci \"Maikaze\" a \"Nowaki\" a minolovným trawlerem \"Šonan Maru č. 15\" (355 BRT) do Jokosuky.\n\nNa palubě \"Akagi Maru\" bylo kromě posádky i 617 uprchlíků. Při útoku byl křižník \"Katori\" těžce bombardován a zasažen i torpédem a \"Maikaze\" utrpěl menší poškození. \"Akagi Maru\" byl rovněž bombardován, ale neutrpěl větší poškození. Nejméně jeden letoun byl sestřelen. Další americké letecké útoky se už soustředily výhradně na něj. V 7:30 byly japonské lodě napadeny skupinou letadel z letadlových lodí \"Yorktown\", \"Essex\" a \"Cabot\". Ty zasáhly \"Akagi Maru\" jednou bombou do předního prostoru č. 2 a způsobily lodi těžké poškození. Během třetího leteckého útoku v 9:10 utrpěl pomocný křižník přímý zásah pumou, která pronikla do prostoru č. 5 na pravoboku, zapálila palivo v blízkých zásobnících a způsobila katastrofální požár. V 9:55 další bomba zasáhla prostor č. 5 na levoboku. Po tomto zásahu \"Akagi Maru\" ztratil chod a zůstal bezmocně driftovat ve vlnách. Požár se mezitím dostal ke skladištím střeliva a lodí otřáslo několik mohutných explozí. V 10:30 nařídil kapitán Kurosaki opustit loď. Většinu posádkyvzal na palubu školní křižník \"Katori\" (a později s ním klesla ke dnu) a bezvládnou loď potopily v 10:47 doprovodné lodě v severním příjezdu do laguny. Zahynulo 788 námořníků včetně velitele a 512 uprchlíků (později se zbytek svazu stal terčem útoku amerických hladinových lodí; viz dále).\n\nDalšího úspěchu dosáhly letouny z letadlových lodí \"Bunker Hill\" a \"Cowpens\" 35 mil západně od Truku, kde napadly ve třech vlnách lehký křižník \"Naka\". První dvě vlny loď sice vůbec nezasáhly, ale při útoku třetí vlny byl \"Naka\" zasažen torpédem a následně pumou, po jejímž výbuchu se rozlomil na dvě části. Zahynulo na něm asi 240 členů posádky. 210 lidí včetně kapitána Sutezawy zachránily strážní čluny. Další letouny zasáhly torpédem do strojovny torpédoborec \"Tačikaze\", který se potopil zádí napřed v atolu Kuop, jež začíná asi 2 míle jižně od Truku. Počet přeživších není znám, ale ztráty posádky byly těžké. Piloti z letadlové lodi USS \"Enterprise\" zasáhli torpédem torpédoborec \"Fumizuki\", který ztratil chod a začal se pomalu nořit pod hladinu. Posádka bezvládnou loď opustila a remorkér se ji snažil odtáhnout, ale po několik hodinách musel veškeré pokusy vzdát. Poškozen byl i pomocný stíhač ponorek \"č. 20\".\n\nZa svítání zaútočila část letadel z \"Intrepid\" na kotviště 4. flotily u východního pobřeží ostrova Dublon. První z letounů zasáhl bombou důstojnickou jídelnu na transportní lodi \"Aikoku Maru\" (ex pomocný křižník) a v krátkém sledu zasáhly loď další tři bomby. Na lodi se po zásahu začal rychle šířit požár. Během dalšího útoku asi v 8:30 zasáhl bombardér typu Grumman TBF Avenger leteckým torpédem příď \"Aikoku Maru\". V nákladovém prostoru č. 1 explodovala munice, naložená o den dříve. Na lodi bylo nacpáno v provizorních kajutách i 600 vojáků 1. obojživelné brigády. Obrovská exploze rozmetala celou přední část lodi až k můstku a zničila i útočící bombardér. Tlaková vlna z výbuchu v jednom momentu zabila stovky vojáků zdržujících se ve svých kajutách. Transportní loď se potopila během jediné minuty. Zahynula většina posádky včetně velitele a asi 945 námořníků a vojáků. Masakr přežilo pouze 86 lidí.\n\nAvengerům z \"Bunker Hill\" se podařilo zasáhnout rovněž dopravní loď letadel \"Fudžikawa Maru\" (6 938 brt) u ostrova Eten, kam právě dopravila 30 bombardérů Nakadžima B6N. Posádce se ale podařilo loď udržet na hladině a vyložit ještě 250 tun nákladu.\n\nV 9:00 zaútočily bombardéry z letadlové lodi \"Yorktown\" v doku u ostrova Fefan na transportní loď \"Kijozumi Maru\" (ex pomocný křižník), která byla už těžce poškozená po útoku americké ponorky z 1. ledna, a zasáhly ji torpédem. Asi ve 13:30 zasáhli piloti z \"Enterprise\" několika bombami lodní můstek a loď klesla ke dnu. Zahynulo 43 námořníků včetně velitele.\n\nVe 12:50 napadlo pět střemhlavých bombardérů Helldiver a torpédové bombardéry Avenger z \"Bunker Hill\" na kotvišti 6. flotily jihozápadně od ostrova Uman z větší části vyloženou transportní loď \"Amagisan Maru\" (7 620 brt) a zasáhlo ji jednou bombou a později dvěma torpédy před můstkem na pravoboku. Loď zachvátily plameny a hustý černý dým z vybuchujících sudů s leteckým benzínem. Po 15 minutách se \"Amagisan Maru\" začala potápět.\n\nJaponci dokázali vyslat proti TF 58 jen sedm torpédových letounů. Jeden z nich však těžce poškodil leteckým torpédem letadlovou loď \"Intrepid\", jež byla vyřazena ze služby na několik měsíců. Navíc zahynulo 11 námořníků a 17 dalších bylo zraněno.\n\nKrátce po poledni uspořádala hon na několik japonských lodí, které se snažily uniknout severním směrem, operační skupina TG 50.9 složená z bitevních lodí \"Iowa\" a \"New Jersey\", letadlové lodi \"Cowpens\", těžkých křižníků \"Minneapolis\" a \"New Orleans\" a čtyř torpédoborců pod velením admirála Raymonda A. Spruance. Boj začal asi ve 13:00 ve vzdálenosti 40 mil severozápadně od atolu, když torpédoborec \"Maikaze\" vypálil ze vzdálenosti 7 000 yardů salvu torpéd, která neškodně proplula mezi oběma bitevními loděmi. Pak se \"Maikaze\" dostal do křížové palby těžkých křižníků \"Minneapolis\" a \"New Orleans\", začal hořet na zádi, kde pravděpodobně vybuchlo jedno skladiště střeliva, a ve 13:43 klesl s celou posádkou ke dnu. Bitevní loď \"New Jersey\" pak zničila pětipalcovou baterií na levoboku minolovného trawleru \"Šonan Maru č. 15\". Bitevní loď \"Iowa\" se mezitím zaměřila na zmrzačený školní křižník. \"Katori\" sice vypálil na Američany torpéda, ale žádné nezasáhlo (stejně neúspěšný byl i torpédový útok amerických torpédoborců). Po čtvrté salvě \"Iowy\" začal japonský křižník hořet, o 11 minut později se převrátil na levobok a zádí napřed se potopil. V místě, kde se \"Katori\" potopil, byla poté údajně zpozorována velká skupina trosečníků, avšak Američané nevylovili nikoho. Uniknout dokázal pouze torpédoborec \"Nowaki\", i když po něm obě bitevní lodě pálily do poslední chvíle těžké granáty. Později \"Nowaki\" dorazil do Jokosuky. Pak jedna z amerických lodí zpozorovala o něco jižněji další malou loď a k jejímu zničení byl určen torpédoborec USS \"Burns\", který stíhač ponorek \"č. 24\" brzy dohonil. Přestože japonská loď neměla v nerovném boji žádnou šanci, zahájila ihned palbu svým jediným třípalcovým dělem. Nakonec se rozstřílený \"č. 24\" zádí napřed v 16:55 potopil. Na hladině plavalo asi 50-75 Japonců, ale mnozí z nich zvolili raději smrt. \"Burns\" nakonec vzal na palubu kvůli identifikaci lodě jen 6 mužů.\n\nV pátek 18. února 1944 americké palubní letouny opět útočily nemilosrdně na japonské cíle v atolu Truk a jeho okolí. Torpédoborec \"Fumizuki\", poškozený předchozího dne, se navzdory pomoci torpédoborce \"Macukaze\" a cílové lodi \"Hakači\" (obě lodě utrpěly během záchranné operace střední poškození od pum, jež dopadly v těsné blízkosti) stejně během noci potopil. Zahynulo 29 mužů, ale většinu posádky včetně velitele se podařilo dostat do bezpečí. Skupina letadel z \"Yorktown\" si vybrala jako cíl ze severu do laguny připlouvající torpédoborec \"Oite\", na jehož palubě byla i posádka lehkého křižníku \"Agano\", který torpédovala 16. února severně od atolu ponorka USS \"Skate\", a jeden Avenger ho zasáhl torpédem do středoboku těsně za můstek. \"Oite\" se okamžitě rozlomil a zmizel pod hladinou. Nikdo z 523 trosečníků zachráněných o 2 dny dříve nepřežil. S rozervanou lodí šlo ke dnu i 172 členů posádky včetně velitele. Zachránilo se jen asi 20 mužů. Další letouny potopily stíhač ponorek \"č. 29\". Přesný čas jeho potopení ale není znám.\n\nStřemhlavé bombardéry z letadlové lodě \"Essex\" zasáhly u ostrova Eten těžkou bombou transportní loď \"Fudžikawa Maru\", poškozenou už předchozího dne. Loď zachvátily plameny, ale nepřestávala pálit ze všech hlavní. Po tomto útoku se \"Fudžikawa Maru\" začala plnit vodou a pomalu se po zádi nořit pod hladinu. Ránu z milosti ji zasadily dva torpédové bombardéry z lehké letadlové lodi \"Monterey\", které zasáhly loď torpédem, jež explodovalo u středoboku na pravé straně trupu a střepiny zasáhly zadní část můstku. Následovala silná exploze a v 7:15 se loď v plamenech potopila.\n\nCelkem potopily americké letouny při 30 náletech u Truku lehký křižník \"Naka\", pomocný křižník \"Akagi Maru\", torpédoborce \"Tačikaze\", \"Oite\" a \"Fumizuki\", 2 plovoucí základny ponorek (\"Heian Maru\" a \"Rio de Janeiro Maru\"), 2 stíhače ponorek, dopravní loď letadel \"Fudžikawa Maru\" a 2 ex pomocné křižníky (\"Aikoku Maru\" a \"Kijozumi Maru\"). Dále kleslo ke dnu 5 tankerů (\"Fudžisan Maru\", \"Hanagawa Maru\", \"Hojó Maru\", \"Tonan Maru č. 3\" a \"Šinkoku Maru\") a 19 transportních lodí (\"Amagisan Maru\", \"Gosei Maru\", \"Hoki Maru\", \"Hokujó Maru\", \"Kenšó Maru\", \"Reijó Maru\", \"San Francisco Maru\", \"Sankisan Maru\", \"Seiko Maru\", \"Momogawa Maru\", \"Nagano Maru\", \"Nippo Maru\", \"Macutani Maru\", \"Unkai Maru č. 6\", \"Jamagiri Maru\", \"Jubae Maru\", \"Zuikai Maru\", \"Tacuha Maru\" a \"Taihó Maru\"), které měly celkem 137 100 brt. Bylo zničeno 250 japonských letadel. Na paluby mateřských letadlových lodí se nevrátilo 25 amerických strojů.\n"}
{"id": "565616", "url": "https://cs.wikipedia.org/wiki?curid=565616", "title": "Světelný den", "text": "Světelný den\n\nSvětelný den je jednotka délky, která je definována jako vzdálenost, kterou urazí světlo v absolutním vakuu za jeden celý den, neboli 86 400 sekund.\nJeden světelný den je 25 902 068 371 200 metrů. Tato hodnota je přesná, protože metr je odvozen z rychlosti světla.\n\nSvětelný den není příliš často používanou jednotkou, protože existuje jen několik astronomických objektů takové vzdálenosti; předpokládá se, že Oortův oblak se rozprostírá do vzdálenosti 290 až 580 světelných dní od Slunce.\n\nDalší jednotky odvozené z dráhy světla za určitý čas jsou světelný rok, světelný měsíc, světelná hodina, světelná minuta, světelná sekunda.\n\n"}
{"id": "565620", "url": "https://cs.wikipedia.org/wiki?curid=565620", "title": "Neptunovi trojáni", "text": "Neptunovi trojáni\n\nNeptunovi trojáni jsou tělesa obíhající kolem Slunce v libračních centrech planety Neptun. Je známo 17 Neptunových trojánů, z nichž třináct se nachází v libračním centru L (asi 5 miliard kilometrů od Neptunu v úhlu 60° ve směru jeho oběhu) a čtyři v libračním centru L (následujícím ve stejné vzdálenosti 60° za Neptunem). Svůj název dostali analogicky podle již dříve objevené skupiny trojánů nacházejících se v libračních centrech Jupiteru, kteří byli pojmenováni po mýtických hrdinech trójské války.\n\nPrvní z Neptunových trojánů byl objeven roku 2001 v rámci prohlídky pořádané americkou vesmírnou agenturou NASA, ovšem jeho příslušnost ke skupině byla prokázána až roku 2003.\n\nVelký význam pro astronomy měl objev tělesa 2005 TN, jehož oběžná dráha má vůči rovině ekliptiky velký sklon (>25°), z čehož by mohlo vyplývat, že oblak těchto těles je poměrně silný. To naznačuje, že tělesa zde byla spíše zachycena, než že se zformovala na místě či jsou pozůstatkem nějaké srážky. Astronomové se domnívají, že počet velkých těles ze skupiny Neptunových trojánů (tj. těch, jejichž průměr dosahuje alespoň 100 kilometrů) by mohl řádově převýšit počet velkých těles mezi Jupiterovými trojány.\n\nObjev prvního tělesa v libračním centru L byl oznámen roku 2010.\n\nPrvní Neptunův troján, 2001 QR, byl objeven roku 2001, a spolu s ním také oblast Neptunova libračního centra L (což je jedno z míst, kde se vyrovnává gravitace planety s gravitací Slunce). Byla to v té době pátá známá stabilní oblast planetek ve sluneční soustavě. Objev tělesa 2005 TN o čtyři roky později naznačil, že Neptunovi trojáni v L tvoří velmi silný oblak.\n\nObjev prvního trójana v libračním centru L, označeného 2008 LC, byl oznámen 12. srpna 2010. Tato planetka byla objevena v rámci průzkumu zaměřeného na oblasti, kde je světlo hvězd přicházející z míst poblíž centra Galaxie zastiňováno oblaky prachu. Předpokládá se, že trojáni v libračním centru L jsou stejně početní, jako v centru L.\n\nŽádné z dosud nalezených těles nebylo prozkoumáno zblízka, i když astronomové zvažovali, že by se o to mohla pokusit sonda , když během své cesty k Plutu prolétala oblastí Neptunova libračního centra L. V úvahu připadalo zejména těleso 2011 HM, Neptunův troján s největším známým sklonem oběžné dráhy, který je zároveň dostatečně jasný. Vhodné podmínky pro pozorování byly na konci roku 2013, a to ze vzdálenosti 1,2 astronomické jednotky, ovšem tým mise se nakonec rozhodl, že dá přednost přípravám na blížící se průlet kolem Pluta.\n\nOběžné dráhy Neptunových trojánů jsou velmi stabilní, a to v obou libračních centrech. Odhaduje se, že během vývoje sluneční soustavy zde zůstalo až 50 % původní trojánské populace z dob krátce po planetární migraci. Je možné, že Neptunovi trojáni librují s 10 000letou periodou až do vzdálenosti 30° od svých libračních center.\n\nKlíčem k porozumění původu a vzniku celé jejich populace jsou poněkud nečekaně objevení trójani na drahách s velkým sklonem. Existence takových trojánů nasvědčuje spíše teoriím, že zde byli buď náhle zachyceni anebo se do oblasti dostali pomalou plynulou migrací, a nikoli že se zformovali již přímo v libračních centrech nebo zde vznikli jako důsledek nějaké srážky větších těles. Tato populace musela být dynamicky excitovaná již před svým zachycením, jinak by tělesa nemohla mít takový vysoký sklon. Soudě nejen podle zmíněného sklonu, ale také podle odhadovaného podobného počtu těles v L a L, došlo k zachycení v době migrace Neptunu napříč populací dynamicky excitovaných planetesimál. Původní populace trojánů pravděpodobně obsahovala mnoho těles na nestabilních drahách, a i současní trojáni jsou zdrojem populace kentaurů. Ačkoliv ne každý troján na stabilní dráze musí nutně pocházet z počátku vývoje celého systému, simulace pohybu malých těles oblastí plynných obrů ve sluneční soustavě ukázaly, že v dnešní době už Neptun nemůže nové trojány účinně zachycovat, a to ani na krátkou dobu.\n\nPrvní čtyři objevení Neptunovi trojáni mají načervenalou barvu, nepatrně červenější než šedé objekty Kuiperova pásu, ovšem ne tak výrazně červené jako chladná klasická tělesa Kuiperova pásu, jejichž perihélium se nachází ve velké vzdálenosti. Nejvíce se jejich barva přibližuje některým kentaurům, dále Jupiterovým trojánům, nepravidelným měsícům plynných obrů a snad i kometám, což odpovídá jejich podobnému původu.\n\nNeptunovi trojáni jsou velmi slabě viditelní, takže se současnou technikou není možné pořídit spektroskopický rozbor jejich odraženého světla. Z toho důvodu není možné usoudit na jejich povrchové složení, neboť pozorované barvy mohou odpovídat mnoha různým povrchům.\n\nDosud známe z Neptunových trojánů jen velmi malý počet těles, přičemž je zarážející, kolik z nich bylo nalezeno na drahách s vysokým sklonem, zvláště když vezmeme v úvahu, že tato tělesa se obtížně pozorují. To naznačuje, že trojáni na vysoce nakloněných drahách mohou svým počtem významně převyšovat tělesa na drahách s nízkým sklonem. Jejich poměr se odhaduje kolem 4:1.\n\nOdhady celkového počtu velkých těles v oblasti závisí na jejich albedu (je-li vysoké, tj. odráží-li jejich povrch hodně světla, pak jsou pozorovaná tělesa menší) a pohybují se mezi 5 až 20násobkem počtu Jupiterových trojánů. Při albedu 5 % lze například v L očekávat 400 Neptunových trojánů s průměrem převyšujícím 40 km. Přibližně stejně se odhaduje i počet velkých těles nacházejících se v libračním centru L. Naopak menších těles se zdá být mezi Neptunovými trojány (podobně jako mezi Jupiterovými) relativně málo, což může být způsobeno tím, že se snáze tříští.\n\nTělesa 2001 QR and 2008 LC vykazují významnou dynamickou nestabilitu. To může znamenat, že byla zachyceni později, až po planetární migraci, ale také nelze vyloučit, že se prostě jedná o dlouhodobé i když ne úplně dokonale dynamicky stabilní příslušníky skupiny.\n\nDo začátku roku 2015 objeveno 12 Neptunových trojánů, z nichž devět obíhalo v libračním centru L a tři v libračním centru L. Těchto 12 členů je uvedeno v následující tabulce sestavené na základě seznamu Neptunových trojánů vedeného organizací Minor Planet Center, spadající pod Mezinárodní astronomickou unii. Rozměry těles pak pocházejí (není-li uvedeno jinak) z výzkumu Scotta Shepparda a Chadwicka Trujilla zveřejněného roku 2010.\nTělesa 2005 TN a (309239) 2007 RW byla rovněž pokládána za Neptunovy trojány, ovšem další pozorování tuto domněnku nepotvrdila. Těleso 2005 TN je pravděpodobně s Neptunem v dráhové rezonanci 3:5 a (309239) 2007 RW zřejmě kolem něj obíhá po kvazisatelitní smyčce.\n\n\n"}
{"id": "565623", "url": "https://cs.wikipedia.org/wiki?curid=565623", "title": "Výstavní vitrína", "text": "Výstavní vitrína\n\nVýstavní vitríny jsou určeny pro výstavní účely muzeí, galerií, archívů a knihoven prezentujících cenné předměty.\n\nVitríny mají zabránit vnikání polutantů, kolísání relativní vlhkosti a udržení stálejší teploty uvnitř vitríny. Ochraňují předměty před návštěvníky, často i před krádeží či vandalismem.\n\nVzhledem k náročnosti udržet výstavní prostor bez kolísání teploty a vlhkosti, které často ovlivňují návštěvníci, jsou vitríny jednou z variant. Mimo ně lze použít zvlhčovače, nebo naopak odvlhčovače, případně finančně náročnou variantu ústředního klimatizačního zařízení.\nVitríny proto musí zajišťovat bezpečnost uloženým předmětům, měli by být prachotěsné a lépe i vzduchotěsné, avšak měli by umožňovat regulaci relativní vlhkosti vzduchu.\n\nMateriály musí umožnit především dobrou prezentaci vystavovaných předmětů a musí mít takové vlastnosti, aby exponáty chemicky neovlivňovaly. Vhodné vlastnosti vykazují zejména sklo a kovy (např. hliník).\n\nBezpečnost zajišťuje vrstvené sklo na vnějším plášti. V dnešní době se také využívají nerozbitné plné polykarbonáty. Police a úchyty musí být spolehlivě připevněné k plášti vitríny, musí odolávat vibracím a chránit předměty před spadnutím.\n\nVelmi důležitou roli hraje osvětlení, které návštěvníkovi umožní pozorování vystavených exponátů a může zdůraznit hlavní části výstavy. Na druhou stranu světlo obvykle má negativní vliv na barevnou stálost exponátů. Z tohoto důvodu je vhodné, aby bylo možno snadno intenzitu osvětlení regulovat. Moderní technologie nám umožňují ochranu exponátů před negativními účinky světla zlepšit použitím folií.\n\nVnější osvětlení je možno řešit umístěním stropních svítidel, nebo v osvětlovacím krytu nad vitrínou. Nejčastěji se používá zářivka, nebo halogenová zářivka.\n\nVnitřní osvětlení více upoutává návštěvníka, ale může docházet k zvyšování teploty uvnitř vitríny nevhodnou volbou osvětlení. Používají se halogenové žárovky, zářivky, nebo optická vlákna.\n\n"}
{"id": "565625", "url": "https://cs.wikipedia.org/wiki?curid=565625", "title": "Světelný měsíc", "text": "Světelný měsíc\n\nSvětelný měsíc je jednotka délky, která je definována jako vzdálenost, kterou urazí světlo v absolutním vakuu za 1 celý měsíc (30 dní, z nichž každý má 86 400 sekund), nebo 777 062 051 136 000 m. Tato hodnota je přesná, protože metr je ve skutečnosti definován z hlediska rychlosti světla.\n\nSvětelný měsíc není příliš často používanou jednotkou, protože existuje jen několik astronomických objektů v takové vzdálenosti; oběžné dráhy objektů vnější části sluneční soustavy se lépe měří použitím světelných dnů nebo světelných hodin, zatímco mezihvězdné vzdálenosti spadají do měřítka světelných let. Existuje však i několik výjimek. Například se předpokládá, že Oortův oblak se rozprostírá do vzdálenosti 10 až 20 světelných měsíců od Slunce.\n\nDalší jednotky související se světelným měsícem jsou světelný rok, světelný týden, světelný den, světelná hodina, světelná minuta, světelná sekunda.\n\n"}
{"id": "565626", "url": "https://cs.wikipedia.org/wiki?curid=565626", "title": "Zánět vzdušných vaků krůt", "text": "Zánět vzdušných vaků krůt\n\nInfekce \"Mycoplasma meleagridis\" (MM) u krůt jsou příčinou hromadného onemocnění, které se projevuje zánětem vzdušných vaků, deformacemi kostí, snižováním hmotnostních přírůstků, růstu a zvýšenou embryonální mortalitou v líhních.\n\nAdler et al. (1958) jako první prokázali, že aerosakulitida (zánět vzdušných vaků) u 1denních krůťat může být také způsobena jinou mykoplasmou než \"M. gallisepticum\". Infekce \"M. meleagridis\" jsou pravděpodobně ubikvitárně rozšířeny v celém světě a také frekvence MM-aerosakulitid je poměrně častá v komerčních chovech krůt. V některých vyspělejších zemích však již existují chovy prosté této infekce.\n\nPůvodcem onemocnění je \"Mycoplasma meleagridis\" (MM). Po obarvení Geimsou se jeví jako kokoidní tělíska velikosti 0,4 µm. Ribosomy jsou rozloženy kolem buněčné periferie. Nejčastějším morfologickým typem je sférická forma velikosti 200–700 nm. Replikuje se binárním dělením. U DNA kmene 17529 je složení bází G+C 27–28 %, velikost genomu 4,2 ± 0,5×10 daltonu.\n\nMM je fakultativní anaerob. Roste optimálně na agaru při teplotě 37–38 °C, kolonie vznikající během 2–3 dní inkubace jsou malé a ploché, velikosti 0,04–0,2 mm. Požadavky na kvalitu médií jsou vysoké, nezbytné jsou kvasničný autolyzát a prasečí nebo koňské sérum. Drůbeží séra nejsou vhodná. Na bujón se většina izolátů špatně adaptuje.\n\n\"M. meleagridis\" nefermentuje dextrózu ani jiné cukry, neredukuje tetrazoliové soli, ale má argininovou a fosfatázovou aktivitu. Hemolyzuje koňské erytrocyty.\n\nVětšina obvykle používaných dezinfekčních prostředků je účinná. V médiu při pH 8,4–8,7 přežívá 25–30 dní ve vysokém titru, čerstvé agarové kultury přežívají nejméně 6 dní při pokojové teplotě. Teplotou 45 °C je inaktivována během 6–24 hodin, teplotou 47 °C již během 40–120 minut. Lyofilizované kultury zůstávají životné nejméně 5 let. \"M. meleagridis\" dobře přežívá bez podstatného poklesu životnosti ve zmraženém krůtím semenu.\n\n\"M. meleagridis\" se antigenně liší od ostatních aviárních mykoplasmat. K typizaci MM se používají aglutinace, imunofluorescence, testy inhibice růstu a metabolismu a komplement fixační test. Některé izoláty vykazují hemaglutinační aktivitu, která ale nesouvisí s virulencí.\n\nExistují patogenní i nepatogenní kmeny \"M. meleagridis\". V klinické manifestaci nemoci se projevuje i kmenová variabilita.\n\n\"M. meleagridis\" je specifický patogen pouze pro krůtakrůty; kur domácí je k infekci nevnímavý.\n\n\"M. meleagridis\" se vyznačuje vysokou infekciozitou a přenáší se vertikálně i horizontálně. Je přenášena mezi krůtami v kterémkoliv věku přímým kontaktem s infikovanými jedinci nebo nepřímo přes kontaminované prostředí. K přímému přenosu infekce dochází v líhních, v rámci hejna nebo i mezi hejny vzdušnou cestou. Nepřímý přenos závisí na podmínkách ošetřování. Po dosažení pohlavní dospělosti krůt má horizontální přenos jen malý význam.\n\nVertikální přenos \"M. meleagridis\" představuje nejzávažnější způsob šíření infekce. K infekci reprodukčního traktu krůt dochází primárně po inseminaci infekčním semenem. Místo, kde dochází k infekci vejce, není přesně známo. Pravděpodobně to nejsou vaječníky, kde se dosud nepodařilo MM prokázat ani u vylučujících nosnic, ale vejcovod. Způsob přenosu známý u \"M. gallisepticum\", tj. kontaktem infikovaného abdominálního vzdušného vaku s povrchem ovariálního folikulu, nebyl potvrzen. Infekce MM se lokalizuje v pohlavním aparátu krůt i krocanů (kloaka, penis), kde může perzistovat až do dospělosti. U krůt infikovaných vertikálně dochází v průběhu embryonálního vývoje pravděpodobně k imunologické toleranci, protože \"M. meleagridis\" perzistuje u nich ve vejcovodu mnohem déle v porovnání s krůtami infikovanými v dospělosti.\n\nU infikovaných násadových vajec je zvýšená embryonální mortalita a krůťata líhnutá z takových vajec vykazují v prvních 3–6 týdnech života snížení hmotnostních přírůstků i životaschopnosti, zánět vzdušných vaků (aerosakulitidy) a kostní abnormality.\n\nKlinický obraz v mnoha případech záleží na virulenci \"M. meleagridis\", přítomnosti stresujících faktorů a kontaminujících infekcí.\n\nKlinicky zjevné respirační příznaky se při infekci samotné \"M. meleagridis\" vyskytují poměrně zřídka, a to i bez ohledu na poměrně častý pitevní nález aerosakulitid u krůťat vertikálně infikovaných. Nestálým rysem nemoci u takto infikovaných krůťat je také výskyt kostních abnormalit, projevující se prohnutím, zkroucením nebo zkrácením tarzometatarzálních kostí, zduřením kloubu hlezna a deformací krčních obratlů, nebo zakrslost či abnormality v opeření. K úhynům dochází spíše v důsledku kanibalismu. K respiračnímu onemocnění s typickými příznaky většinou dochází při simultánních infekcích dalšímimykoplasmaty, které působí synergicky. Současná infekce MM s \"M. iowae\" vyvolává těžké záněty vzdušných vaků, s \"M. synoviae\" pak sinusitidy. Horizontální infekce krůt probíhá zpravidla subklinicky.\n\n\"M. meleagridis\" neovlivňuje snášku ani oplozenost násadových vajec, ale zvyšuje mortalitu embryí v poslední fázi inkubace. Negativně ovlivňuje růst i hmotnost mladé drůbeže, zvyšuje počet brakovaných a na porážce konfiskovaných zvířat pro zánět vzdušných vaků.\n\nZměny vzdušných vaků jsou charakterizovány zesílením stěny, nažloutlým exsudátem, který se nachází i na sousedících tkáních a občasnou přítomností různě velikých hrudek kaseózního (sýrovitého) materiálu volně uloženého v dutině tělní. Změny vyvolávané samotnou MM jsou méně intenzivní v porovnání se simultánní infekcí s \"M. iowae\". Výskyt kostních změn obvykle souvisí s výskytem aerosakulitid.\n\nMateřské protilátky (aglutininy) jsou detekovatelné ve vysokém procentu u krůťat od infikovaných krůt; perzistují asi 2 týdny po vylíhnutí. Nechrání ale před poškozením vzdušných vaků u infikovaných embryí. Perzistující infekce u vertikálně infikovaných krůt je vysvětlována imunologickou tolerancí. Obecně imunita při infekci \"M. meleagridis\" není velká\n\nDiagnostika zánětu vzdušných vaků krůt vychází ze stejných postupů jako při ostatních mykoplasmových infekcích.\n\nDiferenciální diagnostika. Záněty vzdušných vaků po infekci \"M. meleagridis\" nutno odlišit od aerosakulitid vyvolávaných \"M. gallisepticum\" nebo jinými mykoplasmaty, případně dalšími agens. Na smíšenou infekci MM s \"M. synoviae\" nebo \"M. iowae\" poukazuje zvýšená embryonální mortalita, sinusitidy a aerosakulitidy. Kostní abnormality kromě MM způsobuje také \"M. iowae\" anebo dietetické závady.\n\nLéčebná i preventivní opatření jsou podobná jako při infekci \"M. gallisepticum\". Byla však pozorována nižší účinnost erytromycinu u několika kmenů \"M. meleagridis\". Snížení frekvence vertikálního přenosu nemusí být dostatečné ani po injekční (perorální) aplikaci tylosinu v pitné vodě. Lepších výsledků bylo dosaženo ošetřením násadových vajec antibiotiky – omezení zánětu vzdušných vaků, zlepšení líhnivosti, užitkovosti, redukce výskytu kostních abnormalit a snížení konfiskací na porážce.\n\nZ preventivních opatření se klade největší důraz na provádění umělé inseminace a používání semene od zdravých neinfikovaných krocanů. Vhodné vakcíny proti \"M. meleagridis\" nebyly zatím připraveny.\n\n\n"}
{"id": "565628", "url": "https://cs.wikipedia.org/wiki?curid=565628", "title": "Světelný týden", "text": "Světelný týden\n\nSvětelný týden (angl. \"Light Week\") je jednotkou délky, která je definována jako vzdálenost, kterou urazí světlo v absolutním vakuu za jeden celý týden (7 dní, z nichž každý má 86 400 sekund), nebo 181 314 478 598 400 m. Tato hodnota je přesná, protože metr je ve skutečnosti definován z hlediska rychlosti světla.\n\nSvětelný týden není příliš často používanou jednotkou, protože existuje jen několik astronomických objektů v takové vzdálenosti. Oběžné dráhy objektů vnější části sluneční soustavy se lépe měří použitím světelných dnů nebo světelných hodin, zatímco mezihvězdné vzdálenosti spadají do měřítka světelných let. Předpokládá se, že Oortův oblak se rozprostírá do vzdálenosti 41 až 82 světelných týdnů od Slunce.\n\nDalší jednotky, související se světelným týdnem, jsou světelný rok, světelný měsíc, světelný den, světelná hodina, světelná minuta, světelná sekunda.\n\n"}
{"id": "565630", "url": "https://cs.wikipedia.org/wiki?curid=565630", "title": "Světelná hodina", "text": "Světelná hodina\n\nSvětelná hodina je jednotka délky, která je definována jako vzdálenost, kterou urazí světlo v absolutním vakuu za jednu hodinu, což představuje 1 079 252 848 800 m. Tato hodnota je přesná, protože metr je definován z hlediska rychlosti světla.\n\n\nDalší jednotky související se světelnou hodinou jsou světelný rok, světelný měsíc, světelný týden, světelný den, světelná minuta, světelná sekunda.\n\n"}
{"id": "565631", "url": "https://cs.wikipedia.org/wiki?curid=565631", "title": "Karl Lumbe", "text": "Karl Lumbe\n\nKarl Wilhelm Lumbe (23. srpna 1807 Praha - 6. srpna 1885 Smíchov) byl pražský chirurg a politik německé národnosti, ve 2. polovině 19. století byl poslancem Českého zemského sněmu a Říšské rady.\n\nVystudoval medicínu a získal titul doktora lékařství. Působil jako lékař v nemocnici, později jako velkostatkář. Byl vyhledávaným chirurgem, později ale již lékařskou praxi nevykonával.\n\nV zemských volbách roku 1872 byl za velkostatkářskou kurii, nesvěřenecké velkostatky, zvolen na Český zemský sněm. V letech 1868–1871 byl členem zemského výboru. Zastupoval provídeňskou a centralistickou Stranu ústavověrného velkostatku.\n\nZemský sněm ho roku 1872 zvolil i do Říšské rady (celostátní parlament, volený nepřímo zemskými sněmy). Složil slib 7. května 1872. Uspěl i v prvních přímých volbách do Říšské rady roku 1873 za kurii velkostatkářskou. Slib složil 23. listopadu 1873.\n\nBydlel v tzv. Lumbeho vile, kterou si nechal postavit v polovině 19. století na pražských Hradčanech v ulici U Brusnice čp. 188. Po roce 2005 sloužila jako rezidence prezidenta Václava Klause.\nZemřel v srpnu 1885. Příčinou úmrtí byla rakovina močového měchýře. Je pohřben na hřbitově Praha-Malvazinky.\n\nV roce 1847 se oženil s Annou Marií hraběnkou Thun-Hohenstein, sestrou politika Leopolda Lva Thun-Hohensteina, s níž měl syna Františka, který se oženil s neteří Čeňka Daňka Zdenkou, a dceru Annu, provdanou za Ottomara von Starck.\n\nJeho bratrem byl politik a pedagog Josef Tadeáš Lumbe.\n\n"}
{"id": "565633", "url": "https://cs.wikipedia.org/wiki?curid=565633", "title": "Světelná minuta", "text": "Světelná minuta\n\nSvětelná minuta je jednotka délky, která je definována jako vzdálenost, kterou urazí světlo v absolutním vakuu za jednu celou minutu, což představuje 17 987 547 480 m. Tato hodnota je přesná, protože metr je ve skutečnosti definován z hlediska rychlosti světla.\n\nPrůměrná vzdálenost Země od Slunce (1 AU) je 8,317 světelných minut.\n\nDalší jednotky související se světelnou minutou jsou světelný rok, světelný měsíc, světelný týden, světelný den, světelná hodina, světelná sekunda.\n\n"}
{"id": "565634", "url": "https://cs.wikipedia.org/wiki?curid=565634", "title": "Antické technologie ve Hvězdné bráně", "text": "Antické technologie ve Hvězdné bráně\n\nAntikové byli fiktivní rasou vyspělých lidí, kteří byli původními tvůrci sítě hvězdných bran. Tato rasa se přesunula do naší části vesmíru již dávno. Antikové se naučili povznést na vyšší úroveň existence, když se po celé galaxii přehnala velká epidemie. Mnoho z nich zemřelo, ale ti, kteří se naučili povznést získali nový smysl existence.\n\nLodě třídy Aurora patří k antickým válečným lodím. Jsou to jedny z nejmocnějších lodí v Hvězdné bráně, v souboji jeden na jednoho dokáží bez problému porazit wraithský Úl. Hlavní zbraní těchto lodí jsou Drony ovládané pomocí Křesla stejně jako na Atlantidě. Do jejich energetického systému může být připojeno ZPM (Zero Power Module) neboli \"modul nulového bodu\". Tyto lodě mají dva typy hyperpohonu – buď mezihvězdný, nebo výkonnější, mezigalaktický.\n\nV seriálu se objevilo několik lodí této třídy, konkrétně:\nKromě těchto lodí se vyskytuje v seriálu ještě několik nejmenovaných, převážně Asuranských, lodí této třídy.\n\nJe válcovité, víceúčelové plavidlo vytvořené Antiky. Má vhodný tvar pro přepravu skrze hvězdnou bránu. Každá loď je vyzbrojena minimálně osmi střelami drone, které jsou ukryté ve výsuvných pouzdrech po stranách lodi. Název \"Puddle Jumper\" vymyslel major John Sheppard – skutečný Antický název není znám. Loď je vybavena maskováním, které plavidlo učiní neviditelné. Loď je rozdělena na přední a zadní část. Vpředu jsou čtyři křesla (dvě pro piloty a dvě pro vědce) a vzadu je místo pro cestující. Konzole umístěná mezi pilotem a druhým pilotem je modifikované vytáčecí zařízení, umožňující lodi přímý přístup k nejbližší hvězdné bráně a vytočení adresy. Loď je schopna dosahovat vysokých rychlostí, proto musí mít pokročilé inerciální tlumiče kvůli bezpečnosti cestujících.\n\nStroj času je vlastně vylepšený Jumper. Vzhledově se od normálního Jumperu moc neliší – má jiný řídící panel a uprostřed mezi sedadly pro pasažéry leží dlouhá oválná trubice. Jak přesně tento vynález funguje nikdo neví, poté, co Sheppard zmáčknul \"nějaké\" tlačítko, přesunul se stroj času 10 000 let do minulosti, kde ho okamžitě sestřelily. Vynalezl ho antický vědec Janus. Janus, ale nejspíš sestrojil ještě jeden stroj času, když byla SG-1 na planetě, kde se Maybourne vydával za krále, našli zde stroj času, kterým se poté dostali do doby, kdy Ra vládl na Zemi, aby získali ZPM.\n\nDestiny je antická průzkumná loď, vyslaná na svou cestu před miliony lety. Antikové chtěli objevovat nové galaxie. Jelikož by jim trvala cesta na \"Destiny\" dlouho, vyslali ji samotnou a plánovali na ni přijít Hvězdnou branou, což se nikdy neuskutečnilo, protože se Antikové dříve povznesli nebo zemřeli.\n\nAtlantida je fiktivní město v televizních seriálech Hvězdná brána a . Jedná se o ztracené město Antiků, které se původně nacházelo na Zemi a bylo poslední z měst, jež Antikové postavili. Před pěti až deseti miliony let se však Antikové rozhodli kvůli epidemii Zemi opustit a s městem odletěli do galaxie Pegasus, aby tam začali budovat nové civilizace.\n\nMěsto je mezihvězdným plavidlem a ve své spodní části má motory pro cestování hyperprostorem. Je napájeno třemi ZPM, které jsou potřebné pro napájení jednotlivých systémů města (energetické štíty, obranné systémy, hyperpohon, atd.). V galaxii Pegasus Antikové vedli válku s Wraighty, kterou díky jejich početní převaze prohráli, potopili město do moře aby zmírnili účinek zbraní. Když expedice doktorky Weirové(později Carterové a poté pana Woosleyho) Atlantis našla, bylo stále pod mořem. Poté co se jejich příchodem město probudilo, došlo ke zatížení již tak vybitého ZPM, které se brzy dostalo pod kritickou hranici a město se vynořilo. Jelikož vynořením došlo ke spotřebě veškeré zbylé energie, byl běžný chod města dále zásoben energií z naquadahových generátorů, která však nestačila pro obranu města.\n\nK ochraně města slouží energetický štít, který je napájen ZPM. Štít dokáže odolat jakémukoliv útoku, ale doba po kterou může být vztyčený je úměrná množství energie, které je v ZPM. Celkem mohou být zapojena maximálně tři ZPM. Obranný systém má město podobný, jaký byl nalezen na základně Antiků na Antarktidě. Sestává z kontrolního křesla, jehož pomocí mohou být vystřelovány drony.\n\nNejdůležitější částí města je jeho ústřední část s hlavní věží, ve které se nachází řídící místnost s bránou. V této části města se rovněž nachází hangár pro puddle jumpery, což jsou malé antické lodě schopné cestovat hvězdnou bránou. Z hangáru lze tunelem vyletět vrchní částí z města nebo se lze dostat do kontrolní místnosti s bránou.\n\nHvězdná brána v seriálu vytváří stabilní umělou červí díru (Einstein-Rosenův most) po zadání nejméně sedmi symbolů pomocí zařízení zvaného DHD, které bývalo v seriálu interpretováno jako ovládací panel kruhové stavby osazené devětatřiceti tlačítky zasazených ve třech kruzích rovnoměrně umístěných od středu panelu. Šest zadávaných symbolů určuje adresu planety.\n\nTyto symboly, neboli adresu, lze vypočítat pomocí planetárního posunu okolo cílové planety. Ta se nachází v jejich průsečíku. Sedmý symbol označuje výchozí planetu. Na bráně lze však zadat i osmý symbol, jenž označuje galaxii. Devátý symbol vede na antickou loď \"Destiny\". Hvězdná brána tedy umožňuje cestování mezi planetami a galaxiemi. Celý přenos zjednodušeně probíhá tak, že předmět či organismus, který překročí horizont událostí (vstoupí do červí díry), je molekulárně rozložen, kdy u živého organismu je od těla odděleno vědomí a posláno na zadanou adresu, tedy do cílové brány, kde je znovu předmět či organismus zkompletován. Takto rozložené organizmy či předměty nejsou po dobu pobytu v horizontu událostí (jež se různí se vzdáleností obou planet) vystaveny vlivu vesmíru.\n\nPomocí brány mohou předměty či organismy cestovat jen jedním směrem a to od brány, pomocí které byla červí díra vytvořena, k cílové, avšak různé signály či impulsy mohou cestovat obousměrně. Samotné vytvoření červí díry je vysoce energeticky náročné a tak se za normálních okolností daří udržet takovouto červí díru otevřenou po dobu osmatřiceti minut. Brána byla sestrojena přibližně před deseti až jedenácti miliony lety rasou zvanou Antikové. Bran existuje několik typů, ale v seriálech byly zatím představeny jen tři z nich. A to brána z naší galaxie, vytvořena z vysoce vodivého materiálu zvaného naquadah vážící přibližně 30 tun, brána z galaxie Pegasus, o níž se zatím mnoho podrobností neví a brána na \"Destiny\". Tyto brány jsou vzájemně kompatibilní. Brány jsou umístěny skoro na všech planetách v obou galaxiích (Mléčná dráha a Pegasus) nezávisle na obyvatelnosti planety. Nejstarší typ bran je rozmístěn pomocí konstrukčních lodí vyslaných před Destiny do vzdáleného vesmíru.\n\nDoposud bylo nalezeny tři druhy bran.\n\n\nHvězdná brána v novém provedení. Vnitřní kruh není otočný, zadávání probíhá jako \"problikávání\" jednotlivých symbolů. Zámky také nezapadávají, jenom pod nimi zůstanou svítit příslušné symboly.\nČerví díra rovněž vypadá jinak – jako zelený tunel (v 9. řadě SG-1 vypadá cestování stejně jako v SGA, akorát se jedná o modrý tunel). Téměř všechny rasy, i ty primitivní, většinou vědí, jak bránu používat. Jednotlivé světy spolu běžně obchodují, nejčastěji s jídlem.\n\nJediná brána, kterou lze cestovat z Pegasu na Zemi, je na Atlantidě (díky ZPM a speciálnímu krystalu).\n\nMini Hvězdná brána je mnohem menší a primitivnější verze Hvězdné brány sestavené pouze z pozemských materiálů, konkrétně 45,36 kg čistého titanu, 200 metrů optických kabelů, sedm 100 kilowattových kondenzátorů určených pro průmysl a toustovač. Má asi dva metry v průměru, je dostatečně velká, aby se do ní vešly jeden nebo dva lidé. Je schopná připojení k běžné Hvězdné bráně, ale dá se vytočit jen jednou, pak vyhoří. Také postrádá běžné DHD jaké je u normální Hvězdné brány, Mini Hvězdná brána byla navržena speciálně pro vytáčení planety Velona.\n\nDHD – anglicky Dial Home Device, nebo také ovládací zařízení, které slouží k \"vytáčení adresy\" na Hvězdné bráně.\n\nArchiv Antiků je zařízení uchovávající archiv veškerých antických vědomostí. Toto zařízení nahrálo do mozku Jackovi O'Neillovi všechny vědomosti Antiků. Jack zadal do počítače SGC všechny brány v galaxii, začal mluvit Anticky a napsal vzorec pro vypočítání vzdálenosti planet. Vytvořil generátor, který dodal bráně 10x více energie a odešel za Asgardy do jejich galaxie, aby jej zbavili antických vědomostí.\n\nObdélníkový panel s několika krystaly. Každá konzole je přiřazena k jinému systému (podpora života, štíty, brána...). Lze jí aktivovat antickým genem. Tyto konzole jsou používány na Atlantidě, antických základnách... Jsou to jakoby lidské počítače s klávesnicí bez monitorů (lze k nim připojit obrazovku). Expedice Atlantis používá k těmto konzolím pozemské notebooky (důvod neznámý).\n\nKřeslo slouží jako ovládací terminál k některým systémům, včetně odpalovačů Dronů. Aby fungovalo, potřebuje silný zdroj energie. Ovládá se myšlenkami, avšak abyste ho dokázali vůbec zapnout, musíte mít antický gen.\n\nToto jméno je poněkud zavádějící, neboť tento přístroj má mnoho funkcí, avšak když byl lidmi poprvé objeven, zastával funkci právě detektoru. Ve skutečnosti je však takovým \"antickým PDA\" a dokáže objevit například také zdroje energie či antický gen v lidském těle.\n\nZPM (\"Zero Point Module\" – modul nulového bodu) je fiktivní zdroj energie. ZPM čerpá energii z vakuové energie, kterou čerpá ze subprostoru. SG-1 našla několik ZPM, ale většina jich už byla vybitá. Na konci sedmé řady našla SG-1 ZPM na planetě Praclarush Taonas, s jehož pomocí mohli napájet křeslo v Antarktidě a ubránit se tak před Anubisem. Pomocí toho samého ZPM se mohla uskutečnit expedice Atlantis do galaxie Pegasus.\n\nNa konci 8. série v díle Moebius získal dr. Daniel Jackson knihy, které mu před svou smrtí odkázala Catherine Langfordová. Díky nim zjistil že 3000 let př. n. l., když vládl na Zemi goa'uld Ra, měl u sebe ZPM, aniž by věděl k čemu slouží. Jelikož na Zemi toto ZPM nebylo nalezeno, přesvědčil Daniel Jackson SG-1 včetně generála O'Neilla, aby se pro něj vrátili pomocí stroje času.\n\nDíky tomuto ZPM mohlo velitelství brány vyslat pomoc expedici Atlantis a také podpořit hyperpohon na právě dokončeném bitevním křižníku \"Daedalus\" a vyslat ho na pomoc Atlantidě.\n\nV polovině třetí řady seriálu , když získali lidé zpátky Atlantidu do svých rukou, zůstaly na Atlantidě 3 plně nabitá ZPM po replikátorech. Přes protesty dr. McKaye, zůstalo na Atlantidě pouze jedno ZPM. Druhé bylo posláno na základnu antiků v Antarktidě na Zemi k obraně Země a třetí na \"Odysseu\", aby jí pomohlo v boji proti Oriům.\n\nProjekt Arcturus byl pokusem Antiků zvrátit nepříznový vývoj války s Wraithy, a to tím způsobem, že nahradí stávající ZPM mnohem, mnohem výkonnějším zdrojem energie. V podstatě jde o obdobný princip jako u ZPM, ale získává energii z vlastního časoprostoru. Tím pádem by zdroj energie měl mít stejný výkon jako samotný vesmír.\nPravdou zůstává, že projekt se Antikům nepodařilo dotáhnout do konečné fáze a dle Zelenkových teorií, to ani není možné, neboť dochází k vytváření prostředí, ve kterém nefungují fyzikální zákony a je tudíž nemožné předpovědět vzájemné interakce. McKayovi se nepodařilo dokončit projekt, ale zničit 5/6 sluneční soustavy.\n\nGenerátor elektromagnetického pole (EMP generátor) je zařízení, které generuje silné elektromagnetické pole, což má několik důsledků. Za prvé v dosahu pole nefunguje kompas a za druhé v něm nefunguje žádná elektronika včetně Antických a Wraithských systémů. Generátor je napájen jedním ZPM.\n\nAntické komunikační kameny umožňují individuální komunikaci pomocí přenesení vědomí do druhé osoby. Spojení může probíhat na obrovské vzdálenosti. Zařízení umožňuje převzetí kontroly nad tělem druhé osoby, aniž by to zanechalo jakékoliv stopy v její paměti. Toto zařízení je běžně používáno v seriálu pro komunikaci posádky lodi \"Destiny\" s Velitelstvím hvězdné brány.\n\nDrone je antická střela (velmi vyspělá obdoba pozemských raket), může být odpalovaná za pomoci antického křesla nebo ovládací konzole v Puddle Jumperu. Vypadá jako chobotnička se žlutou hlavou a černými chapadly, po aktivaci září jako oheň, její povrch se totiž rozžhaví do teploty plazmatu, proto dokáže proniknout většinou energetických štítů. Tato střela dokáže spolupracovat s dalšími drony a nebo se dá na dálku ovládat z jumperu nebo antického křesla. Je velmi přesná a účinná, ke zničení Wraithské šipky stačí jedna jediná střela. Ke zničení lodě třídy Ha'tak stačí pouze dvě střely a to i když jsou zapnuté štíty. Ke zničení lodí třídy Aurora by měly stačit i pouze 3 střely Drone (pokud nejsou zapnuté štíty).\n\nObranná struktura antiků. Kdysi jich byly desítky, expedice však narazila jen na poslední, který zůstal po válce s Wraithy. Jediný plně funkční satelit dokáže sestřelit několik Wraithských mateřských lodí, takové štěstí však expedice neměla. Satelit našli \"mrtvý\", bez náznaku činnosti, také proto ho zřejmě Wraithové ignorovali. McKayovi se podařilo připojit satelit na naqadahový reaktor a přemostit spojení mezi bufferem (zásobníkem energie, satelit si vezme energii z reaktoru, nabije s ní buffer a poté jí z bufferu předává zbraňovým systémům) a zbraňovými systémy, avšak satelit sestřelil pouze jednu Wraithskou loď. Poté se obvody přetížily a zbylé Wraithské lodě ho zničily.\n\nPokud máte antický gen, po přiložení k hrudi se tato malá věcička rozsvítí a nadále vás chrání před vlivy okolí. Je jedno, zda se jedná o pád z velké výšky nebo o pokus vás zastřelit. Štítem nepronikne vůbec nic ani jídlo a pití. Po první aktivaci si štít zapamatuje svého nositele a nikdo jiný jej pak nemůže použít. Vypínání se ovládá myšlenkami.\n\nVypadá jako hranatý signalizační majáček (horní část má design podobný antickému osobnímu štítu), avšak je to účinná omračující zbraň. První výstřel člověka omráčí.\n\nTato past slouží k přilákání a uvěznění jakési energetické bytosti, která je mezníkem při vývoji Povznesení. \"Temnota\" se živí energií, past tedy po zapnutí generuje silné energetické pole pro přilákání této bytosti. Co se stane potom nikdo neví, jelikož v seriálu se bytost nenechala nachytat a odplazila se pryč.\n\nTato zbraň se nachází na planetě Dakara. Dokáže účinně ničit replikátory stejně jako Disruptor. Jacob Carter ji použil, aby zničil všechny replikátory v galaxii Mléčná dráha. Zařízení ale nemělo takový dosah. Proto Samantha Carterová (s pomocí Ba'ala) upravila Hvězdnou bránu na Dakaře, aby vytočila všechny brány v celé galaxii. Energetická vlna, která se přenášela bránou tak zničila všechny replikátory v galaxii.\n\nToto zařízení původně sloužilo k vytvoření života v Mléčné dráze. Zařízení může zničit veškerý život v celé galaxii, s výjimkou povznesených bytostí. Proto se ho pokoušel zmocnit Anubis a také proto ho chtěli zničit replikátoři. Později když se pomocí této zbraně a náhodného vytáčení bran snažili svobodní jaffové ničit orijské převory a vojsko, přiletěla nad Dakaru Adria a orijským paprskem z mateřské lodi zbraň na Dakaře zničila.\n\nKomora pro stázi. Uvede vás do umělého spánku a sníží činnost metabolismu na minimum. Stárnutí je zpomaleno, ne však zcela zastaveno. Stázová komora se nachází na Atlantidě a také na všech Antických základnách, které byly nalezeny na Zemi a Praclarush Taonas.\n\nZpomaluje stárnutí člověka, udržuje ho ve stázi. Mozková aktivita však zůstává zachována. Pokud je lůžek víc a jsou propojené, hibernující osoby spolu mohou komunikovat. Takové zařízení se nachází na některých lodích třídy Aurora.\n\n"}
{"id": "565635", "url": "https://cs.wikipedia.org/wiki?curid=565635", "title": "Světelná sekunda", "text": "Světelná sekunda\n\nSvětelná sekunda je jednotka délky. Je definována jako vzdálenost, kterou urazí světlo v absolutním vakuu za jednu sekundu. Světelná sekunda představuje 299 792 458 m. Tato hodnota je přesná, protože metr je definován pomocí rychlosti světla.\n\nDalší jednotky odvozené z dráhy světla za určitý čas jsou světelný rok, světelný měsíc, světelný týden, světelný den, světelná hodina, světelná minuta.\n\n\n"}
{"id": "565641", "url": "https://cs.wikipedia.org/wiki?curid=565641", "title": "Mevo Modi'im", "text": "Mevo Modi'im\n\nMevo Modi'im ( מְבוֹא מוֹדִיעִים, doslova „\"Brána nebo Vstup do Modi'im\"“, v oficiálním přepisu do angličtiny Mevo Modi'im, někdy též Me'or Modi'im, מאור מודיעים) je vesnice typu mošav v Izraeli, v Centrálním distriktu, v Oblastní radě Chevel Modi'in.\n\nLeží v nadmořské výšce 208 metrů v kopcovitých oblastech Šefela v předhůří Judeje a Samařska, uprostřed rozsáhlého lesního komplexu (Benšemenský les), pouhý 1 kilometr od Zelené linie, která odděluje Izrael v mezinárodně uznávaných hranicích od okupovaného území Západního břehu Jordánu. Východně od obce probíhá v údolí vádí Nachal Modi'im.\n\nObec se nachází 25 kilometrů od břehu Středozemního moře, cca 25 kilometrů jihovýchodně od centra Tel Avivu, cca 28 kilometrů severozápadně od historického jádra Jeruzalému a 10 kilometrů východně od města Lod. Vesnice spadá do aglomerace města Modi'in-Makabim-Re'ut, jež leží 3 kilometry na jihovýchod. Mevo Modi'im obývají Židé, přičemž osídlení v tomto regionu je etnicky převážně židovské. Za Zelenou linií ovšem leží sídla obývaná palestinskými Araby.\n\nMevo Modi'im je na dopravní síť napojen pomocí silnice číslo 443.\n\nMevo Modi'im byl založen v roce 1964. Původně šlo o polovojenské sídlo typu Nachal (vesnice tehdy ležela poblíž hranice mezi Izraelem a Jordánskem). Od roku 1967 fungoval jako civilní vesnice typu kibuc. Zdejší osadníci se ale roku 1974 přesunuli do osady Mevo Choron a v této uprázdněné lokalitě vznikl mošav, jenž osídlili stoupenci chasidského náboženského myslitele a písničkáře Shlomo Carlebacha z USA.\n\nSprávní území obce má cca 2800 dunamů (2,8 kilometru čtverečního). V okolí vesnice se dochovaly stavební pozůstatky z byzantského období.\n\nPodle údajů z roku 2014 tvořili naprostou většinu obyvatel v Mevo Modi'im Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 254 lidí. Během roku 2014 populace stoupla o 0,8 %.\n\n\n"}
{"id": "565645", "url": "https://cs.wikipedia.org/wiki?curid=565645", "title": "Antonov An-178", "text": "Antonov An-178\n\nAntonov An-178 ( ) je dvoumotorový proudový hornoplošný transportní letoun od ukrajinského výrobce Antonov, který vchází do státního zbrojařského koncernu Ukroboronprom.\n\nAn-178 vznikl na základě specifikace ukrajinského Ministerstva obrany, které požadovalo náhradu za typ Antonov An-12. Nový stroj měl zajistit logistickou přepravu osob a nákladu na letiště nebo provozní plochy s krátkými, nebo nezpevněnými vzletovými dráhami. Požadováno bylo i provádění vzdušných výsadků osob, techniky a dalšího nákladu do maximální hmotnosti 7500 kg. Civilní provozovatelé pak očekávali přepravu minimálně 11 až 13 tun nákladu uloženého ve velkoobjemových námořních kontejnerech do vzdálenosti 2000 až 3000 km a možnost provádění speciálních zdravotnických a humanitárních misí. Nový letoun měl být nezávislý na technickém vybavení letišť.\n\nProjektové práce vycházely z nákladního typu An-158 a dopravního An-148. Typový návrh zahrnující specifikace zákazníků byl uzavřen 17. srpna 2011, výroba prvních dvou prototypů byla zahájena v kyjevském Svjatošinu 28. prosince 2011. \n\nPrvní prototyp (imatrikulace UR-EXP, výrobní č. 001) byl dokončen v dubnu 2015. Zálet provedla posádka velitele Andrije Spasiba 7. května stejného roku letem ze Svjatošina do Hostomeľu, kde začal plnit certifikační program. Zde se k testům připojily také posádky velitelů Serhij Trošina a Dmytro Antonova. \n\nAn-178 pohání dvojice motorů Progress D436-148FM s maximálním vzletovým tahem 75,51 kN.\n\nÚdaje platí pro civilní verzi\n\n"}
{"id": "565652", "url": "https://cs.wikipedia.org/wiki?curid=565652", "title": "Radejčín (rozhledna)", "text": "Radejčín (rozhledna)\n\nRozhledna Radejčín (někdy nazývaná \"„rozhledna Dubice“\") se nachází na bezejmenné kótě 375 m n. m. v Českém středohoří, cca 600 m vzdušnou čarou severovýchodně od železniční zastávky Radejčín, jihozápadně od vsi Dubice a severozápadně od obce Prackovice nad Labem, na jejímž katastrálním území leží, a to jen několik metrů od hranice s katastrálním územím Dubice nad Labem. Rozhledna se tudíž nachází na území okresu Litoměřice.\n\nRozhledna, která vznikla jako součást vysílače mobilního operátora Vodafone, byla dokončena v listopadu 2009. Vzhledem k tomu, že současně nebyla vyřešena otázka jejího zpřístupnění, rozhledna byla oficiálně otevřena pro veřejnost až v červenci roku 2010. Celková výška kovové věže je 30 metrů, vyhlídková plošina se nachází ve výšce 20 metrů a cestou k ní je nutno překonat 97 schodů po vnitřním točitém schodišti. Část rozhledny pod ochozem je zajímavě opláštěna. \n\nOd železniční zastávky \"Radejčín\", kde od roku 2013, kdy během stavby dálnice D8 došlo nedaleko odtud v důsledku sesuvu půdy ke zničení většího úseku železniční tratě, končí vlaky z Teplic a dále musí cestující pokračovat autobusem, vede žlutě značená polní cesta přímo k rozhledně. \n\nJe možné též využít MHD z Ústí nad Labem do Dubic (autobus č. 4), odtud dále po žluté turistické značce pokračovat kolem vyhlídky Jaroslava Srby a rozhledny směrem k železniční zastávce Radejčín.Od železniční zastávky je rozhledna po polní cestě vzdálena necelých 800 metrů, z Dubic pak zhruba 1,5 km. \n\nZ rozhledny je kruhový výhled na vrcholy Českého středohoří – Kletečnou, Vaňovský vrch, Varhošť, Deblík, Trabice, Plešivec, Strážiště, Radobýl, Sedlo, Milešovka, lze spatřit i Říp či zříceninu hradu Kamýk u Litoměřic, na severozápadě pak hřeben Krušných hor.\n\n"}
{"id": "565655", "url": "https://cs.wikipedia.org/wiki?curid=565655", "title": "Lenka Teremová", "text": "Lenka Teremová\n\nPhDr. Lenka Teremová (* 30. prosince 1963 v Prostějově) známá také pod jménem Lenka Blažejová nebo jako lady Aradia je česká psycholožka, popularizátorka otevřeného přístupu k BDSM a profesionální domina.\n\nVeřejně známá se stala zejména díky vystoupení v pořadu Tabu televize Nova.\n\nV roce 2010 se rozvedla a místo vyvdaného příjmení \"Blažejová\" začala pro literární tvorbu užívat opět svoje rodné příjmení \"Teremová\".\n\n\n\n"}
{"id": "565656", "url": "https://cs.wikipedia.org/wiki?curid=565656", "title": "Švábenští ze Švábenic", "text": "Švábenští ze Švábenic\n\nŠvábenští ze Švábenic ( \"(von) Schwabenitz\") byli starý moravský panský rod, který svůj přídomek odvozoval od hradu a městečka Švábenice na Vyškovsku, které po svých zakladatelích převzalo jejich erb do svého znaku v nezměněné podobě.\n\nPočátky rodiny sahají pravděpodobně až do 12. století. První ověřenou osobou byl však až Milíč, který držel Náměšť na Hané. Idík založil hrad Švábenice, získal statky na Trutnovsku, působil jako komorník na Bítově a purkrabí Olomouce. Bítovským komorníkem se stal i jeho syn Všebor.\n\nIdíkův další syn (a matky Eufemie či Markéty z Oseka), Vítek ze Švábenic, zdědil po otci Úpu a Švábenice, budoval kariéru v královských úřadech, od postu zemského moravského maršálka, přes zemského soudce po olomouckého komorníka. Za svůj život nashromáždil značné jmění, které většinou rozdal různým klášterům. Zemřel mezi lety 1311–1315. Jejich potomci drželi ještě např. Všebořice, Konice, Moštěnice, Heřmanice, Moravany či Dětkovice. Postupně však majetek rodu ubýval a s ním i politická moc.\n\nPoslední člen rodu, Ignác Albert, zemřel v roce 1702.\n\nErb Švábenských tvořil štít se čtyřmi zlatými střelami spojené pospolu v modrém poli.\n\n\nSpojili se s Hrabišici, pány z Drnovic, Skrbenskými z Hříště, pány z Kunštátu či Bítovskými z Koběřic.\n\n\n\n"}
{"id": "565659", "url": "https://cs.wikipedia.org/wiki?curid=565659", "title": "2. ročník udílení Oscarů", "text": "2. ročník udílení Oscarů\n\n2. ročník udílení Oscarů se konal 3. května 1930 v losangeleském hotelu Ambassador. Ceny byly určeny pro filmy, které byly uvedeny do kin v termínu od 1. srpna 1928 do 31. července 1929. Počet kategorií byl snížen ze dvanácti na sedm. V tomto ročníku nebyli oficiální kandidáti na obdržení cen.\n\nThe Broadway Melody (1929) – Metro-Goldwyn-Mayer\n\nFrank Lloyd za film \"Nekorunovaná královna\" (\"The Divine Lady\"; 1929)\n\nWarner Baxter za roli ve filmu \"In Old Arizona\" (1929)\n\nMary Pickford za roli ve filmu \"Koketa\" (\"Coquette\"; 1929)\n\nHanns Kräly za scénář k filmu \"Patriot\" (\"The Patriot\"; 1928)\n\nClyde de Vinna za film \"White Shadows in the South Seas\"\n\nCedric Gibbons za film \"The Bridge of San Luis Rey\"\n"}
{"id": "565662", "url": "https://cs.wikipedia.org/wiki?curid=565662", "title": "1. liga národní házené mužů 2008/09", "text": "1. liga národní házené mužů 2008/09\n\nPředchozí sezóna: 2007/08\nNásledující sezóna: 2009/10\n\nNejvyšší soutěže v národní házené mužů na území ČR se v sezóně 2008/09 zúčastnilo celkem 12 klubů. Hrálo se dvoukolově systémem každý s každým, poté kluby na 1. až 4. místě postoupily do play-off a kluby na 11. a 12. místě měly původně sestoupit do 2. ligy. Ovšem 6. Stará Huť se příštího ročníku 1. ligy již nezúčastnila a přihlásila se až do krajského přeboru a jelikož 11. Stupno účast v následujícím ročníku 1. ligy taktéž odmítlo, tak se nakonec v 1. lize zachránily až 12. Příchovice.\n\nPoznámky:\n\n\nKvalifikace nebo sestup\n\n\n\n\n\n"}
{"id": "565664", "url": "https://cs.wikipedia.org/wiki?curid=565664", "title": "Dušan Vitázek", "text": "Dušan Vitázek\n\nDušan Vitázek (* 29. září 1980 Trenčín) je slovenský divadelní herec. Vystudoval brněnskou JAMU. Od 1. března 2005 je členem Městského divadla Brno. Za svůj herecký výkon v muzikálu \"Hair\" obdržel roku 2004 Cenu Thálie, totéž se mu podařilo i v roce 2012, kdy Cenu Thálie 2011 obdržel za dvojroli \"Jekylla & Hydea\" ve stejnojmenném představení Městského divadla Brno.\n\nV anketě Křídla, kterou pořádá Městské divadlo Brno každý rok, získal cenu za nejoblíbenějšího herce sezóny 2010/2011.\n\nJeho manželka je herečka Pavla Vitázková rozená Ptáčková (* 21. prosinec 1978 Brno), se kterou má dvě dcery Barboru Anastázii (* 13. prosinec 2013) a Rozálii Agnes (* 22. červen 2016).\n\n\n"}
{"id": "565666", "url": "https://cs.wikipedia.org/wiki?curid=565666", "title": "Švihovští z Rýzmberka", "text": "Švihovští z Rýzmberka\n\nŠvihovští z Rýzmberka (též \"z Rýznberka\", ) byli starý český panský rod, který pravděpodobně pocházel z rozrodu Drslaviců, s nimiž má stejné erbovní znamení.\n\nPředek rodu, Břetislav, měl další dva bratry Černína a Drslava. Příslušníci rodu nejprve sídlili v Plzni. Zemský sudí Děpolt v letech 1279–1282 působil jako nejvyšší komorník, založil na Domažlicku nad městečkem Kdyně hrad Rýzmberk. Jeho synové se rozdělili do několika větví, Břetislav i nadále sídlil na Rýzmberku, Vilém získal hrad Skálu a později i Švihov, podle kterého odvozovali své jméno, a Chyši.\n\nVe 14. století patřili mezi přední zemské pány, vlastnili hrady Švihov a Rabí, získali Bor u Tachova, Přeštice, Litici a Velhartice. Během husitských válek podporovali katolíky, ale později konvertovali k Jednotě bratrské.\n\nJan Švihovský v letech 1413–1418 dědičným rychtářem v Klatovech byl protivníkem husitů.\n\nVilém mladší se v roce 1468 stal nejvyšším komorníkem a od krále Jiřího z Poděbrad obdržel různé výsady a statky.\n\nPůta Švihovský z Rýzmberka († 1504) v letech 1479–1504 vykonával post nejvyššího zemského sudího, patřil mezi horlivé katolíky a odmítal Jednotu bratrskou. Nechal postavit či přestavět Švihov, Rábí a další hrady, přikoupil Horažďovice, Kašperk, Roudnici, Kozel, Střelu, Herštejn, Čejkovy a Bezděkov. O jeho krutosti se dodnes vypráví legendy, podle nichž se jeho duch zjevuje hned na několika hradech, přičemž v okolí prácheňského hradu nelibě nese, pokud jej někdo dost uctivě nepozdraví. Na Švihově neuctivost údajně trestá ohnivými důtkami. Na Rabí po něm dle pověsti zůstala díra ve stropě, kterou vypálil ďábel, když jej snášel do pekla, neboť Půta nechal zazdít tři chůvy.\n\nJeho syn Břetislav vykonával funkci dvorského hofmistra, bratr Jindřich působil jako nejvyšší kancléř.\n\nV 16. století stále byli ve významných úřadech, avšak postupně jejich vliv upadal. V 18. století vymřeli.\n\nDo roku 1467 užívali tzv. drslavické polotrojřící, které mělo červeno-stříbrnou barvu. Poté erb rozčtvrtili a přidali černou orlici, kterou měl ve znaku vymřelý český rod Žirotínů.\n\nSpojili se s pány z Roupova, Šternberky, Berchtoldy z Uherčic, pány z Rožmitálu či z Gutštejna.\n\n\n"}
{"id": "565669", "url": "https://cs.wikipedia.org/wiki?curid=565669", "title": "Šilat", "text": "Šilat\n\nŠilat ( שִׁלָּת‎, v oficiálním přepisu do angličtiny Shilat) je vesnice typu mošav v Izraeli, v Centrálním distriktu, v Oblastní radě Chevel Modi'in.\n\nLeží v nadmořské výšce 266 metrů v kopcovitých oblastech v předhůří Judeje a Samařska, na východním okraji rozsáhlého lesního komplexu (Benšemenský les), přímo na Zelené linii, která odděluje Izrael v mezinárodně uznávaných hranicích od okupovaného území Západního břehu Jordánu. Severně od obce probíhá v údolí vádí Nachal Modi'im.\n\nObec se nachází 28 kilometrů od břehu Středozemního moře, cca 28 kilometrů jihovýchodně od centra Tel Avivu, cca 26 kilometrů severozápadně od historického jádra Jeruzalému a 12 kilometrů jihovýchodně od města Lod. Vesnice spadá do aglomerace města Modi'in-Makabim-Re'ut, s ním je na jižní straně stavebně téměř propojena. Šilat obývají Židé, přičemž osídlení v tomto regionu je etnicky převážně židovské. Za Zelenou linií ovšem leží sídla obývaná palestinskými Araby. V tomto úseku ale na Západní břeh Jordánu vniká rozsáhlý a územně souvislý blok židovského osídlení okolo města Modi'in Ilit.\n\nŠilat je na dopravní síť napojen pomocí silnic číslo 443 a 446, které tvoří zároveň hlavní komunikační osy dvojměstí Modi'in-Makabim-Re'ut a Modi'in Ilit.\n\nŠilat byl založen v roce 1977 v bývalém nárazníkovém území podél Zelené linie, kde do roku 1948 stávala malá arabská vesnice Šilta. Křižáci ji nazývali Capharscylta. V Šiltě v roce 1931 žilo 22 lidí v 7 domech. Stála tu muslimská svatyně al-Šajch Achmad al-Šiltáví. V červenci 1948 během války za nezávislost ji v rámci Operace Danny dobyla izraelská armáda a arabské osídlení tu skončilo. Zástavba vesnice pak byla zcela zbořena.\n\nMyšlenka na zřízení nového židovského sídla v tomto regionu se v kruzích důstojníků izraelské armády objevila už roku 1975. První obyvatelé se sem nastěhovali v červenci 1977. Osada tehdy nebyla vybavena inženýrskými sítěmi. 15. srpna 1977 se konalo slavnostní otevření vesnice, zároveň tu byl zprovozněn generátor na elektřinu. V letech 1980–1981 vyrostla příjezdová komunikace. Na vzniku osady se podíleli členové mládežnického hnutí ha-No'ar ha-cijoni.\n\nOd roku 1980 stojí u vesnice čerpací stanice pohonných hmot, kterou postavila soukromá společnost, ale roku 1995 ji předala do správy mošavu, jehož hospodaření pak zisky z této stanice vylepšují.\n\nPodle údajů z roku 2014 tvořili naprostou většinu obyvatel v Šilat Židé - cca 600 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 700 osob).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 653 lidí. Během roku 2014 populace stoupla o 4,6 %.\n\n\n"}
{"id": "565671", "url": "https://cs.wikipedia.org/wiki?curid=565671", "title": "Páni z Talmberka", "text": "Páni z Talmberka\n\nTalmberkové, či páni z Talmberka, Talenberka apod. ( \"Talmberg\", \"Thalenberg\", či \"Tallenberg\") byli starý český panský rod.\n\nSyn či synovec pražského purkrabího Hroznaty z Úžic, Vilém, držel v roce 1291 hrad Talmberk u Ratají na řece Sázavě. Jeho potomkům patřily Slatiňany, Miličín, statky na Čáslavsku i ve východních Čechách. Působili vícekrát jako sudí či purkrabí.\n\nV době pohusitské zůstali katolíky a někteří zastávali významné církevní úřady. Pavel z Miličína a Talmberka byl v letech 1420 proboštem Metropolitní kapituly pražské a v letech 1434 až do své smrti v roce 1450 biskupem olomouckým.\n\nPavel Pouček z Talmberka byl rytířem kláštera Řádu křižovníků - Strážců Božího hrobu a v letech 1484-1496 zastával úřad administrátora pražského arcibiskupství.\n\nKoncem 16. století se rozdělili na dvě větve, smilkovskou a vlašimskou. Jan, který pocházel ze smilkovské linie, získal Prčici, působil jako zemský soudce a hejtman vltavského kraje. Jeho syn Vilém přikoupil k rodovému majetku Suchomasty a Vlčkovice. I on zastával funkci vltavského hejtmana. Koncem 17. století smilkovská větev vymřela.\n\nJiří († 1623), který pocházel z vlašimské větve, koupil Postupice, od roku 1618 vykonával post nejvyššího komorníka, zapojil se do stavovského povstání, díky přímluvě svého syna Bedřicha, který byl katolíkem, unikl potrestání. Bedřich z Talenberka († 1643) se po roce 1621 stal prezidentem apelačního soudu, zasedal v mimořádném soudu s tzv. povstalci, později působil jako nejvyšší sudí, komorník a hofmistr. Tohoto vlivu a postavení dosáhl také díky prozíravé půjčce císaři již v roce 1621, panovník tuto půjčku splatil velkým množstvím statků.\n\nJan Maxmilián Sezima z Talmberka († 5. března 1693 v Arnoštovicích) od roku 1666 hofrychtéř a komorní rada. Byl ženatý s Johanou Františkou Vratislavovou z Mitrovic a podruhé s Maxmilianou Apolenou Měsíčkovou z Výškova. Vlastnil \"Talmberský kodex\", v němž jsou obsaženy důležité právní listiny ze 14. století, korunovační řád Království českého či výpisy ze zemských desk. V současnosti je kodex uložen v Národním muzeu v Praze.\n\nVlašimská linie se rozdělila ještě do dvou odnoží. V roce 1735 zemřel poslední mužský člen rodu.\n\nV červeném štítě nosí dva stříbrné leknínové listy. Toto znamení mají podobné s pány z Kounic, z Martinic a z Újezdce. Podle historika Františka Palackého se měly všechny tyto rody odštěpit od velkého rodu Kouniců, jeho domněnka nebyla dosud spolehlivě vyvrácena, ani potvrzena.\n\nLinie byla poté přerušena. Později jsou zmiňováni bratři\n\nPodle novější, nedoložené verze rodokmenu jsou písemně doložené následující osoby: Ješek (1355–1374) a Vilém (1355–1382). Diviš (doložen v letech 1397 až 1414) byl pánem na hradě Talmberku, po něm následovali Oldřich (1417) a Štěpán (doložen kolem roku 1444). Krom toho byli také bratři Prokop (doložen v letech 1417–1437) se syny Milotou, Závišem a Alešem (doložen v roce 1437). Bratři Prokopa (beze jmen potomků) byli Diviš (doložen v letech 1431–1455) a Hynek (doložen v letech 1437–1465), pán na Talmberku.\nVítek byl pánem na Slatiňanech, podílel se roku 1440 na čáslavském shromáždění a roku 1448 vtrhl do Prahy. Měl dva syny, Matouše a Vítka.\nRoku 1459 byl jistý Diviš z Talmberka jemnován královským maršálem, jeho sídlem byly rovněž Slatiňany. V následujícím období se rod rozdělil do několika dalších větví.\n\nSpojili se s Lobkovici, Trčky, Hrzány, Valdštejny, Španovskými z Lisova, Voračickými z Paběnic, či Žerotíny.\n\n"}
{"id": "565679", "url": "https://cs.wikipedia.org/wiki?curid=565679", "title": "Husův sbor (Brno-Veveří)", "text": "Husův sbor (Brno-Veveří)\n\nHusův sbor v Botanické ulici v Brně je funkcionalistická budova stojící v centru Brna.\n\nBudova Husova sboru je jednou z prvních moderních církevních staveb v Československu. Byla postavena podle návrhu architekta Jana Víška v roce 1929, který o dva roky dříve zvítězil ve veřejné soutěži před projektem Bohuslava Fuchse. Základem budovy je železobetonová konstrukce doplněná vyzdívkou. Dispozice využívá terénu ve svahu podélným umístěním vzhledem k ulici. Vstup do modlitebny je z vyvýšené terasy. Druhým vchodem z ulice se vstupuje do společenského sálu. Asymetrická kubusová kompozice je doplněna štíhlou věží, která v původním návrhu nebyla zahrnuta.\n\n\n"}
{"id": "565680", "url": "https://cs.wikipedia.org/wiki?curid=565680", "title": "Kfar Rut", "text": "Kfar Rut\n\nKfar Rut ( כְּפַר רוּת, doslova „\"Rútina vesnice\"“,v oficiálním přepisu do angličtiny Kefar Rut) je vesnice typu mošav v Izraeli, v Centrálním distriktu, v Oblastní radě Chevel Modi'in.\n\nLeží v nadmořské výšce 294 metrů v kopcovitých oblastech v předhůří Judeje a Samařska, přímo na Zelené linii, která odděluje Izrael v mezinárodně uznávaných hranicích od okupovaného území Západního břehu Jordánu. Jižně od vesnice začíná vádí Nachal Anava.\n\nObec se nachází 30 kilometrů od břehu Středozemního moře, cca 30 kilometrů jihovýchodně od centra Tel Avivu, cca 24 kilometrů severozápadně od historického jádra Jeruzalému a 14 kilometrů jihovýchodně od města Lod. Spadá do aglomerace města Modi'in-Makabim-Re'ut, jehož zastavěné území leží jen pár set metrů za západním okrajem mošavu. Kfar Rut obývají Židé, přičemž osídlení v tomto regionu je etnicky převážně židovské. Za Zelenou linií ovšem leží východně odtud leží sídla obývaná palestinskými Araby. V tomto úseku ale na Západní břeh Jordánu vniká i rozsáhlý a územně souvislý blok židovského osídlení okolo města Modi'in Ilit, severně od Kfar Rut.\n\nKfar Rut je na dopravní síť napojen pomocí silnic číslo 443 a 446, které tvoří zároveň hlavní komunikační osy dvojměstí Modi'in-Makabim-Re'ut a Modi'in Ilit.\n\nKfar Rut byl založen v roce 1977 v bývalém nárazníkovém území podél Zelené linie. Zakladateli byli mladí členové mošavů z oblasti jeruzalémského koridoru. Jméno vesnice odkazuje na sídlo \"Kfar Ruta\" (כפר רותה) připomínané zde na raně středověké Madabské mapě.\n\nMístní ekonomika byla tradičně zaměřena na pěstování růží na export a dalších plodin. Správní území obce dosahuje 400 dunamů (0,4 kilometru čtverečního).\n\nPodle údajů z roku 2014 tvořili naprostou většinu obyvatel v Kfar Rut Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 204 lidí. Během roku 2014 populace stoupla o 2,5 %.\n\n\n"}
{"id": "565686", "url": "https://cs.wikipedia.org/wiki?curid=565686", "title": "Lapid", "text": "Lapid\n\nLapid ( לַפִּיד, doslova „\"Pochodeň\"“,v oficiálním přepisu do angličtiny Lappid) je vesnice typu společná osada (\"jišuv kehilati\") v Izraeli, v Centrálním distriktu, v Oblastní radě Chevel Modi'in.\n\nLeží v nadmořské výšce 265 metrů v kopcovitých oblastech v předhůří Judeje a Samařska, přímo na Zelené linii, která odděluje Izrael v mezinárodně uznávaných hranicích od okupovaného území Západního břehu Jordánu. Severně od obce probíhá v údolí vádí Nachal Modi'im.\n\nObec se nachází 30 kilometrů od břehu Středozemního moře, cca 30 kilometrů jihovýchodně od centra Tel Avivu, cca 24 kilometrů severozápadně od historického jádra Jeruzalému a 14 kilometrů jihovýchodně od města Lod. Spadá do aglomerace města Modi'in-Makabim-Re'ut a je stavebně propojena s rezidenční osadou Kfar ha-Oranim. Lapid obývají Židé, přičemž osídlení v tomto regionu je etnicky převážně židovské. Za Zelenou linií ovšem leží východně odtud leží sídla obývaná palestinskými Araby. V tomto úseku ale na Západní břeh Jordánu vniká i rozsáhlý a územně souvislý blok židovského osídlení okolo města Modi'in Ilit, severně od Kfar Rut.\n\nLapid je na dopravní síť napojen pomocí silnic číslo 443 a 446, které tvoří zároveň hlavní komunikační osy dvojměstí Modi'in-Makabim-Re'ut a Modi'in Ilit.\n\nLapid byl založen v roce 1996 v bývalém nárazníkovém území podél Zelené linie. Šlo o jedno z několika rezidenčních sídel budovaných v té době podél Zelené linie v rámci programu Jišuvej ha-Kochavim. Jde o sekulární obec, která od svého založení prožila rychlý rozmach.\n\nFungují tu mateřské školy, základní škola, společenské centrum a synagoga.\n\nPodle údajů z roku 2014 tvořili naprostou většinu obyvatel v Lapid Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec městského, suburbánního typu s populací, která po počátečním skokovém nárůstu začala po roce 2005 stagnovat. K 31. prosinci 2014 zde žilo 2505 lidí. Během roku 2014 populace klesla o 0,8 %.\n\n\n"}
{"id": "565689", "url": "https://cs.wikipedia.org/wiki?curid=565689", "title": "Tetourové z Tetova", "text": "Tetourové z Tetova\n\nTetourové z Tetova byli starý český i německý rytířský rod z Tetova (německy \"Tettauer von Tettau\" v dnešním Braniborsku), který povýšil do panského stavu.\n\nV Braniborsku je tento rod doložen už roku 1220, kdy je zmiňován v listinných dokumentech Lupoldus de Tettowe jako svědek. Název obce (česky Tetova) se vyvinul z Tetthaw 1451 na Tetaw 1455 a 1499 Tettaw na Tetten v roce 1590 a Tettau 1604. Od roku 1370 byla obec Tettau součástí zemí Koruny české. Vztah obce Tetova s údajným obydlím kněžny Tety, druhé Přemyslovy dcery, je pouhou domněnkou. Rodově i podobou erbu jsou blízcí dalšímu rodu, Kinským.\n\nV roce 1306 byli v Čechách přijati do panského stavu, koncem 14. století přišli na Moravu, kde se již roku 1402 objevili na zemském sněmu v Brně. Získali zejména na jihovýchodní Moravě významné majetky, ale již v 17. století se jejich jméno neobjevuje mezi moravskou šlechtou. Na Moravě vlastnili Tetourové Zlín (1485 Vilém Tetour, 1516 Jan Jiří a Václav, po nichž ve správě majetku následovali Jindřich a Burian. Ti také své dědictví roku 1590 prodali), Luhačovice (1563 Jindřich Tetour, 1579 Burian Tetour, 1585 Václav a Vilém, kteří to roku 1590 prodali), Malenovice (1492 Vilém Tetour, 1498 Jan, Jiří a Václav Tetour – od roku 1547 nejvyšší zemský písař. Od roku 1563 Burian Tetour, který Malenovice roku 1570 prodal), Šarovy (1532 prodává Václav Tetour), Nový Světlov (1563 Jindřich, 1579 Burian, 1585 Václav, který panství roku 1594 prodává), Veselou (Václav a Vilém (1578–87)), Vizovice (Václav 1592–1600), Doubravy (1592 prodává Václav Tetour), Bánov (získal Burian Tetour, po kterém následovali 1560 František Kašpar a roku 1572 Bedřich, po kterém majetek vlastnili bratři Václav a Vilém až do prodeje roku 1589), Bezměrov, Hradisko a Zlobice (Václav 1500–1520).\n\nPočátkem 20. století vzkvétal tento rod jako \"svobodní páni z Tetova\" v zemích Pruského království.\n\nPříchod do Čech není dostatečně doložen, prameny se v některých údajích rozcházejí. Podle pozdějších pramenů měl být prvním Tetourem přistěhovaným do Čech Kašpar Tetour (též Tetaur), který zde držel roku 1440 Nejdek. Poté přišli nezávisle na sobě další příslušníci rodu, z nichž nejznámějším je Vilém Tetour z Tetova, který se svými pěti bratry koncem 15. století sloužil Rožmberkům a často je zakládal i finančně. Podle dobového renesančního portrétu s erbem, který je dnes umístěn ve vstupním sálu zámku Hluboká, se nejméně jedna Tetourovská dívka (dosud neurčená) vdala za některého Rožmberka.\n\nPodle některých historických pramenů potomci rodu Tetourů z Tetova přešli z Braniborska v 15. století na jižnější česká území. V mezidobí ovšem, již kolem roku 1316, jsou Tetourové dokumentováni v Čechách, kde sloužili jako hejtmanové králi Janu Lucemburskému.\n\n\"Osvícenost knížectva, urozenost panstva, udatnost rytířstva svoboda, krása, mladost, spanilost, čestnost, mír a rozum. Když statku nemáš aneb jej snad marně zmrháš, z ničeho strach míti nebudeš, špatnějším mezi lidmi slúti budeš.\" (Nápis v Malovaném sále na hradě Malenovice, výzdoba z let, kdy hrad držel Vilém Tetour z Tetova, L.P. 1541).\n\nVilém Tetour z Tetova († asi 1496–1498) měl pověst dobrého válečníka. Působil jako hejtman Jana z Rožmberka a později ve vojsku uherského a českého krále Matyáše Korvína. V 80. letech 15. století se Vilém Tetour stal vrchním velitelem jeho žoldnéřů. Jako jeden z velitelů Matyášovy Černé roty (katolické), bojoval proti Turkům na jižní hranici, nejvíce v okolí dnešního Bělehradu, ale zúčastnil se i obrany Vídně proti Turkům. Král Matyáš mu za dobré služby věnoval mimo jiné zlínské panství. Vilému Tetourovi z Tetova se dařilo i jako správci Zlína a zakoupeného hradu Malenovice, čímž prokázal jistou osobnostní všestrannost, kterou dokazuje i fakt, že se stal jedním ze zemských soudců. Po Matyášově smrti přešel do služeb krále Vladislava Jagellonského, kterému mimo věrné služby také půjčoval peníze. Ne všechny dobové zprávy o tomto rytíři však hovoří pozitivně, město Valtice na Moravě jeho aktivity popisuje takto: Z řady nájezdů do této oblasti připomínáme alespoň útok jednoho z polních hejtmanů Matyášových zmíněného Viléma Tetoura z Tetova. Tento zpronevěřilý český feudál se pokusil v roce 1468 náhlým nočním útokem – stejně jako v Mikulově – dobýt hradby Valtic, byl však odražen a s nezdarem se vrátil nazpět.\n\nMoravská linie rodu získala značný majetek na Zlínsku (Zlín, Malenovice, Kyjov, Otrokovice, Vizovice, Březolupy, Šarov, Lukov a další). Václav Tetour, jeden ze synů Viléma Tetoura, působil jako nejvyšší zemský písař Markrabství moravského a v roce 1549 povýšil společně se synovcem Janem do panského stavu.\n\nPo smrti jednoho z představitelů rodu, mladšího Jana Tetoura ze Zátvoru a Středokluk, roku 1596 po kterém zůstalo několik nezaopatřených potomků, se poručníky těchto sirotků stali (pravděpodobně) vzdálení příbuzní z rodu Vchynských, konkrétně Radslav Vchynský, který si podvodem přivlastnil rodový erb a výsady panského stavu rodu Tetourů. Tato událost je jen nepřímo doložená, protože mezi tím došlo 2. června 1541 k požáru na Pražském hradě a staré české Zemské desky mimo jediný díl zcela shořely. Závažný zločin Radslava je zdokumentován v pramenech současníků a rodových vzpomínkách rodu Kinských. Zcizením (sjednocením) rodového erbu připravil Radslav Vchynský (Kinský) Tetourovským potomkům nezáviděníhodnou budoucnost. Nejen, že postupně chudli, až přišli o rodový majetek, ale ztratili i kontinuitu s významnými předky. Zločin Radslava Vchynského, později Kinského se táhne českými dějinami a ovlivnil mnoho jeho nepřímých potomků, přesto, že rod Kinských získal na slávě, proslulosti i bohatství.\n\nRod Tetourů sídlil v Čechách i na Moravě až do počátků 17. století. V pozdějších letech se rozdělil do dvou zemských větví. Česká vlastnila statky ve středních a východních Čechách (Suchdol, Vrchlabí, Vlksice, Kácov, Středokluky a další). V polovině 17. století se přestává v dokumentech tato větev objevovat. Mnoho příslušníků rodu opustilo Čechy kvůli protestantské víře, jiní pak, přesto, že byli katolíky a nebyli pronásledováni, nebyli tak obratní jako jejich předci, ztráceli majetek, chudli a postupně splynuli s běžným obyvatelstvem. Dá se předpokládat, že ztráta výlučnosti erbu a nároku na příslušnost k vysoké šlechtě postihla degradací celý rod Tetourů. Nedokázali se bránit poručníkovi-uzurpátorovi, který je podvodem připravil o to nejcennější, dědictví zásluh vlastních předků. Přes odpor některých českých a moravských pánů a ve zmatku třicetileté války byl po dlouhých letech čekání královským Majestátem zohledněn společný erb pro oba rody, kterým de facto panský stav přešel z Tetourů na Vchynské, kteří této výhody využívali a využívají až dodnes.\n\nV 19. století žili členové rodu Tetourů v Prusku a Sasku jako svobodní páni a považovali se za starou českou šlechtu (von Tettau). Část rodu se v 17. století odstěhovala do Bavorska, kde založila další vesnici, dnešní Tettau a Kleintettau. Byli vlastníky skláren a porcelánek.\n\nVšichni dnešní Tetourové, žijící v Čechách a na Moravě, ale zřejmě i v Nizozemí, Německu a dalších evropských zemích jsou potomky tohoto šlechtického rodu. Ještě na konci 18. století se Tetourové vyznačovali progresivní aktivitou, například při organizaci a financování stavby Vchynsko-Tetourovského kanálu na území dnešní Šumavy.\n\nPůvodně nosili v červeném štítě tři stříbrné vlčí zuby, později k nim přibyla zlatá břevna s šesticípou hvězdou v modrém poli. Královským Majestátem z 21. března 1596 sjednocení erbu pro Karla, Zdeňka a Václava Tetoura z Tetova a Radslava a Jaroslava Vchynské z Vchynic v podobě: \"Tři bílé zuby vlčí k levé straně skloněné v červeném poli, helm a dvě křídla proti sobě roztažená, pravé červené a levé bílé barvy, fafrnochy pak od helmu vytažené, po stranách z štítu pověšené, červené a bílé barvy.\" Příslušníci rodu Tetourů ale tento výnos nerespektovali a i v pozdějších dobách používali vlastní erb ve starších podobách, které se značně liší od údajů určených posledním Majestátem.\n\nSvou původní jednoduchostí erb dosvědčuje starobylost, protože se v nejstarší heraldice používaly jen prosté symboly Důvody, proč rod Tetourů dostal do znaku tři vlčí zuby je dnes neznámý. Je možné polemizovat, šlo-li vůbec o vlčí zuby, nebo jen tři trojúhelníky. Během staletí se v rodovém erbu místo vlčích zubů objevují i tři plameny. Do začátku 17. století zastávali příslušníci rodu Tetourů z Tetova přední místa v administrativě Českého království, jak dokládají malované erby na stropech a ostění sálů Zemských desk a bývalého Trůnního sálu ve Starém královském paláci na Pražském hradě.\n\n\nSpojili se sňatky s pány z Dubé a z Lipé, ze Šumburka, se Žerotíny, Rožmberky, Hodějovskými z Hodějova, Beřkovskými ze Šebířova.\n\n"}
{"id": "565696", "url": "https://cs.wikipedia.org/wiki?curid=565696", "title": "Maikaze (1941)", "text": "Maikaze (1941)\n\nMaikaze () byl torpédoborec japonského císařského námořnictva třídy \"Kageró\". Byl dokončen v červenci 1941 jako předposlední z devatenácti torpédoborců třídy \"Kageró\". Zúčastnil se druhé světové války v Tichomoří, během které se věnoval převážně eskortním a transportním povinnostem.\n\nPočátkem války se věnoval doprovodu těžkých jednotek kryjících japonský postupu do Britského Malajska, na Filipíny a do Holandské východní Indie. Jako doprovod tankerů se zúčastnil výpadu do Indického oceánu. Během bitvy u Midway v červnu 1942 doprovázel Nagumovy letadlové lodě a během bitva u východních Šalomounů v srpnu doprovázel Abeho předsunutý svaz. Během bojů o Guadalcanal se zúčastnil několika „krysích transportů“ a během bitvy u Santa Cruz doprovázel Nagumovy letadlové lodě. Poté se věnoval doprovodům, krysím transportům a v únoru 1943 i evakuaci Guadalcanalu. Dne 17. února byl severozápadně od atolu Truk potopen americkými křižníky v rámci americké operace Hailstone.\n\n\"Maikaze\" patřil do II. série třídy \"Kageró\" a byl objednán na základě doplňovacího programu pomocných plavidel z roku 1939. Jeho výzbroj tvořilo šest 127mm kanónů typu 3. roku ve třech dvouhlavňových věžích typu C (jedné na přídi a dvou na zádi) a dva čtyřhlavňové 610mm torpédomety typu 92 modelu 4. Zásoba šestnácti torpéd typu 93 byla v pozdější fázi války pravděpodobně redukována na osm kusů, aby se kompenzoval nárůst hmotnosti vlivem instalace dalších 25mm děl typu 96.\n\nPravděpodobně během údržby v Sasebu v prosinci 1943 byla odstraněna zadní 127mm dělová věž číslo 2 a nahrazena dvěma tříhlavňovými 25mm komplety. Rovněž 25mm dvojčata na plošině vedle zadního komínu byla nahrazena za 25mm trojčata. Další pravděpodobně trojhlavňový komplet se nacházel na plošině před můstkem. Jako jeden z torpédoborců, které se dočkaly roku 1944, byl \"Maikaze\" pravděpodobně vybaven jedním metrovým přehledovým radarem \"13 Gó\" pro sledování vzdušných cílů na zadním stožáru a jedním centimetrovým přehledovým radarem \"22 Gó\" pro sledování vzdušných i hladinových cílů na předním stožáru.\n\nDne 17. února 1944 během spojenecké operace Hailstone zrovna doprovázel konvoj severně od atolu Truk. Po sérii leteckých útoků ho krátce po poledni napadla americká operační skupina TG 50.9 složená z bitevních lodí USS \"Iowa\" a USS \"New Jersey\", lehké letadlové lodě USS \"Cowpens\", těžkých křižníků USS \"Minneapolis\" a USS \"New Orleans\" a 4 torpédoborců pod velením admirála Raymonda A. Spruance. Boj začal asi ve 13:00 ve vzdálenosti 40 mil severozápadně od atolu, když torpédoborec \"Maikaze\" vypálil ze vzdálenosti 7000 yardů salvu torpéd, která neškodně proplula mezi oběma bitevními loděmi. Pak se \"Maikaze\" dostal do křížové palby těžkých křižníků \"Minneapolis\" a \"New Orleans\". Začal hořet na zádi, kde pravděpodobně vybuchlo jedno skladiště střeliva, a ve 13:43 klesl s celou posádkou ke dnu. Oba americké křižníky svou palbou potopily také japonský křižník \"Katori\" a transport \"Akagi Maru\".\n\nDne 31. března 1944 byl \"Maikaze\" vyškrtnut ze seznamu lodí japonského císařského námořnictva.\n\n\n"}
{"id": "565702", "url": "https://cs.wikipedia.org/wiki?curid=565702", "title": "Peřovcovití", "text": "Peřovcovití\n\nPeřovcovití (Mochokidae) je čeleď paprskoploutvých ryb z řádu sumci (Siluriformes). Peřovcoviití pocházejí ze sladkých vod Afriky. České jméno čeledi odkazuje na typicky zpeřené vousky.\n"}
{"id": "565719", "url": "https://cs.wikipedia.org/wiki?curid=565719", "title": "3-alfa reakce", "text": "3-alfa reakce\n\n3-alfa reakce (3 alfa reakce, 3α reakce, Salpeterův proces) je řada několika reakcí při nichž ze tří heliových jader (alfa částic) vzniká jádro uhlíku. K této reakci dochází ve starších hvězdách, které opouštějí hlavní posloupnost a již nemají dostatek vodíku pro udržení proton-protonového cyklu ve svém jádře.\n\nPři této situaci dochází ke kolapsu jádra a vzrůstu teploty v centrální části až řádově na ~100×10 K. V tomto okamžiku mají heliová jádra dostatečnou kinetickou energii, aby mohla projít coulombovou bariérou a spojením dvou heliových jader dochází ke vzniku jádra berylia.\n\nformula_1 (reakce energii spotřebovává)\n\nToto beryliové jádro je nestabilní (poločas rozpadu 6,7×10 s) a samovolně by se rozpadlo zpět na dvě heliová jádra. Předcházející reakce však probíhá dostatečně rychle, aby v jádře hvězdy bylo stále trochu jader berylia. Ta se mohou sloučit s dalším heliovým jádrem za vzniku stabilního jádra uhlíku.\n\nformula_2 \n\nCelková energie uvolněná při těchto dvou reakcích je 7,275 MeV.\n\nU hvězd s hmotností do 2,25 hmotnosti Slunce dochází po spálení vodíku v jádře k elektronové degeneraci plynu. Zapálení 3-alfa reakce vede k prudkému rozšíření této reakce po celém jádře a celkovému zvýšení jeho teploty. Při tomto procesu trvajícím několik sekund a nazývaném heliový záblesk dojde ke spálení 60 - 80 % helia v jádře.\n\n"}
{"id": "565722", "url": "https://cs.wikipedia.org/wiki?curid=565722", "title": "1. liga národní házené mužů 2007/08", "text": "1. liga národní házené mužů 2007/08\n\nPředchozí sezóna: 2006/07\nNásledující sezóna: 2008/09\n\nNejvyšší soutěže v národní házené mužů na území ČR se v sezóně 2007/08 zúčastnilo celkem 12 klubů. Hrálo se dvoukolově systémem každý s každým, poté kluby na 1. až 8. místě postoupily do play-off a kluby na 11. a 12. místě měly původně sestoupit do 2. ligy. Ovšem 9. Žeravice po skončení tohoto soutěže vystoupily ze Svazu národní házené (SNH) a tak se nakonec v 1. lize zachránily 11. Příchovice.\n\nPoznámky:\n\nKvalifikace nebo sestup\n\n\n\n\n\n"}
{"id": "565723", "url": "https://cs.wikipedia.org/wiki?curid=565723", "title": "Hodně štěstí, Charlie", "text": "Hodně štěstí, Charlie\n\nHodně štěstí, Charlie (v anglickém originále Good Luck Charlie) je americký televizní sitcom, který měl premiéru 4. dubna 2010 a skončil 16. února 2014 na americkém Disney Channel a od 5. června 2010 do 24. srpna 2014 na české mutaci. Seriál vytvořil Phil Baker a Drew Vaupen, kteří chtěli vytvořit sitcom, který by apeloval na celou rodinu a ne pouze na děti.\n\nSeriál se točí kolem rodiny Duncanových z Denveru, jak se snaží přizpůsobit a postarat se o čtvrté dítě Charlottu „Charlie“ Duncanovou (Mia Talerico) a pátého Tobyho Duncana. V každém díle natáčí jejich sestra Teddy Duncanová (Bridgit Mendler) své sestře video deník, který obsahuje rady, jak přežít život se svou rodinou a život jako teenager. Teddy se snaží Charlie ukázat, čím by si mohla projít až bude starší. Každý video deník Teddy (nebo někdo jiný z rodiny) zakončí názvem seriálu \"„Hodně štěstí, Charlie.“\"\n\nSeriál měl premiéru na Disney Channel ve Spojených státech dne 4. dubna 2010. Dále je vysílán v Kanadě, kde byl uveden 5. dubna 2010, ve Spojeném království a Irsku, kde byl uveden 14. května 2010, Austrálii a Novém Zélandu, kde se dočkal premiéry 23. července 2010. V České republice je vysílán od 5. června 2010.\n\nCelovečerní vánoční televizní Disney Channel film na motivy seriálu s názvem \"Hodně štěstí, Charlie: Film o velké cestě\" se začal připravovat v březnu 2011 a 2. prosince 2011 se představil v USA, kde byl uveden pod názvem \"Good Luck Charlie, It's Christmas\" nikoli pod evropským názvem \"Good Luck Charlie: The Road Trip Movie\" a o pár dní 17. prosince 2011 v Česku.\n\nSeriál \"Hodně štěstí, Charlie\" získal druhou řadu, na které se začalo pracovat od srpna 2010 a v premiéře byla uvedena 20. února 2011 v USA a 10. září 2011 v Česku. V červnu 2013 Disney Channel oznámil, že čtvrtá řada je poslední. Hodinový finálový díl byl odvysílán 16. února 2014 v USA a 24. srpna 2014 v Česku. Od 3. února 2014 je seriál vysílán i na kanále České televize - .\n\nSeriál se soustředí na rodinu Duncanových, kteří se snaží přizpůsobit svému čtvrtému dítěti Charlotte „Charlie“ Duncanové (Mia Talerico). Když se rodiče Amy (Leigh-Allyn Baker), zdravotní sestra a Bob (Eric Allan Kramer), deratizátor vrací zpátky do práce, žádají své tři starší děti — PJ (Jason Dolley), Teddy (Bridgit Mendler) a Gabe (Bradley Steven Perry) — o pomoc při hlídání své malé sestry. Současně se Teddy, PJ a Gabe snaží vypořádat se školou a typickými problémy v jejich životě.\n\nUdálosti každé epizody se stávají materiálem pro video deník, který Teddy dělá pro svou mladší sestru. Teddy doufá, že videa budou mladší sestře poskytovat užitečné rady až vyroste a Teddy se odstěhuje z domu. Na konci vždy Teddy (a nebo kdokoliv jiný z obsazení) řekne \"„Hodně štěstí, Charlie“\", nebo nějak jinak řečeno či myšleno jako přání hodně štěstí Charlie.\n\nBěhem filmu Amy prozradila Teddy, poté ostatním, že čeká páté dítě, jak se mu snaží přizpůsobit už není zahrnuto do filmu, ale do následující třetí série. Ve třetí sérii Amy porodí chlapečka jménem Toby.\n\n\nPilotní díl „Rande“ seriálu byla natočena v únoru 2009 v Sunset Bronson Studios (zde se také natáčel seriál \"Hannah Montana\"), následující rok se seriál dostal do televize. Seriál se natáčel v Sunset Bronson Studios v Los Angeles i přesto, že se děj seriálu odehrává v Denveru v Coloradu. Od druhé řady se seriál začal natáčet v Los Angeles Center Studios, společně se seriálem \"Na parket!\". Seriál pracoval podle týdenního plánu. Scénář nového dílu byl vydán v pondělí před čtením, poté ve středu následovala zkouška a konečný scénář byl vydán ve čtvrtek a v pátek se začal díl natáčet před živým publikem. Podle Mendlerové: \"díly jsou někdy příliš velké nato, aby se natáčely před živým publikem, a tak se točí bez něho, většinou je součástí živé publikum.\n\n\"Hodně štěstí, Charlie\" byl vytvořen Philipem Bakerem a Drewem Vaupenem, kteří spolu v televizní branži pracují již od 1993, počínaje \"Správná Susan\" až po \"Sonny ve velkém světě\". Pánové chtěli vytvořil seriál, který by apeloval na celou rodinu, než aby se zaměřil pouze na děti. Inspirací pro ně byly seriály jako \"Plný dům\" nebo \"George Lopez\", které pravidelně sledovalo i mladé publikum. „Chtěli jsme udělat show o rodině, přivést zpět rodinný sitcom o skutečné rodině, ne o čarodějích, o popové hvězdě či o někom v TV show,“ řekl Vaupen s odkazem na \"Kouzelníky z Waverly\", \"Hannah Montanu\" a \"Sonny ve velkém světě\".\n\nSpisovatel a producent Dan Staley (\"Na zdraví\") se později připojil k seriálu jako výkonný producent. Šéf Disney Gary Marsh se k Staleymu vyjádřil: „Protože většina televizí opustila tradiční situační komedii, byl Disney schopný sehnat spoustu zkušených lidí za kameru včetně výkonného producenta Dana Staleyho...“\n\nObavy měl Disney Channel při výběru jména postav a názvu seriálu. „Chceš název, který říká a) je to sitcom, b) je to něco, co vás bude zajímat, na druhou stranu se také snažíme rozšířit značku Disney jinam než mezi holky,“ okomentoval Vaupen. Původní název měl být \"Love, Teddy\", fráze, kterou Teddy používá na konci video deníku. Nicméně, „\"Love, Teddy\" působil feminizovaně a téměř vylučoval chlapce,“ řekl Vaupen. „Také jsme nechtěli, aby název obsahoval slovo dítě, což by také vylučovalo část lidí.“ Duncanovic dítě se mělo původně jmenovat „Daisy,“ během vývoje se však producenti rozhodli změnit jméno na „Charlie,“ protože si mysleli, že díky úspěchu jména mezi chlapci, dokáže přilákat také chlapce.\n\nObsazení muselo být vybráno, tak aby společně tvořilo chemii, která ukáže rodinnou dynamiku. Bonnet řekl Disney o Bridgit Mendlerové, do které byl téměř „zamilovaný,“ aby se ujala role Teddy Duncanové. „Má všechny atributy pro Disney hvězdu,“ řekl Bonnet. Mendlerová poprvé o seriálu slyšela v listopadu 2008. Po několika konkurzech a čtených zkouškách, se v lednu 2009 stala součástí obsazení. Medlerová a Jason Dolley, který hraje jejího staršího bratra PJ, hráli již v předchozích Disney seriálech a filmech, než se stali součástí \"Hodně štěstí, Charlie\"; Mendlerová se objevila ve vedlejší roli v seriálu \"Kouzelníci z Waverly\" a Dolley hrál v \"Cory in the House\" a v několika Disney televizních filmech. Také Eric Allan Kramer, vystupující jako otec Bob Duncan, a Leigh-Allyn Bakerová, hrající matku Amy Duncanovou, hostovali v předchozích projektech Disney Channelu. Kramer a Bakerová se objevili každý v jednom z dílů seriálu \"Jmenuju se Earl\" na televizi NBC. Oba spolu hráli v díle seriálu \"Will a Grace\" s názvem Sour Balls. Bakerová se nechala slyšet, že Disney „přemlouval, aby na chvíli ztvárnila mámu,“ ale ona se vždycky cítila být příliš mladá. „Mám trochu pocit, hele, víš co? Když jsem udělal tohle, budu už mít skutečně věk, jak všichni myslí, hrát tuhle roli.“ Bakerová byla v době konkurzu na roli sama v devátém měsíci těhotěnství.\n\nMia Talerico - Jak je to u většiny seriálu, které obsadili dětské herce, chtěli producenti \"Hodně štěstí, Charlie\" do role Charlie Duncanové obsadil dvojčata. Obsazení dvou dětí by totiž umožnilo pracovat více pracovních dní, aniž by se porušilo dětské pracovní právo, a také možnost nahrazení jednoho dítěte za druhé, při absenci jednoho z nich. Nicméně, tvůrci byli při hledání dvojčat neúspěšní a rozhodli se obsadil Miu Talerico. Marsh řekl, že při obsazení Talerico, která byla v době konkurzu stará teprve devět měsíců, bylo mnoho obav: „Je to jako létání bez sítě. Může mít špatný den a my nemůžeme natáčet, a to nás bude stát několik desítek tisíc dolarů. Naštěstí je to nejvíce poslušný herec, se kterým jsem, kdy pracoval.“\n\nPremiéra seriálu získala pozitivní hodnocení. Robert Lloyd z \"The Los Angeles Time\" popsal seriál jako „profesionální sitcom od profesionálů sitcomů“ s účinnými vtipy a typickými sitcomovými charaktery a situacemi. Neal Justin ze \"Star Tribune\" uvedl: „těžká fraška, typický sitcomový smích\" neměl žádné vyvážené kvality a nebylo to nic jiného než: sedativa na půl hodiny pro vaše jedenáctileté děti.“ Rob Owen z \"Pittsburgh Post-Gazette\" řekl, že \"Hodně štěstí, Charlie\" apeloval spíše na dospělé než na děti. „Rodiče viděli stejný druh seriálu jako ten, který dříve zpracovala ABC v TGIF slotu mnohem lépe,“ napsal Owen. Opak řekl Brian Lowry z \"Variety\": „Seriál byl překvapivým, osvěžujícím návratem TGIF od ABC, stejný styl situačních komedií.“ Také poznamenal, že seriál byl čilý a příjemně manipulovatelný.\n\nPremiéru sledovala celkem 4,7 milionů diváků, což byla nejsledovanější premiéra mezi původními Disney Channel seriály od premiéry \"Sladkého života na moři\" v roce 2008 a nejlépe hodnocený seriál na kabelovce v daném týdnu.\n\nDne 24. června 2012 se stal díl „Slavný den“ nejsledovanějším dílem seriálu, když ho sledovalo 7,48 milionů diváků, překonal tak díl „Ve vzduchu je láska (Část 1),“ který sledovalo jen 7,24 milionů diváků. Díl nepřekonal ani odvysílaný speciál „Good Luck Jessie: NYC Christmas“, který sledovalo jen 5,8 milionů diváků.\n\nPo ukončení seriálu zůstal nejsledovanějším dílem „Slavný den“ s 7,5 miliony diváků a nejméně sledovaným dílem je „Obvyklý podezřelý,“ který si nenechalo při premiéře ujít 1,9 milionů diváků.\n\nTitulní písní seriálů je skladba „Hang in There Baby.“ „I'm Gonna Run to You,“ na které se také podílela Bridgit Mendlerová byla použita v televizním filmu \"Hodně štěstí, Charlie: Film o velké cestě\". Píseň „You're Something Beautiful“ zazněla v hodinovém speciálu třetí řady „Slavný den,“ a „My Song for You“ zazněla v prvním vánočním díle „Vánoce u Duncanů.“ První tři písně nazpívala sama herečka Bridgit Mendlerová, zatímco čtvrtou píseň z vánočního dílu nazpívala s Shanem Harperem jako duet.\n\"Hodně štěstí, Charlie: Film o velké cestě\" také známý jako \"Good Luck Charlie, It's Christmas\" je vánoční film založený na seriálu. Film měl premiéru 2. prosince 2011 v Americe a 17. prosince 2011 v Česku. Film režíroval Arlene Sanford a scénář napsal Feoff Rodkey. Originální Disney Channel film sleduje rodinu Duncanových na cestě k Amyiným rodičům, kde plánují oslavit Vánoce.\n\nV Indii vznikla adaptace s názvem \"Best of Luck Nikki\", která měla na Disney Channel v Indii premiéru 3. dubna 2011. Seriál je založen na stejným principu jako \"Hodně štěstí, Charlie\" - díly mají stejný děj s menšími úpravami. Seriál můžeme považovat za indickou kopii \"Hodně štěstí, Charlie\". V roli Dolly Singhové (kopie Teddy Duncanové) vystupuje indická herečka Sheena Bajaj.\n\nSeriál se vysílá po celém světě na stanici Disney Channel. V Kanadě měl seriál premiéru 5. dubna 2010 a pokračoval 14. května 2010. V Austrálii a na Novém Zélandu se poprvé objevil 14. května 2010 a premiéru měl 23. července 2010. Ve Spojeném království a v Irsku se seriál představil 12. června 2010. Dne 14. srpna 2010 se seriál představil v Singapuru, Malajsii a na Filipínách.\n"}
{"id": "565725", "url": "https://cs.wikipedia.org/wiki?curid=565725", "title": "Aldikarb", "text": "Aldikarb\n\nAldikarb (systematický název \"O\"-(\"N\"-methylkarbamoyl)oxim-2-methyl-2-(methylthio)propanal) je karbamátový insekticid. Je aktivní složkou pesticidu Temik, který je účinný proti třásnokřídlým, mšicím, svilušce chmelové, klopuškám, dřepčíkům a klíněnkám, primárně se však používá jako nematicid. Aldikarb je inhibitor cholinesterázy, který zabraňuje štěpení acetylcholinu v synapsích. Při těžké otravě oběť umírá na respirační selhání.\n\nV USA je aldikarb schválen pro použití kvalifikovanými osobami na zemědělské produkty, například bavlnu, fazol a další. Není povolen pro použití v domácnostech.\n\n„Tres Pasitos“, přípravek k hubení myší, potkanů a švábů, který obsahuje vysoké koncentrace aldikarbu, se do USA nelegálně dováží z Mexika a jiných latinskoamerických států. Výrobek je vysoce toxický pro člověka i zvířata a podle EPA „by neměl být nikdy používán v domácnostech“.\n\nV Evropské unii je používání přípravků s aldikarbem zakázáno od roku 2003.\n\nAldikarb je rychle účinkující inhibitor cholinesterázy, způsobuje rychlou akumulaci acetylcholinu na synaptických štěrbinách. Široce se používá ke studiu cholinergní neurotransmise v jednoduchých systémech, například u nematoda háďátka obecného.\n\nExpozice vysokým dávkám aldikarbu způsobuje u člověka slabost, rozmazané vidění, bolest hlavy, nauzeu, slzení, pocení a třes. Velmi vysoké dávky mohou být smrtelné, protože paralyzují dýchací systém.\n\nLD aldikarbu je 0,5 – 1,5 mg/kg ve formě kapaliny a 7 mg/kg v tuhé formě.\n"}
{"id": "565726", "url": "https://cs.wikipedia.org/wiki?curid=565726", "title": "Mistrovství světa ve volejbale žen 1952", "text": "Mistrovství světa ve volejbale žen 1952\n\n1. mistrovství světa ve volejbale žen proběhlo v dnech 17. – 29. srpna v Sovětském svazu.\n\nTurnaje se zúčastnilo osm družstev. Hrálo systémem každý s každým. Mistrem světa se stalo družstvo Sovětského svazu.\n\n SSSR – Bulharsko 3:0 (15:10, 15:4, 15:6)\n\n17. srpna 1952 – Moskva\n\n17. srpna 1952 – Moskva\n\n18. srpna 1952 – Moskva\n\n19. srpna 1952 – Moskva\n\n20. srpna 1952 – Moskva\n\n20. srpna 1952 – Moskva\n\n22. srpna 1952 – Moskva\n\n22. srpna 1952 – Moskva\n\n22. srpna 1952 – Moskva\n\n23. srpna 1952 – Moskva\n\n23. srpna 1952 – Moskva\n\n23. srpna 1952 – Moskva\n\n23. srpna 1952 – Moskva\n\n24. srpna 1952 – Moskva\n\n24. srpna 1952 – Moskva\n\n24. srpna 1952 – Moskva\n\n25. srpna 1952 – Moskva\n\n26. srpna 1952 – Moskva\n\n26. srpna 1952 – Moskva \n\n26. srpna 1952 – Moskva\n\n27. srpna 1952 – Moskva\n\n27. srpna 1952 – Moskva\n\n27. srpna 1952 – Moskva\n\n28. srpna 1952 – Moskva\n\n28. srpna 1952 – Moskva\n\n28. srpna 1952 – Moskva\n\n29. srpna 1952 – Moskva\n\n29. srpna 1952 – Moskva\n1. SSSR\n2. Polsko\n3. Československo\nTrenér: M. Rovný\n\n"}
{"id": "565729", "url": "https://cs.wikipedia.org/wiki?curid=565729", "title": "Pim", "text": "Pim\n\nPIM nebo Pim může znamenat:\n\n\n\n"}
{"id": "565731", "url": "https://cs.wikipedia.org/wiki?curid=565731", "title": "Heřman III. Braniborský", "text": "Heřman III. Braniborský\n\nHeřman III. Braniborský zvaný \"Dlouhý\" (1273 – 1. února 1308 Lübz) byl markrabě braniborský a hrabě z Coburgu. Ač byl zetěm Albrechta Habsburského, podporoval českého krále Václava II.\n\nNarodil se jako syn Oty Dlouhého a Judity z Henneberku. V prosinci 1295 se po dvouletém zasnoubení oženil s Annou, dcerou rakouského vévody Albrechta Habsburského. Svazek dojednal strýc nevěsty, český král Václav, Heřman se s mnoha dalšími významnými hosty zúčastnil Václavovy slavné korunovace roku 1297.\n\nPřestože byl zetěm Albrechta, podporoval Heřman jako hlava otonské větve rodu roku 1304 Václava. Svou roli zřejmě sehrál i Václavův příslib převodu práv k Míšeňsku. Heřman tak společně s Václavem sdílel uvalení říšské klatby. Králova důvěra k mladému markraběti byla taková, že mu při vojenském tažení do Uher svěřil správu Českého království a také velení českého vojska při následné podzimní obraně Čech. Heřman společně s již zestárlým Otou IV. \"Se šípem\" vyčkával u Nymburka na vojska Albrechta Habsburského, u kterého nebylo jisté, zda se rozhodne napadnout Prahu či stříbronosnou Kutnou Horu. Habsburk se rozhodl pro stříbro a na hornickém městě pohořel, protože vojáci zdecimovaní otravou z vody plné stříbrné strusky nebyli schopní boje. Jeho ústup urychlily zvěsti o českém vojsku. Na ustupující armádu říšských knížat Václav poslal své oddíly a spořádaný ústup se tak nakonec změnil v útěk přes Vysočinu, která již v té době byla zasypána sněhem. Domů se vrátily pouze zbytky původního Albrechtova vojska.\n\nVáclav zemřel již roku 1305 a Heřman jej následoval o tři roky později. Byl pohřben v cisterciáckém klášteře Lehnin.\n\n"}
{"id": "565736", "url": "https://cs.wikipedia.org/wiki?curid=565736", "title": "Řád sv. Ducha", "text": "Řád sv. Ducha\n\nŘád svatého Ducha (: \"L'Ordre du Saint-Esprit; L'Ordre des Chevaliers du Saint-Esprit\") byl rytířský řád a nejvyšší francouzské vyznamenání.\n\nŘád byl založen francouzským králem Jindřichem III. roku 1578 za účelem zajištění věrnosti francouzské šlechty. Oproti řádu sv. Michala byl považován za exkluzivnější a jeho členy byli zejména princové a mocní šlechtici. Byl zasvěcen Duchu svatému, protože Jindřich III. se stal králem polským (1573) a francouzským (1574) vždy o Letnicích.\n\nŘád byl zrušen za Francouzské revoluce, nicméně Ludvík XVIII. jej uděloval i v exilu. Za Restaurace byl obnoven a roku 1830 byl opět zrušen Ludvíkem Filipem. Nadále je ovšem zřídkavě udělován pretendenty francouzského trůnu.\n\nŘád sestával z velmistra, osmi duchovních, čtyř úředníků (kancléř, ceremoniář, sekretář a pokladník) a stovky rytířů. Rytíři museli být katolíci a šlechtici s nejméně třemi urozenými generacemi předků. Minimální věk pro přijetí byl 35 let, s výjimkou královských princů, kteří mohli být přijati dříve. Všichni rytíři byli zároveň členy řádu sv. Michala. Řád se uděloval pouze v jedné třídě.\n\nŘádový kříž se nosil na modré stuze. Symbolem řádu je zlatý maltézský kříž zakončený kuličkami, bílo-zeleně lemovaný. Na kříži je bílá, dolů sestupující holubice, mezi jeho rameny jsou zlaté francouzské lilie.\n\n"}
{"id": "565742", "url": "https://cs.wikipedia.org/wiki?curid=565742", "title": "Jaové", "text": "Jaové\n\nJaové (čínsky: znaky tradiční 瑤族, zjednodušené 瑶族, pinyin \"Yáo zú\"; ) je skupina národů žijících převážně v jižních provinciích Čínské lidové republiky, v menším počtu také ve Vietnamu, Laosu a Thajsku. Hovoří jaoskými (mienskými) jazyky hmong-mienské (miao-jaoské) jazykové skupiny.\n\nEtnogeneze Jaů je spojena s vývojem Miaů, do zemí jihovýchodní Asie přišli ve 13. století.\n\nV Čínské lidové republice jsou oficiálně uznanou národnostní menšinou, s právy zaručenými ústavou a zákony.\n\n"}
{"id": "565743", "url": "https://cs.wikipedia.org/wiki?curid=565743", "title": "Jan Kryštof Liška", "text": "Jan Kryštof Liška\n\nJan Kryštof Liška (asi 1650 ve Vratislavi – 23. srpna 1712 v Lubuši, Slezsko) byl český barokní malíř. Jeho dílo zahrnuje především oltářní obrazy a fresky.\n\nJan Kryštof se narodil do moravské šlechtické rodiny rytíře Lišky z Rottenwaldu, otec byl císařským úředníkem a kancelistou v klášteře v Lubuši a ve Wroclawi, ale brzy zemřel. Matka Helena Regina se roku 1662 podruhé provdala za slezského malíře Michaela L. Willmanna. Mladý Liška měl k otčímovi blízký vztah, v letech 1664-1670 se vyučil v jeho dílně. Spolupráce mezi Liškou a Wilmannem zůstala až do Wilmannovy smrti těsná a velmi dobrá. Otčím Liškovi umožnil v letech 1674–1680 absolvovat studijní cestu po Itálii, na které Liška studoval především jasnou barevnost a uvolněný rukopis na dílech Lucy Giordana, Giovanni Battisty Galliho, G. Lanfranca a dalších mistrů radikálního baroka. Od roku 1689 pracoval v Čechách, především v Praze, kde vedl stále spory s malířským cechem, zároveň umělecky zůstával poněkud ve stínu svého slavnějšího otčíma. Willmann zemřel v roce 1706 a Liška získal jeho místo v cisterciáckém lubušském klášteře. Odtud získával zakázky především z cisterciáckých a karmelitánských klášterů, ale i od jiných církevních institucí.\n\nVliv jeho malířských kompozic italského pojetí a techniky, stejně jako portrétní charakteristika jsou patrné především u freskové malby Václava V. Reinera, který se u Lišky učil, ale také u Petra Brandla, Georga W. Neunhertze, Jakuba A. Pinka nebo Františka J. Luxe. \n\nOltářní obrazy: \n\n\n\n\n"}
{"id": "565747", "url": "https://cs.wikipedia.org/wiki?curid=565747", "title": "Oblastní rada Emek Lod", "text": "Oblastní rada Emek Lod\n\nOblastní rada Emek Lod ( , \"Mo'aca ezorit Emek Lod\", doslova \"„Oblastní rada Lodské údolí“\") je oblastní rada v Centrálním distriktu v Izraeli.\n\nRozkládá se v jihovýchodní okrajové části aglomerace Tel Avivu, v hustě osídlené a zemědělsky intenzivně využívané pobřežní nížině. Prostor oblastní rady je zhruba vymezen městy Or Jehuda, Cholon, Rišon le-Cijon a Lod. Ta ovšem pod jurisdikci rady nespadají, stejně jako město Bejt Dagan, které leží uprostřed území oblastní rady. Na severu teritoria se rozkládá Ben Gurionovo mezinárodní letiště.\n\nNovověké židovské osídlení v této oblasti začalo vznikat až po konci britského mandátu a vzniku státu Izrael, tedy po roce 1948, a to i přes to, že na jiných místech pobřežní nížiny se již před rokem 1948 vytvořily kompaktní sídelní bloky židovských zemědělských vesnic. V tomto regionu ovšem trvalo silné arabské osídlení, jež vytvářelo spojení mezi vnitrozemím Palestiny a arabským opěrným bodem na pobřeží – přístavem Jaffou.\n\nBěhem války za nezávislost v roce 1948 ovšem zdejší region dobyly izraelské síly a zároveň jej zcela opustila arabská populace. Na přelomu 40. a 50. let 20. století zde pak proběhla masivní osidlovací vlna, během které se tu utvořila sídelní síť židovských zemědělských vesnic. Oblastní rada Emek Lod vznikla roku 1952. V průběhu 2. poloviny 20. století se ovšem na podobě zdejší krajiny začala stále více projevovat územní expanze aglomerace Tel Avivu. V současnosti tak zemědělská sídla v rámci Oblastní rady Emek Lod představují jen torzo původní obhospodařované krajiny, lemované na všech stranách hustě zalidněnými městy.\n\nÚřady Oblastní rady Emek Lod sídlí ve vesnici Kfar Chabad. Starostou rady je – Menaše Moše. Oblastní rada má velké pravomoci zejména v provozování škol, územním plánování a stavebním řízení nebo v ekologických otázkách.\n\nOblastní rada Emek Lod sdružuje celkem 9 sídel. Z toho je osm mošavů a jedna další vesnice.\n\nK 31. prosinci 2014 žilo v Oblastní radě Emek Lod 14 400 obyvatel. Z celkové populace bylo 14 400 Židů. Včetně statistické kategorie \"ostatní\" tedy nearabští obyvatelé židovského původu, ale bez formální příslušnosti k židovskému náboženství jich bylo 14 400. Obyvatelstvo je tedy zcela židovské.\n\n"}
{"id": "565755", "url": "https://cs.wikipedia.org/wiki?curid=565755", "title": "Maloúpská rozsocha", "text": "Maloúpská rozsocha\n\nMaloúpská rozsocha je geomorfologický podokrsek Krkonoš. Nachází se na jejich východním okraji a v severní části Královéhradeckého kraje v okresu Trutnov. Nejvyšší horou Maloúpské rozsochy je Lysečina (1188 m).\n\nMaloúpská rozsocha náleží do geomorfologického celku Krkonoš, podcelku Krknošské rozsochy a okrsku Růžovohorská hornatina. Její hranici se západně položenou Růžohorskou rozsochou tvoří přibližně tok Malé Úpy, jižní hranici s Černohorskou rozsochou sleduje tok Úpy, jihovýchodní rozhraní s Rýchorami tvoří Lysečinský potok. Pod Maloúpskou rozsochu spadá Pomezní hřeben rozprostírající se v severojižním směru východně od Pomezních Bud na česko-polské státní hranici, na něj na jihu navazující Dlouhý hřeben a na západ od obou ležící masív Kraví hory.\n\nNejvyšší vrchol rozsochy se nachází na Pomezním hřebenu. Jedná se o 1188 metrů vysokou Lysečinu, která je zároveň jeho jediným významnějším vrcholem. Jižně za sedlem Cestník ležícím v nadmořské výšce 1003 metrů navazuje Dlouhý hřeben, který je celkově asi o sto metrů nižší a jeho nejvyšší bod se nachází ve výšce 1084 m n. m. V jeho jižním zakončení se nachází dvojice vrcholů Špičák (877 m) a Stará hora (896 m). Západně položená a náhorní planinou v prostoru Střední Malé Úpy v nadmořské výšce přibližně 970 metrů oddělená Kraví hora měří 1071 metr.\n\nPomezní hřeben tvoří hlavní evropské rozvodí Severního a Baltského moře. Jeho východní svah odvodňují levé přítoky Bóbru. Malá Úpa odvodňující západní stranu rozsochy a Lysečinský potok pramenící na jihovýchodním svahu Lysečiny a tekoucí pod východním svahem Dlouhého hřebenu jsou levé přítoky Úpy.\n\nVe vrcholových partiích rozsochy vznikly vykácením původních smrkových hospodářských monokultur četné paseky, které v současné době zvolna zarůstají. Nejrozsáhlejší luční enkláva se nachází v údolí mezi Kraví horou a Dlouhým hřebenem v údolí dnes bezejmenného potoka dříve nesoucím německé jméno Plader Bach. Další luční enklávy se nacházejí v okrajových údolích (Pomezní Boudy, Černá Voda, Spálený Mlýn, Horní Lysečiny, Stará Hora).\n\nCelý prostor Maloúpské rozsochy kromě východního polského svahu Pomezního hřebenu se nachází na území Krkonošského národního parku.\n\nMaloúpská rozsocha je obsluhována řídkou sítí převážně neveřejných zpevněných komunikací spojujících jednotlivé osady obce Malá Úpa, východním směrem pak přes sedlo Cestník prochází obdobná komunikace do Horních Albeřic. Údolím Malé Úpy po západním okraji je vedena silnice II/252 z Horního Maršova na hraniční přechod na Pomezních Boudách.\n\nVe vrcholových partiích rozsochy se žádné významnější stavby nevyskytují. V nižších polohách se nachází zástavba jednotlivých osad obce Malá Úpa skládající se často z typických a malebných krkonošských chalup. V jižní části Dlouhého hřebenu stojí opuštěné objekty lehkého opevnění vz. 37 budované v druhé polovině třicátých let v rámci výstavby československého opevnění proti nacistickému Německu. Na Dlouhém hřebenu stojí i tzv. \"Červený kříž\".\n\nNejvýznamnější turistickou trasou je červeně značená Cesta bratří Čapků vycházející z Pomezních Bud a vedoucí západním svahem Pomezního hřebene do sedla Cestník a pokračující do Trutnova. Z ní odbočují další trasy vedoucí do Pece pod Sněžkou nebo do Horního Maršova.\n\nAsi v půlkilometrové vzdálenosti severně od vrcholu Lysečiny se nachází horní stanice lyžařského vleku, který je sem veden z české, tedy západní strany z Horní Malé Úpy. Na jednom ze stožárů vleku se nachází kamera snímající záběry pro pořad České televize \"Panorama\". Je odsud hezký výhled na východní stranu Sněžky.\n\n"}
{"id": "565762", "url": "https://cs.wikipedia.org/wiki?curid=565762", "title": "Šilhanovo sanatorium", "text": "Šilhanovo sanatorium\n\nŠilhanovo sanatorium je funkcionalistická stavba v Brně na Veveří ul. č. 125 a 127.\n\nČtyřpodlažní stavba porodnicko-gynekologického sanatoria MUDr. Václava Šilhana byla realizována ve dvou fázích podle projektu architekta Jana Viška ovlivněného Adolfem Loosem. Hlavní část sanatoria, kde byly umístěny ambulance, operační sály, pokoje pacientek a další provozní prostory (č. 125), byla postavena v roce 1933. Druhou etapou byla dostavba dalších provozů a bytu MUDr. Šilhana o dva roky později.\n\nOd roku 1954 do roku 1990 bylo zařízení začleněno do struktury Nemocnice s poliklinikou Městského ústavu národního zdraví Brno, poté již objekt neslouží svému účelu a v devadesátých letech 20. století byl restituován. Část budovy byla poničena požárem v roce 2003.\n\n\n"}
{"id": "565765", "url": "https://cs.wikipedia.org/wiki?curid=565765", "title": "Okres Lubań", "text": "Okres Lubań\n\nOkres Lubań (polsky \"Powiat lubański\") je okres v polském Dolnoslezském vojvodství. Rozlohu má 428,19 km² a v roce 2006 zde žilo 57 061 obyvatel. Sídlem správy okresu je město Lubań.\n\nNa západě sousedí s okresem Zgorzelec, na severu s okresem Bolesławiec a na východě s okresem Lwówek Śląski. Na jihu sousedí s Českou republikou, Libereckým krajem.\n\nMěstské:\n\nMěstsko-vesnické:\n\nVesnické:\n\n"}
{"id": "565771", "url": "https://cs.wikipedia.org/wiki?curid=565771", "title": "For Semafor", "text": "For Semafor\n\nFor Semafor (2009) je sampler, který vydal Pavel Klusák ve svém nově vzniklém vydavatelství Klíče. Album obsahuje 20 cover verzí semaforských písní od různých hudebníků, převážně zástupců české alternativní scény.\n\nNahrávání alba zaznamenával na kameru Miroslav Janek, který ze získaného materiálu vytvořil hudební dokumentární film.\n\nPíseň \"Toulaví zpěváci\" v podání Zuzany Navarové a Ivána Gutiérreze je převzatá z živého \"Zeleného alba\" (2000).\n\n"}
{"id": "565772", "url": "https://cs.wikipedia.org/wiki?curid=565772", "title": "Marcel Hossa", "text": "Marcel Hossa\n\nMarcel Hossa (* 12. října 1981 Ilava) je bývalý slovenský hokejový útočník, bratr Mariána Hossy a syn Františka Hossy. V sezóně 2009/2010 vstřelil nejvíc gólů a byl vyhlášený za nejužitečnějšího útočníka KHL. Naposledy působil v týmu HK Dukla Trenčín.\n\nHokejové vyrůstal v juniorky Dukly Trenčín. V sezóně 1998/99 odešel do zámoří, kde odehrál tři sezóny v nižší severoamerické soutěži WHL za Portland Winter Hawks. Byl Draftovaný v úvodním draftu NHL v roce 2000 týmem Montreal Canadiens už v prvním kole jako 16. v celkovém pořadí. V sezóně 2001/02 se poprvé dostal na led NHL v dresu Montreal Canadiens. Zde působil tři sezóny, ale nepodařilo se mu natrvalo usadit v prvním mužstvu. V 59 zápasech zaznamenal 10 gólů a 9 asistencí. Více odehrál ve farmářském týmu Hamilton Bulldogs (AHL). V sezóně 2004/05, během stávky v NHL hrál za Mora IK ve švédské hokejové Elitserien. Před sezónou 2005/06 podepsal roční smlouvu s Montreal Canadiens na 585 200 dolarů. V září 2005 ho Montreal vyměnil do New York Rangers. Úvod mu vyšel, když v prvních dvou zápasech vstřelil dva góly. Během sezóny 2006/07 odehrál za Rangers 64 zápasů. 5. března 2007 si zranil levé koleno a vynechal zbytek základní části. Do sestavy se vrátil v playoff a hned v prvním souboji s Atlantou vstřelil gól, Rangers vyhráli 4:3.\nBěhem sezóny 2007/08 odehrál za Rangers 36 zápasů, v nichž vstřelil 1 gól a na 7 přihrál. Od ledna měl zdravotní problémy se zády av důsledku nich byl poslán na farmu Hartford Wolf Pack v AHL. 26. února 2008 přestoupil do Phoenixu Coyotes, zajímavostí je, že ve stejný den byl vyměněn i jeho bratr Marián. V mužstvu se výrazněji neprosadil a tak v létě 2008 podepsal smlouvu s lotyšským týmem z KHL Dinamo Riga, kde dosáhl svou nejúspěšnější sezónu, když v základní části zaznamenal 22 gólů a 23 asistencí.\n\n\n\nStatistiky reprezentace na Mistrovstvích světa a Olympijských hrách:\n\nMarcel Hossa získal se slovenskou reprezentací do 18 let bronzovou medaili na MS v roce 1999.\n\nMS 2005\n\nZOH 2006\n\nMS 2006\n\nMS 2008\n\nMS 2009\n\nZOH 2010\n\nMS 2011\n\nMS 2012\n\n"}
{"id": "565773", "url": "https://cs.wikipedia.org/wiki?curid=565773", "title": "Personal Information Manager", "text": "Personal Information Manager\n\nSprávce osobních informací (anglicky \"Personal information manager\") je typ aplikačního softwaru sloužící jako osobní organizér. Jako nástroj správy osobních informací slouží k zaznamenávání, sledování a správě různých typů \"osobních informací\", které můžou obsahovat:\n"}
{"id": "565774", "url": "https://cs.wikipedia.org/wiki?curid=565774", "title": "Ľubomír Višňovský", "text": "Ľubomír Višňovský\n\nĽubomír Višňovský (* 11. srpna 1976, Topoľčany) je slovenský hokejový obránce hrající v týmu New York Islanders v NHL, kam byl 23. června 2012 vyměněn z Anaheimu. Patří k ofenzivním typům a vyznačuje se rychlým bruslením. Jeho starší bratr Tibor je také profesionální hokejista.\n\nĽubomír Višňovský je odchovancem Topoľčanského hokeje. Ve slovenské extralize debutoval v sezóně 1994/95 za tým Slovan Bratislava. S tímto klubem získal mistrovský titul v sezonách 1997/98 a 1999/00. V roce 2000 byl draftovaný ve čtvrtém kole jako 118. v pořadí týmem Los Angeles Kings. Už v nejbližší sezóně 2000/01 se přidal ke slovenské dvojici působící v týmu Kings Žigmundu Pálffymu a Jozefu Stümpelovi a postupně se propracoval na jednu z opor mužstva. V sezóně 2004/05 (během stávky v NHL) hrál za svůj bývalý klub Slovan Bratislava a získal s ním svůj třetí mistrovský titul. Na sezónu 2005/06 měl platnou smlouvu s Los Angeles na částku 1,52 milionů dolarů a zaznamenal svůj dosud nejúspěšnější rok, když si v 80 utkáních připsal 67 bodů. Dařilo se mu i v následující sezoně, kdy patřil k nejproduktivnějším obráncům v soutěži.\n\nV létě 2008 po osmi letech a 499 zápasech za Kings změnil klub. Kings ho vyměnili za Matta Greena a Jarreta Stolla do Edmontonu Oilers. Generální manažer Kevin Lowe označil Višňovského za jednoho z nejlepších ofenzivních obránců za posledních pět let. V březnu 2010 po neúspěšných necelých dvou letech v Edmontonu přestoupil do Anaheimu.\n\nPřed sezónou 2012/13 ho vedení Ducks vyměnilo do New Yorku Islanders, s čím Višňovský nesouhlasil a podal návrh na arbitráž, která však rozhodla v jeho neprospěch.\n\nV průběhu výluky v NHL se dohodl s vedením HC Slovan Bratislava na smlouvě do skončení výluky. Měl výrazný podíl na tom, že se tenhle klub překvapivě probojoval do playoff v jeho první sezoně v KHL. Po ukončení výluky chtěl nadále hrát za Slovan, co mu však vedení NHL neumožnilo.\n\nKoncem března 2013 prodloužil smlouvu s Islanders o dva roky, přičemž si za toto období vydělá 9,5 miliónů dolarů. 19. října 2013 utrpěl otřes mozku po zákroku Rileyho Nashe z Caroliny Hurricanes a od té doby nehrál.\n\n\n\nĽubomír Višňovský reprezentoval Slovensko na deseti světových šampionátech a získal s ní tři medaile – stříbro v roce 2000, zlato (2002) a bronz (2003). Reprezentoval na ZOH 1998, 2002 a 2006. Zúčastnil se Světového poháru v roce 1996 a 2004. Celkem odehrál 141 reprezentačních zápasů a dal v nich 18 gólů. Nosí reprezentační dres s číslem 17.\n\nByl členem mužstva, které vybojovalo první historickou medaili pro Slovensko – stříbro. Na akci zaznamenal 6 asistencí.\n\nSlovensko dosáhlo největšího úspěchu v historii, když se stalo mistrem světa. Višňovský vstřelil první gól ve finálovém zápase proti Rusku už po 22 sekundách zápasu, který Slovensko vyhrálo 4:3.\n\nSlovenská reprezentace na šampionátu získala první bronz v historii po vítězství 4:2 nad Českem. Ľubomír Višňovský se dostal do All-Stars týmu, když zaznamenal v 9 zápasech 4 góly, 8 asistencí a 11 plusových bodů.\n\nNa šampionátu ve Vídni a Innsbrucku obsadilo Slovensko páté místo. Po kvalitních výkonech v základní skupině postoupilo do dalších bojů z prvního místa. V osmifinálové skupině slovenská reprezentace prohrála v souboji s Českem 1:5, další dva zápasy však zvládla. Ve skupině skončilo Slovensko na třetím místě za Ruskem a Českem a ve čtvrtfinále se setkalo s Kanadou. V dramatickém zápase prohrálo 5:4 gólem Joa Thorntona, vstřelenou 4 minuty před koncem zápasu, a bylo tak vyřazeno z bojů o medaile.\n\nĽubomír Višňovský byl prohlášen za nejlepšího obránce Slovenska na Mistrovství světa. V hlasování novinářů o \"All-Stars tým\" tým skončil mezi obránci na třetím místě za Niklasem Kronwallem ze Švédska a Markem Židlickým z Česka. V celkovém bodování získal 8 bodů za 2 góly a 6 asistencí.\n\nSlovensko obsadilo na olympiádě páté místo. Po kvalitních výkonech v základní skupině, kterou vyhrálo bez ztráty bodu, bylo vyřazeno ve čtvrtfinále Českem. Ľubomír Višňovský odehrál všech 6 zápasů, získal v nich dva body za jeden gól a jednu přihrávku.\n\nPřijal pozvánku trenéra Júliuse Šuplera na světový šampionát v Kanadě, byl považován za největší hvězdu mužstva. Slovensko po prohrách v základní skupině s Německem a Finskem sestoupilo do boje o záchranu. V prvním utkání proti Slovinsku vyhrálo 5:1, ve druhém 4:3 po samostatných nájezdech, přičemž Višňovský proměnil rozhodující. Skóroval i ve druhé třetině a byl vyhlášen nejlepším slovenským hráčem zápasu. Na šampionátu zaznamenal 2 góly a 7 asistencí, stal se nejproduktivnějším hráčem svého týmu a byl zařazen spolu s Jánem Lašákem a Andrejem Sekerou mezi trojici nejlepších Slováků.\n\nNa domácím šampionátě nepostoupilo Slovensko do čtvrtfinále a obsadilo 10. místo. Višňovský následně oznámil konec reprezentační kariéry. V roce 2013 toto rozhodnutí přehodnotil a vyjádřil přání hrát na ZOH 2014 v Soči.\n\nStatistiky hráče na Mistrovstvích světa a Olympijských hrách:\n"}
{"id": "565775", "url": "https://cs.wikipedia.org/wiki?curid=565775", "title": "Orličský hřbet", "text": "Orličský hřbet\n\nOrličský hřbet je geomorfologický okrsek Orlických hor. Nachází se na jejich jihovýchodním okraji a ve východní části Pardubického kraje v okrese Ústí nad Orlicí. Nejvyšší horou hřbetu je Suchý vrch (995 m).\n\nOrličský hřbet náleží do geomorfologického celku Orlické hory a podcelku Bukovohorská hornatina. Dělí se dále na dva podokrsky, které od sebe odděluje Červenovodské sedlo. Jižně od něj se nachází Bukovohorský hřbet, severně Suchovršský hřbet. Západně a jižně na Orličský hřbet navazuje Výprachtická vrchovina. Četné rozsochy vybíhající ze hřbetu západním směrem jsou již zahrnuty do této vrchoviny. Na jižní straně je posledním vrcholem Buková hora. Východní svah Orličského hřbetu prudce spadá do Kladské kotliny, na severu ho od Pastvinské vrchoviny odděluje tok Tiché Orlice.\n\nV Orličském hřbetu nejsou mezi jednotlivými vrcholy obvykle velké výškové rozdíly a sedla mezi nimi nejsou příliš hluboká. Nacházejí se zde čtyři vrcholy vyšší než 900 metrů, přičemž dva nejvyšší tvoří dvojvrchol:\n\nDalších pět vrcholů překonává nadmořskou výšku 800 metrů. Čtveřice z nich se nachází přímo na hlavním hřebenu, pátý nedaleko něj na jedné z rozsoch.\n\n\nVrcholy pod 800 m n. m. se na hřbetu nenacházejí. Výjimkou je severozápadní výběžek Vysokého kamene nazývaný Mlýnský vrch s nadmořskou výškou 595 metrů. V jeho případě se ale nejedná o klasický vrchol.\n\nHřbetem mezi Suchým vrchem a Bukovou horou prochází hlavní evropské rozvodí mezi Severním a Černým mořem. Jižní svahy odvodňuje Moravská Sázava, jihozápadní pak její významný levý přítok Březná. Voda ze zbylé části hor odtéká levými přítoky Tiché Orlice. Potoky stékající z prudkého východního svahu sbírá s ním víceméně rovnoběžně tekoucí Boříkovický potok. Souvislé vodní plochy se na hřbetu nevyskytují (snad až jen na miniaturní jezírko neznámého původu v blízkosti sedla mezi Boudou a Vysokým kamenem).\n\nVrcholové partie Bukovohorské hornatiny jsou porostlé téměř výhradně a souvisle hospodářskými smrčinami. V nižších polohách se objevují i listnaté porosty s převahou buku lesního. Pasek se na svazích horstva nevyskytuje mnoho.\n\nCelý prostor Orličského hřbetu zaujímá přírodní park Suchý vrch - Buková hora. V bezprostředním okolí Tiché Orlice se nachází přírodní park Orlice. Zasahuje sem i Ptačí oblast Králický Sněžník. Podzemní systém dělostřelecké tvrze Bouda je chráněným zimovištěm netopýrů.\n\nJedinou komunikací kromě lesních cest, která prochází napříč hřbetem, je silnice I/11 Praha - Hradec Králové - Šumperk - Ostrava. Hory přechází přes Červenovodské sedlo, na kterém z ní odbočuje veřejná komunikace vedoucí k rozhledně na Suchém vrchu. Zvláštním případem je pevnostní silnice spojující obec Těchonín s dělostřeleckou tvrzí Bouda. Železniční trať Ústí nad Orlicí - Lichkov - Štíty/Międzylesie kopíruje tok Tiché Orlice. Ve vrcholových partiích Boudy lze narazit na pozůstatky více než kilometr dlouhé úzkorozchodné železniční trati z období výstavby dělostřelecké tvrze Bouda.\n\nV mělkém sedle dvojvrcholu Suchý vrch - Bradlo se nachází vyhořelé torzo turistické Kramářovy chaty, na níž je napojena naštěstí požárem nepoškozená provozovaná rozhledna.\n\nV severní části hřebenu bylo v druhé polovině třicátých let proti tehdejšímu Německu budováno pohraniční opevnění. V lesním masívu či na jeho okraji se zde nachází patnáct objektů těžkého a několik desítek objektů lehkého opevnění. Linie opevnění sleduje hlavní hřeben od Mladkova přes Vysoký kámen na Boudu a odtud klesá po východním úbočí k obci Dolní Boříkovice. Největším objektem je muzejně zpřístupněná dělostřelecká tvrz Bouda. Jako druhé je zde Muzeum pod Vysokým kamenem nacházející se v okolí sedla jihovýchodně od vrcholu.\n\nNa vrcholcích Suchého vrchu a Bukové hory se nacházejí radiokomunikační převáděče. Převáděč stojící v bezprostřední blízkosti rozhledny na Suchém vrchu patří Armádě České republiky. Patří k němu vojenský objekt a nevelký veřejnosti nepřístupný prostor.\n\nZ jiných staveb stojí za zmínku již jen turistické informační centrum na Červenovodském sedle.\n\nProstor Orličského hřbetu je protkán dostatečným systémem značených turistických tras. Hlavní hřeben sleduje od severu červeně značená Jiráskova cesta, která se na sedle Hvězda stáčí na západ k Jablonnému nad Orlicí. Štafetu zde přebírá zelená turistická značka, po které se dá hřebenový přechod hor dokončit. Úbočím Vysokého kamene prochází netypicky žlutě značený okruh naučné stezky Betonová hranice věnující se problematice předválečného československého opevnění. Cyklistické trasy jsou na území hor dvě. Červeně značená sleduje přibližně trasu hlavního hřebenu vrcholovými partiemi, bíle značená vede průlomem Tiché Orlice a východním úbočím.\n\nHlavním lyžařským centrem je v celé Bukovohorské hornatině Skiareál Čenkovice. Jeho hlavní atrakcí je dvojice velkých lyžařských vleků na severozápadním úbočí Bukové hory. Systém běžeckých tras jím provozovaný pokrývá celý hřbet.\n\n"}
{"id": "565776", "url": "https://cs.wikipedia.org/wiki?curid=565776", "title": "Andrej Meszároš", "text": "Andrej Meszároš\n\nAndrej Meszároš (* 13. říjen 1985, Považská Bystrica) je profesionální slovenský hokejový obránce hrající KHL v týmu HC Slovan Bratislava.\n\n\n\n\n"}
{"id": "565779", "url": "https://cs.wikipedia.org/wiki?curid=565779", "title": "Michal Handzuš", "text": "Michal Handzuš\n\nMichal Handzuš (*11. března 1977, Banská Bystrica) je profesionální slovenský hokejový útočník v pozici hrající středního útočníka v slovenské Extralize za tým HC 05 Banská Bystrica. Je mistrem světa z roku 2002 a vítězem Stanley Cupu z roku 2013.\nJe odchovancem banskobystrického klubu. V roce 1995 byl draftovaný klubem St. Louis Blues ve 4. kole jako 101. v celkovém pořadí. První ročník v zámoří strávil na farmě St. Louis v klubu Worcester Ice Cats, o rok později už hrál za Blues, kde se stal součástí produktivního slovenského útoku. Formace, ve které hrál s Pavlem Demitrou a Ľubošem Bartečkem, dostala přezdívku \"Slovak Line\". Nasbíral 53 bodů (25+28) a pomohl tak St. Louis k zisku Prezidentovy trofeje pro nejlepší klub základní části poprvé v historii klubu. Po sezoně skončil 2. v hlasování o Frank J. Selke Trophy pro nejlepšího defenzivního útočníka v NHL.\n\nV sezóně 2000-2001 se po 36 zápasech zranil a když se po dalších 30 zápasech vrátil na led, byl už v dresu Phoenix Coyotes. St. Louis ho totiž 13. března 2001 vyměnilo do Phoenixu společně s Ladislavem Nagym, Jeffem Taffem a prvním kolem draftu 2001 (Ben Eager) za Keitha Tkachuka.\n\nZ Phoenixu byl dále pak 12. června 2002 do Philadelphia Flyers s Robertem Eschem za Briana Bouchera a 3. kolo draftu 2002 (Joe Callahan). Následující rok poprvé odehrál všechna utkání základní části NHL, ve kterých nasbíral 44 bodů (23+21). Devět z jeho 23 gólů bylo vítězných a tím se zařadil na 4. místo v NHL. V sezoně 2003-04 podruhé v řadě dokázal odehrát všechna utkání a podruhé v řadě dokázal dosáhnout na hranici 20. gólů. K tomu přidal osobní rekord v počtu asistencí (38) a bodů (58). V anketě Zlatý puk byl vyhlášen nejlepším slovenským útočníkem.\n\nPři stávce v NHL v sezóně 2004-2005 postoupil v barvách HKm Zvolen do finále slovenské extraligy.\n\nV této sezoně 2005-06 se přerušila jeho série zápasů v řadě na čísle 256, když v březnu 2006 musel vynechat 9 zápasů kvůli zranění. V 73 zápasech nasbíral 44 bodů (11+33). V týmu Flyers byl nejlepším hráčem na vhazování, když vyhrál 53,2% vhazování (608 z 1143). Proti New Jersey odehrál 1. dubna 2006 svůj 500. zápas v NHL.\n\nPřed sezónou 2006-2007 přestoupil do týmu Chicago Blackhawks, kde ale kvůli zranění odehrál za rok jen osm zápasů s 8 body.\n\n2. července 2007 podepsal čtyřletý kontrakt s Los Angeles Kings, kde se setkal s krajany Višňovským a Nagyem. První rok se mu ale nedařilo, zaznamenal jen 21 bodů a byl podle Fox Sports nejhorší investicí letního trhu s volnými hráči. V dalších 2 sezonách však pokaždé nasbíral 42 bodů a byl opětovně zvolen nejlepším defenzivním hráčem Kings a neopěvovaným hrdinou.\n\n1. července 2011 podepsal dvouletou smlouvu s San Jose Sharks.\n\nBěhem výluky v NHL působil ve slovenské extralize v týmu Banské Bystrice, kde v 15 zápasech nasbíral 19 bodů (9+10). Po skončení výluky se mu v dresu Sharks už tolik nedařilo.\n\n1. dubna 2013 byl však vyměněn za 4. kolo draftu 2013 (Fredrik Bergvik) do týmu Chicago Blackhawks, kde hraje s Mariánem Hossou. Noví spoluhráči mu prospěli a tak nasbíral do konce sezony 6 bodů (1+5) v 11 zápasech. V playoff byl druhým centrem Blackhawks a přidal 11 bodů (3+8) v 23 zápasech. Po 6. finálovém zápase Stanley Cupu mohl jako první po kapitánovi Toewsovi pozvednout pohár na hlavu. Po sezoně se stal nechráněným volným hráčem, ale hned v den otevření trhu s volnými hráči, 5. července 2013, se rozhodl prodloužit smlouvu s Blackhawks o 1 rok za 1 milion dolarů.\n\nZa Slovensko nastoupil na pěti mistrovstvích světa. V letech 2000 a 2012 získal stříbro, v roce 2002 byl v soupisce týmu, který turnaj vyhrál, a bez medaile odjel v letech 2005 a 2009. Reprezentoval také na olympijských hrách v Salt Lake City v roce 2002 a také o osm let později olympijském turnaji ve Vancouveru, kvůli vykloubenému ramenu naopak chyběl ve slovenském týmu na hrách v Turíně v roce 2006, i když byl také původně nominován.\n\n"}
{"id": "565782", "url": "https://cs.wikipedia.org/wiki?curid=565782", "title": "Ivan Baranka", "text": "Ivan Baranka\n\nIvan Baranka (* 19. května 1985 Ilava) je slovenský hokejový obránce, v současné době působící v české nejvyšší soutěži, kde nastupuje za tým HC Kometa Brno.\n\nS profesionálním seniorským hokejem začínal ve druhé nejvyšší soutěží za tým Spartak Dubnica nad Váhom v sezóně 2002/03. V létě roku 2003 ho draftoval tým New York Rangers v 2. kole celkově 50. v pořadí. Poté odešel do Severní Ameriky, kde hrával dvě sezóny v lize WHL za tým Everett Silvertips. V závěru poslední sezóny ve WHL 2004/05 debutoval v lize AHL za tým Hartford Wolf Pack, který je farmářským týmem New York Rangers. V Hartfordu zůstal a čekal na svůj debut v NHL, kterého se dočkal 21. listopadu 2007 za tým New York Rangers, ve kterém získal první bod v NHL. 15. května 2008 přijal nabídku od ruského klubu HC Spartak Moskva a mimo jiné nově vzniklé lize KHL. Před sezónou 2008/09 uzavřel dvouletý kontrakt se Spartakem Moskva, ale několik střetnutí v první sezóně musel vynechal kvůli zranění klíční kosti a později zlomeného prstu na levé ruce. V sezóně 2010/11 kryl záda českému brankáři Dominiku Haškovi a jeho spoluhráči byla pětice slovenských hokejistů – Štefan Ružička, Branko Radivojevič, Martin Cibák, Jaroslav Obšut a Juraj Mikúš.\n\n\n\nPo zranění Richarda Lintnera ho trenér Ján Filc dodatečně nominoval na ZOH 2010 .\n"}
{"id": "565784", "url": "https://cs.wikipedia.org/wiki?curid=565784", "title": "Leopold Pölzl", "text": "Leopold Pölzl\n\nLeopold Pölzl (14. listopadu 1879, St. Egyden am Steinfeld, Dolní Rakousko – 1. září 1944, Ústí nad Labem) byl významným českým německojazyčným sociálnědemokratickým komunálním politikem. Pocházel z Rakouska, byl činný jako novinář, roku 1913 se usadil v Čechách. V letech 1920-23 a 1931-38 byl starostou, v letech 1923-31 prvním náměstkem starosty jednoho z největších československých převážně německojazyčných měst, průmyslového a \"rudého\" Ústí nad Labem.\n\nPodobně jako všichni představitelé německé sociální demokracie v ČSR podporoval konstruktivní kurs založený na vzájemné spolupráci obou jazykových skupin v historických zemích republiky.\n\nV roce 1931 byl Pölzlovým protikandidátem známý nacista Hans Krebs, který později uprchl z ČSR před zatčením do nacistického Německa. Pölzl tehdy obdržel hlasy demokratických německých i českých voličů, což nebylo ve své době běžné.\n\nV letech 1931-35 byl i členem Zemského zastupitelstva v Praze. Pamětníci jej charakterizovali jako věcného politika a poctivého muže, přesvědčeného sociálního demokrata, výborného hospodáře a pečovatele o městské finance, a obratného negociátora.\n\nJeho nesporným úspěchem byla rozsáhlá politika výstavby sociálně dostupných bytů, které realizoval spolu s městským architektem Franzem Josefem Arnoldem. Mnohé z projektů byly i architektonicky mimořádné (např. tzv. S-domy). Postavené domy změnily tvář některých částí Ústí. Přestože v této době byla státem podporovaná bytová výstavba běžná v mnoha městech, ústecké komunální byty patří mezi realizace nejrozsáhlejší a architektonicky nejzajímavější.\nPölzl se zasloužil i o stavbu známého mohutného ústeckého mostu, pro který prosadil název Most Edvarda Beneše podle tehdejšího prezidenta, o němž se domníval, že bude významnou postavou česko-německého porozumění a jednoty. Sama akce otevření mostu byla jako symbol česko-německé jednoty ve státě aktéry cíleně prezentována, když pásku společně přestřihli právě ústecký starosta Němec Pölzl a Čech Vincenc Řepka, starosta Střekova (Schreckenstein). Paradoxně se roku 1945 právě tento most stal místem pomsty některých Čechů na Němcích za léta německého útisku a vražd na českém národě (tzv. Ústecký masakr). Přímým důvodem byl teroristický akt v nedalekém Krásném Březně, který byl Němcům připisován, a následná jeho oslava ze strany sudetských Němců. Jedním z lidí, kteří na mostě málem zahynuli, byl i sám jeho spoluautor a Pölzlův spolupracovník architekt Franz Josef Arnold, který však masakr přežil, když jej jeho syn vytáhl z hromady mrtvol . Jiný zdroj však tuto dílčí událost považuje za smyšlenou. Oba, otec i tehdy dvanáctiletý syn Dietmar, hned druhý den ráno po masakru v rámci odsunu německého obyvatelstva ve zdraví opustili město.\n\nPölzlovo Ústí bylo do značné míry příkladem slušné a věcné demokratické administrativy. Průmyslové město ve 20. letech poměrně prosperovalo. Krize je zasáhla sice silně, přesto však o něco méně, než oblasti s lehkým exportním průmyslem (Liberecko, Karlovarsko). Rozsáhlé investice do komunální bytové výstavby, nemocnice, škol, knihoven a dalších veřejných zařízení vedla k celkově slušným životním podmínkám ve městě. Na tomto kursu participovali i místní průmyslníci - Weinmann např. zřízením sanatoria, Schicht rozsáhlou bytovou výstavbou a jiným zlepšování podmínek pro své zaměstnance. Ve městě se usadili někteří ruští emigranti a ve 30. letech se stalo důležitým útočištěm lidí uprchlých z nacistického Německa.\nNaopak se nikdy nepodařilo realizovat stavbu nové radnice, uvažovanou už od konce 19. století a ani vznik vysoké školy v Ústí nebo Teplicích.\n\nV krizové době jara až léta 1938 zůstávalo Ústí nad Labem poměrně bezpečným městem díky existenci silných paramilitantních jednotek sociální demokracie Republikanische Wehr, proti kterým si Henleinovci nemohli dovolit výrazněji vystoupit. V obecních volbách v květnu 1938 však ztratil Pölzl post starosty ve prospěch kandidáta SdP Richarda Taubeho. Pölzlova výzva k finanční sbírce na obranu republiky byla tehdy novým starostou označena za provokaci.\n\nVe městě žil přes mnohé výhrůžky ze strany teroristů i nadále (někteří jiní demokratičtí politici ve srovnatelném postavení z jiných měst uprchli do Prahy). To se mu málem stalo osudným, když byl před okupací pohraničí Německem na počátku října 1938 napaden Henleinovci, unesen ze svého bytu a vlečen ulicemi Ústí nad Labem, kamenován a měl být veřejně zlynčován k smrti. Náhodně přítomný příslušník gestapa (které obsazovalo území s předstihem a zatýkalo osoby podle předem připravených seznamů) jej však zatkl a tím mu zachránil život. Pölzl byl vězněn, ale roku 1939 byl nakonec propuštěn.\n\nBěhem 40. let se kolem něj seskupila podzemní skupina, složená převážně z bývalých sociálních demokratů. Ke konci války se jí podařilo mj. několik důležitých sabotáží. Roku 1944 měl Pölzl zdravotní problémy a byl hospitalizován v ústecké nemocnici, kde zemřel na selhání srdce. Podle svědků byl zavražděn nemocniční sestrou, zřejmě nacistkou, která mu měla záměrně způsobit krevní embolii . Sborník, shrnující úspěchy jeho dvacetiletého působení v komunální politice, který měl původně vyjít k 20. výročí republiky v říjnu 1938, byl rozmetán v sazbě.\n\nPo roce 1945 bylo jakékoli výraznější a objektivní studium novější dějin velmi omezeno. KSČ měla špatné svědomí vůči všem německým antifašistům, které po válce zradila, aby podlézala českému národovecko-tradicionalistickému mainstreamu. Stejně tak byla Pölzlova památka téměř vymazána v Německu, kde hlavní místo ovládla nacionalistická, ultrapravicová a v některých svých členech postnacistická Sudetendeutsche Landsmannschaft. Pölzlovu památku naopak připomínali marginalizovaní sociální demokraté z Zinnerova okruhu a lidé z Seliger-Gemeinde (která se ovšem na rozdíl od přesvědčených demokratů Zinnerova okruhu navazuje na nacionalizující proud Wenzela Jaksche).\n\nJeště roku 1996 tehdejší představitelé Ústí nad Labem odmítli návrh připomenout Pölzlovu památku pamětní deskou . Roku 1996 byla pak navrhovaná deska odhalena německými sociálními demokraty z Československa na Aussiger Platz v Mnichově. Nakonec byla roku 1998 i v Ústí nad Labem odhalena Pölzlova pamětní deska . Příčinou Pölzlova odmítání byla patrně i široká neznalost vlastních dlouhá léta tabuizovaných dějin. Právě koncem 90. let vyšly péčí historiků Kaiserových široce koncipované Dějiny města Ústí nad Labem, kde byly novější dějiny města objektivním způsobem popsány vůbec poprvé. Roku 2007 se pak Ústí konečně dočkalo několika nových názvů ulic po svých významných občanech - Pölzlovi, Weinmannovi a Petschkovi.\n\nV roce 2002 vyšla menší monografie Martina Chrze Leopold Pölzl, vydaná ústeckým Muzeem.\n\n"}
{"id": "565792", "url": "https://cs.wikipedia.org/wiki?curid=565792", "title": "Kudelův rodinný dům", "text": "Kudelův rodinný dům\n\nKudelův rodinný dům byl postaven v letech 1926–1927 ve funkcionalistickém stylu podle návrhu architekta Jana Víška. Budova se nachází v brněnském katastrálním území Stránice č. p. 145 (Masarykova čtvrť), ulice Klácelova č. o. 10 / Havlíčkova č. o. 36.\n\nStavebníkem domu byl Josef Kudela (1886–1942), který pracoval jako profesor latiny a řečtiny na gymnáziu v Legionářské ulici v Brně, jehož se později stal ředitelem. Kudela byl rovněž ruským legionářem, účastnil se i odboje za nacistické okupace. Byl však zatčen a zemřel v koncentračním táboře v Osvětimi. Pamětní deska Josefa Kudely z roku 1960 se nachází na jeho rodinném domě.\n\nKudelův rodinný dům navrhl architekt Jan Víšek ve stylu racionálního funkcionalismu. Exteriérově minimalistická budova s půdorysnými rozměry 10,7×9,5 m postavená v letech 1926–1927 se nachází obklopena zahradou na severovýchodním svahu Žlutého kopce. V nejnižším podlaží, které se částečně zařezává do kopce, se nachází hlavní vstup s malou předsíní a jednoramenným schodištěm v ose domu. Zbylý prostor v tomto podlaží byl využit pro sklep s prádelnou a jednopokojový byt domovníka s kuchyní. Schody v prvním patře ústí do malé předsíně, odkud vedou troje dveře. Vpravo se návštěvník dostane do kuchyně s navazující spíží a pokojíkem pro služku. Dveře vlevo vedou do obývací haly, z níž lze vyjít po dalším schodišti v ose domu do dalšího podlaží. Hala je propojená s jídelnou (dveře vpřed z předsíně), vedle níž se nachází veranda s francouzským oknem do zahrady. V nejvyšším patře vedou schody do symetrické předsíně uprostřed budovy, do které ústí čtvery dveře z ložnic a jedny z koupelny se záchodem. Z pokoje pána vede schodiště do malé krychlové půdy s východem na plochou střechu.\n\nJedná se o jednu z prvních realizací Víškovy soukromé kanceláře založené roku 1926. Při projektu tohoto domu byl zřejmě ovlivněn Adolfem Loosem.\n\n3. května 1958 byl dům zapsán na seznam kulturních památek.\n\n\n"}
{"id": "565797", "url": "https://cs.wikipedia.org/wiki?curid=565797", "title": "Provincie Toledo", "text": "Provincie Toledo\n\nProvincie Toledo je jednou z pěti provincií Kastilie-La Mancha, autonomního společenství v centrální části Španělska. Zahrnuje území u jižního úpatí Kastilského pohoří a přilehlé roviny u řeky Tajo. Sousedí s provinciemi Ávila a Madrid na severu, Cuenca na východě, Ciudad Real na jihu a Cáceres (Extremadura) na západě. Žije zde necelých 700 000 obyvatel.\n\nHlavním městem je Toledo (82 000 obyv.), dříve hlavní město celé Kastilie, dnes sídlo autonomního společenství a turistický cíl; o něco větší je však Talavera de la Reina (89 000 obyv.) Provincie je rozdělena na 204 obcí, z nichž většina je velmi malá; v provincii se také nachází obec s nejméně obyvateli ve Španělsku, Illán de las Vacas (5 obyvatel v roce 2009).\n\nStarší verze\n\"Escudo cuartelado, 1º y 4º de Castilla; y 2º y 3º de León; entado en punta de Granada.\n\"Se representa cargado sobre el Toisón de Oro, acolado a un águila de sable exployada.\nTimbre: Corona imperial.\nSoportes: Las columnas de Hércules sobre dos ondas de azur, coronadas asimismo con corona imperial y la leyenda \"Plus Ultra\".\"\n\nPřeklad: Čtvrceno Kastilie a León, v patě Granada.\nZobrazuje se zdobený Zlatým Rounem na prsou černého dvouhlavého orla. Klenot – císařská koruna. Podklad – Herkulovy sloupy.\n\nZnak provincie Toledo odpovídal znaku města, kde však orla provázejí dva trůnící králové/císaři.\n\nJe nutno poznamenat, že provinční deputace užívala znaku, který neodpovídá výše uvedenému popisu (\"například orel byl zlatý\").\n\nSoučasný znak\n\nV roce 2013 byl znak provincie změněn: \"Águila Bicéfala en sable, con escudo partido en dos cuarteles, el primero de ellos con un cuartelado de Castilla y León y el segundo en azur con una corona imperial de oro. Timbrado con la corona imperial, rematada por el mundo y la cruz; rodeando al escudo aparece el Toisón de oro. A uno y otro lado las columnas de Hércules sobre dos ondas de azur, coronadas asimismo con corona Imperial y la Leyenda Plus Ultra\".\n\nPřeklad: Černý orel s polceným štítem (na prsou), v prvním poli čtvrti za Kastilii a León a ve druhém modrém císařská koruna, převýšená koulí s křížem. Kolem štítu řetěz Zlatého rouna. Po stranách Herkulovy sloupy nad modrými vlnami, korunovanými rovněž císařskými korunami a s nápisem Plus Ultra. Dosavadní provinční znak byl tedy doplněn znakem titulárního království Toledského. V dosavadním blasonu se orel považoval spíše za štítonoše, nyní je integrální součástí znaku. Znak schválila nařízením ze dne 13. května 2013 \"Consejería de Presidencia y Administraciones Públicas de la Junta de Comunidades de Castilla-La Mancha.\"\n\n"}
{"id": "565800", "url": "https://cs.wikipedia.org/wiki?curid=565800", "title": "1. liga národní házené mužů 2006/07", "text": "1. liga národní házené mužů 2006/07\n\nPředchozí sezóna: 2005/06\nNásledující sezóna: 2007/08\n\nNejvyšší soutěže v národní házené mužů na území ČR se v sezóně 2006/07 zúčastnilo celkem 12 klubů. Hrálo se dvoukolově systémem každý s každým, poté kluby na 1. až 8. místě postoupily do play-off a kluby na 11. a 12. místě sestoupily do 2. ligy.\n\nPoznámky:\n\n\nKvalifikace nebo sestup\n\n\n\n\n\n"}
{"id": "565803", "url": "https://cs.wikipedia.org/wiki?curid=565803", "title": "Jan Zemek", "text": "Jan Zemek\n\nPodplukovník Jan Zemek (3. května 1915 Vlčnov – 6. července 1994 Brno) byl československý voják a příslušník výsadku Silver B.\n\nNarodil se 3. května 1915 ve Vlčnově. Otec Jan byl kovář, matka Františka, rozená Mikulcová byla v domácnosti (zemřela v roce 1916, otec se v roce 1922 znovu oženil). Z obou manželství měl Zemek dva bratry a sestru.\n\nVe Vlčnově vychodil obecnou školu a dvě třídy školy měšťanské. V roce 1928 se rodina přestěhovala do Brna. Zde dokončil měšťanskou školu a nastoupil jako praktikant u zasilatelské firmy.\n\nVojenskou prezenční službu nastoupil 3. října 1935 v Opavě. Zde absolvoval poddůstojnickou školu a v roce 1936 byl povýšen na svobodníka. Ten samý rok podepsal závazek jako délesloužící poddůstojník. Byl převelen do Brna, kde sloužil až do března 1939.\n\nPo okupaci Československa nacistickým Německem a vzniku Protektorátu Čechy a Morava vstoupil na vlastní žádost do vládního vojska a byl převelen do Rychnova nad Kněžnou.\n\nV prosinci 1939 se rozhodl opustit protektorát. Uprchl přes Slovensko, byl ale zadržen v Maďarsku. Při deportaci zpět na Slovensko se mu podařilo uprchnout. Poté se přes Jugoslávii, Turecko, Řecko a Sýrii dostal do Francie, kde byl v Agde prezentován do československé zahraniční armády.\n\nV řadách československého zahraničního vojska se zúčastnil bojů na frontě. Po pádu Francie se mu nepodařilo dostat se do evakuačních lodí. Do Velká Británie se proto dostal oklikou přes Afriku až začátkem roku 1941. Po své příchodu byl 2. března znovu zařazen k 2. pěšímu praporu.\n\nV létě 1941 byl vybrán do programu přípravy na nasazení v Protektorátu Čechy a Morava. V rámci této přípravy prodělal od 15. srpna do 7. listopadu 1941 sabotážní kurzy a parašutistický kurz. Již v hodnosti četaře byl poté zařazen do formující se skupiny operace Silver B jako velitel.\n\nČlenové výsadku Silver B byli společně s příslušníky výsadků Anthropoid a Silver A vysazeni v noci z 28.na 29. prosinec 1941. Spolu s Vladimírem Škachou byli vinou navigační chyby vysazeni u obce Kasaličky u Přelouče. Při doskoku došlo k poškození radiostanice a oběma výsadkářům se ani nepodařilo uchytit se na kontaktních adresách. Proto se přesunuli na jižní Moravu, kde se Zemek po zbytek války ukrýval (Škáchu dopadlo gestapo). Na jaře 1945 se Zemek v okolí Buchlova připojil k partyzánům, v jejichž řadách se dočkal konce druhé světové války.\nOd prosince 1941 do začátku května 1945 prožil 1224 dnů v ilegalitě a spolu s Otmarem Riedlem příslušníkem výsadku Benjamin se stal jediným parašutistou tzv. první operační vlny z let 1941–1942, jenž vydržel na svobodě.\n\nPo osvobození se prezentoval na MNO. Zůstal nadále v činné službě a byl přidělen k 28. pěšímu pluku a následně k 63. instruktážnímu praporu. Od července 1945 do ledna 1946 byl postupně povyšován až do hodnosti nadporučíka.\n\nV roce 1950 byl z armády propuštěn a následně 2 roky vězněn na Mírově. Po propuštění pracoval v Brně jako strojní zámečník v První brněnské strojírně.\n\nV roce 1990 byl rehabilitován a povýšen do hodnosti podplukovníka. Zemřel 6. července 1994 v Brně.\n\n\n\n"}
{"id": "565804", "url": "https://cs.wikipedia.org/wiki?curid=565804", "title": "Kreischa", "text": "Kreischa\n\nKreischa je obec v Sasku v zemském okrese Saské Švýcarsko-Východní Krušné hory (\"Landkreis Sächsische Schweiz-Osterzgebirge\") jižně od Drážďan, s kterými přímo sousedí. Má obyvatel.\n\nPoprvé je obec zmíněna v roce 1282 pod jménem \"Kryschowe\". Předpokládá se, že toto jméno pochází ze staroslověnštiny a mohlo by znamenat například \"Ves chromých\". V minulosti se v okolí Kreischy těžilo uhlí, o čemž svědčí někdejší šachty \"Cotta\" a \"Dippold-Schacht\". \n\nObec na severu sousedí se zemským hlavním městem Drážďany. Nejvyšším vrcholem je Quohrener Kipse (452 m) na jihu území. Hlavní osu vsi Kreischa tvoří potok Quohrener Wasser, který na území obce ústí do Lockwitzbachu. Severním cípem prochází dálnice A17.\n\nKreischa se dělí na 14 místních částí. Počet obyvatel je uveden k 9. květnu 2011.\n\n\n\n"}
{"id": "565812", "url": "https://cs.wikipedia.org/wiki?curid=565812", "title": "Třída Lafayette", "text": "Třída Lafayette\n\nTřída Lafayette byla americká třída raketonosných ponorek s jaderným pohonem z éry studené války. V letech 1961–1964 bylo postaveno celkem devět ponorek této třídy. Američané je provozovali v letech 1963–1994. Vyřazovány byly počínaje rokem 1986. Jako poslední byl v roce 1994 vyřazen \"Woodrow Wilson\". Po vyřazení bylo prvních osm jednotek odesláno do recyklačního programu k sešrotování, zatímco ponorka \"Daniel Webster\" se dochovala jako muzejní loď.\n\nJednotky třídy \"Lafayette\":\n\nVýzbroj představovaly čtyři příďové 533mm torpédomety. Ve dvou řadách po osmi silech bylo za velitelskou věží ponorky umístěno šestnáct balistických raket Polaris. Prvních osm lodí neslo nejprve střely verze Polaris A-2, později Polaris A-3. Pouze posední jednotka dostala střely Polaris A-3 již při vstupu do služby. Během služby střely Polaris nahradily rakety Poseidon C-3. Pohonný systém tvořil jaderný reaktor typu S5W a dvě turbíny. Lodní šroub byl jeden. Nejvyšší rychlost ponorky byla 18 uzlů na hladině a 25 uzlů pod hladinou.\n\n"}
{"id": "565813", "url": "https://cs.wikipedia.org/wiki?curid=565813", "title": "Duo Teres", "text": "Duo Teres\n\nDuo Teres je český komorní hudební soubor. tvoří jej houslistka Lucia Kopsová a kytarista Tomáš Honěk.\n\nSoubor vznikl v roce 2007 při studiu komorní hry na JAMU v Brně pod vedením odb.as. MgA. Miloše Vacka (1.houslista Janáčkova kvarteta).\n\nV repertoáru souboru jsou zastoupena díla od období baroka až po hudbu 20.století. Snahou dua je interpretovat především díla určená původně pro housle a kytaru a také díla soudobých českých i zahraničních autorů.\n\nV roce 2008 bylo duo vybráno správní radou Českého hudebního fondu na Listinu mladých umělců, v roce 2009 získalo 1. cenu na mezinárodní soutěži \"Concorso di chitarra classica Enrico Mercatali v Gorizii (Itálie)\" a 1. cenu + diplom za absolutního vítěze mezinárodní soutěže komorní hry ve Vidnavě (ČR). Duo absolvovalo mistrovské interpretační kurzy v Mikulově v třídách renomovaných pedagogů a umělců jako jsou např. Alexis Muzourakis, Thomas Offermann, Marco Socías nebo Jens Wagner.\n\n"}
{"id": "565816", "url": "https://cs.wikipedia.org/wiki?curid=565816", "title": "Testimoniál", "text": "Testimoniál\n\nV reklamě nebo propagaci testimoniál je označení pro písemné nebo mluvené doporučení, někdy od nějakého známého člověka, někdy od obyčejného občana, které schvaluje produkt (pro posílení důvěryhodnosti a překonání bariéry nedůvěry mezi příjemcem doporučení a zákazníkem). Testimoniály mohou být pro zákazníky také důležitým vodítkem, koho ke spolupráci oslovit nebo jaký produkt zvolit.\n"}
{"id": "565823", "url": "https://cs.wikipedia.org/wiki?curid=565823", "title": "Třída James Madison", "text": "Třída James Madison\n\nTřída James Madison byla americká třída raketonosných ponorek s jaderným pohonem z éry studené války. V letech 1962–1964 bylo postaveno celkem deset ponorek této třídy. Američané je provozovali v letech 1964–1995. Vyřazovány byly počínaje rokem 1987. Jako poslední byl v roce 1994 vyřazen \"Stonewall Jackson\". Po vyřazení bylo devět jednotek odesláno do recyklačního programu k sešrotování, zatímco \"Sam Rayburn\" je natrvalo ukotven a používán k výcviku.\n\nJednotky třídy \"James Madison\":\nOd třídy \"Lafayette\" se lišily pouze složením elektroniky. Výzbroj představovaly čtyři příďové 533mm torpédomety. Ve dvou řadách po osmy silech bylo za velitelskou věží ponorky umístěno šestnáct balistických raket Polaris A-3. Během služby je nahradily rakety Poseidon C-3. Šest lodí — \"Daniel Boone\", \"John C. Calhoun\", \"Stonewall Jackson\", \"James Madison\", \"Von Steuben\" a \"Casimir Pulanski\" — bylo na přelomu 70. a 80. let upravováno pro nesení balistických raket Trident I.\n\nPohonný systém tvořil jaderný reaktor typu S5W a dvě turbíny. Lodní šroub byl jeden. Nejvyšší rychlost ponorky byla 18 uzlů na hladině a 25 uzlů pod hladinou.\n\n"}
{"id": "565827", "url": "https://cs.wikipedia.org/wiki?curid=565827", "title": "Zejtan", "text": "Zejtan\n\nZejtan ( זֵיתָן‎, v oficiálním přepisu do angličtiny Zetan) je vesnice typu mošav v Izraeli, v Centrálním distriktu, v Oblastní radě Emek Lod.\n\nLeží v nadmořské výšce 43 metrů v hustě osídlené a zemědělsky intenzivně využívané pobřežní nížině. Východně od vesnice protéká Nachal Ajalon.\n\nObec se nachází 15 kilometrů od břehu Středozemního moře, cca 15 kilometrů jihovýchodně od centra Tel Avivu, cca 38 kilometrů severozápadně od historického jádra Jeruzalému a 2 kilometry severně od města Lod. Leží v silně urbanizovaném území, na jihovýchodním okraji aglomerace Tel Avivu. 3 kilometry severním směrem od mošavu se rozkládá Ben Gurionovo mezinárodní letiště. Zejtan obývají Židé, přičemž osídlení v tomto regionu je etnicky převážně židovské. Pouze ve městech Lod a Ramla ležících jižně odtud je cca dvacetiprocentní menšina Arabů.\n\nZejtan je na dopravní síť napojen pomocí místní silnice číslo 4404. Severně od mošavu probíhá dálnice číslo 1 z Tel Avivu do Jeruzalému. Východně od mošavu probíhá rovněž železniční trať vedoucí z Tel Avivu do Lodu.\n\nZejtan byl založen v roce 1950. Jeho zakladateli byla skupina Židů z Libye a Maroka. Jméno obce je odvozeno od hebrejského slova Zajit (\"Oliva\") . Zároveň odkazuje na biblickou postavu \"Zétan\" zmiňovanou v Knize 1. Paralipomenon 7,10\n\nV poslední době dosud ryze zemědělská vesnice přikročila ke stavební expanzi, která umožňuje přistěhovávání nových rodin, již bez vazby na agrární hospodaření.\n\nPodle údajů z roku 2014 tvořili naprostou většinu obyvatel v Zejtan Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1078 lidí. Během roku 2014 populace stoupla o 3,0 %.\n\n\n"}
{"id": "565831", "url": "https://cs.wikipedia.org/wiki?curid=565831", "title": "Achi'ezer", "text": "Achi'ezer\n\nAchi'ezer ( אֲחִיעֶזֶר, v oficiálním přepisu do angličtiny Ahi'ezer) je vesnice typu mošav v Izraeli, v Centrálním distriktu, v Oblastní radě Emek Lod.\n\nLeží v nadmořské výšce 38 metrů v hustě osídlené a zemědělsky intenzivně využívané pobřežní nížině. Severovýchodně od vesnice protéká Nachal Ajalon.\n\nObec se nachází 14 kilometrů od břehu Středozemního moře, cca 14 kilometrů jihovýchodně od centra Tel Avivu, cca 39 kilometrů severozápadně od historického jádra Jeruzalému a 3 kilometry severozápadně od města Lod. Leží v silně urbanizovaném území, na jihovýchodním okraji aglomerace Tel Avivu. 2 kilometry severním směrem od mošavu se rozkládá Ben Gurionovo mezinárodní letiště. Achi'ezer obývají Židé, přičemž osídlení v tomto regionu je etnicky převážně židovské. Pouze ve městech Lod a Ramla ležících jižně odtud je cca dvacetiprocentní menšina Arabů.\n\nAchi'ezer je na dopravní síť napojen pomocí místní silnice číslo 4404. Severně od mošavu probíhá podél koryta Nachal Ajalon dálnice číslo 1 z Tel Avivu do Jeruzalému. Paralelně s ní vede rovněž železniční trať. Další železniční trať míjí obec z jihozápadní strany. Nedaleko odtud, ve čtvrti Lodu Ganej Aviv, má stanici.\n\nAchi'ezer byl založen v roce 1950. Jeho zakladateli byla skupina cca 100 židovských rodin z Jemenu napojených na nábožensky orientované sionistické hnutí ha-Po'el ha-Mizrachi. Jméno obce odkazuje na biblickou postavu \"Achíezer\" zmiňovanou například v Knize 1. Paralipomenon 12,3\n\nV září 1953 byli zavražděni dva mladí lidé, kteří šli pěšky z Lodu do Achi'ezer. Šlo o arabský útok, který byl součástí širší vlny zostření napětí na tehdejším izraelsko-jordánském pomezí.\nSprávní území obce dosahuje cca 2500 dunamů (2,5 kilometru čtverečního). Místní ekonomika je založena na zemědělství, ale většina obyvatel za prací dojíždí mimo obec.\n\nPodle údajů z roku 2014 tvořili naprostou většinu obyvatel v Achi'ezer Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1760 lidí. Během roku 2014 populace klesla o 3,7 %.\n\n\n"}
{"id": "565839", "url": "https://cs.wikipedia.org/wiki?curid=565839", "title": "Třída Benjamin Franklin", "text": "Třída Benjamin Franklin\n\nTřída Benjamin Franklin byla americká třída raketonosných ponorek s jaderným pohonem z éry studené války. V letech 1963–1967 bylo postaveno celkem dvanáct ponorek této třídy. Američané je provozovali v letech 1965–2002. Vyřazovány byly počínaje rokem 1992. Jako poslední byla v roce 2002 vyřazena \"Kamehameha\". Po vyřazení byly odeslány do recyklačního programu k sešrotování.\n\nJednotky třídy \"James Madison\":\nOd třídy \"Lafayette\" se lišily složením elektroniky a tišším chodem. Výzbroj představovaly čtyři příďové 533mm torpédomety. Ve dvou řadách po osmy silech bylo za velitelskou věží ponorky umístěno šestnáct balistických raket Polaris A-3. Během služby je nahradily rakety Poseidon C-3. Šest lodí — \"Benjamin Franklin\", \"Simon Bolivar\", \"George Bancroft\", \"Henry L. Stimson\", \"Francis Scott Key\" a \"Mariano G. Vallejo\" — bylo později upraveno pro nesení balistických raket Trident I.\n\nPohonný systém tvořil jaderný reaktor typu S5W a dvě turbíny. Lodní šroub byl jeden. Nejvyšší rychlost ponorky byla 18 uzlů na hladině a 25 uzlů pod hladinou.\n\nV první polovině 90. let byly ponorky \"Kamehameha\" a \"James K. Polk\" přestavěny na útočné ponorky schopné provádět výsadky speciálních jednotek NAVY SEAL. Poté již nenesly balistické střely, ale naopak na ně byla instalována dvě zařízení Dry Deck Shelter. Tyto dvě ponorky zůstaly ve službě ze všech nejdéle. \"James K. Polk\" byl vyřazen v roce 1999 a \"Kamehameha\" v roce 2002.\n\n"}
{"id": "565840", "url": "https://cs.wikipedia.org/wiki?curid=565840", "title": "Petr Pavlovský", "text": "Petr Pavlovský\n\nPetr Pavlovský (* 18. srpna 1944) je český teatrolog, kritik umění, estetik, vysokoškolský pedagog a politický komentátor. Do maturity na večerní střední škole v roce 1967 pracoval jako dělník (ČKD Sokolovo, topenář OPBH Praha 3) a 1964–1965 ZVS. V letech 1960–1967 závodně zápasil, 1964–1967 I. liga volného stylu (Dukla Holýšov, Bohemians Praha).\n\nNa podzim 1960 vyloučen ze všech středních škol ČSR (za \"sabotování nácviku na II. celostátní spartakiádu\"). 1960-64 a 1966-7 pomocný dělník, 1964-5 zákl. voj. služba. Maturoval ve 23 letech na Večerní střední škole pro pracující. 1967- 1972 absolvoval FF UK (divadelní věda, estetika a obecná teorie umění), PhDr. 1973 za práci Česká teorie divadla u Durdíka, Hostinského a Zicha. Vědecky se zabývá obecnou teorií umění, teorií divadla, fonografie, užitých umění a uměleckého řemesla. 1974-76 vedoucí teoretického pracoviště Ústředí uměleckých řemesel. Později především divadelní teoretik a kritik, se zvláštním zájmem o loutkové divadlo a divadlo pro děti. V letech 1984 - 1990 byl dramaturgem Ústředního loutkového divadla v Praze.\n\n1973 - 74 pracoval jako topič. V roce 1976 založil ineditní spolek Societas Incognitorum Eruditorum II (první učená společnost toho jména existovala v Olomouci 1746 - 52). Od května 1976 do prosince 1988 vydávali (12 - 18 přátel, převážně absolventů FFUK a MFFUK), strojopisný kulturně-politický měsíčník Acta incognitorum (dnes v Libri Prohibiti J. Gruntoráda). V dubnu 1977 byl, spolu s manželkou, vazebně vyšetřován pro šíření materiálů Charty 77 a následně propuštěn ze zaměstnání (programový pracovník PKOJF). Pak do 1984 bez stálého zaměstnání.\n\nNa jaře 1990 se stal pedagogem FFUK (konkurs), od vysokoškolských celostátních \"rekonkursů\" (1994) vedoucím Katedry divadelní vědy FFUK Praha. V březnu 2007 odešel do důchodu.\nNa podzim 1990 vstoupil do čerstvě založené Občanské demokratické aliance, byl prvním předsedou její celopražské organisace. Publikoval množství politických komentářů (Lidové noviny, Lidová demokracie, Literární noviny, Občanský deník, Telegraf, Republikánské listy, Metropolitan, Forum, Český deník, Metro, Hospodářské noviny), výběr in P. P.: Choďte vpravo! H+H, Praha 1992. Z ODA vystoupil v roce 1993, politicky se už pak angažoval pouze jako nezávislý publicista.\n\nOd poloviny 90. let se teoreticky a kriticky věnuje i rozhlasovým (a vůbec fonografickým) inscenacím a dalším fonografickým dílům (dokumenty, četba atp.). Píše články a diskusní příspěvky především na internetovou verzi Divadelních novin, kde má též, od roku 2012 vlastní blog Time Out Petra Pavlovského (pravidelný týdeník).\n\nPublikuje pravidelně v Týdeníku rozhlas, Divadelních novinách a Loutkáři. Nepravidelně: Amatérská scéna (v roce 2012 mj. čtyřdílný seriál České divadlo pro děti), Divadelní revue, Host a d. Pravidelně diskutuje na internetovém deníku Neviditelný pes. Je členem redakční rady dvouměsíčníku Loutkář.\nV roce 2012 se výrazně a mnohostranně angažoval v kontroverzní kauze \"repatriace\" urny s popelem Františka Kupky. Je členem Společnosti pro východočeské loutkářství (2012).\nPolitická sebeidentifikace: ZELENÝ KONZERVATIVEC.\n\nJeho stěžejním dílem je pojmový teatrologický slovník ZÁKLADNÍ POJMY DIVADLA (Národní divadlo Praha, nakl. Libri, Praha 2004, druhý slovník tohoto druhu na světě - první je slovník P. Pavise, česky 2013). Je také autorem asi poloviny textů hesel, redaktorem a editorem. V úvodu slovníku je jeho studie \"Taxonomie jako základ slovníku\", kde vysvětluje svoji metodu klasifikace umění. Vychází zde z teorie prof. Jaroslava Volka (1923-1989):\n\n\n\n\n\n\n"}
{"id": "565843", "url": "https://cs.wikipedia.org/wiki?curid=565843", "title": "Jagel", "text": "Jagel\n\nJagel ( יָגֵל, v oficiálním přepisu do angličtiny Yagel) je vesnice typu mošav v Izraeli, v Centrálním distriktu, v Oblastní radě Emek Lod.\n\nLeží v nadmořské výšce 38 metrů v hustě osídlené a zemědělsky intenzivně využívané pobřežní nížině. Severovýchodně od vesnice protéká Nachal Ajalon.\n\nObec se nachází 14 kilometrů od břehu Středozemního moře, cca 14 kilometrů jihovýchodně od centra Tel Avivu, cca 39 kilometrů severozápadně od historického jádra Jeruzalému a 3 kilometry severozápadně od města Lod. Leží v silně urbanizovaném území, na jihovýchodním okraji aglomerace Tel Avivu. Společně se sousední vesnicí Achi'ezer vytváří soubor identických, plánovitě budovaných zemědělských komunit. 2 kilometry severním směrem od mošavu se rozkládá Ben Gurionovo mezinárodní letiště. Jagel obývají Židé, přičemž osídlení v tomto regionu je etnicky převážně židovské. Pouze ve městech Lod a Ramla ležících jižně odtud je cca dvacetiprocentní menšina Arabů.\n\nJagel je na dopravní síť napojen pomocí místní silnice číslo 4404. Severně od mošavu probíhá podél koryta Nachal Ajalon dálnice číslo 1 z Tel Avivu do Jeruzalému. Paralelně s ní vede rovněž železniční trať. Další železniční trať míjí obec z jihozápadní strany. Nedaleko odtud, ve čtvrti Lodu Ganej Aviv, má stanici.\n\nJagel byl založen v roce 1950. Konkrétně 27. června 1950. Jeho zakladateli byla skupina 68 židovských rodin z Iráku, respektive iráckého Kurdistánu. Původně se usídlili v prostoru, nynějšího mezinárodního letiště, později se přesunuli do současné lokality. Zpočátku se vesnice nazývala Lod Bet, současné jméno obce odkazuje na biblický citát z Knihy žalmů 14,7: „\"Kéž už přijde Izraeli ze Sijónu spása! Až Hospodin změní úděl svého lidu, bude Jákob jásat, Izrael se zaraduje\"“\n\nSprávní území obce dosahuje cca 1500 dunamů (1,5 kilometru čtverečního).\n\nPodle údajů z roku 2014 tvořili naprostou většinu obyvatel v Jagel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 861 lidí. Během roku 2014 populace stoupla o 2,0 %.\n\n\n"}
{"id": "565859", "url": "https://cs.wikipedia.org/wiki?curid=565859", "title": "Cafrija", "text": "Cafrija\n\nCafrija ( צַפְרִיָּה, v oficiálním přepisu do angličtiny Zafriyya, přepisováno též Tzafria) je vesnice typu mošav v Izraeli, v Centrálním distriktu, v Oblastní radě Emek Lod.\n\nLeží v nadmořské výšce 33 metrů v hustě osídlené a zemědělsky intenzivně využívané pobřežní nížině. Východně od vesnice protéká Nachal Ajalon.\n\nObec se nachází 11 kilometrů od břehu Středozemního moře, cca 11 kilometrů jihovýchodně od centra Tel Avivu, cca 43 kilometrů severozápadně od historického jádra Jeruzalému a 6 kilometrů severozápadně od města Lod. Leží v silně urbanizovaném území, na jihovýchodním okraji aglomerace Tel Avivu. 2 kilometry východním směrem od mošavu se rozkládá Ben Gurionovo mezinárodní letiště. Mošav Cafrija obývají Židé, přičemž osídlení v tomto regionu je etnicky převážně židovské. Pouze ve městech Lod a Ramla ležících jižně odtud je cca dvacetiprocentní menšina Arabů.\n\nCafrija je na dopravní síť napojena pomocí místních komunikací v rámci aglomerace Tel Avivu. Jižně od mošavu probíhá dálnice číslo 1 z Tel Avivu do Jeruzalému. Paralelně s ní vede rovněž železniční trať, která má nedaleko odtud, v obci Kfar Chabad, stanici. Další železniční trať míjí obec ze severní strany a směřuje na letiště.\n\nCafrija byla založena v roce 1949. Jejími zakladateli byla skupina Židů z Maďarska a Polska. K nim se přidala skupina chasidů ze SSSR, kteří si pak založili samostatnou osadu Kfar Chabad. Jméno mošavu odkazuje na vysídlenou arabskou vesnici al-Safirija, která stála až do války za nezávislost roku 1948 cca 1 kilometr jižně od dnešního mošavu (v prostoru současného Kfar Chabad.\n\nVesnice al-Safirija měla starší sídelní tradici. Byzantské prameny ji nazývaly Sapharea, křižáci Saphyria. Stávala v ní chlapecká základní škola založená roku 1920 a dívčí škola z roku 1945. Roku 1931 měla al-Safirija 2040 obyvatel a 489 domů. Počátkem války byla tato oblast v květnu 1948 ovládnuta židovskými silami a arabské osídlení zde skončilo. Zástavba vesnice pak byla zbořena s výjimkou objektů dvou škol a několika domů, které jsou zčásti využívány pro obytné účely.\n\nSprávní území mošavu dosahuje cca 2000 dunamů (2 kilometry čtvereční). Obec je napojena na nábožensky orientované sionistické hnutí ha-Po'el ha-Mizrachi. Většina obyvatel již nepracuje v zemědělství a za prací dojíždí mimo obec. Vesnice plánuje výraznou stavební expanzi, v jejímž rámci se tu počítá s výstavbou 60 rodinných domů pro soukromé uchazeče.\n\nPodle údajů z roku 2014 tvořili naprostou většinu obyvatel v Cafrija Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě mírně rostoucí populací. K 31. prosinci 2014 zde žilo 914 lidí. Během roku 2014 populace klesla o 1,7 %.\n\n\n"}
{"id": "565860", "url": "https://cs.wikipedia.org/wiki?curid=565860", "title": "Operační program Vzdělávání pro konkurenceschopnost", "text": "Operační program Vzdělávání pro konkurenceschopnost\n\nOperační program Vzdělávání pro konkurenceschopnost (OP VK) je jedním z programů Evropské unie, který umožňuje České republice čerpat dotace nejen na celkovou inovaci modernizaci vzdělávacího systému, ale i na podporu lidských zdrojů ve výzkumu a vývoji. V období 2007–2013 je v něm k dispozici 1,83 miliard eur. Z OPVK jsou podporovány pouze organizace sídlící mimo Prahu a na úrovni národních projektů pak také projekty realizované v Praze.\n\nTato oblast je zaměřena na zkvalitnění výuky na základních a středních školách. Podporují se například projekty využívání moderních metod výuky jazyků, zkvalitnění výuky technických předmětů a motivace žáků k jejich studiu, zlepšení podmínek pro využívání informačních a komunikačních technologií na školách a stáže pro žáky i učitele u partnerů na trhu práce. \n\nPříspěvky jdou i na podporu rovných příležitostí žáků se speciálními vzdělávacími potřebami a další vzdělávání pracovníků škol a školských zařízení. \n\nNa zkvalitnění počátečního vzdělávání je z EU vyčleněno celkem 612,1 milionu eur. \n\nV rámci této oblasti jdou příspěvky ze strukturálních fondů na zlepšení výuky na vysokých a vyšších odborných školách. Financuje se například inovace studijních programů a zapojení odborníků z praxe i zahraničí do jejich vytváření a zavádění, spolupráce se zahraničními vzdělávacími a vědeckými institucemi, podpora praxí a stáží studentů u budoucích zaměstnavatelů a spolupráce se základními a středními školami v rámci poskytování poradenských služeb a podpory talentovaných žáků. \n\nPodporovány jsou i lidské zdroje ve výzkumu a vývoji. To znamená, že dotace jsou určeny například na projekty vytváření kvalitních výzkumných týmů a jejich dalšího rozvoje, odborné vzdělávání pracovníků výzkumu a vývoje a pracovní a studijní pobyty studentů, pedagogů a vědeckých pracovníků v soukromém a veřejném sektoru.\n\nNa terciární vzdělávání a výzkum a vývoj je z evropských peněz vyčleněno celkem 626,5 milionu eur. \n\nCílem podpory této oblasti je zvýšení motivace občanů k celoživotnímu vzdělávání a prohloubení jeho nabídky. Podporují se například projekty vytváření programů zaměřených na podporu jazykových a manažerských dovedností, zlepšení práce s informačními technologiemi. \n\nDále je možné získat příspěvky na rozvoj vzdělávacích programů pro vzdělávání dospělých ve školách a dalších vzdělávacích institucích a na poradenství a metodickou pomoc při zavádění moderních a inovativních vzdělávacích metod. \n\nNa rozvoj dalšího vzdělávání je z Evropské unie vyčleněno celkem 289,9 milionu eur. \n\nFinancovány jsou aktivity, které v oblasti počátečního, terciárního a dalšího vzdělávání přispívají k vytváření systému celoživotního učení. Podporovány jsou i projekty realizované v hlavním městě Praze. \n\nNa tuto oblast je z Evropské unie vyčleněno celkem 72,4 milionu eur.\n\nZ OP VK jsou podporovány mimopražské školy a školská zařízení, organizace působící ve vzdělávání a kariérovém poradenství, instituce vědy a výzkumu, ústřední orgány státní správy a jimi řízené organizace, obce, města, kraje, nestátní neziskové organizace a další.\n\n\n"}
{"id": "565870", "url": "https://cs.wikipedia.org/wiki?curid=565870", "title": "Teraco", "text": "Teraco\n\nTeraco nebo terrazzo je směs cementu, ušlechtilých kamenných drtí (mramor apod.) a barviv používaná v kamenické práci k tvorbě povrchů (lité dlažby) imitujích kámen (schodiště, náhrobní kameny apod.), většinou s přesnou granulometrií, a zároveň i název pro tyto dlažby.\n\nTeraco je různých odstínů vyznačující se zrnitostí povrchu, který se podle použití kamínků dá brousit pro vytvoření lesklých ploch. Povrch dlažby je vždy zušlechtěn opracováním, a to broušením, otryskáním, kartáčováním apod. Pro lepší údržbu je povrch dlažby většinou chráněn, k čemuž dochází formou impregnace disperzí, voskem, lakem, teflonem aj., původně lněným olejem. Tento typ dlažby může být pokládán jak v interiéru, tak i v exteriéru. Může sloužit jako podlaha v prodejních nebo výrobních halách, jako dláždění teras, pěších zón, jako obklady schodů apod.\nMimo podlahu se teraco používá s hrubě opracovaným povrchem pemrlováním. Zpravidla se uplatňuje jako omítka na fasádách domů, jejich soklech a další architektuře. Na rozdíl od obkladů z umělého kamene se teracová omítka nanáší a povrchově upravuje přímo na místě na jádrovou omítku.\n\nTeraco nachází uplatnění jak v průmyslových prostorách, tak i v obytných budovách. \n"}
{"id": "565871", "url": "https://cs.wikipedia.org/wiki?curid=565871", "title": "Koruna polského království", "text": "Koruna polského království\n\nKoruna polského království (polsky \"Korona Królestwa Polskiego\", latinsky \"Corona Regni Poloniae\") je název Polského království, jemu podřízených a dokonce i jím nárokovaných zemí, používaný oficiálně po spojení s Litevským velkoknížectvím v personální unii (1386) a zejména po vytvoření plné unie státní (1569). V rámci této Polsko-litevské unie, tzv. I. Rzeczpospolité, byl termín „Koruna“ (a z něj odvozené adjektivum \"koronny\") běžným rozlišovacím označením pro západní (polsko-ukrajinskou) část unie – oproti části východní (litevsko-běloruské), zvané „Velkoknížectví“ či prostě „Litva“.\n\nPřeměna království v korunu ale nebyla pouhým jazykovým územ, nýbrž označovala novou kvalitu vlády a státoprávních vztahů oproti starším dobám – podobně jako v jiných zemích evropského latinského okruhu.\n\nV této věci Polsko čerpalo inspiraci z politického systému fungujícího tehdy již v Čechách a Uhrách, které se pomalu měnily ve stavovské monarchie. V těchto zemích byl s nástupem cizích dynastií uveden do praxe po vzoru Francie pojem „koruny království“, metonymicky odvozený z posvátných panovnických insignií (svatováclavské, resp. svatoštěpánské koruny v česko-uherském případě). Jak tyto insignie, tak i státy vůbec, přestaly být chápány jako osobní majetek panovníků, se nímž mohou nakládat výhradně podle své vůle; místo toho se objevil nadosobní pojem koruny, jakožto entity všem stavům i panovníkovi nadřazené, jež je věčná a nezcizitelná, jíž je vladař pouze dočasným správcem (s povinností ji neustále územně rozšiřovat anebo alespoň neumenšovat) a šlechta reprezentantem.\n\nV Polsku se výraz \"corona regni\" poprvé zřídka (celkem pouze třikrát) objevil v královských listinách za vlády Kazimíra Velikého (1333–1370); tehdy však ještě nebyl spojen s politickou ideologií, ale tvořil jen jinou variantu jména Polského království, především v jeho vztahu navenek, k ostatním státům. Až po vymření královské linie Piastovců (1370) a nástupu uherských Anjouovců (Ludvíka I. Uherského) se v tehdejší personální unii začala korunní idea prosazovat, především díky okruhu malopolské magnátské skupiny tzv. krakovských pánů, hlásících se o svůj podíl na správě státu a zároveň se snažících ochránit Polsko před sjednocujícím tlakem ze strany mocnějších Uher. Ludvík musel polské šlechtě výměnou za uznání nástupnického práva svých dcer vydat Košické privilegium (1374), v němž také slíbil \"coronam regni Polonie salvam et integram ac illibatam conservare, et nullas terras vel partes earum ab ipsa alienare vel minuere\" („korunu království Polského bez újmy a neporušenou a nedotčenou zachovávat, a žádné země aneb jejich části od ní nezcizit či neumenšit“). Ideologie všemu nadřazené koruny se tu objevila už plně rozvinutá.\n\nPrávě „krakovští páni“ také iniciovali pozdější povolání litevských Gediminasovců/Jagellonců na polský trůn (1385) a když se tamní velkokníže Jagello zavázal v Krevské unii (de facto volební kapitulace) že mj. \"terras suas Lithuaniae et Russiae Coronae Regni Poloniae perpetuo applicare\" („své litevské a ruské země navždy ke Koruně království polského připojí“), byl koncept koruny v Polsku definitivně stvrzen a přetrval až do konce samostatnosti polsko-litevského státu. Jednotlivé \"koronne\" instituce a zvyklosti však nebyly ustaveny jednorázovým aktem (na rozdíl od např. České koruny), ale vyvíjely se postupně.\n\n\n"}
{"id": "565874", "url": "https://cs.wikipedia.org/wiki?curid=565874", "title": "Lichtensteig", "text": "Lichtensteig\n\nLichtensteig je město v kantonu St. Gallen ve Švýcarsku.\n\nMěsto patří do volebního obvodu Toggenburg.\n\nMěsto je staré, středověké, nazývané \"Städtli\". Nejstarší domy uvnitř městských hradeb byly postaveny v první polovině 16. století.\n\nV roce 1874 osady \"Hof\", \"Loreto\" a \"Blatten\", tehdy pod obcí Oberhelfenschwil, se osamostatnily a vytvořili novou obec Lichtensteig.\n\n\n\n\n\n\n"}
{"id": "565888", "url": "https://cs.wikipedia.org/wiki?curid=565888", "title": "Kfar Chabad", "text": "Kfar Chabad\n\nKfar Chabad ( כְּפַר חַבָּ\"ד, v oficiálním přepisu do angličtiny Kefar Habad, přepisováno též Kfar Habad) je obec v Izraeli, v Centrálním distriktu, v Oblastní radě Emek Lod.\n\nLeží v nadmořské výšce 40 metrů v hustě osídlené a zemědělsky intenzivně využívané pobřežní nížině. Východně od obce protéká Nachal Ajalon.\n\nNachází se 11 kilometrů od břehu Středozemního moře, cca 11 kilometrů jihovýchodně od centra Tel Avivu, cca 43 kilometrů severozápadně od historického jádra Jeruzalému a 6 kilometrů severozápadně od města Lod. Leží v silně urbanizovaném území, na jihovýchodním okraji aglomerace Tel Avivu. 3 kilometry severovýchodním směrem od mošavu se rozkládá Ben Gurionovo mezinárodní letiště. Kfar Chabad obývají Židé, přičemž osídlení v tomto regionu je etnicky převážně židovské. Pouze ve městech Lod a Ramla ležících jihovýchodně odtud je cca dvacetiprocentní menšina Arabů.\n\nKfar Chabad je na dopravní síť napojen pomocí místních silnice číslo 4402. Ta jihozápadně od obce ústí do dálnice číslo 44. Severně od obce pak probíhá dálnice číslo 1 z Tel Avivu do Jeruzalému. Paralelně s ní vede rovněž železniční trať pro směry do Jeruzaléma i na jih státu. Stojí tu železniční stanice Kfar Chabad.\n\nKfar Chabad byl založen v roce 1949. Jejími zakladateli byla skupina Židů napojených na proud lubavičských chasidů z Ruska. Usadili se ve vysídlené arabské vesnici al-Safirija, která tu do roku 1948 stála. Nejprve se nová židovská osada nazývala Safrir (שפריר). Pak získala nynější jméno.\n\nVesnice al-Safirija měla starší sídelní tradici. Byzantské prameny ji nazývaly Sapharea, křižáci Saphyria. Stávala v ní chlapecká základní škola založená roku 1920 a dívčí škola z roku 1945. Roku 1931 měla al-Safirija 2040 obyvatel a 489 domů. Počátkem války za nezávislost byla tato oblast v květnu 1948 ovládnuta židovskými silami a arabské osídlení zde skončilo. Zástavba vesnice pak byla zbořena s výjimkou objektů dvou škol a několika domů, které jsou zčásti využívány pro obytné účely.\n\nPůvodně byl Kfar Chabad zakládán jako zemědělské sídlo vesnického typu, které ale zároveň sloužilo jako centrum chasidského vzdělávání. Postupně se rozrůstalo a nabývalo spíše městský charakter. Zemědělství již v současnosti není významné pro místní ekonomiku. Většina obyvatel pracuje v jiných oborech, zčásti za prací dojíždějí mimo obec. Správní území obce měří 2500 dunamů (2,5 kilometru čtverečního).\n\nPodle údajů z roku 2009 tvořili naprostou většinu obyvatel v Kfar Chabad Židé - cca 4900 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 4900 osob).\n\nJde o středně velkou obec městského typu s dlouhodobě výrazně rostoucí populací. K 31. prosinci 2017 zde žilo 6200 lidí.\n\"údaje od roku 2010 zaokrouhleny na stovky\"\n\n\n"}
{"id": "565902", "url": "https://cs.wikipedia.org/wiki?curid=565902", "title": "Arnold Geulincx", "text": "Arnold Geulincx\n\nArnold Geulincx [chélinks] (31. ledna 1624, Antverpy – listopad 1669, Leiden) byl vlámsko-nizozemský filosof 17. století, jeden z následovníků Reného Descarta, který je vedle Malebranche považován za hlavního představitele okasionalismu.\n\nArnold Geulincx se narodil v Antverpách v poměrně zámožné rodině Jana Geulincxe, městského posla zprostředkovávajícího poštovní spojení s Bruselem, a Marie Geulincxové, roz. Strickersové. V patnácti letech opustil rodné město a zapsal se na katolické univerzitě v Lovani, kde mj. navštěvoval přednášky karteziána Guillauma Philippa. Geulincx byl velmi nadějný student, v roce 1643 získal licenciát v teologii, přičemž skončil jako druhý nejlepší mezi 159 studenty. V prosinci 1646 nastoupil na místo odborného asistenta filosofie, v roce 1649 se potom stal řádným profesorem filosofie. 23. ledna 1658 přišel o místo, pravděpodobně kvůli svému kritickému postoji vůči scholastice, resp. kvůli svým sympatiím s jansenismem. Téhož roku se přestěhoval do kalvínského Leidenu, kde konvertoval ke kalvinismu, což byl krok, k němuž neměl příliš daleko, protože jak kalvinismus, tak jansenismus se zakládají na augustiniánských předpokladech. 17. září získal na Univerzitě v Leidenu akademický titul v oboru medicíny a brzy zde opět začal vyučovat filosofii a účastnit se nejrůznějších disputací. 8. prosince pak vstoupil do manželství se Susannou Strickersovou z Weertu. 20. listopadu 1669 bylo Geulincxovo jméno přečteno mezi oběťmi moru na inaugurační přednášce Abrahama Heydana s následující vzpomínkou: \"\"Dr. Geulincx, muž nadaný takovým géniem a výmluvností, že i když ho neochránila před bídou (která je sice matkou ctnostné mysli, ale také velkou nevýhodou, pokud ze zápasu s ní člověk nevyjde), budou jeho jméno a pověst zářit mezi nejvýznamnějšími filosofy a řečníky naší doby.\"\"\n\nGeulincxova filosofie se od filosofie Descartovy zřetelně odlišuje svým eticko-náboženským zaměřením, jehož důsledkem je uznání lidské bezmocnosti a spolu s ní podřízení lidské vůle Bohu. V založení metafyzických principů však Geulincx zůstal Descartovi zavázán, třebaže dualismus matérie a ducha, který od něho přejal, pro něj zůstává nepochopitelným a nevyslovitelným mystériem.\n\nZatímco Descartes se snažil ukázat, že věci jsou reprezentovány prostřednictvím idejí, Geulincx naopak tvrdil, že věci o sobě jsou nepoznatelné. K tomuto závěru došel na základě kritiky samotných předpokladů tehdejší racionalistické ontologie, která vycházela z aristotelsko-scholastické filosofie přírody, jejíž realismus připadal filosofovi naivní. Skutečné poznání věcí, které je přístupné jedině Bohu, je podle Geulincxe u člověka možné jen v omezené míře. V tomto ohledu filosof rozlišoval čtyři druhy vědění: 1) Vědění na základě vjemů; 2) Vědění na základě abstraktních pojmů; 3) Vědění na základě evidentního vhledu do povahy rozlehlosti a vědomí; 4) Vědění na základě vhledu do podmínek vytváření poznaného. První dva druhy využívající zkušenost a rozum pak označuje za subjektivní způsoby poznání, které podle něho nelze vykládat realisticky. Platnost soudů vyslovených prostřednictvím vhledu do podstaty myšlení, z nichž vychází metafyzika reflektující naše vědomí a závislost tohoto vědomí na něčem, co vědomí přesahuje, zejména na Bohu, ovšem podle Geulincxe zpochybnit nelze. Další složkou jeho teorie poznání je kritika vědeckých hypotéz, pro které stanovuje podmínku: kontingence, vyloučení empirických pojmů, objasnění pojmů teoretických a omezení hypotéz na dostačující předpoklady k vysvětlení daných fenoménů. S tímto tématem související kritiku racionalistického pojetí kauzality však detailněji nerozvedl.\n\nTaké při zakládání své metafyziky navázal Geulincx na Descartovu metodickou pochybnost, podle níž nahlížel všechna svá přesvědčení tak, jako by byla mylná. V otázce dualismu se pokusil (nekauzálně) vysvětlit nezpochybnitelnou provázanost mezi jistými fyzickými a psychickými procesy tím, že označil Boha za jedinou pravou příčinu zakládající řád psychofyzické souvislosti. S pomocí této okasionalistické hypotézy také dospěl k závěru, že Bůh je principem dění v materiální oblasti, protože každý pohyb musí být podle Geulincxe způsoben příčinou odlišnou od matérie, tj. příčinou nemateriální, jíž může být jen vědomé, svobodné (tj. autonomní) působení Boží. V důsledku těchto úvah filosof odmítl také kauzální teorii vnímání, neboť věci nevidíme proto, že by na vědomí působilo nějaké podráždění (což je vyloučeno díky bytostné odlišnosti materiálního podráždění a vědomého vjemu), nýbrž proto, že nám to umožňuje Bůh. Člověk vnímající materiální věci pak má být považován za největší ze všech Božích zázraků. Sporným místem Geulincxova řešení je ale to, že lidské tělo, které by jako něco materiálního nemělo být schopné vytvářet myšlenky, přesto jakožto nástroj Božího působení myslí. Vysvětlit tento paradox se již filosofovi nepodařilo.\n\nV centru Geulincxovy etiky je nauka o ctnosti jakožto \"lásce k pravému rozumu\", která je ovšem chápána jako láska racionální, nikoliv afektivní. Má-li obecný rozum, v němž mají vznikat morální normy, svůj základ v Bohu, pak je láska k rozumu nepřímo také láskou k Bohu. Filosof dále stanovuje formální morální princip, který zní: \"Kde nic nezmůžeš, tam nemáš ani nic chtít\", nebo také: \"Nic se nemá dělat nadarmo\". Slabinou jeho koncepce je snaha odvodit etiku výhradně ze sebepoznání, protože z vět o přirozenosti člověka se nedají dedukovat imperativy, které by např. člověku zabránily zrušit spojení těla a duše prostřednictvím sebevraždy. Jediným zdůvodněním, které Geulincx nabízí je to, že člověk má sám sebe cenit nízko a že se má zcela odevzdat Bohu, přičemž závislost na něm zdůrazňuje způsobem, který vede až k panteismu. Jako kardinální ctnosti potom označuje: píli, poslušnost, spravedlnost a pokoru.\n\n\n\n\n\nEdice filosofického díla: \"Opera philosophica\". Ed, J. P. N. Land, Martinum Nijhoff: Haag, 1891-1893 (3 sv.)\n\n\n\n"}
{"id": "565904", "url": "https://cs.wikipedia.org/wiki?curid=565904", "title": "Chemed", "text": "Chemed\n\nChemed ( חֶמֶד, v oficiálním přepisu do angličtiny Hemed) je vesnice typu mošav v Izraeli, v Centrálním distriktu, v Oblastní radě Emek Lod.\n\nLeží v nadmořské výšce 28 metrů v hustě osídlené a zemědělsky intenzivně využívané pobřežní nížině. Východně od vesnice protéká Nachal Ajalon.\n\nObec se nachází 9 kilometrů od břehu Středozemního moře, cca 9 kilometrů jihovýchodně od centra Tel Avivu, cca 45 kilometrů severozápadně od historického jádra Jeruzalému a 8 kilometrů severozápadně od města Lod. Leží v silně urbanizovaném území, v jihovýchodní části aglomerace Tel Avivu. 4 kilometry východním směrem od mošavu se rozkládá Ben Gurionovo mezinárodní letiště. Chemed obývají Židé, přičemž osídlení v tomto regionu je etnicky převážně židovské.\n\nChemed je na dopravní síť napojen pomocí místní silnice číslo 412. Jižně od mošavu probíhá dálnice číslo 1 z Tel Avivu do Jeruzalému. Paralelně s ní vede rovněž železniční trať do města Lod, ze které se zde odpojuje ještě železniční linie směřující na letiště. Ani jedna trať ale nemá v mošavu stanici.\n\nChemed byl založen v roce 1950. Jejími zakladateli byla skupina 120 nábožensky orientovaných Židů z Rumunska a Polska – veteránů izraelské armády z bojů během války za nezávislost v letech 1948–1949. Jméno mošavu je akronymem organizace Chajalim Mešuchrarim Datijim, sdružující náboženské veterány. Dle jiných zdrojů byli mezi zakladateli i Židé z Československa.\n\nVesnice je napojena na náboženské sionistické hnutí ha-Po'el ha-Mizrachi. Správní území obce dosahuje cca 1400 dunamů (1,4 kilometru čtverečního). Většina obyvatel za prací dojíždí, jen malá část ze zabývá zemědělstvím v mošavu. Vedení vesnice plánuje výraznou stavební expanzi, která má sestávat ze 100 nových rodinných domů.\n\nV obci jsou dvě charedi ješivy – Ma'or Jicchak a Chemdat Šlomo.\n\nPodle údajů z roku 2014 tvořili naprostou většinu obyvatel v Chemed Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě výrazně rostoucí populací. K 31. prosinci 2014 zde žilo 1124 lidí. Během roku 2014 populace stoupla o 1,4 %.\n\n\n"}
{"id": "565910", "url": "https://cs.wikipedia.org/wiki?curid=565910", "title": "Dominikus Zimmermann", "text": "Dominikus Zimmermann\n\nDominikus Zimmermann (30. července 1685, Gaispoint u Wessobrunnu - 16. listopadu 1766, Wies u Steingadenu) byl bavorský štukatér, stavitel oltářů a architekt, zařazovaný k tzv. wessobrunské škole. Jeho díla patří k vrcholům jihoněmeckého rokoka.\n\nSpolu se svým bratrem Johannem Baptistou se vyučil ve škole u benediktinského kláštera Wessobrunn v horním Bavorsku. Nejprve pracoval jako štukatér, později i jako architekt. Roku 1708 se oženil s Theresou Zöpfovou, odstěhovali se do Füssenu, od roku 1716 získal měšťanství v Ladsbergu, kde byl v letech 1748 – 1753 purkmistrem. Při stavbě poutního kostela ve Wiesu, která je jeho vrcholným dílem (a zároveň vrcholem německého rokoka), si postavil u kostela domek, kde strávil poslední léta svého života. Pochován je v nedalekém Steingadenu.\n\n\n\n"}
{"id": "565914", "url": "https://cs.wikipedia.org/wiki?curid=565914", "title": "Friedberg", "text": "Friedberg\n\nFriedberg je označení pro:\n"}
{"id": "565920", "url": "https://cs.wikipedia.org/wiki?curid=565920", "title": "Ganot", "text": "Ganot\n\nGanot ( גַּנּוֹת, doslova „\"Zahrady\"“, v oficiálním přepisu do angličtiny Gannot) je vesnice typu mošav v Izraeli, v Centrálním distriktu, v Oblastní radě Emek Lod.\n\nLeží v nadmořské výšce 26 metrů v hustě osídlené a zemědělsky intenzivně využívané pobřežní nížině. Severně od vesnice protéká Nachal Ajalon. Na sever od mošavu rovněž leží bývalá centrální skládka odpadu pro telavivskou aglomeraci Chirija, která má podobu umělého pahorku. Počátkem 21. století byly zahájeny přípravy na proměnu bývalé skládky na Ajalonský park (později přejmenován na \"Šaronův park\").\n\nObec se nachází 8 kilometrů od břehu Středozemního moře, cca 8 kilometrů jihovýchodně od centra Tel Avivu, cca 47 kilometrů severozápadně od historického jádra Jeruzalému a 3 kilometrů východně od města Cholon. Leží v silně urbanizovaném území, v jihovýchodní části aglomerace Tel Avivu. 5 kilometrů východním směrem od mošavu se rozkládá Ben Gurionovo mezinárodní letiště. Ganot obývají Židé, přičemž osídlení v tomto regionu je etnicky převážně židovské.\n\nGanot je na dopravní síť napojen pomocí dálnice číslo 4 a dálnice číslo 1 z Tel Avivu do Jeruzalému, které se u obce kříží a vytvářejí jeden z nejfrekventovanějších dopravních uzlů v zemi. Paralelně s dálnicí číslo 1 vede rovněž železniční trať do města Lod, která ale nemá v mošavu stanici.\n\nGanot byl založen v roce 1953. Podle jiného zdroje došlo k založení již roku 1950 a zakladateli mošavu, stejně jako v případě sousední vesnice Chemed, měla být skupina veteránů izraelské armády z bojů během války za nezávislost v letech 1948–1949, kteří se po návratu z války rozhodli pro vesnický způsob života. Pak ale byla osídlena nově prostřednictvím stavební společnosti Rassco.\n\nJméno vesnice odkazuje na biblický citát z Knihy Jeremjáš 29,5: „\"Stavějte domy a bydlete v nich, vysazujte zahrady a jezte jejich plody\"“\n\nSprávní území vesnice dosahuje 500 dunamů (0,5 kilometru čtverečního). Původně šlo o ryze zemědělské sídlo, v současnosti ovšem většina obyvatel za prací dojíždí mimo obec.\n\nPodle údajů z roku 2014 tvořili naprostou většinu obyvatel v Ganot Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě mírně rostoucí populací. K 31. prosinci 2014 zde žilo 613 lidí. Během roku 2014 populace klesla o 3,6 %.\n\n\n"}
{"id": "565925", "url": "https://cs.wikipedia.org/wiki?curid=565925", "title": "K9", "text": "K9\n\nTermín K9 či K-9 tvoří v anglickém jazyce zkratku a homonymum slova Canine (v překladu psí, pes). \n\nPodstatou této zkratky je právě výslovnost v angličtině, kdy „K“ [kej] „9“ [najn], zní stejně jako „Canine“ [kejnajn].\n\nPoprvé se tato zkratka objevuje ve spojitosti s využitím psů pro potřeby amerických vojenských sil během 2. světové války. V současnosti je tato zkratka užívána zejména v oblasti vojenské, policejní a záchranářské kynologie, a to v řadě zemí světa včetně České republiky.\n\nVybrané způsoby užití:\n"}
{"id": "565932", "url": "https://cs.wikipedia.org/wiki?curid=565932", "title": "Frauendorf (Groß Gerungs)", "text": "Frauendorf (Groß Gerungs)\n\nFrauendorf je jedno z katastrálních území města Groß Gerungs v okrese Zwettl v rakouské spolkové zemi Dolní Rakousy \n\nKatastrální území se nachází ve Waldviertelu \"(Lesní čtvrti)\". Výměra území činí 1,83 kilometrů čtverečních a leží v průměrné nadmořské výšce 700 metrů. \n\nOsada byla poprvé zmíněna v roce 1390. \n\nV roce 1934 došlo k velkému požáru v osadě. Tehdy bylo zničeno 14 hospodářských budov, 6 malých domů a kaple. Jen dva domy v osadě byly od požáru ušetřeny (Eichingerů a Schwarzingerů). Tehdy se zranilo 11 osob.\n\nDo osady lze se dostat dvěma cestami. Silnice vede mezi \"Klein Gundholzem\" a Groß Gerungsem\" z Greinerské spolkové silnice č. 119\" vzhůru do vsi. Druhá cesta vede mezi Groß Gerungsem a Dietmannsem z „Šumavské spolkové dálnice 38“ na „zemskou silnici 7303“ dolů a po kilometru lesem do osady. Oblíbenou lesní pěší cestou, podél \"Kleinen Zwettlu\", se obě cesty spojují. \n\n"}
{"id": "565934", "url": "https://cs.wikipedia.org/wiki?curid=565934", "title": "Mišmar ha-Šiv'a", "text": "Mišmar ha-Šiv'a\n\nMišmar ha-Šiv'a ( מִשְׁמַר הַשִּׁבְעָה, doslova „\"Stráž sedmi\"“, v oficiálním přepisu do angličtiny Mishmar HaShiv'a) je vesnice typu mošav v Izraeli, v Centrálním distriktu, v Oblastní radě Emek Lod.\n\nLeží v nadmořské výšce 27 metrů v hustě osídlené a zemědělsky intenzivně využívané pobřežní nížině. Na sever od mošavu leží bývalá centrální skládka odpadu pro telavivskou aglomeraci Chirija, která má podobu umělého pahorku. Počátkem 21. století byly zahájeny přípravy na proměnu bývalé skládky na Ajalonský park (později přejmenován na \"Šaronův park\").\n\nObec se nachází 8 kilometrů od břehu Středozemního moře, cca 8 kilometrů jihovýchodně od centra Tel Avivu, cca 47 kilometrů severozápadně od historického jádra Jeruzalému a 3 kilometrů východně od města Cholon. Leží v silně urbanizovaném území, v jihovýchodní části aglomerace Tel Avivu. Vesnice je stavebně propojena se sousedním městem Bejt Dagan. 5 kilometrů východním směrem od mošavu se rozkládá Ben Gurionovo mezinárodní letiště. Mišmar ha-Šiv'a obývají Židé, přičemž osídlení v tomto regionu je etnicky převážně židovské.\n\nMišmar ha-Šiv'a je na dopravní síť napojen pomocí dálnice číslo 4 a dálnice číslo 1 z Tel Avivu do Jeruzalému, které se u obce kříží a vytvářejí jeden z nejfrekventovanějších dopravních uzlů v zemi. Paralelně s dálnicí číslo 1 vede rovněž železniční trať do města Lod, která ale nemá v mošavu stanici. Kromě toho obec na jihu míjí dálnice číslo 44 a na východě silnice číslo 412.\n\nMišmar ha-Šiv'a byl založen v roce 1949. Zakladateli mošavu byla skupina veteránů izraelské armády z bojů během války za nezávislost v letech 1948–1949, kteří se po návratu z války rozhodli pro vesnický způsob života. Vesnice je pojmenována na počest sedmi vojáků, kteří tehdy padli při bojích o přístup do Jeruzalému.\n\nSprávní území vesnice dosahuje 1600 dunamů (1,6 kilometru čtverečního). Původně šlo o ryze zemědělské sídlo, v současnosti ovšem většina obyvatel za prací dojíždí mimo obec a jen malá část se zabývá zemědělstvím.\n\nPodle údajů z roku 2014 tvořili naprostou většinu obyvatel v Mišmar ha-Šiv'a Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě mírně rostoucí populací. K 31. prosinci 2014 zde žilo 970 lidí. Během roku 2014 populace stoupla o 0,3 %.\n\n\n"}
{"id": "565943", "url": "https://cs.wikipedia.org/wiki?curid=565943", "title": "French Open 2010 – mužská čtyřhra", "text": "French Open 2010 – mužská čtyřhra\n\nObhájcem titulu byl česko-indický pár Lukáš Dlouhý a Leander Paes, který ovšem ve finále nestačil na kanadsko-srbský pár Daniel Nestor a Nenad Zimonjić .\n\nV závorce je kolo, ve kterém hráči vypadli.\n\n"}
{"id": "565944", "url": "https://cs.wikipedia.org/wiki?curid=565944", "title": "Jatka č. 5 (film)", "text": "Jatka č. 5 (film)\n\nJatka č. 5 je americký válečný film s prvky sci-fi na motivy stejnojmenného románu od Kurta Vonneguta.\n\nV úvodu k Between Time and Timbuktu Vonnegut píše krátce po uvedení filmu:\nKromě zestručnění je ve filmu několik odchylek od předlohy. například:\n\nJe vynechán celý úvod ve kterém Vonnegut potkává svého starého spolubojovníka a rozhodne se pojmenovat příběh „křížová výprava dětí“. Úvodní scéna filmu ve které Billy píše dopis do novin je v románu až později.\n\nVe filmu také chybí 2 postavy z knihy, Kilgore Trout a Vonnegut. Chybí i scéna kdy Billy sleduje film o bombardérech nejprve normálně a potom pozpátku, protože ve filmu by to nemělo efekt jako v knize, a to i přes Vonnegutovy námitky.\n\nNejsou obsaženy i opakované zmínky o hmyzu chyceném v jantaru. Také je zkrácena scéna Pilgrimova únosu na planetu Trafalmador kde jsou vynechány detaily jako létající talíř a podobně.\n\nDerbyho poprava za rabování je ve filmu vykonána ihned po tom kdy bezelstně vzal malou porcelánovou figurku z trosek. V knize nejprve proběhne soud za vzetí čajové konvice.\n\nVonnegutova oblíbená hláška „tak to chodí“, která je v knize zopakovaná průběžně celkem 106x se ve filmu neobjeví ani jednou.\n\nÚdaje z \n\nFilm vyhrál cenu poroty na filmovém festivalu v Cannes v roce 1972. Dále vyhrál ceny Hugo a Saturn a několik dalších ocenění. Sacks byl nominován za svou roli na Zlatý glóbus.\n\nScény které se odehrávají v Drážďanech se natáčely v Praze na Hradčanech a v již zaniklé části Mostu. Zbytek filmu se natáčel v Minnesotě.\n\nHlavním kameramanem filmu byl Miroslav Ondříček. Dále se na filmu podílela Věra Líznerová jako asistentka architekta. Čeští herci byli obsazeni do několika menších rolí. Například Oto Ševčík hrál německého důstojníka a Emil Iserle muže na ulici.\n"}
{"id": "565951", "url": "https://cs.wikipedia.org/wiki?curid=565951", "title": "Starckové", "text": "Starckové\n\nStarckové byli novoštítný šlechtický rod pocházející z Kraslic a Bublavy, povýšený v jedné linii do panského stavu. Kořeny rodu jsou známy až do roku 1623. Ve vlastnictví měli rodinná sídla ve Starém Sedle v Čeminách a v Horních Lubech. Poslední zmínky o rodu v Čechách pocházejí z období po druhé světové válce. \n\nNejznámějším příslušníkem z rodu byl Johann David Starck (1770–1841), který patřil k nejúspěšnějším podnikatelům na Sokolovsku a Plzeňsku v oblasti hornictví a v chemickém průmyslu. Roku 1837 byl císařem Ferdinandem I. povýšen do šlechtického stavu. Je pohřben v rodovém sídle ve Starém Sedle. \n\nJeho nejstarším synem byl velkostatkář Josef Karl (1792–1851), nejmladším pak Johann Anton (1808–1883), který byl za své zásluhy v dalším rozšiřování průmyslového podnikání povýšen roku 1873 do panského stavu. Je pohřben v rodinné hrobce v Městě Touškově.\nLiewald, Korb von Weidenheim, Lumbe, Lebeda, Bellot, Bischoff, Riedl, Riedl von Riedelstein, Schobloch, Dotzauer, Koritić von Mrazovec, Rieger von Riegershofen, Orlando, Pankraz, Prochaska, Haessler, Jahnl.\n\nErb svobodných pánů byl čtvrcený, 1. a 4. červené pole s kotvou, 2. a 3. modré pole s postavou havíře, heslo \"Bleibt Stark.\"\n\n"}
{"id": "565954", "url": "https://cs.wikipedia.org/wiki?curid=565954", "title": "Devardova slitina", "text": "Devardova slitina\n\nněkdy nesprávně též Dewardova slitina či Dewarova slitina je slitina mědi, zinku a hliníku. Autorem je Arturo Devarda (1859-1944).\nSložení:\n\nMěď: 50% (49% - 51%)\n\nHliník: 45% (44%- 46%)\n\nZinek: 5% (4% - 6%)\n\n+ obvykle stopové množství dusíku\nCAS kód:8049-11-4 \nTeplota tání: 550 °C (http://www.sigmaaldrich.com/catalog/ProductDetail.do?N4=81966|FLUKA&N5=SEARCH_CONCAT_PNO|BRAND_KEY&F=SPEC)\n\nTeplota varu: 906 °C (http://www.merck-chemicals.cz/devardova-slitina/MDA_CHEM-105341/p_iHCb.s1LuiUAAAEWsOEfVhTl)\n\nHustota: 5.79 g*cm (při 20 °C) (http://www.merck-chemicals.cz/devardova-slitina/MDA_CHEM-105341/p_iHCb.s1LuiUAAAEWsOEfVhTl)\nHlavní použití této slitiny je jako redukční činidlo v analytické chemii, kde se používá ke stanovení dusičnanů a dusitanů převedením na amoniak a jeho vydestilováním do předlohy se známým objemem kyseliny sírové o známé koncentraci. Zde se zpětnou titrací nadbytečné kyseliny sírové stanoví dusičnany (resp. dusitany).\n\n3 NO + 8 Al + 5 OH + 18 HO → 3 NH + 8 [Al(OH)]\n"}
{"id": "565955", "url": "https://cs.wikipedia.org/wiki?curid=565955", "title": "Seznam dílů seriálu Hodně štěstí, Charlie", "text": "Seznam dílů seriálu Hodně štěstí, Charlie\n\nToto je seznam dílů seriálu Hodně štěstí, Charlie. Americký rodinný seriál \"Hodně štěstí, Charlie\" je vysílán na Disney Channel. Seriál měl premiéru 4. dubna 2010 v USA a 5. června 2010 v Česku. Seriál sleduje Teddy Duncanovou (Bridgit Mendler), která pro svou mladší sestru Charlie (Mia Talerico) natáčí videodeník o své rodině. Videodeníky mají pomoci Charlie vyrůst v jejich rodině. V seriálu dále hrají Jason Dolley jako PJ, Bradley Steven Perry jako Gabe, Leigh-Allyn Baker a Eric Allan Kramer jako Amy a Bob Duncanovi.\n\n<onlyinclude></onlyinclude>\n\nVe třetí řadě se poprvé objevil nový člen Duncanovic rodiny - Tobby Duncan. Jeho jméno bylo vybráno diváky po celém světě, pomocí on-line hlasování na oficiálních stránkách seriálu v každé zemi, kde Disney Channel seriál vysílá. Součástí řady byl natočen i zcela první vánoční díl toho to seriálu.\n\nČtvrtá řada měla v USA premiéru 28. dubna 2013 se speciálním vystoupením Muppetů. Luke Benward si zde zahraje v šesti dílech jako Beau, Benward a Jason Dolley již spolu jednou spolupracovali a to na Disney Channel původním filmu \"Minuteman\". Logan Moreau bude jako hostující hvězda Tobby Duncan po celou čtvrtou řadu. Ava Sambora (dcera Heather Locklear a Richie Sambora) si zahrála starší Charlie v díle „Drama z budoucnosti.“ Dne 11. června 2013 bylo oficiálně potvrzeno, že se jedná o poslední řadu. O pár dní později, 20. června 2013 bylo oznámeno, že v jednom z posledních dílů se objeví lesbický pár, což bude zároveň první díl s odkazem na homosexualitu v seriálech od Disney Channel. Tento díl byl odvysílán na 19. května 2015.\n\n"}
{"id": "565958", "url": "https://cs.wikipedia.org/wiki?curid=565958", "title": "Zavaděč", "text": "Zavaděč\n\nZavaděč může být:\n\n"}
{"id": "565960", "url": "https://cs.wikipedia.org/wiki?curid=565960", "title": "Franz Eppel", "text": "Franz Eppel\n\nFranz Eppel (24. září 1921, Vídeň - 13. září 1976) byl rakouský historik umění a autor vědeckých publikací.\n\nEppel studoval dějiny umění a pravěkou archeologii, historii a germanistiku.\nPo zaměstnání jako asistent na univerzitě a v soukromé ekonomice nastoupil do spolkového památkového úřadu a vykonával dlouholetý úřad zemského konzervátora pro Dolní Rakousy. Při památkové péči bylo jeho nejdůležitější činností historické práce ve výtvarném umění a také úprava a metoda práce vedoucí k uměleckému dílu. Od roku 1965 přednášel na univerzitě ve Vídni a v Salcburku habilitoval.\nRoku 1973 vedl Eppel katedru dějin umění na Akademii výtvarného umění ve Vídni.\n\n"}
{"id": "565965", "url": "https://cs.wikipedia.org/wiki?curid=565965", "title": "Infra SILESIA", "text": "Infra SILESIA\n\nInfra SILESIA S.A., v letech 2009 až 2010 DB Infrastruktura S.A. (VKM: DBINF), po vzniku v roce 2009 také krátce PCC Rail Infrastruktura S.A., je polský provozovatel dráhy patřící do skupiny Deutsche Bahn. Sídlem společnosti je Rybnik.\n\nSpolečnost vznikla spojením firem PCC Śląskie Linie Kolejowe a PTK Infrastruktura, k čemuž došlo v rámci akvizice dopravce PTKiGK Rybnik společností PCC Rail. Původní firma PCC Śląskie Linie Kolejowe pak provozovala především takzvané pískové dráhy patřící dříve státnímu podniku Przedsiębiorstwo Materiałów Podsadzkowych Przemysłu Węglowego.\n\nSpolečnost spravuje 125 km železničních tratí, které jsou částečně elektrizovány soustavou 3 kV DC. Část tratí je dvoukolejných. Celkově síť Infra SILESIA zahrnuje 374 km kolejí. Maximální rychlost na těchto tratích je 40 km/h.\n\nŽelezniční síť Infra SILESIA využívají nejen kapitálově svázané společnosti ze skupiny Deutsche Bahn (např. DB Schenker Rail Polska, DB Schenker Rail Rybnik a DB Schenker Rail Zabrze), ale i firmy PKP Cargo, CTL Train, CTL Logistics, CTL Rail, LOTOS Kolej, Pol-Miedź Trans, Rail Polska a ITL Polska. Pravidelně jsou přitom provozovány pouze nákladní vlaky, příležitostně také osobní vlaky.\n\n"}
{"id": "565969", "url": "https://cs.wikipedia.org/wiki?curid=565969", "title": "Vyznání", "text": "Vyznání\n\nVyznání může být:\n\n\n\n"}
{"id": "565974", "url": "https://cs.wikipedia.org/wiki?curid=565974", "title": "Johann Baptist Zimmermann", "text": "Johann Baptist Zimmermann\n\nJohann Baptist Zimmermann (3. ledna 1680, Gaispoint u Wessobrunnu – 2. března 1758, Mnichov) byl německý barokní a rokokový malíř a štukatér. Spolu se svým otcem, štukatérem Eliasem Zimmermannem (1656-1696) a bratrem Dominikem je řazen mezi umělce tzv. wessobrunské školy. Od roku 1727 byl dvorním štukatérem bavorských kurfiřtů v Mnichově.\n\n\n\n\n"}
{"id": "565975", "url": "https://cs.wikipedia.org/wiki?curid=565975", "title": "Staind", "text": "Staind\n\nStaind je americká rocková kapela založená roku 1995, původem ze Springfieldu v Massachusetts. Skupinu tvoří: Aaron Lewis (zpěv/kytara), Mike Mushok (elektrická kytara), Johnny April (basa) a Jon Wysocki (bicí). Staind vydali již šest studiových alb, přičemž třem z nich se podařilo dostat na první místo v Billboard 200. Po celém světě prodala kapela více než 12 miliónů desek, je tedy považována za jednu z nejúspěšnějších rockových formací nového milénia.\n\nZpěvák Aaron Lewis se v anketě časopisu Hit Parade, \"Heavy Metal's All-Time Top 100 Vocalists\", umístil na 49. místě.\n\nKapela Staind byla založena 24. listopadu 1995 ve městě Springfield, státu Massachusetts. Členové skupiny se poznali díky svým přátelům a ihned začali vystupovat v malých klubech, kde představovali coververze písní od muzikantů KoRn, Rage Against the Machine, Pearl Jam, Tool a Alice in Chains po více jak rok a půl. V listopadu 1996 Staind vytvořili své první album, \"Tormented\", které si i sami produkovali (deska neměla hudebního vydavatele). CD nebylo vůbec lehce k dostání, ale díky neustálému koncertování prodala kapela 2000 kusů \"Tormented\". Nakonec dali Staind svou nahrávku k dispozici na oficiálních stránkách, tím vyšli vstříc všem fanouškům.\n\nKe konci roku 1997 předskakovali Staind na festivalu pro skupinu Limp Bizkit. Frontman Limp Bizkit, Fred Durst, neměl k Staind příliš vřelý vztah a to hlavně kvůli jejich kontroverznímu obalu \"Tormented\". Dokonce se pokoušel kapelu z show vyškrtnout, ovšem po zhlédnutí jejich živého vystoupení změnil názor a vyměnil si s členy Staind telefonní číslo.\n\n13. dubna 1999 se do prodeje dostalo druhé album od Staind, nazvané \"Dysfunction\", nyní již pod záštitou Flip Records. Na desce se podílel Fred Durst a producent Terry Date (spolupracoval s kapelami Soundgarden, Deftones a Pantera). \"Dysfunction\" je často srovnáváno s tvorbou metalových gigantů jako jsou Tool a Korn. Velmi osobitý a vychvalovaný zpěv Aarona Lewise je zase přirovnáván k vokálům Eddieho Veddera z Pearl Jam.\n\n\"Dysfunction\" zaznamenalo pomalé, avšak stále rostoucí prodeje. Nahrávka obsadila první místo v Billboard Heatseaker Charts (hitparáda pro nově se prosazující umělce) po šesti měsících od jejího vydání. V tom samém týdnu deska prolomila hranice Billboard 200 a okupovala 73. místo.\"Dysfunction\" obsahuje devět písní (plus bonusovou „Excess Baggage\"), z čehož tři byly vybrány jako singly. „Just Go\", „Mudshovel\" a „Home\" jsou jména zmíněných singlů, přičemž se každá píseň dočkala hraní v rádiích. „Mudshovel\" a „Home\" dokonce stanuly v top 20 Billboard Modern Rock Tracks a Mainstream Rock Tracks (prestižní americká rádia). Nakonec bylo CD v USA certifikováno jako 2x platinové (2000 000+). Aby náležitě propagovali \"Dysfunction\", připojili se Staind k Family Values Tour po boku Limp Bizkit a The Crystal Method. Též odstartovávali koncerty při turné skupiny Sevendust.\n\nStaind vystupovali s Limp Bizkit na Family Values Tour po celý konec roku 1999. Během jednoho z koncertů nahrál Aaron Lewis píseň „Outside\", kde zpíval společně s Fredem Durstem. „Outside\" je první mainstreamový hit Staind a figuroval na třetím studiovém albu, \"Break the Cycle\", zahajující prodej 22. května 2001. Poháněno obrovským úspěchem singlu „It's Been Awhile\", \"Break the Cycle\" vstupuje do Billboard 200 na prvním místě s 716 000 prodanými kusy za jediný týden. Prodeje alba v otevíracím týdnu byly druhé největší za celý rok 2001. To dokazuje ohromný komerční úspěch Staind, protože v této době hudebním hitparádám dominovali hlavně hip hopoví a teen-popoví interpreti.\n\n\"Break the Cycle\" se hudebně straní nu metalu (zastoupeného na předešlých dvou CD) a je ovlivněno spíše tradičním alternative metalem. Deska obsahuje pět singlů: „It's Been Awhile\" (5. místo v Billboard Hot 100), „Fade\" (často používána ve filmech či televizních show), „Outside\" (studiovou a živou verzi), „For You\" a akustickou baladu „Epiphany\". Zvláštní je poselství songu „Waste\". Píseň je určena pro dva mladé fandy, kteří spáchali sebevraždu těsně před vydáním alba. „It's Been Awhile\" strávila na vrcholech rádií modern rock tracks, mainstream rock tracks 16 a 20 týdnů. To zní dělá jednu z nejúspěšnějších rockových písní všech dob. \"Break the Cycle\" korunovalo svůj úspěch 5x platinovou (5000 000+) certifikací od RIAA (Recording Industry Association of America). Jedná se tedy o nejlépe prodávané CD co Staind zhotovili.\n\nNa počátku roku 2003 Staind zorganizovali celosvětové turné na podporu svého čtvrtého studiového alba, nesoucí titulek \"14 Shades Of Grey\" a vydaného 20. května. Deska se stejně jako její předchůdkyně umístila na prvním místě Billboard 200 s prodeji činící v otevíracím týdnu 221 000 kopií. \"14 Shades of Grey\" je ve Spojených státech prohlášena za 1x platinovou (1000 000+).\n\nDeska je zatím nejvíce mainstreamovým (komerčním) počinem Staind a ukazuje snahu Aarona Lewise psát o různých tématech, jako o své dceři, idolu nebo nejisté budoucnosti. \"14 Shades of Grey\" poskytlo kapele dva velice úspěšné singly: „Price to Play\" (metalová a nejspíše nejtvrdší píseň z CD) a „So Far Away\" (14 týdnů vévodila rockovým hiparádám a objevila se v epizodě Smallville). Druhé dva singly, „Zoe Jane\" a „How About You\", však selhaly a neprosadily se v Billboard Hot 100, i když „How About You\" sklidilo úspěch v rockových rádiích. Píseň „Price to Play\" se stala oficiálním songem WWE Vengeance pay-per-view v červenci 2003. „So Far Away\" zase použila televizní stanice WWE Raw jako část videa určeného ke vzpomínce na legendárního wrestlera Micka Foleyho. Staind navštívili festivaly Reading a Leeds, kde předvedli improvizované akustické vystoupení, zaviněné selháním techniky. Singly „So Far Away\" a „Price to Play\" obsahovaly dvě nezveřejněné písně, „Novocaine\" a „Let It Out\", které se později staly součástí speciální edice alba \"Chapter V\" (2005).\n\nBěhem roku 2003 Staind prohráli soudní při se svým logo designérem Jonem Stainbrookem, který znovuvyužil logo nárokované skupinou. Celý případ byl však znovu otevřen v polovině roku 2005.\n\nPo rozsáhlém proklamování (Staind například účinkovali ve Fuse TV) světlo světa spatřilo nové album od kapely, \"Chapter V\", které se v prodejnách objevilo 9. srpna 2005. Deska ihned obsadila první místo Billboard 200 (185 000 prodaných nosičů v prvním týdnu). Tím pádem se můžou Staind pyšnit třemi nahrávkami na vrcholu zmíněné hitparády. \"Chapter V\" je stejně jako \"14 Shades of Grey\" 1x platinová. Frontman Aaron Lewis označil \"Chapter V\" za nejlepší album od Staind.\n\nPrvní singl z desky se jmenuje „Right Here\". Tato píseň ovládla mainstream rock radio a je to tedy nejúspěšnější song z \"Chapter V\". Dále Staind uvolnili do rádií singly „Falling\" (ve videoklipu pro píseň skupina vůbec nevystupuje), „Everything Changes\" a „King of All Excuses\".\n\nPo vydání alba se skupina odebrala na různé festivaly a turné, na kterých strávila skoro celý rok. Nejdříve Staind vystupovali na Fall Brawl tour po boku P.O.D., Taproot a Flyleaf, poté realizovali své vlastní turné napříč Evropou a také poprvé navštívili Austrálii. Vedle hlavních hitů, Staind hráli i coververzi písně „This Love\" od Pantera, jako hold Dimebagu Darrellovi. V rámci propagace \"Chapter V\" se kapela 10. srpna 2005 ukázala v The Howard Stern Show. Zde Staind předvedli akustické podání písní „Right Here\" a „This is Beetle\" (druhá jmenovaná je cover od Wack Pack). Jejich ztvárnění songu „This is Beetle\" dosáhlo takového úspěchu, že se píseň stala základem zmíněné show.\n\nV listopadu 2005 Staind zhotovili limitovanou edici dvou CD/DVD k \"Chapter V\". Sada obsahovala několik raritních písní, nejoblibenější videoklipy fanoušků a 36strannou knihu plnou exkluzivních kreseb. Audio deska může nabídnout Staind verzi songu „This is Beetle\", melodické podání písně „Reply\", předem nepoužité skladby „Novocaine\", Let It Out\" a živé verze singlů „It's Been Awhile\" a „Falling\". Během ledna 2006 byl použit singl „Right Here\" v epizodě WWE Raw k videu určeného pro WWE Championa Edge.\n\n6. září 2006 Staind účinkovali v akustické show (Hiro Ballroom, New York City), kde zahráli písně určené pro jejich kompilační album (největší hity). Na vystoupení zaznělo celkém šestnáct písní, včetně třech coververzí: Tool „Sober\", Pink Floyd „Comfortably Numb\" a Alice in Chains „Nutshell\".\n\nJméno desky nejdříve znělo \"The Singles\", ovšem později bylo změněno na \"\". Na této nahrávce jsou ke slyšení největší hity Staind (i „Everything Changes\" nahrané při jejich newyorské show), tři zmíněné coververze a předělanou píseň „Come Again\" z jejich prvního nezávislého alba \"Tormented\". \"The Singles: 1996-2006\" vyšlo 14. listopadu 2006.\n\n19. srpna 2008 Staind vydali své šesté studiové album mající název \"The Illusion of Progress\". Pro fanoušky byla k dostání limitovaná edice desky, která obsahovala tři bonusové tracky a roční členství ve fan clubu kapely (prvních dvě stě lidí co si předobjednalo CD přes Atlantic Records obdrželo podepsanou kopii alba od všech členů skupiny). Ještě předtím než bylo \"The Illusion of Progress\" k dostání, píseň „This Is It\" figurovala jako download pro iTunes a hru Rock Band. \"The Illusion of Progress\" debutovalo na třetím místě Billboard 200, ovšem dosáhla vrcholů hitparád Top Modern Rock/Alternative Albums, Top Digital Albums a Top Internet Albums. Celkem se v otevíracím týdnu prodalo 92 000 kusů alb.\n\nPrvní singl z \"The Illusion of Progress\", „Believe\", dobyl 5. září 2008 špici hitparády Modern Rock Tracks. Jméno druhého singlu z desky zní „All I Want\" a do rádií se dostal 24. listopadu 2008. Videoklip „All I Want\" dokončuje příběh započatý videem k „Believe\" a byl 12. prosince ke stažení na MySpace profilu skupiny. „The Way I Am\" je singl určený pouze pro Evropu (realizovaný 26. ledna 2009). Poslední písní z \"The Illusion of Progress\", která atakovala rádia je „This Is It\". Tento song je také součástí soundtracku k filmu . V některých interviewů (a i na oficiálních stránkách Staind) Aaron Lewis prozradil práci na svém sólovém albu.\n\nStaind samozřejmě vyrazili na dlouhou šňůrů konertů. Kapela podporovala Nickelback při jejich evropském tour 2008 a na konci roku 2009 se připojili ke combeckovému turné Creed.\n\nPodle informací poskytnutých zpěvákem Aaronem Lewisem začne práce na sedmém studiovém albu ke konci roku 2010. Vydání desky se očekává někdy v roce 2011.\n\n\n"}
{"id": "565977", "url": "https://cs.wikipedia.org/wiki?curid=565977", "title": "Mistrovství světa v atletice 1983", "text": "Mistrovství světa v atletice 1983\n\n1. mistrovství světa v atletice se konalo ve dnech 7. – 14. srpna 1983 na olympijském stadionu ve finských Helsinkách. Na tomto stadionu se později uskutečnil světový šampionát také v roce 2005. V roce 2012 se na stadionu uskutečnil XXI. ročník mistrovství Evropy v atletice. Evropský šampionát se zde konal již v roce 1971 a 1994.\n\nNa programu bylo dohromady 41 disciplín (24 mužských a 17 ženských). Zatímco program mužů na následujících ročnících neprodělal žádné změny, u žen byly postupně přidávány disciplíny. Na prvním ročníku se nekonala ženská tyčka, trojskok, kladivo, běh na 3000 metrů překážek, chůze na 10 km (později nahrazena chůzí na 20 km) a běh na 10 000 metrů. V roce 1995 byl poté nahrazen běh na 3000 metrů, během na 5000 metrů.\n\n"}
{"id": "565982", "url": "https://cs.wikipedia.org/wiki?curid=565982", "title": "French Open 2010 – ženská čtyřhra", "text": "French Open 2010 – ženská čtyřhra\n\nLoňský ročník vyhrál pár Anabel Medinaová Garriguesová a Virginia Ruanová Pascualová. V letošním roce vytvořila Medinaová Garriguesová dvojici s Liezel Huberovou, ale pár prohrál v semifinále se Serenou a Venus Williamsovými.\nRuanová Pascualová zde nastoupila společně s Meghann Shaughnessyovou, pár nestačil na Caru Blackovou a Jelenu Vesninovou v 1. kole.\n\nVítězkami se staly první nasazené Serena Williamsová a Venus Williamsová, které ve finále zdolaly 12. nasazený česko-slovinský pár Květa Peschkeová a Katarina Srebotniková.\n\nV závorce je kolo, ve kterém hráči vypadli.\n\n"}
{"id": "565985", "url": "https://cs.wikipedia.org/wiki?curid=565985", "title": "Gotthardský silniční tunel", "text": "Gotthardský silniční tunel\n\nGotthardský silniční tunel je tunel, který byl postaven v roce 1980. Leží na dálnici A2 ve Švýcarsku, jako dvouproudý. Jedná se pouze o jeden tubus procházející pod masívem Svatého Gottharda a spojuje přímo lokality Göschenen v kantonu Uri a Airolo v kantonu Ticino. V současnosti jsou ve výstavbě další dva pruhy. Tunel je dlouhý 16,4 km. Jedná se o třetí nejdelší silniční tunel na světě.\n\nV říjnu 2001 došlo v tunelu k vážnému požáru po kolizi dvou kamionů, z nichž jeden přepravoval pneumatiky a plachty. Při katastrofě zahynulo 11 lidí.\n\nGotthardský železniční tunel a Gotthard Basistunnel (Gotthardský úpatní tunel), který byl dokončen v roce 2016.\n\n"}
{"id": "565991", "url": "https://cs.wikipedia.org/wiki?curid=565991", "title": "Vega (ostrov)", "text": "Vega (ostrov)\n\nOstrov Vega je menší antarktický ostrov na severozápad od Ostrova Jamese Rosse. Nachází se u východního pobřeží severozápadního antarktického poloostrova a je tedy relativně blízko jihoamerickému kontinentu. Ohňová země leží asi 900 km severoseverozápadně od ostrova.\n\nOstrov Vega je asi 32,5 km dlouhý, 16,5 km široký a jeho plocha činí asi 253 km. Na ostrově jsou dvě ledové čepice, z nichž vybíhá řada ledovců, některé sahají až k pobřeží. 66% plochy ostrova je zaledněno, mezi léty 1988-2009 se plocha ledovců zmenšila o 10 km. Při severním pobřeží ostrova leží malý, asi 2 km dlouhý \"Devil Island\", významné hnízdiště tučňáků kroužkových, chráněné společností \"BirdLife International\"..\n\nOstrov je také významný přítomností sedimentů svrchnokřídového stáří, ve kterých byly objeveny četné zkameněliny dinosaurů, plesiosarů, mosasaurů i pravěkých ptáků (\"Vegavis iaai\" se pokládá za nejstarší nepochybný doklad moderního ptáka). V období druhohor šlo o teplejší oblast, přesto i zde panovaly polární podmínky. Mezi nejvýznamnější nálezy patří zuby kachnozobého dinosaura, objevené v roce 1998.\n\n"}
{"id": "565992", "url": "https://cs.wikipedia.org/wiki?curid=565992", "title": "San Benedicto", "text": "San Benedicto\n\nSan Benedicto je neobydlený ostrov ze souostroví Revillagigedo v Tichém oceánu. Je sopečného původu. Stejně jako celé souostroví je součástí světového přírodního dědictví UNESCO.\n\nOstrov je přibližně 4,8 kilometru dlouhý, 2,4 km široký a má plochu 6,124 km². Nejvyšším bodem je vrchol sopky Bárcena s 332 metry nad mořem. Na ostrově není žádný trvalý zdroj sladké vody. Nejbližší pevnina je necelých čtyři sta kilometrů vzdálený Kalifornský poloostrov ležící na severovýchod od ostrova San Benedicto.\n\nPoslední (a jediná) erupce byla zaznamenána v roce 1953.\n"}
{"id": "566004", "url": "https://cs.wikipedia.org/wiki?curid=566004", "title": "Tlumič nárazu", "text": "Tlumič nárazu\n\nTlumič nárazu je dopravní zařízení na pozemní komunikaci, které slouží jako záchytný systém pro případ nárazu vozidel v nebezpečných místech. Typické využití je v rozpojení odbočovací rampy křižovatky nebo k ochraně portálu návěsti.\n\nTlumiče bývají ocelové nebo plastové. Bývají konstruované s velkou deformační zónou. Jejich konstrukce se liší podle návrhové rychlosti.\n\n"}
{"id": "566009", "url": "https://cs.wikipedia.org/wiki?curid=566009", "title": "Záchrana dat", "text": "Záchrana dat\n\nZáchrana dat je proces, při kterém dochází k obnově dat, která byla nějakým způsobem ztracena.\n\nKe ztrátě dat může dojít několika způsoby, přičemž zde hrají roli lidský faktor, softwarová nebo hardwarová chyba, průnik zvenčí, výrobní vady, fyzický pád, otřes, únava materiálu, nečistota, přepětí, elektrický proud a přírodní živly, jako jsou povodeň nebo požár.\n\nZákladní rozdělení datového poškození lze rozdělit na poškození:\n\nPrvním krokem záchrany dat je diagnóza datového média, při které se zjistí příčiny závady. Po ní následuje samotná záchrana dat, která se v některých případech provádí za pomoci speciálně upravených softwarových nástrojů. Zachráněná data je dobré zkontolovat, abychom se ujistili, že právě ta, která jsou nám nejdražší, jsou skutečně přítomna. Pro rychlejší postup je dobré označit jen ta data, která skutečně stojí za to zachránit. Pokud se zdá, že jsou data úplná, dojde ke zkopírování dat na jiný pevný disk nebo datové médium (CD, DVD).\n\nRozsah ztráty dat může narůst, pokud je porucha mechanická, tedy v případě manipulace se soubory, jako jsou kopírovaní, přesouvání nebo i mazání. To znamená, že jakákoliv nová instalace programu nebo dokonce i nový start systému (počítače) může způsobit zápis na místo, kde mohla být uložena ztracená data. Proto je potřeba co nejdříve médium, na kterém jsou data uložena, opravit, resp. speciálně vytvořit kopii disku a z ní pak ztracená data extrahovat.\n\nPokud vám na datech skutečně záleží, doporučuje se vypnutí systému a předání poškozeného média specializované společnosti. Riziko, že bude neodborným zásahem záchrana znemožněna, je příliš vysoké.\n\nJedinou účinnou prevencí je časté a pravidelné zálohování.\n\n"}
{"id": "566010", "url": "https://cs.wikipedia.org/wiki?curid=566010", "title": "Ajkaceratops kozmai", "text": "Ajkaceratops kozmai\n\nAjkaceratops kozmai („Rohatá tvář od (města) Ajka“) byl druh rohatého dinosaura (možná z čeledi Bagaceratopidae), žijícího v období svrchní křídy (geologický stupeň santon, asi před 86 až 84 miliony let) na území dnešního Maďarska (pohoří Bakony). Šlo o malého, jen asi 1 metr dlouhého trpasličího zástupce skupiny, ke které později patřili obři typu triceratopse. Překvapením je existence těchto dinosaurů na území současné Evropy, odkud dříve nebyli známí. Zřejmě šlo o trpasličí formu, která na toto ostrovní území migrovala z východní Asie.\n\n"}
{"id": "566013", "url": "https://cs.wikipedia.org/wiki?curid=566013", "title": "Nad Ryžovnou", "text": "Nad Ryžovnou\n\nNad Ryžovnou je pátá nejvyšší hora české části Krušných hor, ležící 0,5 km od osady Ryžovna, náležející k městu Boží Dar.\n\nCelá hora je porostlá smrkovým lesem, nicméně od roku 2006 jsou na západní části vrcholové plošiny velké paseky, které umožňují dobré výhledy především západním směrem.\n\nVrchol je nejsnáze přístupný z osady Ryžovna po silnici směrem na Hřebečnou, z které je v nejvyšším místě potřeba odbočit vlevo do lesa a volným terénem, případně po lesáckých cestách, stoupat nahoru. Samotný vrchol je označen geodetickým bodem.\n\nHora Nad Ryžovnou je velmi plochá a kromě hlavního vrcholu jsou na rozlehlé plošině ještě 2 vedlejší vrcholy:\n\n"}
{"id": "566015", "url": "https://cs.wikipedia.org/wiki?curid=566015", "title": "Break the Cycle", "text": "Break the Cycle\n\nBreak the Cycle je název třetího studiového alba od rockové kapely Staind vydané 22. května 2001. Deska se jako první nahrávka skupiny umisťuje na prvním místě Billboard 200, prodávající v otevíracím týdnu 716 000 kusů. Album je ve Spojených státech certifikováno jako 5x platinové (5000 000+).\n\nHudebně se na \"Break the Cycle\" prosazuje klasický alternative metal a rock (na rozdíl od předešlých dvou CD). Album dostalo od serveru Metacritic hodnocení 55 (ze 100), založené na devíti recenzích.\n\nZ \"Break the Cycle\" pochází celkem pět singlů: „It's Been Awhile\", „Fade\", „Outside\", „For You\" a „Epiphany\". Nejvíce se v rádiích prosadila píseň „It's Been Awhile\" (20 týdnů kralovala hitparádě Hot Mainstream Rock Tracks), ovšem i další songy dělaly kapele čest.\nVšechny písně napsány členy Staind.\n\n\n\n\n"}
{"id": "566019", "url": "https://cs.wikipedia.org/wiki?curid=566019", "title": "Mistrovství světa v ledním hokeji 2011 (Divize I)", "text": "Mistrovství světa v ledním hokeji 2011 (Divize I)\n\nMistrovství světa v ledním hokeji 2011 (I. divize) se konalo od 17. do 23. dubna 2011 v Maďarsku (Budapešť) a na Ukrajině (Kyjev).\n\n\n"}
{"id": "566020", "url": "https://cs.wikipedia.org/wiki?curid=566020", "title": "Post-grunge", "text": "Post-grunge\n\nPost-grunge je hudební styl odvozený z grunge a vznikající v polovině 90. let minulého století. Post-grunge je na rozdíl od grunge velmi ovlivněn hudebními žánry alternative rock, hard rock a alternative metal. To z něj dělá styl daleko více komerční a přístupnější. Mezi skupiny, které stály u zrodu post-grunge, se řadí především Foo Fighters a Creed.\n\n"}
{"id": "566026", "url": "https://cs.wikipedia.org/wiki?curid=566026", "title": "Vítěz je sám", "text": "Vítěz je sám\n\nVítěz je sám (portugalsky \"O Vencedor Está Só\") je román Paula Coelhoa z roku 2008, kritizující soudobou společnost. \n\nUkazuje temnou tvář hodnot 21. století, kde pozlátko bohatství a úspěchu je často více než jakékoliv lidské hodnoty a každý, aby dosáhl svého, jde třeba i přes mrtvoly. Detektivní zápletka a několik náhod způsobí, že se několik hlavních i vedlejších postav knihy setká za podivných okolností na filmovém festivalu v Cannes. Jak se však ukáže, filmový festival není zdaleka tak přehlídkou filmu, jako povrchnosti a snahy dostat se kamsi výš, navázat nové kontrakty, vztahy s těmi správnými lidmi. \n\nV zákulisí tohoto všeho nahlédne čtenář do pocitů hrdinů knihy, kteří často odhalují skutečnost, že úspěch a sláva jsou jen pozlátko a maska pro realitu, která je často dosti odlišná.\n\nRomán sestává z příběhů několika hrdinů, které se vzájemně splétají, až na konec vyústí v dramatický závěr končící vraždou dvou z nich.\n\nHlavní hrdina Igor je ruský magnát, který se díky podnikání v oblasti telekomunikací stal multimilionářem. Zároveň je veteránem afghánské války, který prošel speciálním bojovým výcvikem, ovládá bojové umění sambo a je zvyklý zabíjet. Přijíždí na filmový festival do Cannes, kde očekává, že se setká se svojí bývalou ženou Evou, která se tam chystá na doprovodné módní přehlídky, a také aby doprovodila svého nového přítele Hamida. Doufá, že se mu ji podaří znovu získat i za cenu, že kvůli tomu bude vraždit.\n\nEva je bývalá Igorova manželka, která podniká v oblasti módy. Opustila svého bývalého manžela, protože se z jejich soužití vytratila láska, spontánnost, a celý život se stal stereotypem, jehož hlavní náplní se stal hon za penězi. (V českém vydání je psána jako „Ewa“, k tomuto pravopisu však není vzhledem k původu jména důvod.)\n\nHamid Hussein je syn obchodníka látkami z jedné blízkovýchodní arabské země, kterému její šejk pomohl vystudovat nejlepší školy a dostat se na špičku světového módního návrhářství. Hlavním cílem jeho cesty do Cannes však není prezentace jeho nové módní kolekce, ale představení nového filmu, který bude produkovat a který se má stát jeho filmařským debutem. Pro jeho film má být v castingu vybrána nová ženská herecká tvář, která se má stát představitelkou hlavní role Hamidova filmu a hrát po boku jistého slavného herce, zde označovaného jako Celebrita.\n\nDalšímu hrdinkami jsou dvě mladé dívky. Svérázná Afričanka s uměleckým jménem Jasmína se má stát zlatým hřebem mezi modelkami, které budou předvádět Hamidovu módní kolekci, a Gabriela, která zvítězí v castingu, a tak má se dostat na filmové plátno po boku Celebrity.\n\nPosledním hrdinou je místní policejní inspektor Savoy, který čeká na svou životní šanci v roli detektiva, znuděný mondénním životem a minimální kriminalitou v Cannes. Když se v městě začnou odehrávat tajemné vraždy, pouští se horečně do práce, do jeho vyšetřování však zasahuje inspektor Morris ze Scotland Yardu, který je do Cannes vyslán Europolem.\n\nIgor si připravil zvrhlý plán, který nazval „ničení světů“ (tj. zabíjení lidí), a trpěl utkvělou představou, že o každém zabití bude prostřednictvím zprávy SMS informovat Evu v naději, že ji tím uchvátí a donutí ji tak, aby se k němu vrátila. První obětí je mladá prodavačka suvenýrů Olivia na hlavním bulváru Croisette, které zaplatí, aby si s ním povídala, a na konec ji bleskově paralyzuje profesionální technikou sambo a usmrtí. Poté se Igor dílem vyčerpání a psychického rozpoložení rozhodne k vraždě přiznat, avšak četník, kterému svůj čin oznámí, se mu jen vysměje a doporučí mu, aby se šel prospat. O něco později, při jedné odpolední party, si Igor vyhlídne distributora filmů Javitse Wilda, kterého rafinovaně otráví jedem kurare naneseným na hrot špendlíku, který mu vystřelí z koktejlového brčka do zad. Po této informaci o zničení druhého „světa“ Evě dochází, že je Igor v Cannes a že nastává velmi vážný problém. Nechává si však celou záležitost pro sebe.\n\nTou dobou se naplno rozjíždí vyšetřování, kriminalisté si však nedokáží dvě záhadná úmrtí spojit (u Olivie předpokládají úmrtí následkem požití drog, u Javitse ochrnutí v důsledku mrtvice). Děj je nyní zhusta prokládán mistrovským popisem zákulisních praktik módních přehlídek, filmových castingů a různých událostí, kterých se účastní slavné osobnosti, filmaři, novináři a šťastná část veřejnosti, které se podaří do jejich blízkosti dostat. Igorovi pak zkříží cestu další oběť, Maureen, která si k němu v podnapilosti přisedne se sklenicí whisky v ruce v naději, že s ním naváže známost. Společně si vyjdou na odlehlý konec pláže, kde ji Igor usmrtí malou dýkou. Tentokrát se poprvé stane svědkem vraždy malý chlapec, který však ve zbytku příběhu nehraje žádnou roli. K poslední úkladné vraždě dojde v hotelu. Igor nechá doručit Celebritě, která má hrát hlavní roli v Hamidově filmu, obálku, ve které je vložen práškový kyanid draselný s rozprašovacím mechanismem. Herec obálku otevře a zemře, do pokoje později vejde také režisér, který se otráví, vzhledem ke snížené koncentraci jedu však ne smrtelně.\n\nHamid má pocit, že film je něčím prokletý, a rozhodne se od jeho produkce upustit. Tuto skutečnost se rozhodne oznámit před vybranou společností v rámci gala večeře v jedné noblesní restauraci stojící mimo centrum města. Na tuto událost se také chystá Jasmína a Gabriela se svým manažerem, Hamid přichází v doprovodu Evy, která je již přesvědčena, že je Igor nablízku a že dojde k osudnému setkání. Jasmína a Gabriela se cítí v cizí společnosti opuštěny, a tak se přidávají k Igorovi, který tím není právě nadšen, chová se však galantně a vydává se za jakéhosi Günthera. Při večeři se popíjí sekt, zjitřují se emoce a dochází k hlasitější výměně názorů, která přivolává nežádoucí pozornost společnosti. Proto se Igor, Hamid a Eva dohodnou, že si půjdou ve třech promluvit ven. Scházejí po dlouhých schodech na pláž, která se již začíná utápět v šeru. Igor si bere slovo a vylévá si srdce. Na konec vytahuje malou pistoli a jeho společníkům dochází, že nastává smrtelné nebezpečí. Hamid, který má mohutnější postavu, věří, že Igora dokáže odzbrojit, protože se mu zdá unavený a opilý. To však byla osudná chyba, protože mu Eva nikdy neřekla, že je Igor profesionální zabiják, který je za jakékoliv situace ve střehu. To mu dochází v okažiku, kdy po Igorovi skočí a uvědomuje si přitom, že jeho protivník má situaci pevně v rukou. Projektil mu projede hlavou, neumírá však ihned, a tak mu Igor dává ránu z milosti. Hned nato zastřelí i Evu. \n\nStřelba není slyšet, protože před ní začala v restauraci hlasitě hrát živá kapela. Igor stírá otisky ze zbraně a zahazuje ji daleko do moře. Když se chystá opustit slavnostní večeři, přidávají se k němu Gabriela s Jasmínou a Igor je slibuje svézt taxíkem domů. V tu dobu však již nechce dále zabíjet a odváží dívky do hotelu. Na druhý den odlétá soukromým letadlem zpět do Ruska, rozhodnut, že za svým starým životem spálí mosty a bude se věnovat své práci.\n\nBrazilská\nČeská\n"}
{"id": "566039", "url": "https://cs.wikipedia.org/wiki?curid=566039", "title": "Mistrovství světa ve vzpírání 2010", "text": "Mistrovství světa ve vzpírání 2010\n\n78. mužské a 21. ženské Mistrovství světa ve vzpírání se konalo od 17. do 26. září 2010 v turecké Antalyi. Jeho výsledky již byly součástí kvalifikace pro nadcházející olympijské hry.\n\nNejúspěšnější výpravou bylo družstvo Číny, jehož členové vybojovali nejvíce medailí, včetně tří zlatých medailí v olympijském dvojboji. Během mistrovství byl celkem devětkrát překonán seniorský světový rekord, pokaždé v některé z ženských kategorií.\n\nMistrovství se zúčastnilo osm českých reprezentantů. Z toho 6 mužů: Petr Petrov (dvacátý osmý do 62 kg), Lukáš Cibulka (do 94 kg, v dvojboji neklasifikován), Libor Wälzer, Tomáš Matykiewicz (dvacátý šestý, resp. dvacátý sedmý do 105 kg), Jiří Orság a Petr Hejda (čtrnáctý, resp. dvacátý nad 105 kg). Kromě nich startovaly také 2 ženy: Lenka Orságová (patnáctá do 63 kg) a Pavla Kladivová (dvacátá sedmá do 69 kg). V průběžném pořadí olympijské kvalifikace se ani muži ani ženy výrazněji nepřiblížili pozicím, které by zajišťovaly právo startu na olympijských hrách.\n\nPřehled použitých zkratek:\nPozn.: Pouze „velké“ dvojbojové medaile.\n\nNa základě výsledků z Mistrovství světa v letech 2010 a 2011 bude rozdělena většina účastnických míst na Letní olympijské hry 2012 v Londýně. Průběžné pořadí po MS v roce 2010 bylo následující:\n\nPozn. 1: Propočty Mezinárodní vzpěračské federace nezapočítávají výsledek reprezentanta Kosova, protože MOV dosud neregistruje tamní národní olympijský výbor. Kosovský vzpěrač však stejně nedosáhl na bodované příčky a na uvedené pořadí by tak započítání jeho výkonu nemělo žádný vliv.\n\nPozn. 2: Po MS 2010 byli kvůli dopingu diskvalifikováni Vietnamec Hoàng, Číňan Liao, Rumun Miculescu a Ramazanov z Turkmenistánu. Jejich bodové zisky byly dodatečně anulovány. Z jiných důvodů byly dále anulovány výsledky reprezentací Saúdské Arábie, Iráku, Tádžikistánu, Kamerunu, Mauriciu a Portorika.\n\nPozn. 1: Propočty Mezinárodní vzpěračské federace nezapočítávají výsledky reprezentantek Makaa, protože MOV dosud neregistruje tamní národní olympijský výbor. Pokud by jejich výsledky byly započítány, bodové zisky jednotlivých států by byly mírně pozměněny.\n\nPozn. 2: Po MS 2010 byla kvůli dopingu diskvalifikována Leila Lassouaniová z Francie a její bodový zisk byl dodatečně anulován. Z jiných důvodů byly dále anulovány výsledky reprezentací Hongkongu, Kamerunu, Mongolska a Portorika.\n\n\n"}
{"id": "566040", "url": "https://cs.wikipedia.org/wiki?curid=566040", "title": "Jörgerbad", "text": "Jörgerbad\n\nJörgerbad v 17. vídeňském městském okrese Hernals jsou nejstarší ze stávajících vídeňských krytých lázní a první kryté lázně v majetku města Vídně.\n\nJörgerbad byly postaveny mezi lety 1912 a 1914 jako vanové, parní a halová plovárna. Dne 22. května 1914 je otevřel tehdejší starosta Vídně Richard Weiskirchner a nazval je „Lázně císaře Františka Josefa\". Název „Jörgerbad\" obdržely lázně teprve po zániku Rakousko-Uherské dunajské monarchie na adrese Vídeň, Jörgerstraße 42-44.\n\nNeběželo jen o první kryté lázně ve Vídni, ale byla to poprvé stavba ve Vídni, která respektovala přání a potřeby vídeňských dětí. Bylo zde poprvé zrušeno dělení podle pohlaví a umožněno společné koupání celé rodiny. Zařízení nabídlo parní, vanové, venkovní a sluneční lázně i zimní plovárnu a 274 kabinek na převlékání a skříňky na úschovu oděvních svršků.\n\nArchitektonicky pozoruhodná je skleněná střecha kryté plovárny, která se dá otevřít na plochu o rozměru 16 x 9 metrů. Stavební místo bylo příliš malé a bazén o délce 33 1/3 metru se nemohl používat pro plavecká utkání, proto došlo k jeho prodloužení na 100 metrů.\n\nMezi lety 1968 a 1978 byly lázně vzhledově i technicky zmodernizovány a připojeny na teplárenskou síť. V sousedním „Pezzlparku\" bylo koupaliště pro děti zakomponováno do „Jörgerbadu\", takže je nyní součástí kombinované haly i koupaliště.\n\nV Jörgerových lázních jsou vedle kryté plovárny ještě vanové lázně, sprchové a parní lázně, sauna, skluzavka, možnost nabídky masáží, solária, restaurace a bufet u sauny. Od října do dubna je možnost večerního koupání.\n\n\n\n"}
{"id": "566041", "url": "https://cs.wikipedia.org/wiki?curid=566041", "title": "Patrice Bergeron", "text": "Patrice Bergeron\n\nPatrice Bergeron (* 24. července 1985, L'Ancienne-Lorette, Quebec) je kanadský profesionální hokejový centr a momentálně také alternativní kapitán týmu kanadsko-americké NHL, Boston Bruins. Dva roky hrál juniorskou Quebec Major Junior Hockey League za tým Acadie-Bathurst Titan a v roce 2003 ho ve druhém kole, jako celkově pětačtyřicátého draftovali právě Bruins. V sezoně 2003-04 se hned připojil k Bruins a tak se mu povedl důležitý skok z juniorské ligy přímo do NHL. Za kanadskou reprezentaci vyhrál už tři zlaté medaile, na mistrovstvích světa v letech 2004 a 2005 a také na olympijských hrách v roce 2010. Nejvíce je znám jako univerzální útočník. Je členem Triple Gold Clubu, jenž sdružuje hráče, kteří vyhráli všechny tři hlavní hokejové turnaje (Stanley Cup, Olympijské hry a Mistrovství světa).\n\nJako číslo 45 celkově si ho ve vstupním draftu do NHL v roce 2003 vybrali Boston Bruins. V nováčkovské sezoně si zahrál Utkání mladých hvězd na ledě Minnesota Wild a v základní části si připsal 39 bodů v 71 zápasech. Kvůli stávce, která se konala v NHL v sezoně 2004-05, odehrál další sezonu v nižší AHL za bostonskou farmu Providence Bruins, kde si v 68 zápasech připsal pěkných 61 bodů. V sezoně 2005-06, kdy NHL pokračovala, vstřelil 31 gólů a připsal si 73 bodů a už ve své druhé sezoně v NHL, v dvaceti letech, byl vůdcem týmu Bruins. V sezoně 2006-07 svůj výkon udržel a v 77 zápasech si připsal 70 bodů.\n\n27. října 2007 Bergerona narazil zezadu na hrazení obránce Philadelphia Flyers Randy Jones. Úder ho vystřelil přímo na hrazení a Bergeron upadl do bezvědomí. Několik minut ležel bezhybně na ledě než byl odvezen na nosítkách a převezen do Massachusetts General Hospital. Skončil se zlomeným nosem a otřesem mozku třetího stupně, zatímco Jones vyfasoval dvouzápasový trest od disciplinární komise NHL. Veřejně se Bergeron o zranění vyjádřil až 8. listopadu.\n\n19. ledna 2008, novináři z \"The Boston Globe\" napsali, že ho generální manažer Bruins Peter Chiarelli poslal na dovolenou a že Bergeron už se v sezoně nevrátí. Na začátku března 2008 trénoval Bergeron pouze s brankářem Mannym Fernandezem, který se léčil po operaci kolene. Postupně se dostal až ke kontaktnímu tréninku a měl se do týmu nakonec vrátit do prvního kola play-off proti Montreal Canadiens, ale týmoví lékaři mu to nedovolili.\n\nV polovině června 2008 už prý nejevil žádné známky zranění a později se, společně s brankářem Fernandezem, zúčastnil výchovného kempu Bruins, kam obvykle chodí prospekti (hráči z nižších lig), než naskočil do hlavního tréninkového kempu Bruins. Do akce se v dresu bostonského týmu vrátil 22. září 2008 v přípravném zápase proti Canadiens na neutrálním hřišti v Halifaxu.\n\n23. října 2008 vstřelil do sítě Toronto Maple Leafs svůj první gól od doby co ho Jones zranil. 20. prosince téhož roku, v zápase proti Carolina Hurricanes, se srazil z obráncem Dennisem Seidenbergem a očividně utrpěl zranění hlavy nebo krku. Nakonec opustil zápas s dalším otřesem mozku, z nemocnice ho ale vydali jako zdravého den poté.\n\nPo skončení své nováčkovské sezony byl Bergeron nominován do kanadské reprezentace na nadcházející mistrovství světa v Praze. Ve svém debutu vstřelil gól a nakonec dokráčel až ke zlaté medaili.\n\nDalší rok si zahrál opět mistrovství světa, tentokrát v juniorské kategorii, které se hrálo ve státě Severní Dakota. Do týmu byl uvolněn ze služeb Providence Bruins, kde hrál kvůli stávce v NHL. Mohl hrát juniorské mistrovství už rok předtím, ale Boston Bruins ho nepustili, protože hrál v NHL. S 5 góly a 8 asistencemi si připsal 13 bodů ve vydařeném turnaji po boku Sidney Crosbyho. Ve finále, kde Kanada porazila Rusko 6:1 si připsal také jeden gól a jako vítěz kanadského bodování turnaje byl jmenován i nejužitečnějším hráčem turnaje. Vítězstvím ve finále se stal prvním hokejistou, který vyhrál seniorské zlato ještě před tím juniorským.\n\nV roce 2006 už opět hrál na mistrovství světa a skončil druhý v kanadském bodování se 14 body. Hrál opět v jedné lajně s Crosbym. O rok později byl opět pozván, odmítl ale a jako důvod udal, že se chce zotavit ze zranění, které utrpěl v předcházející sezoně.\n\n30. prosince 2009 byl nominován do kanadského výběru pro nadcházející olympijské hry. Byl jediným hráčem, který se nezúčastnil výběrového kempu v létě 2009. Mnoho expertů předpokládalo, že bude opět hrát s Crosbym, nakonec Bergeron skončil jako 13. forvard a chodil především na hru v oslabení a vhazování v defenzivním pásmu Kanady.\n\n"}
{"id": "566044", "url": "https://cs.wikipedia.org/wiki?curid=566044", "title": "Štefan Ružička", "text": "Štefan Ružička\n\nŠtefan Ružička (17. února 1985 v Nitře) je bývalý slovenský hokejový útočník.\n\nHokejové krůčky začínal v Nitře, v tamním klubu MHC Nitra, ve kterém prošel všemi mládežnickými kategoriím a debutoval rovněž v nejvyšší domácí soutěži. Klub však sestoupil do nižší ligy, ale přesto se do nejvyšší ligy opět vrátil. Po skončení ročníku byl v létě 2003 draftován klubem Philadelphia Flyers ve třetím kole z 81. místa. Sezónu 2003/04 zahájil v juniorské zámořské lize OHL, kde hrával za klub Owen Sound Attack, kteří si ho rovněž v roce 2003 vybrali v Import draftu CHL v prvním kole ze třetího místa. V juniorské lize se vyznamenal, stal se nejlepším nováčkem ve vstřelených branek, asistencí a kanadském bodování, rovněž si zahrál v utkání hvězd OHL. V týž sezóně naskočil na farmě Philadelphia Flyers v Philadelphia Phantoms, za které odehrál celkem pět zápasů (dva v základní části, tři zápasy v playoff). Následující rok strávil ještě v juniorské lize OHL, která byla jeho poslední štaci v juniorské kategorii. Premiéru v NHL si musel počkat, jelikož v nabitém kádru Flyers nezbylo místo, hrával opět na jejich farmě ve Phantoms. 8. února 2006 se dočkal premiéry v nejprestižnější hokejové lize, v zápase proti New York Islanders odehrál 4 minuty a 48 sekund, jednou vstřelil na branku a odseděl si dvouminutový trest. Po zápase byl poslán zpět na farmu, kde dohrál sezónu. Sezónu 2006/07 odehrál častěji ve Flyers než na farmě Phantoms, v hlavním kádru si připsal o osm zápasů více. Za Flyers již tolik zápasů neodehrál a rozhodl se odejít ze zámoří, dohodl se na dvouleté smlouvě s klubem HC Spartak Moskva, kteří budou hrát v nové založené lize KHL . V klubu se sešel s krajany Brankem Radivojevičem a Ivanem Barankou, s Radivojevičem vytvořili útočnou formaci a stali se nejproduktivnějšími hráči klubu. Trenér slovenské reprezentace Ján Filc, se rozhodl nominovat Ružičku na mistrovství světa ve Švýcarsku. Jeho účast nebyla jistá kvůli zraněnému ramenu, vyšetření však ukázalo, že nevyžaduje dlouhodobější léčbu a postačí jeho zpevnění ortézou. Za reprezentaci vstřelil první gól na šampionátě, v druhé minutě úvodního zápasu proti Maďarsku, zápas skončil 4:3. Ve Spartaku Moskva odehrál necelých pět sezón, v ročníku 2012/13 se mu nedařilo ve sbírání kanadských bodů a vedení se rozhodlo 23. ledna 2013 vyměnit do klubu Salavat Julajev Ufa za peněžní náhradu.\n\n\nV listopadu 2008 střelil v zápase svého klubu Spartak Moskva proti Metallurg Novokuzněck čtyři góly. Stal se tak prvním Slovákem, kterým střelil hattrik v KHL.\n\n\n\n"}
{"id": "566046", "url": "https://cs.wikipedia.org/wiki?curid=566046", "title": "Thurn-Taxisové", "text": "Thurn-Taxisové\n\nThurn-Taxisové ( \"von Thurn und Taxis\" či \"de la Tour et Taxis\") jsou německý knížecí rod, který pochází ze severní Itálie. Do Čech přišli v první polovině 16. století.\nV 17. století spojili tehdejší genealogové rod Taxis (it. \"Tasso\") s ve středověku vymřelým italským rodem Torriani, protože používali příjmení \"della Torre\" (věž). Proto jim bylo přiznáno právo spojit svůj erb s erbem a titulem Thurn-Valsassina.\n\nPrvní zmínky o rodu se objevují již ve 12. století v okolí severoitalského Bergama. Později se rodina poněmčila.\n\nV 16. století získali právo provozovat poštovnictví. František zřídil v roce 1516 první poštovní spoj mezi Vídní a Bruselem. Jeho syn Bernard spravoval pošty v Německu a španělském Nizozemí. V té době povýšili do panského stavu.\n\nJako první do Čech dorazil František Bernard Thurn, který měl čtyři syny, z nichž nejznámějším se stal Jindřich Matyáš Thurn (1567-1640). Vychovali jej v katolické víře, v dospělosti však přestoupil k protestantskému náboženství. Jako mladý bojoval proti Turkům. V roce 1609 se stal velitelem stavovského vojska. Po pražské defenestraci byl jmenován direktorem a jedním ze dvou vrchních velitelů vojska při českém stavovském povstání. Bojoval v jižních Čechách, porazil císařskou armádu u Vídně. Ovšem nebyl vrchním velitelem vojsk, která bojovala na Bílé hoře. Po porážce povstání odešel do exilu a válčil v dánských a švédských službách. Albrecht z Valdštejna jej zajal v bitvě u Stínavy, ale propustil jej. V roce 1640 Jindřich Matyáš Thurn v emigraci v Livonsku na území dnešního Estonska zemřel.\n\nV 17. století získali v Čechách nadále žijící Thurnové hraběcí titul a v roce 1681 byl Evžen Alexandr Thurn-Taxis povýšen do knížecího stavu.\n\nV 19. století držel Karel Anselm Litomyšl, jeho nevlastní mladší bratr Maxmilián Josef (1769–1831) z řezenské větve rodu v roce 1809 zdědil Loučeň a Dobrovici. Roku 1831 nechal princ Karel Anselm zámek Dobrovice přestavět na největší cukrovar v Čechách. K panstvím přikoupili roku 1869 Mcely a roku 1874 vlastnili také zámek Biskupice. Panství pak rod držel až do roku 1945, kdy mu byl majetek zkonfiskován.\n\nRudolf (1833-1904) po studiích práv obhajoval práva českého národa. S K. J. Erbenem vydával právnický časopis, přispíval do Národních listů a Riegrova naučného slovníku. Založil a stal se prvním předsedou pražského Hlaholu. V 60. letech 19. století podporoval radikální demokratické křídlo v české politice, spolupracoval s J. V. Fričem. Po roce 1880 působil jako generální prokurátor v bulharském Plovdivu. Ke konci života se vzdal knížecího titulu a odstěhoval se do Troskova u Drážďan, kde žil jako svobodný pán z Troskova. Zemřel na Velehradě, kde byl na návštěvě své dcery Hedviky.\n\n10. května 1945 byl princ Bedřich v Biskupicích zavražděn „revoluční gardou“ a ostatní příslušníci rodu po roce 1945 odešli z Československa a zbylý majetek rodu v Československu byl v roce 1946 konfiskován. Potomci rodu v současné době žijí v cizině.\n\nPo Sametové revoluci byly vznesené nároky na navrácení zabaveného majetku zamítnuty, neboť členové rodu v době mezi válkami neměli československé státní občanství. Nicméně manželka prince Jana (1908–1959) z loučeňsko-mcelské větve rodu, Marie Julie, získala zpět zámek Dolní Beřkovice, který patřil rodu Lobkoviců, ze kterého pocházela.\n\nNosí čtvrcený erb, v němž mají ve dvou stříbrných polích thurnovským mluvící znak (\"Turm\" – německy věž) s červenou věží a znak hrabství Valsassina s červeným lvem na zlatém podkladu.\n\nSpojili se s Lobkovici, Šliky, Berky z Dubé či Fürstenberky.\n\n\n\n"}
{"id": "566051", "url": "https://cs.wikipedia.org/wiki?curid=566051", "title": "Diskografie Tupaca Shakura", "text": "Diskografie Tupaca Shakura\n\nDiskografie umělce Tupaca Shakura\n"}
{"id": "566055", "url": "https://cs.wikipedia.org/wiki?curid=566055", "title": "Trauttmansdorffové", "text": "Trauttmansdorffové\n\nTrauttmansdorffové jsou rakouský šlechtický rod, původně ze Štýrska, od 17. století usazený v Čechách. V roce 1598 byli povýšeni do panského stavu, významný diplomat a dvořan Maxmilián Trauttmansdorff (1584–1650) dosáhl hraběcího titulu (1623).\n\nPoložil základy rodového bohatství v Čechách (Horšovský Týn), koncem 17. století patřili Trauttmansdorffové mezi nejbohatší českou šlechtu, vedle Horšovského Týna vlastnili další rozsáhlá panství (Litomyšl, Jičín). Členové rodu zastávali vysoké posty u dvora, v armádě a diplomacii, rakouský ministr zahraničí a císařský nejvyšší hofmistr Ferdinand Trauttmansdorff (1749-1827) byl v roce 1805 povýšen do knížecího stavu. Ve vedlejších liniích patřila rodu řada dalších menších statků v Čechách, ale také ve Štýrsku, Tyrolsku nebo dnešním Slovinsku, vlastnili paláce ve Vídni, Praze a Štýrském Hradci. Z řad duchovenstva byl významnou osobností Tadeáš Maria (1761–1819), kardinál a olomoucký arcibiskup. V knížecí větvi byl majetek rodu v Československu zkonfiskován v roce 1945, za druhé světové války zaniklo i jedno z nejstarších rodových sídel v Gleichenbergu. Rod dnes žije převážně v Rakousku, soukromým sídlem je zámek Pottenbrunn v Dolních Rakousích. Hlavou rodu je kníže Karel Volfgang Trauttmansdorff (*1956), jeho bratranec Ferdinand (*1950) byl v letech 2010–2015 velvyslancem Rakouska v České republice.\n\nRod se připomíná od 14. století, jeho původním sídlem byla vesnice Trautmansdorff ve Štýrsku. Poprvé je písemně doložen v roce 1308 Herrand z Trauttmansdorffu, v sousedství nejstaršího sídla později získali panství Gleichenberg, kde v 17. století nechali postavit zámek. Mezitím ale získali majetek také v Tyrolsku (zámek Trauttmansdorff v Meranu), od roku 1543 vlastnili také panství Negau (Negova v dnešním Slovinsku). Souběžně získávali další statky i ve Štýrsku a Dolních Rakousích a Jan Bedřich (1542–1614) byl v roce 1598 povýšen do stavu svobodných pánů.\n\nDruhorozený syn Jana Bedřicha Maxmilián (1584–1650) byl zakladatelem vzestupu Trauttmansdorffů mezi nejvýznamnější rody habsburské monarchie. Zastával vlivné posty u dvora, uplatnil se jako diplomat, v roce 1623 byl povýšen do hraběcího stavu a v roce 1635 získal Řád zlatého rouna a od roku 1637 byl hejtmanem Štýrského Hradce. V roce 1622 v rámci pobělohorských konfiskací za velmi výhodných podmínek koupil panství Horšovský Týn a v rozšiřování majetku v Čechách pokračoval až do smrti. V generaci jeho synů patřili Trauttmansdorffové již mezi deset nejbohatších rodů v Českém království.\nMaxmiliánův nejstarší syn Adam Matyáš (1617–1684) byl dlouholetým nejvyšším maršálkem Českého království (1645–1684). K hlavnímu rodovému sídlu v Horšovském Týně přikoupil další statky, v roce 1651 získal Grabštejn v severních Čechách a krátce držel i majetek v jižních Čechách (Lnáře, Protivín). Maxmiliánův druhorozený syn Jan Bedřich (1619–1696) zdědil Litomyšl a statky v Dolním Rakousku, stejně jako starší bratr pokračoval v rozšiřování rodového majetku v Čechách, koupil Brandýs nad Orlicí (1652) a Červené Pečky (1655). Původně působil v diplomacii a v letech 1658–1696 byl nejvyšším komorníkem Českého království. Měl početné potomstvo, ale všichni synové zemřeli bez dalších potomků. Z nich František Adam (1685-1762) nechal postavit zámek v Jemništi, který je jednou z mála barokních památek spojených se jménem Trauttmansdorffů. Jejich hlavní sídla v Horšovském Týně a Litomyšli z doby renesance splňovaly nároky na reprezentaci i v 17. a 18. století, proto se Trauttmansdorffové neprojevili v baroku tak jako jiné rody. Bratranec Adama Matyáše a Jana Bedřicha Zikmund Bedřich (1623–1675) byl zemským hejtmanem ve Štýrsku a značným nákladem nechal přestavět zámky Oberthal a Trautenfels.\n\nNejmladší syn Adama Matyáše byl Zikmund Ludvík (1651–1707), který vlastnil Protivín, k němuž přikupoval další drobné statky, zastával post hejtmana prácheňského kraje. Jeho potomci setrvali v Čechách, někteří z nich dosáhli vysokých hodností v armádě. Vynikl Jan Kryštof Heřman (1734–1789), který byl v letech 1767–1789 opatem tepelského kláštera. Jeho synovec Šebestián František (1767–1834) proslul jako vynikajicí hospodář, jeho majetkem byly statky v Posázaví (Zbraslavice, Horka). Tato linie vymřela v 19. století.\n\nPředkem knížecí větve byl nejstarší syn Adama Matyáše Rudolf Vilém (1646–1689), který byl taktéž nejvyšším maršálkem Českého království (1685–1689). V další generaci došlo k významnému rozšíření majetku, kdy Jan Josef (1676–1713) získal v roce 1710 po dlouhých soudních sporech panství Jičín. Jeho syn František Norbert (1705–1786) zastával vysoké posty u dvora, byl nejvyšším hofmistrem arcivévodkyně Marie Alžběty a získal Řád zlatého rouna. Jeho syn Ferdinand (1749–1827) byl místodržitelem v Rakouském Nizozemí (1787–1790) a rakouským ministrem zahraničí (1792–1796). V roce 1805 byl povýšen do knížecího stavu a nakonec byl dlouholetým nejvyšším hofmistrem císařského dvora (1808–1827), stejně jako otec získal Řád zlatého rouna. Z majetku zrušených klášterů navíc rozmnožil rodový majetek přikoupením dalších statků (Pecka).\nMladší syn knížete Ferdinanda Josef (1788–1870) působil v diplomacii, mimo jiné byl dlouholetým rakouským vyslancem v Berlíně (1827–1849). Jeho manželka Josefa, rozená hraběnka Károlyiová (1793–1863) koupila v Čechách pro své děti panství Obříství a Lipnice nad Sázavou. Jejich syn Ferdinand (1825–1896) byl též diplomatem, jako vyslanec působil v Mnichově a Vatikánu, poté byl místopředsedou rakouské panské sněmovny, nakonec nejvyšším císařským komořím a získal Řád zlatého rouna. Teprve v generaci jeho synů se rodina usadila na zámku Obříství, tento majetek byl ale vyvlastněn v rámci první pozemkové reformy. Z této linie pochází Ferdinand (*1950), který je rakouským diplomatem. Byl velvyslancem Rakouské republiky v Káhiře (1999–2004), v Lisabonu (2004–2005) a v letech 2010-2015 v Praze. Za zásluhy o rozvoj česko-rakouských vztahů mu byl v roce 2015 udělen Řád Bílého lva.\n\nPokračovatelem knížecí větve byl Ferdinandův starší syn Jan Nepomuk (1780–1834), který byl nejvyšším císařským štolbou (1812–1834). V knížecí větvi náleželo Trauttmansdorffům od roku 1861 dědičné místo v rakouské panské sněmovně, majetek v Čechách tehdy zahrnoval přes 16 000 hektarů půdy a v roce 1868 byla jeho hodnota odhadnuta na dva a půl miliónu zlatých. Posledním majitelem velkostatků Horšovský Týn a Jičín byl kníže Karel (1897-1976), jemuž byl majetek zkonfiskován na základě Benešových dekretů. Jeho bratranec Viktor (1895–1969) byl do roku 1945 majitelem velkostatku Hostim na jižní Moravě. Trauttmansdorffové dnes žijí v Rakousku, hlavou rodu je kníže Karel Volfgang Trauttmansdorff (*1956).\n\nZakladatelem štýrské hraběcí větve byl Jiří Zikmund (1638–1708), nejmladší Maxmiliánův syn. Po otci převzal ve Štýrsku dědičnou hodnost nejvyššího hofmistra, vlastnil panství se zámkem Gleichenberg. Jeho jediný syn Maxmilián Zikmund (1668–1739) byl císařským komořím a tajným radou, v dalších generacích se tato linie díky dědictví znovu dostala i do Čech a členové rodu krátkodobě vlastnili různá česká panství. Jan Nepomuk (1757–1809) byl zemským maršálkem v Dolních Rakousích (1808–1809). Jeho manželka Terezie, rozená Nádasdyová, byla dědičkou statků v Čechách, jejich syn Jan Nepomuk (1804–1846) nechal přestavět zámek v Herálci. Významnou osobností této větve byl Tadeáš Maria (1761–1819), který byl biskupem v Hradci Králové (1794–1811) a arcibiskupem v Olomouci (1811–1819), v roce 1816 byl jmenován kardinálem. Posledním potomkem štýrské větve byl Maxmilián Vejkart (1842–1924), zámek Gleichenberg byl zničen na konci druhé světové války.\n\n\n\nPůvodní rodový erb tvoří \"šestilistá stříbrno-červené růže s převrácenými barvami na stříbrno-červeném děleném štítu. Na přilba s červeno-stříbrnými přikryvadly růže před červeně a stříbrně roztřepeným kohoutími peřím.\" K těm později přibyly ještě atributy znaků rodů Kirchberg, Höltzler a Castelalt.\n\n\nRodokmen knížecí větve Trauttmansdorffu v 17.–20. století\n\n"}
{"id": "566058", "url": "https://cs.wikipedia.org/wiki?curid=566058", "title": "Muntžak malý", "text": "Muntžak malý\n\nMuntžak malý (\"Muntiacus reevesi\") je drobný jelenovitý savec z rodu muntžaků, který se přirozeně nachází na území Číny a Tchaj-wanu. Později byl také zavlečen na území Holandska, jižní Anglie, centrální Anglie a východního Walesu.\n\nV dospělosti dorůstá délky 0,95 m o váze mezi 10 až 18 kg. Samci mají na hlavách malé parohy.\nJe hnědý.\n\nV rámci Evropy byl tento druh v prosinci 2019 chován přibližně ve 180 zoo. V Česku se ke konci roku 2018 v rámci Unie českých a slovenských zoologických zahrad jednalo o pět zoo:\n\n\nV minulosti byl muntžak malý chován také v Zoo Děčín, Zoo Olomouc, Zoo Chleby či Zooparku Zájezd.\n\nNa Slovensku je chován v Zoo Bojnice a Zoo Bratislava.\n\nChov tohoto druhu započal v roce 2005, kdy byl dovezen první jedinec ze Zoo Plzeň. Ke konci roku 2018 byl chován samec a tři samice. Chovný samec se narodil v Hamburku. V listopadu 2019 se narodilo mládě.\n\n"}
{"id": "566059", "url": "https://cs.wikipedia.org/wiki?curid=566059", "title": "Hellnight", "text": "Hellnight\n\nHellnight je japonská hororová videohra určená pro PlayStation. Vydána byla v roce 1998. Její děj je založen na tom, že mladá školačka musí uniknout příšerám a najít cestu na povrch.\n\nPostavy:\n\n"}
{"id": "566067", "url": "https://cs.wikipedia.org/wiki?curid=566067", "title": "Údrčtí z Údrče", "text": "Údrčtí z Údrče\n\nÚdrčtí z Údrče jsou starý český vladycký rod, který v 18. století povýšil do stavu říšských svobodných pánů. Pocházeli z Údrče nedaleko Bochova na Karlovarsku. \n\nPředkové žili nejprve na Litoměřicku. V roce 1431 koupil statek Údrč Jindřich starší a začal se psát z Údrče. Koncem 15. století se Údrčtí rozdělili do několika větví, získali majetek nejen v západních Čechách. Patřily jim Drahonice, Třebívlice, Nepomyšl, Postřižín, Břve, Řitka, Zdiby, Krásný Dvůr a Dolánky. Působili jako zemští úředníci a hejtmané.\n\nZa účast na stavovském povstání byli potrestáni, bylo odsouzeno šest členů rodu většinou k zabavení majetku. Některé linie a odnože se z této rány nevzpamatovaly.\n\nVáclav Josef se stal v roce 1750 nejvyšším písařem, Jiří Bořivoj sloužil jako hejtman litoměřického kraje. Karel Josef Údrcký z Údrče (1706–1788) sloužil s bratrem Kosmasem Janem Hanibalem v rakouské armádě v Uhersku. Vedl si dobře, z hodnosti poručíka přes velitele jízdy v Komárně povýšil až na generála. V roce 1754 jej přijali do stavu svobodných pánů.\n\nNěkteří příslušníci jedné větve rodu povýšili v 18. století do panského stavu. Další větev se usídlila v Bavorsku a byla též přijata do panského stavu, ovšem již koncem 19. století vymřela.\n\nŠtít měli dělený napříč modře a stříbrně. Ovšem jak dělení, tak barvy jsou nejisté.\n\nSpojili se s Hrobčickými z Hrobčic, pány z Doupova, Štampachy, Věžníky, Voračickými z Paběnic, Kořenskými z Terešova, Janovskými z Janovic a Klenové či Mladoty ze Solopisk.\n\n"}
{"id": "566071", "url": "https://cs.wikipedia.org/wiki?curid=566071", "title": "Strašek paví", "text": "Strašek paví\n\nStrašek paví (\"Odontodactylus scyllarus\"; Linnaeus, 1758) je velký korýš z čeledi straškovitých obývající oblast Tichého a Indického oceánu od ostrova Guam až po východní pobřeží Afriky, kde vyhledává písčité či bahnité dno. Jedná se o denního i nočního dravce dorůstajícího 3 - 18 centimetrů, který požírá malé rybičky a ostatní korýše. Často je chován v akváriích.\n\nVyskytuje se v hloubce mezi 3 - 40 metrů, nejčastěji ale obývá oblasti o hloubce 10 - 30 metrů. Jeho tělo má tvar obráceného písmene U a má většinou zelenou až olivínovou barvu s leopardími skvrnami po těle.\n\nStrašek paví se chová v akváriích pro svoji pestrou barevnost, atypický vzhled a aktivní chování. Nedoporučuje se chovat ve společenství dalších obyvatel akvária, jelikož se jedná o dravce, který většinu okolních ryb pozře. Často se tudíž chová samostatně ve vlastním akváriu, ve kterém vyžaduje vodu o teplotě mezi 22 - 28 °C se salinitou 33 - 36 PSU. Pro chov se doporučuje použít akvárium o objemu aspoň 100 litrů. Jelikož strašek může dorůst v průměru velikosti okolo 13 centimetrů, nedoporučuje se chov ve skleněném akváriu, jelikož by ho mohl rozbít či prasknout. Jeho údery předními končetinami mohou dosáhnout síly až 1400 N. Z toho důvodu se používají plexisklová akvária.\n\n"}
{"id": "566081", "url": "https://cs.wikipedia.org/wiki?curid=566081", "title": "Juraj Mikúš", "text": "Juraj Mikúš\n\nJuraj Mikúš (* 22. února 1987 Skalica) je slovenský hokejista.\n\nPrvní hokejové krůčky začínal v šesti letech za tým HK 36 Skalica, za který odehrál všechny zápasy mládežnické kategorie a odehrál svůj první zápas ve slovenské extralize v sezóně 2003/2004, rovněž zaznamenal první branku. V roce 2005 byl draftovaný týmem Montreal Canadiens ve 4. kole ze 121. místa. V roce 2006 odcestoval do Severní Ameriky, přesněji do Chicoutimi, kde hrával za tamní v klub hrající kanadské juniorské lize QMJHL, Chicoutimi Sagueneens. Po sezóně se vrátil zpět do Skalice, hrával v produktivním útoku s Žigmundem Pálffym, což mu v sezóně 2008/09 vyneslo 75 asistencí a překonal rekord Pavla Demitry, klub dosáhl historickou účast ve finále, ve kterém podlehl Košicím.\n\nV červenci 2009 podepsal smlouvu s klubem Los Angeles Kings, za které však nikdy nenastoupil. Hrával pouze na jejich farmě v Manchester Monarchs. Po skončení sezóny se dohodl na dvouleté smlouvě s ruským klubem HC Spartak Moskva. Koncem září 2010 byl vyměněn do týmu Dinamo Riga, protože v klubu byl naplněn počet cizinců. V Rize setrval dva měsíce. V sezóně 2011/2012 hrával za nově vzniklý klub HC Lev Poprad. V týmu se stal nejproduktivnějším hráčem, ve 43 zápasech získal 27 bodův (12+15). Sezónu však dohrál ve finském týmu TPS Turku, hrající nejvyšší domácí soutěž. V devatenácti zápasech měl bilanci 5 branek a 6 asistencí. Ročník 2012/2013 začal opět v novém klubu, který vstoupil do KHL, HC Lev Praha. Ve lvu však nedokončil ročník, koncem ledna, těsně před závěrem přestupového období KHL, získal jeho práva slovenský klub HC Slovan Bratislava. Ve Slovanu má podepsanou smlouvu do 30. dubna 2014.\n\nPo mistrovství světa 2014, ve kterém utrpěl v zápase proti Kanadě poranění kolena po zákroku Ryana Getzlafa. Později se podrobil běžnou artroskopii levého kolene. To následovalo vážné komplikace, které vyvrcholilo až transplantace chrupavky, musel přerušit na dva roky hokejovou kariéru. Poté co s zotavil po zranění kolene, přišel na zkoušku k hanáckému klubu HC Olomouc. Na zkoušce uspěl a dohodl se s vedením na prodloužení smlouvy. V týmu se potkal se svým mladším bratrem Tomášem. V Olomouci navázal zpět na svou produktivitou, stal se čtvrtým nejproduktivnějším hráčem týmu a to i přesto že v lednu 2016 utrpěl v zápase proti brněnské kometě zranění v horní části těla. Po vypršení kontraktu, dostal několik nabídek z extraligových klubů, největší zájem měl PSG Zlín. O pár dnů později informoval jeho hráčský zástupce Vladimír Vůjtek mladší, že Juraj Míkuš se dohodl na roční smlouvě s Slovanem Bratislavou.\n\n\n\n\n"}
{"id": "566085", "url": "https://cs.wikipedia.org/wiki?curid=566085", "title": "Voňatka citronová", "text": "Voňatka citronová\n\nCitronová tráva (\"Cymbopogon citratus\", \"lemon grass\"), správně voňatka citronová je statná, vytrvalá tropická tráva z čeledi lipnicovitých. Pochází z jihovýchodní Asie, ale hojně se pěstuje i v Africe, Americe a Austrálii. Rod \"Cymbopogon\" zahrnuje přes 30 druhů.\n\nCitronela, Heong Man, seréh (indonéský název).\n\nCitronová tráva je vytrvalá, statná rostlina. Vytváří mohutné trsy tenkých a dlouhých šedozelených listů, které dorůstají do výšky až 150 cm. Protože tato rostlina tvoří jen málokdy semena, množí se především vegetativně. Všechny části citronové trávy jsou charakteristické silně citronovou vůní. V čepelích, pochvách i plevách jsou totiž exkreční buňky se silicemi. Jsou to silice citral, nerol, limonen, linalool a geraniol. Dále citronová tráva obsahuje flavonoidy působící jako antioxidanty. Díky obsaženým látkám lze tedy citronovou trávu zařadit i mezi léčivé rostliny.\n\nCitronová tráva se využívá do kosmetických přípravků, k výrobě parfémů, solí do koupele, esenciálních olejů či k přípravě lahodného citronového čaje. V asijské kuchyni se používá k dochucování pokrmů. Do jídel se obvykle využívají cibulovité konce trávy, které se nakrájí na plátky. Tužší stonky jsou používány jako koření. Obvykle se citronová tráva kombinuje s česnekem, koriandrem, paprikou či šalotkou. Lze ji využít v čerstvém, zmraženém, sušeném i konzervovaném stavu, výrazné citronové aroma tím neztrácí.\nJe také přidávána do vonných tyčinek, protože odpuzuje hmyz.\n\nSnižuje cholesterol v krvi, působí blahodárně na nervové choroby, horečky, malárii a chřipky. Čaj z listů citronové trávy usnadňuje trávení, zvyšuje schopnost koncentrace, stimuluje laktaci a napomáhá detoxikovat játra, močový měchýř a ledviny. V roce 2006 zjistil výzkumný tým Ben Gurionovy univerzity v Negevu v Izraeli, že užívání citronové trávy způsobuje programovanou smrt nádorových buněk, zatímco normální buňky jsou ponechány nepoškozené.\n\nV České republice se dá citronová tráva pěstovat pouze jako přenosná rostlina, protože není mrazuvzdorná. Doporučuje se pěstovat na plném slunci v propustné hlinito-písčité zemině. Vyžaduje pravidelné zalévání a přihnojování. Vzhledem k jejímu následnému gastronomickému využití jsou vhodná pouze přírodní hnojiva.\n\nCitronová tráva dobře přezimuje na světlém místě, při pokojové teplotě či v chladnějších prostorech a při omezené zálivce.\n\n"}
{"id": "566094", "url": "https://cs.wikipedia.org/wiki?curid=566094", "title": "Castellers de la Vila de Gràcia", "text": "Castellers de la Vila de Gràcia\n\nCastellers de la Vila de Gràcia jsou dobrovolným spolkem \"castellers\" (čti kastejers) z Vila de Gràcia, založeným v roce 1996 za účelem stavět lidské věže. V katalánštině se pro tým \"castellers\" používá slovo \"colla\" (čti koja), jehož význam odkazuje na skupinu přátel.\n\nPrvní 4 de 8 (4 de 8, neboli 4 krát 8, je \"věž\" o 8 patrech, přičemž patro je tvořeno 4 osobami) byla tímto týmem sestavena (\"sestavit\" \"věž\" znamená postavit ji a následně rozebrat, aniž by spadla) 17. srpna 2003 na náměstí Plaza de la Vila de Gràcia v rámci slavností Festa Major de Gràcia.\n\nHistoricky nejpovedenější vystoupení, známé jako \"Tripleta Gracienca,\" se skládalo z \"3 de 9 amb folre, 4 de 9 amb folre, 3 de 8 amb agulla\" a dále \"Pilar de 7 amb folre\" a událo se u příležitosti \"Diada Castellera de la Mercè\" dne 24.10. 2014.[\n\nCastellers de Vila de Gràcia se od roku 2002 pravidelně účastní soutěže ve stavění věží Concurs de castells, která se pořádá každé dva roky v Tarragoně, a to v letech 2002, 2004, 2006 a 2008, 2010, 2012 a 2014. V roce 2014 dosáhla historického úspěchu, a to umístění na 5. místě.\n\nObecně je tento tým znám jako \"colla dels blaus\" (modrá \"colla\") díky barvě své košile, nebo jako \"colla dels estudiants\" (\"colla\" studentů), jelikož vždy bylo tradicí, že mládež tvořila jeho součást.\n\n\"Lidské věže\" nejsou v Gracii žádnou novinkou. První historické odkazy se datují již od konce 19. století až do počátku 30. let 20. století. Kolem roku 1890 vznikla \"colla\" tvořena obyvateli pocházejícími z oblasti Camp de Tarragona, kteří byli nuceni se přestěhovat z důvodu krize způsobené révokazem, tzv. Xiquets de Gràcia. Tito noví obyvatelé Villa de Gracia, která v té době netvořila součást Barcelony, se tak ocitli v prostředí příhodném pro rozvoj castellerské činnosti ve formě lokálního kolektivu. Existují důkazy, že tento kolektiv byl aktivní již v období od 80. let 19. století, mezi lety 1900 a 1910, a také během druhého desetiletí 20. století. Většina vystoupení se konala v průběhu slavností Fiesta Mayor de Gracia.\n\nHistorie současných Castellers de Vila de Gràcia se započala na počátku 90. let 20. století, kdy skupina mladých lidí, zapojených do kulturního dění této populární čtvrti Barcelony a zapálených pro stavbu \"lidských věží\", začíná přemýšlet o vytvoření vlastního týmu \"castellers\". Tento nápad nabývá konkrétní podoby na první schůzi v říjnu 1996, kde se o něm poprvé začíná jednat. Vše nakonec vyústilo v první zkoušku, která se konala 23. listopadu téhož roku na náměstí Plaza del Sol, a které se zúčastnilo na třicet lidí.\n\nPrvní veřejné vystoupení tohoto nového týmu \"castellers\" se konalo v únoru 1997 v rámci slavností Santa Eulalia na náměstí Plaza de Sant Jaume v Barceloně, kde postavili dva \"pillars de 4\" (pillar de 4, neboli pilíř o 4, má čtyři patra, přičemž na každé patro připadá jedna osoba. Jedná se o nejjednodušší možnou konstrukci, kterou může tým \"castellers\" sestavit). První vystoupení na náměstí Plaza de la Vila de Gràcia, které je považováno za jejich domácí prostředí, se konalo 4. března 1997. Vystoupení se zúčastnilo kolem šedesáti lidí a bylo sestaveno několik základních konstrukcí.\n\nDo světa stavění \"lidských věží\" oficiálně vstoupili 4. května roku 1997, kdy poprvé, za podpory týmů Castellers de Terrassa, Castellers de Sants a Castellers de Sant Andreu de la Barca, úspěšně sestavili \"věž\" o šesti patrech. Toto rané období bylo obdobím velkých vzestupů i pádů. Celoroční práce však nakonec přinesla své ovoce, když se 23. listopadu podařila konstrukce \"věže\" o sedmi patrech: 4 de 7.\n\nBěhem následujících let se \"colla\" z Grácie dále vyvíjela a etablovala se jako \"colla\" sedmi. To platilo až do 6. října 2002, kdy za účelem 19. ročníku soutěže ve stavění věží v Tarragoně (XIX Concurs de castells de Tarragona), poprvé slavnostně sestavila 4 de 8, čemuž navíc předcházela úspěšná konstrukce 2 de 7 v předešlém kole.\n\nV následujících sezonách postupně začali být známi jako colla osmi, ale k největšímu skoku došlo v roce 2013, kdy postavili \"2 de 8 amb folre\" a další důležité věže o výšce 8 - 5 de 8 (Reus), 4 de 8 amb l'agulla (Vilafranca del Penedès) a dále pilar de 6 během Mercè.\n\nBěhem roku 2013 došlo k dalšímu překvapení. Na concursu 2012 se pokusili o 3 de 9, ovšem bez úspěchu, ale díky usilovnému tréninku během zkoušek se jim podařilo v říjnu 2013 postavit (nikoli rozebrat) 3 de 9 amb folre u příležitosti Diada del Roser (Vilafranca del Penedès). Sestavit (již včetně rozebrání) se jim podařilo až v srpnu 2014 během Festa Major de Gràcia. Dalším úspěchem bylo sestavení 3 de 8 amb l'agulla u přiležitosti Diada de la Mercè, společně s 3 de 9 amb folre a 4 de 9 amb folre. Pro tuto kombinaci se používá název Tripleta Gracienca. Tu si dále zopakovali u příležitosti concursu v Tarragoně v říjnu stejného roku a zajistili si tak 5. pozici.\n\n\"Colla\" z Grácie je také již od prvních měsíců své existence doprovázena vlastní skupinou \"grallers\" (čti grajers), která kromě toho, že doprovází hudbou každé vystoupení castellers, slouží také jako škola hry na hudební nástroj gralla.\n\nV roce 1999 bylo uděleno Castellers de Vila de Gràcia čestné vyznamenání města Barcelony. Taktéž se stali členy spolku lidové kultury v Grácii.\n\nZkoušky Castellers de Vila de Gràcia probíhaly na několika místech čtvrti Grácia. Mezi nejvýznamnější patří škola Josepa Maria Jujola, kulturní centrum této čtvrti a bývalá škola OSI. Od roku 2002 až do roku 2012 probíhaly zkoušky v budově školy Reina Violant (ulice Trilla, č.p.18, Gràcia, Barcelona).\n\nOd roku 2012 se konají v l'Espai Cultural Albert Musons, známý také jako Can Musons (Carrer de n'Alzina, 7, Barcelona). Konají se každé úterý a pátek od 20 do 23 hodin.\n\nOd roku 1998 Castellers de Vila de Gràcia vysílají rádiový pořad s castellerskou tematikou, který se nazývá \"Terços amunt!\" (Třetí patro nahoru!), na vlnách rádia Ràdio Gràcia (107.7 FM). Tento pořad se bez přestávek vysílá až dodnes. V roce 2010 byla pořadu \"Terços amunt\" udělena cena Vila de Gràcia za nejlepší komunikační počin.\n\nNejvýznamnější aktivitou Castellers de Vila de Gràcia, kterou provozují již od roku 2001, je však organizace výzdoby náměstí Plaza de la Vila de Gràcia v průběhu slavností Festa Major de Gràcia.\n\nCastellers de Vila de Gràcia se zúčastnili čtyř ročníků soutěže ve stavění věží v Tarragoně. Níže jsou uvedeny ročníky soutěže, kterých se \"colla\" z Grácie zúčastnila, včetně věží, které sestavila, i jejich konečné umístění:\n\n\nVystoupení, která proběhla mimo území hovořící katalánštinou:\n\nVystoupení, která proběhla na územích hovořících katalánštinou (mimo území Katalánska)\n\n\"Cap de Colla\" je osobou, která nese největší zodpovědnost za technickou stránku castellerů.\n\n\n"}
{"id": "566107", "url": "https://cs.wikipedia.org/wiki?curid=566107", "title": "Evan Handler", "text": "Evan Handler\n\nEvan Handler (* 10. ledna 1961, New York, USA) je americký herec a spisovatel židovského původu. Mezi jeho nejznámější role patří ztvárnění Harryho Goldenblatta v seriálu \"Sex ve městě\" a Charlieho Runkla v seriálu \"Californication\".\n\nNarodil se v New York City jako syn specialistky na dušení zdraví Enid Irene a majitele reklamní agentury Murry Raymonda Handlera. Vystudoval střední školu Hendrick Hundson High School v newyorské čtvrti Montrose a později hereckou konzervatoř Juilliard School. Školu však opustil v roce 1980, když mu byla nabídnuta role ve filmu \"Večerka\" (\"Taps\").\n\nV roce 2003 se oženil s italskou chemičkou Elisou Atti, se kterou vychovává dceru Sofii Clementinu Handler, která se jim narodila 17. ledna 2007.\n\nBěhem své herecké kariéry se objevil v následujících dramatech a sitcomech: \"Odpočívej v pokoji\", \"Zákon a pořádek\", \"Západní křídlo\", \"Miami Vice\", \"Sex ve městě\", \"Studio 60\", \"Ed\", \"Přátelé\", \"Ztraceni\" a \"24 hodin\". Spoluúčinkoval v sitcomech televize ABC \"Však ty víš\" a \"Hot Properties\" a hrál v neúspěšném sitcomu televize FOX s názvem \"Woops!\". V roce 2000 ztvárnil Larryho Fine v biografickém filmu The Three Stooges. V současné době (2010) hraje v televizním seriálu \"Californication\", kde ztvárňuje postavu Charlieho Runkla, jenž je nejlepším přítelem a agentem hlavní postavy Hanka Moodyho, kterého ztvárnil David Duchovny.\n\nKromě herectví je Handler rovněž spisovatel. Jeho první kniha \"Time On Fire: My Comedy of Terrors\" je autobiografickým vyprávěním jeho osobního boje s akutní myeloidní leukémií, kterou prodělal zhruba v 25 letech. Jeho druhá kniha s názvem \"It's Only Temporary...The Good News and the Bad News of Being Alive\" byla vydána v květnu 2008.\n\n"}
{"id": "566108", "url": "https://cs.wikipedia.org/wiki?curid=566108", "title": "František Černý (divadelní historik)", "text": "František Černý (divadelní historik)\n\nFrantišek Černý (21. února 1926, Jaroměř – 12. června 2010, Praha) byl český teatrolog, historik českého divadla a pedagog.\n\nV letech 1937–1945 absolvoval reálné gymnasium v rodné Jaroměři a současně se vyučil zahradníkem. Jeho otec František (1896–1968) i bratr Jan (1928–1980) byli uznávanými šlechtiteli květin.\n\nPo druhé světové válce studoval na Filozofické fakultě Univerzity Karlovy v Praze estetiku a slovanskou filologii. V roce 1949 získal titul PhDr. V letech 1949–1951 byl zaměstnán v Ústavu pro českou literaturu (ÚČL) a současně externě vyučoval na pražské DAMU, kde se stal v roce 1953 docentem. V témže roce se podílel se na vytvoření Památníku národního písemnictví v Praze.\n\nV roce 1956 založil Kabinet pro studium českého divadla při Ústavu české literatury, který do roku 1969 externě vedl. V letech 1956–1988 zde působil jako hlavní redaktor při přípravě rozsáhlé publikace \"Dějiny českého divadla\", vydané nakladatelstvím ACADEMIA v letech 1968–1983 (I. svazek 1968, II. svazek 1969, III. svazek 1977, IV. svazek 1983).\n\nČinnost na Filozofické fakultě UK:\n\nV roce 1992 odešel do důchodu. V letech 1992–1997 byl předsedou Společnosti bratří Čapků.\n\nPodílel se dlouhodobě na rozvoji mezinárodních kontaktů české teatrologie, od roku 1965 vykonával významné funkce v exekutivě organizace FIRT – IFTR (Mezinárodní federace pro divadelní výzkum), přičemž v letech 1967–1971 byl jejím prezidentem .\n\nVedl přípravu organizace výstavy Národní divadlo 1883–1983 pro Národní muzeum a připravil nebo se podílel i na dalších výstavách. Přednášel na zahraničních univerzitách a kongresech.\n\nOd poloviny 50. let publikoval divadelní kritiky a články o divadle v odborné literatuře a tisku. Používal příležitostně šifer fč, F.Č., -fčr-.\n\nČestné občanství MČ Praha 2 mu bylo uděleno 3. května 2006.\n\nZemřel po krátké nemoci v červnu 2010.\n\n\nDále se podílel na publikacích zpracovaných kolektivy autorů (např. Dějiny českého divadla) a hojně přispíval do sborníků, např.:\n\n\n\n"}
{"id": "566109", "url": "https://cs.wikipedia.org/wiki?curid=566109", "title": "Velký Vont", "text": "Velký Vont\n\nVelký Vont je náčelník chlapecké organizace Vontů ze Stínadel objevující se v komiksu Rychlé šípy Jaroslava Foglara.\n\nVelký Vont svolává Vontskou radu a organizuje dění ve Stínadlech. Odznakem Velkého Vonta je Ježek v kleci.\n\nV knize Záhada hlavolamu se odehrává volba Velkého Vonta, přičemž kandidáty jsou Otakar Losna a Štěpán Mažňák. Dalším Velkým Vontem se v knize Stínadla se bouří stal Vláďa Dratuš.\n\nV roce 2014 rozhodlo zastupitelstvo města Dobříš o pojmenování několika nových ulic na motivy díla Jaroslava Foglara. Jednou z nich je i ulice Velkého Vonta.\n\n"}
{"id": "566112", "url": "https://cs.wikipedia.org/wiki?curid=566112", "title": "Oklahoma City Barons", "text": "Oklahoma City Barons\n\nOklahoma City Barons byl profesionální americký klub ledního hokeje, který sídlil v Oklahoma City ve státě Oklahoma. Své domácí zápasy hráli \"Baroni\" v tamní aréně Cedar Cox Convention Center. Klub byl farma mužstva NHL Edmonton Oilers, který předtím užíval jako svůj záložní celek Springfield Falcons. Klubové barvy byly modrá, oranžová a bílá.\n\nNázev Oklahoma City Barons si zvolili na internetu fanoušci. V každé sezoně si zahrál play off. V ročníku 2011/12 vyhrál divizi, v letech 2012 i 2013 došel až do finále konference.\n\nV letech 1965–1977 a 1992–2009 působil v Oklahomě celek Oklahoma City Blazers, který hrál nižší Central Hockey League. Blazers působili od roku 2002 v aréně, která byla domovem Barons.\n\nV sezoně 2015/16 bude klub nahrazen v soutěži celkem Bakersfield Condors.\n\n\nZdroj: \n\nZdroj: \n\n"}
{"id": "566120", "url": "https://cs.wikipedia.org/wiki?curid=566120", "title": "Foxconn", "text": "Foxconn\n\nFoxconn ( ) je nadnárodní korporace s hlavním sídlem na Tchaj-wanu v Tchu-čchengu v okrese Tchaj-pej. V České republice má továrny v Pardubicích a Kutné Hoře.\n\nJe celosvětově největším výrobcem elektroniky a počítačových součástek, které zejména vyrábí pro jiné firmy. Mezi jeho výrobky patří například Mac mini, iPod, iPad a iPhone pro Apple, základní desky pro Intel, komponenty různé objednávky pro Hewlett-Packard a Dell, PlayStation 2, PlayStation 3 a Playstation 4 pro Sony, Wii pro Nintendo, Xbox 360 pro\nMicrosoft, různé mobilní telefony pro Motorolu a zařízení značky Cisco.\n\nFirma vznikla v roce 1974 jako výrobce plastových výrobků (zejména konektorů) a dodnes ji řídí Terry Gou, který ji založil. Na Tchajwanské burze se objevila v roce 1991.\n\nPrvní továrnu v Čínské lidové republice otevřela v Šen-čenu v roce 1988. Tato továrna je dnes největší firemní továrnou — má více než 330 000 zaměstnanců.\n\nV roce 2010 se firma rozhodla zareagovat na sérii sebevražd svých dělníků tím, že je přiměje zavázat se, že se nebudou zabíjet.\n"}
{"id": "566121", "url": "https://cs.wikipedia.org/wiki?curid=566121", "title": "Hurtado Pérez", "text": "Hurtado Pérez\n\nHurtado Pérez SJ (asi 1526 Mula, Španělsko – 1594 Olomouc) byl jezuitský teolog a první rektor Jezuitské koleje v Olomouci, která se r. 1573 stala univerzitou.\n\nPocházel ze Španělska, v roce 1553 vstoupil do jezuitského řádu, studoval v Římě. Roku 1555 se stal magistrem svobodných umění a byl poslán jako spolupracovník Petra Canisia na jezuitské koleje v Ingolstadtu a ve Vídni. V letech 1557-1558 působil i na jezuitské koleji v Praze, pak odešel založit kolej v Ojvíně v Horní Lužici. Zakládal i jezuitskou kolej v Trnavě, byl jejím druhým rektorem (1562-1566, kolej posléze zanikla a byla obnovena později). V srpnu 1566 přichází do Olomouce, kde zakládá jezuitskou kolej a stává se jejím prvním rektorem. Tuto funkci vykonával až do září roku 1580, a protože jezuitská kolej dostala roku 1573 právo udělovat akademické grády, stal se i prvním rektorem Olomoucké univerzity. Po roce 1580 byl zpovědníkem biskupa Stanislava Pavlovského, roku 1586 byl poslán vyučovat do Prahy, ale pak si jej biskup vyžádal znovu do Olomouce. Tam zůstal až do své smrti roku 1594.\n\n\n"}
{"id": "566122", "url": "https://cs.wikipedia.org/wiki?curid=566122", "title": "Mišne Tora", "text": "Mišne Tora\n\nMišne Tora ( , „Opakování / učení zákona / Tóry“), někdy uváděná též jako Jad chazaka ( , „Silná ruka“, podle verše ) je halachický kodex shrnující židovské náboženské právo. Autorem tohoto díla je Moše ben Majmon, zvaný též Maimonides, sefardský rabín, lékař a filosof (1135–1204).\n\nMišne Tora vznikala v letech 1168–1177, během Maimonidova pobytu v Egyptě. Tomuto dílu předcházela Maimonidova práce na arabsky psaném komentáři k Mišně a rovněž původně arabsky psané, ale posléze do hebrejštiny přeložené \"Sefer ha-micvot\" (Knize přikázání).\n\nMišne Tora byla koncipována jako shrnutí dosavadní ústní právní tradice judaismu zapsané v Mišně, Talmudu, Toseftě a dalších halachických dílech. Cílem bylo látku obsaženou v Talmudu systematizovat, v rámci možností zjednodušit a čtenáři podat jasný a srozumitelný přehled a výklad náboženského zákona.\n\nMišne Tora je psána hebrejsky (na rozdíl od tehdejšího úzu, který panoval mezi židy v arabském kulturním prostředí psát knihy arabsky nebo judeorabsky). Forma hebrejštiny, kterou použil Maimonides je blízká hebrejštině Mišny, na kterou Mišne Tora navazovala. Maimonides dále stručný právnický jazyk Mišny upravil a vytvořil nový styl hebrejštiny, který se stal jedním z ukázkových příkladů rabínské středověké hebrejštiny a ovlivnil i pozdější hebrejsky píšící autory, včetně zakladatele moderní hebrejštiny Eli'ezera Ben Jehudu a nositele Nobelovy ceny Š. J. Agnona.\n\nJednotlivé traktáty Mišne Tora jsou uspořádány a sestaveny systematicky podle témat – nevyskytují se v nich proto tzv. \"darchej agav\" (dosl. „mimochodem“; přen. vedlejší narativní úseky v textu Mišny nebo Gemary nesouvisející přímo s hlavním tématem). Ačkoli je tedy Mišna a informace v ní obsažené výchozím bodem většiny traktátů, Mišne Tora neobsahuje informace, které přímo s tématem nesouvisí a naopak obsahují Maimonidovy dodatky, které se týkaly rozdílů mezi praxí Mišny a halachickou praxí v jeho vlastní době.\n\nV Mišne Tora nejsou uvedeny dřívější prameny pro jednotlivá halachická ustanovení (tj. především jednotlivé rabínské diskuse). Tento postup, při němž došlo k vynechání „řetězu tradice“ (hebrejsky šalšelet ha-kabala) někteří Maimonidovi současníci i následovníci kritizovali.\n\nMišne Tora se skládá ze čtrnácti knih (\"sfarim\"; 14 je též numerická hodnota slova , ruka). Tyto knihy jsou rozděleny osmdesáti tří pojednání, které se dále dělí na 982 kapitol (\"prakim\") a ty pak na menší úseky (\"halachot\")\n\nMišne Tora získala Maimonidovi na jedné straně pověst jako velkého znalce halachy, na druhé straně se setkala i s opozicí, která kritizovala především vynechání právních pramenů halachy. Mezi její největší oponenty patřil rabi Avraham ben David z Posquières (Ravad III.) Vliv a styl Mišne Tora se projevil i na dalších dílech jako \"Tur\" Ja'akova ben Ašera a \"Šulchan aruch\" Josefa Kara.\n\n"}
{"id": "566123", "url": "https://cs.wikipedia.org/wiki?curid=566123", "title": "Charlotte Checkers", "text": "Charlotte Checkers\n\nCharlotte Checkers je profesionální americký klub ledního hokeje, který sídlí v Charlotte ve státě Severní Karolína. Do AHL vstoupil v ročníku 2010/11 a hraje v Atlantické divizi v rámci Východní konference. Své domácí zápasy odehrává v hale Bojangles' Coliseum s kapacitou 8 600 diváků. Klubové barvy jsou červená, černá, stříbrná a bílá.\n\nSvé domácí zápasy hrají Checkers v tamní aréně Bojangles' Coliseum. Tým je farmou účastníka NHL Carolina Hurricanes a v AHL nahradil Albany River Rats. V premiérové sezoně se Checkers probojovali do play off, kde došli až do finále konference, zatím se celek dále nedostal. Tým se stejným názvem i logem působil v letech 1993-2010 v ECHL, v sezoně 1995/96 dokonce soutěž vyhrál.\n\nV roce 2019 získali Checkers Calderův pohár.\n\nSpoluvytvořili rekord nejdelšího utkání historie soutěže, když prohráli devátého května 2018 ve 4. utkání 2. kola play off s Lehigh Valley Phantoms 2:1 brankou v čase 146:48.\n\n\n\nZdroj: \n\n\n\nZdroj: \n\nJake Bean, Clark Bishop, Patrick Brown, Trevor Carrick, Josiah Didier, Haydn Fleury, Julien Gauthier, Morgan Geekie, Tomáš Jurčo, Steven Lorentz, Stelio Mattheos, Roland McKeown, Zach Nastasiuk, Martin Nečas, Andrew Poturalski, Jacob Pritchard, Dan Renouf, Dennis Robertson, Nicolas Roy, Aleksi Saarela, Bobby Sanguinetti, Nick Schilkey, Jesper Sellgren, Jeremy Helvig (B), Alex Nedeljkovic (B), Dustin Tokarski (B)\n\n"}
{"id": "566124", "url": "https://cs.wikipedia.org/wiki?curid=566124", "title": "Ixion (planetka)", "text": "Ixion (planetka)\n\n(28978) Ixion je transneptunické těleso, patřící mezi tzv. plutina (tělesa Kuiperova pásu obíhající kolem Slunce v dráhové rezonanci s Neptunem 2:3). Objeven byl 22. května 2001 na Cerro Tololo Inter-American Observatory v Chile. Na základě pozorování Spitzerovým vesmírným dalekohledem byl jeho průměr odhadnut na 650 km.\n\n\n"}
{"id": "566127", "url": "https://cs.wikipedia.org/wiki?curid=566127", "title": "Ixion", "text": "Ixion\n\nJméno Ixion může označovat:\n\n"}
{"id": "566130", "url": "https://cs.wikipedia.org/wiki?curid=566130", "title": "French Open 2010 – smíšená čtyřhra", "text": "French Open 2010 – smíšená čtyřhra\n\nVítězem loňského ročníku byl americký pár Liezel Huberová a Bob Bryan. V letošním ročníku se však Bob Bryan mixu nezúčastnil a Huberová vytvořila 1. nasazený pár soutěže s Indem Maheshem Bhupathim, který skončil v 1. kole po prohře s tchajwansko-americkou dvojicí Čan Jung-žan a Eric Butorac.\n\nVítězem soutěže se stal slovinsko-srbský 6. nasazený pár Katarina Srebotniková a Nenad Zimonjić, který ve finále zdolal kazašsko-rakouskou dvojici Jaroslava Švedovová a Julian Knowle.\n\nV závorce je kolo, ve kterém hráči vypadli.\n\n"}
{"id": "566131", "url": "https://cs.wikipedia.org/wiki?curid=566131", "title": "Anton Burger", "text": "Anton Burger\n\nAnton Burger (19. listopadu 1911 Neunkirchen, Rakousko – 25. prosince 1991 Essen, Německo) byl rakouský nacista, za druhé světové války člen SS-Obersturmführer a vedoucí koncentračního tábora v Terezíně.\n\nNarodil se do rodiny obchodníka s papírem a i on se po základní škole vyučil obchodníkem. V roce 1930 vstoupil do rakouské armády a v roce 1932 se v Rakousku stal členem tehdy ještě zakázané NSDAP, proto byl z armády propuštěn. Poté ilegálně přejel do německého Lechfeldu, kde se stal členem tzv. \"Rakouské legie\". Jednalo se o malou skupinu exilových Rakušanů sympatizujících s NSDAP. Nedlouho poté vstoupil do SA. V roce 1935 získal německou státní příslušnost a během své nezaměstnanosti žil v kasárnách SA.\n\nDne 12. března 1938 se ve Vídni s \"Rakouskou legií\" zúčastnil tzv. \"anšlusu\". Poté se stal členem SS a pracoval ve vídeňském \"Ústředí pro vystěhování Židů\". Jeho šéfem byl Adolf Eichmann. V létě 1939 byl přeložen ve stejné funkci do Prahy a v dubnu 1941 byl povýšen na Untersturmführera. Na jaře 1941 byl přeložen do Brna.\n\nV únoru 1943 byl vyslán do Soluně, společně s SS-Hauptsturmführerem Dieterem Wislicenym, kde společně organizovali deportace Židů do koncentračního tábora Auschwitz-Birkenau. Během šesti měsíců bylo deportováno 46 000 lidí, kteří byli v Auschwitz-Birkenau usmrceni. Od 5. července 1943 se po Sigfriedovi Seidlovi stal vedoucím tábora v Terezíně. Sám sestavoval transportní listiny, sám usmrcoval terezínské vězně. V březnu 1943 se stal vedoucím referátu pro židovské otázky a vedoucím policie a SD (BdS) v Athénách. Jeho úkolem bylo deportovat židovské obyvatele Rhodosu a Korfu, něco kolem 7000 osob, do koncentračního tábora Auschwitz.\n\nPři skončení války se mu podařilo, že byl internován nepoznán v zajateckém táboře u Salzburgu, kdy ho teprve až v roce 1947 odhalili jako vedoucího tábora v Terezíně. V mezičase byl soudem v Litoměřicích odsouzen k smrti. Ze zajateckého tábora se mu podařilo uprchnout. Až do roku 1951 žil pod falešným jménem v rodném městě Neunkirchenu. Poté byl zatčen, ale už 9. dubna 1951 se mu znovu podařilo uprchnout. Pod falešným jménem \"Bauer\" žil v rakousko-německém pohraničí. V letech 1960–1961 byl správcem horské chaty. Pod jménem \"Wilhelm Bauer\" byl zaměstnán od roku 1962 do roku 1974 u firmy v německém Essenu. Po srdečním infarktu žil až do své smrti jako penzista v Německu. Až v roce 1994, více než dva roky po jeho smrti, byla jeho identita potvrzena za pomoci údajů lovce nacistů Simona Wiesenthala.\n\n\n"}
{"id": "566139", "url": "https://cs.wikipedia.org/wiki?curid=566139", "title": "Mistrovství světa v ledním hokeji 2011 (Divize II)", "text": "Mistrovství světa v ledním hokeji 2011 (Divize II)\n\nMistrovství světa v ledním hokeji 2011 (II. divize) se konalo od 4. do 10. dubna 2011 v Austrálii (Melbourne) a od 10. do 16 dubna v Chorvatsku (Záhřeb).\n\nPozn.: Jak oznámila IIHF, severokorejská reprezentace krátce před začátkem turnaje odřekla svou účast z finančních důvodů. Všechny naplánované zápasy tak byly podle pravidel kontumovány.\n\n"}
{"id": "566145", "url": "https://cs.wikipedia.org/wiki?curid=566145", "title": "Steinův rodinný dům", "text": "Steinův rodinný dům\n\nSteinův rodinný dům byl postaven ve funkcionalistickém stylu v letech 1925 a 1926 podle projektu architekta Ernsta Wiesnera. Nachází se v brněnském katastrálním území Stránice č. p. 23 (Masarykova čtvrť), ulice Barvičova č. o. 25 / Hlávkova č. o. 2.\n\nStavebníkem domu byl obchodní ředitel Telefonní a elektrické společnosti v Brně Willy Leo Stein (1884–1937?) se svojí rodinnou: manželkou Margarete (1890–1942), synem Janem Petrem (1912–1930) a dcerou Margarete (1925–1942). Margarete se svojí stejnojmennou dcerou byla začátkem roku 1942 transportována do koncentračního tábora Terezín, jejich poslední stopa končí v transportu z 9. května 1942 do vyhlazovacího tábora Sobibor.\n\nRodinný dům navrhl architekt Ernst Wiesner v době, kdy se stýkal s Adolfem Loosem, jehož vilami s polovalenými a kýlovými střechami byl ovlivněn. Realizace Steinova domu proběhla v letech 1925 a 1926. Jedná se o budovu ve tvaru prostého kvádru uprostřed zahrady na strmém jihozápadním svahu Žlutého kopce. Z ulice se proto dům jeví jako dvoupodlažní, ze zahrady třípodlažní. Hlavní vstup se nachází v severní straně budovy z ulice Barvičovy a je krytý nízkou polovalbovou střechou. Za malým zádveřím s dveřmi do přípravny jídel a kuchyně se nachází hala s vchody do pokoje sluhy, knihovny a velkého obývacího pokoje, který sloužil zároveň i jako jídelna. Spodní podlaží, přístupné schodištěm ze zádveří, sloužilo jako hospodářské zázemí domu se sklepem a garáží s vjezdem ze zahrady. Točité schodiště z haly v přízemí vede do centrální haly v horním podlaží. Odtud je přístupných pět ložnic (pro pána a paní domu, dceru, syna a hostinský pokoj) s koupelnou s WC a druhým samostatným záchodem. Schody z haly v horním podlaží vedou na půdu, která je kryta kýlovou střechou s lamelovým krovem. Jedním z mála výrazných prvků z vnějšího pohledu jsou komíny, které vystupují z atiky. Zahradní průčelí je členěno dvěma balkony z pokojů pána domu a dcery a částečně představenou garáží. Na její střeše se nachází terasa přístupná z obývacího pokoje a schodištěm ze zahrady.\n\nV roce 1937 došlo v zahradě k vybudování bazénu pro plavce s přiléhajícím dětským bazénkem. Vdova po staviteli, Margarete Steinová se svojí dcerou, musela svůj dům opustit zřejmě již na začátku druhé světové války. V budově následně sídlil vystěhovalecký fond pro Čechy a Moravu, v roce 1943 jej koupil Standartenführer SS Karl Schwabe, policejní ředitel a viceprezident země Moravskoslezské. Po válce byl dům v majetku národní správy, od roku 1948 Národní správy majetkové podstaty se sídlem v Praze. V současnosti je soukromým majetkem, částečně slouží jako obytný, část prostor zabírají kanceláře.\n\nDne 3. května 1958 bylo průčelí domu zapsáno na seznam kulturních památek.\n\n"}
{"id": "566146", "url": "https://cs.wikipedia.org/wiki?curid=566146", "title": "Mistrovství světa v ledním hokeji 2011 (Divize III)", "text": "Mistrovství světa v ledním hokeji 2011 (Divize III)\n\nMistrovství světa v ledním hokeji 2011 (III. divize) se konalo od 11. do 17. dubna 2011 v Kapském Městě v Jihoafrické republice.\n\n\n"}
