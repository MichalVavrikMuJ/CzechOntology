{"id": "730021", "url": "https://cs.wikipedia.org/wiki?curid=730021", "title": "Marcel Pipek", "text": "Marcel Pipek\n\nMarcel Pipek (* 8. října 1969 Jeseník) je český fyzicky handicapovaný cyklista. Závodí na handbiku v divizi B.\n\nOd dětství se věnoval sportu, nejdříve sportovní gymnastice, později motokrosu, ve kterém profesionálně jezdil i mezinárodní soutěže, včetně mistrovství Evropy a světa. Při hromadném pádu v závodě v Tübingenu v roce 1994 si přivodil poranění míchy. V roce 2002 začal závodit na handbicích, objevoval se v závodech Evropského poháru. Na mistrovství Evropy 2003 v Teplicích skončil druhý v časovce, čímž se nominoval na letní paralympijské hry 2004. Zde v silničním závodu skončil šestý, v časovce ale získal zlatou medaili. Krátce po LPH se zúčastnil mistrovství světa v extrémním maratonu (177 km), kde dojel jako druhý. V roce 2005 získal na mistrovství Evropy v Alkmaaru zlato v časovce a bronz v silničním závodu, o rok později vybojoval tytéž medaile v týchž disciplínách na světovém šampionátu v Aigle. Roku 2007 skončil na mistrovství světa v Bordeaux v časovce i silničním závodu pátý. Zranění jej limitovalo na letní paralympiádě 2008 v Pekingu, kde v časovce dojel na dvanácté příčce a silniční závod nedokončil.\n"}
{"id": "730025", "url": "https://cs.wikipedia.org/wiki?curid=730025", "title": "Džadída", "text": "Džadída\n\nDžadída (: , berbersky: \"ⴰⵍ-ⵊⴰⴷⵉⴷⴰ\") --s bývalými jmény al-Breyja (: ), Mazagan (: , berbersky: \"ⵎⴰⵣⴰⴳⴰⵏ\", Francouzský: \"Mazagan\", Portugalština: \"Mazagão\") a al-Mahdouma (: )-- je přístavní město na atlantském pobřeží Maroka, ve kterém žije bezmála 200 000 obyvatel. Patří k stejnojmenné provincii Al-Džadída v regionu Casablanca-Settat. V minulosti bylo součástí portugalské koloniální říše.\nHistorické opevnění centra města patří od roku 2004 mezi místa světového kulturního dědictví UNESCO. Na seznam památek chráněných UNESCEM bylo zařazeno jako výjimečný příklad prolnutí marockých a evropských vlivů. Za historicky zvláště významnou stavbu je považována cisterna pitné vody, která byla součástí prvního opevnění vybudovaného Portugalci - tzv. „Castelo Mazagao“, postaveném ještě ve stylu portugalských pozdně středověkých pobřežních pevností.\n\nPrvní stavby zde Portugalci začali stavět na přelomu 15. a 16. století, intenzivní fáze budování renesanční fortifikace města začala urychleně v roce 1541, po dobytí nedaleké portugalské pevnosti Santa Cruz na mysu Gué v oblasti dnešního Agádíru šarífou Abu Abdullahem Muhammadem I. z dynastie Saadů. Král Jan III., syn krále Manuela I. Šťastlivého, rozhodl o vybudování moderní pevnosti v „italském“ stylu a svěřil vedení skupiny nejlepších architektů země svému bratrovi Ludvíkovi (Luísovi, 1506-1555), který byl nadstandardně vzdělán jak v matematice, tak v architektuře.\n\nK renomovaným pevnostním architektům podílejícím se na budování pevnosti patřil Benedetto da Ravenna, jenž předtím působil ve službách Karla V., Joao de Castilho, jeden z nejvýznamnějších stavitelů manuelské éry, Diego de Torralva, patřící k hlavním portugalským renesančním architektům, i budoucí královský stavitel portugalských pevností Miguel de Arruda či Francisco de Holanda, který se právě vrátil ze studijní cesty v Itálii podpořené královským stipendiem.\n\nPevnost se v této oblasti plánovala postavit přibližně 20 let, uvažovalo se o ní již na sklonku vlády krále Manuela. Až v letech 1541-1542 tu v rekordním čase bylo vybudováno město obklopené na svou dobu jedním z nejmodernějších opevnění. Pevnost má přibližně osmiúhelníkový tvar se čtyřmi dominantními rohovými bastiony.\n\nV letech 1502 až 1769 bylo město v držení Portugalců pod jménem Mazagão. V roce 1769 jej získal marocký sultán Mohammad III. a tím byla ukončena portugalská přítomnost v severní Africe. Evakuované portugalské obyvatelstvo bylo z velké části přesídleno do Brazílie, kde založilo obec Nova Mazagão (ve státě Amapá).\n\nZ města probíhá vývoz mandlí, kukuřice, cizrny, ovčí vlny, vosku a vajec. Naopak je dovážena bavlna, cukr, čaj\na rýže. Kvalita místních pláží je ovlivněna znečištěním z přístavů a továren u pobřeží.\n\n\n\n"}
{"id": "730028", "url": "https://cs.wikipedia.org/wiki?curid=730028", "title": "Lothar Kunz", "text": "Lothar Kunz\n\nLothar Kunz (1. prosince 1892 Moravský Beroun – 19. února 1972 Schwalbach am Taunus) byl československý politik německé národnosti a meziválečný poslanec Národního shromáždění za Německý svaz zemědělců (Bund der Landwirte, BdL), později za Sudetoněmeckou stranu, po válce poslanec Německého spolkového sněmu.\n\nPo čtyři roky navštěvoval kadetní školu. Od roku 1912 byl důstojníkem. V letech 1914–1918 bojoval v první světové válce. Uprchl ze sovětského zajetí. V letech 1919–1920 studoval na zemědělské škole v Libverdě. Roku 1921 se stal krajským ředitelem úřadu BdL a roku 1926 zemským ředitelem úřadu BdL pro Moravu a Slezsko.\n\nProfesí byl majitelem usedlosti. Podle údajů z roku 1935 bydlel v Moravském Berouně.\n\nPo parlamentních volbách v roce 1935 se stal poslancem Národního shromáždění. Po sloučení Německého svazu zemědělců se Sudetoněmeckou stranou přešel v březnu 1938 do jejího poslaneckého klubu. Poslanecké křeslo ztratil na podzim 1938 v souvislosti se změnami hranic Československa.\n\nOd roku 1938 byl úředníkem Říšského zásobovacího úřadu a vedoucím krajského zemědělského spolku v Moravském Berouně. Za války se politicky angažoval v nacistickém režimu. Po válce byl v červenci 1945 internován a roku 1946 vysídlen do Německa, zpočátku do Frankfurtu. Usadil se v Hesensku a politicky byl aktivní ve vyhnaneckých organizacích, včetně politické strany Gesamtdeutscher Block/Bund der Heimatvertriebenen und Entrechteten (GB/BHE), kterou spoluzakládal a jejímž zemským předsedou pro Hesensko se stal roku 1951. V letech 1953–1957 působil jako poslanec Německého spolkového sněmu za GB/BHE.\n\n"}
{"id": "730034", "url": "https://cs.wikipedia.org/wiki?curid=730034", "title": "Oldřich Lomecký", "text": "Oldřich Lomecký\n\nOldřich Lomecký (* 9. ledna 1957 Praha) je český politik, v letech 2010 až 2018 starosta městské části Praha 1, bývalý člen TOP 09.\n\nAbsolvoval Fakultu elektrotechniky ČVUT. Následně pracoval jako konstruktér elektronických měřících systémů televizních vysílačů, potom jako obchodní ředitel divize měřících přístrojů v Tesle se zaměřením na export. Na stáži na fakultě ekonomie v belgickém Lutychu se posléze věnoval mezinárodnímu obchodnímu právu, ekonomice a účetním standardům EU. Po návratu pracoval na pozici ředitele a obchodního ředitele v několika menších soukromých společnostech zabývajících se mezinárodním obchodem a turistickým ruchem.\n\nKoaliční smlouva podepsaná 27. října 2010 určila vládnoucí koalici v Praze 1 ve složení TOP 09, ČSSD a Věci veřejné. V květnu 2011 však tato spolupráce skončila vystoupením Věcí veřejných z koalice poté, co Oldřich Lomecký obvinil místostarostku za Věci veřejné Janu Pařízkovou, že věděla o sledování politiků bezpečnostní agenturou ABL. Dvoučlenná koalice dvou zbývajících členů – TOP 09 a ČSSD – však měla v Zastupitelstvu Městské části Praha 1 i nadále pohodlnou většinu. Koaliční smlouva podepsaná po volbách v roce 2014 určila vládnoucí koalici v Praze 1 ve složení TOP 09, ČSSD a Občanská demokratická strana.\n\nV komunálních volbách v roce 2018 obhájil z pozice lídra kandidátky TOP 09 post zastupitele městské části Praha 1. Nepodařilo se mu však stát se součástí nové koalice a v polovině listopadu 2018 jej ve funkci starosty městské části nahradil Pavel Čižinský. Následně z TOP 09 vystoupil a v březnu 2019 rezignoval na svůj zastupitelský mandát.\n\nPo vážném zranění v roce 1997 nastoupil o rok později do České obce sokolské na pozici ředitele Tyršova domu s kompetencí řízení komerčních aktivit tohoto občanského sdružení. V pozdějších letech byl jako aktivní sportovec a člen sokolské jednoty TJ Sokol Praha Vršovice II. postupně zvolen do nejvyšších činovnických funkcí v Sokole až do pozice 1. místostarosty ČOS.\n\nV březnu 2018 Lomecký obvinil Davida Bodečka, který ve volbách do zastupitelstva Prahy 1 úspěšně kandidoval za Piráty, že je součástí „zločinného spolčení“ s vyšetřovatelem případu privatizace bytu v centru Prahy, protože oba jsou podle Lomeckého homosexuálové a „Patří do stejné gay komunity“. Lomecký podal jako starosta trestní oznámení na údajné spiknutí v gay komunitě proti radnici. Jitka Nazarská, předsedkyně místního sdružení Pirátů na Praze 1, na to reagovala slovy: „Bránit se proti vyšetřování majetkové kauzy vymyšlením spiklenecké teorie o vydírající gay komunitě za účelem zdiskreditování svého kritika a vyšetřujícího policisty považuji za naprostou nehoráznost. Takto by se neměl chovat žádný starosta.“\n\nV červnu 2019 byl Lomecký společně s dalšími zastupiteli a pracovníky úřadu městské části Praha 1 obviněn policií z prodeje městských bytů za částky, které byly nižší než obvyklé ceny. Měla tak vzniknout škoda za zhruba 40 milionů korun. \n\n"}
{"id": "730037", "url": "https://cs.wikipedia.org/wiki?curid=730037", "title": "Karel Kut", "text": "Karel Kut\n\nKarel Kut (4. září 1902 Německý Brod – 30. října 1961 Praha) byl československý politik a meziválečný poslanec Národního shromáždění za Národní sjednocení, později za Národní ligu.\n\nProfesí byl novinářem. Podle údajů z roku 1935 bydlel v Praze. Překládal z italštiny.\n\nPočátkem 30. let 20. století patřil do politické strany Národní liga a v jejím rámci k předákům mládežnického křídla, které se vyznačovalo vypjatým nacionalismem. Když Národní liga splynula do Národního sjednocení, stala se tato skupina základem pro obdobně orientované mládežnické hnutí Mladé Národní sjednocení. To se během 30. let dále radikalizovalo. Utvořilo pořádkové oddíly Šedá legie.\n\nPo parlamentních volbách v roce 1935 byl zvolen za Národní sjednocení do Národního shromáždění. Poslancem se stal ovšem až dodatečně v červnu 1935 poté, co se mandátu demonstrativně vzdal Jiří Stříbrný. V červnu 1937 vystoupil Kut z poslaneckého klubu Národního sjednocení a přešel do poslaneckého klubu formace Národní liga - Strana radikální, národní a demokratická, která navazovala na dřívější politické strany okolo Jiřího Stříbrného. V roce 1938 byla radikální fašistická skupina okolo Karla Kuta zvaná První linie vyloučena z Národní ligy.\n\nPoslanecký mandát si podržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově založené Strany národní jednoty.\n\n"}
{"id": "730041", "url": "https://cs.wikipedia.org/wiki?curid=730041", "title": "Střet králů", "text": "Střet králů\n\nStřet králů (A Clash of Kings) je druhá kniha z fantasy série \"Píseň ledu a ohně\" amerického autora George R. R. Martina. Navazuje na události popsané ve \"Hře o trůny\". Události následující knihy, \"Bouře mečů\", se ve zhruba první třetině časově překrývají s koncem \"Střetu králů\".\n\nKniha poprvé vyšla 16. listopadu 1998 ve Velké Británii, americké vydání přišlo až v březnu 1999. V roce 1999 vyhrála kniha cenu Locus (stejně jako předchozí díl Hra o trůny) a byla nominována na cenu Nebula.\n\nV češtině vyšlo první vydání ve dvou svazcích v roce 2001.\n\nV roce 2012 byla kniha adaptována jako druhá série seriálu HBO, který nese stejný název jako první série - Hra o trůny.\n\nKniha dějově přímo navazuje na Hru o trůny. V Západozemí začíná takzvaná válka pěti králů. Prvním z nich je Joffrey Baratheon v Králově přístavišti sedící na Železném trůně Sedmi království Západozemí. Dalšími dvěma jsou mladší bratři předchozího krále Roberta, Stannis a Renly Baratheonovi. Na severu byl svými vazaly králem prohlášen Robb Stark. Vládce Železných ostrovů, Balon Greyjoy, se rovněž prohlásí králem ostrovů. Zatímco Joffrey a bratři Baratheonové bojují o nadvládu nad Železným trůnem, Robb Stark a Balon Greyjoy o nezávislost svých království nad mocí Králova přístaviště.\n\nStannis Baratheon se rozhodne pohnout se ze svého sídla, Dračího kamene a získat podporu pro legitimizaci jeho nástupnictví po bratru Robertovi. Robb Stark posílá svého přítele a svěřence svého otce Theona Greyjoye za jeho otcem, vládcem Železných ostrovů, s žádostí o spojenectví proti Joffreymu na Železném trůnu. Stejně tak posílá vyjednávat svou matku Catelyn za nejmladším z Baratheonů Renlym, který má významnou finanční a vojenskou podporu bohatého rodu Tyrellů. Catelyn se setkává jak s Renlym, tak i se Stannisem Baratheony. Oba by rádi získali Robba na svou stranu, ale pouze jako svého vazala a nikoli krále samostatného severu. Odmítají návrh se ze všeho nejdřív vypořádat společnými silami s Lannistery v Králově přístavišti. Catelyn je nakonec svědkem toho, jak Renlyho zabije podivný stín (dílo Stannisovy čarodějky Mellisandry), a utíká společně s bojovnicí Brienne zpět do Řekotočí, rodného sídla rodu Tullyů. Lord Tully, otec Catelyn, podporuje samostatnost severu a vládu svého vnuka Robba.\n\nTheon Greyjoy předloží otci Robbův návrh spojenectví, ten ho ale odmítne, protože má v úmyslu něco docela jiného. Své bojovníky a svou jedinou dceru Ašu posílá dobývat Sever, který je bez vojenské moci Starků slabý. Theon, který se snaží Balonu Greyjoyovi dokázat, že je hoden být jeho dědicem, se rozhodne získat pro sebe Zimohrad, sídlo Starků. Robbovi bratři Bran a Rickon, které drží Theon jako rukojmí, utečou (ve skutečnosti se schovávají pod Zimohradem v rodových kobkách) a Theon místo nich zabije dva chlapce z nedalekého mlýna, aby neztratil tvář a Starkovi synové jsou prohlášeni za mrtvé. Zimohrad nakonec se svými muži poničí a vypálí Ramsay Sníh, bastard severského lorda Boltona, který nechá povraždit jak obyvatele hradu, tak přilehlého městečka a Theona vezme do zajetí.\n\nKdyž se o smrti svých synů dozví lady Catelyn, rozhodne se situaci řešit radikálně a snaží se zachránit alespoň své dcery. Propustí Jaimeho Lannistera, Robbova nejcennějšího zajatce, protože jeho bratr Tyrion (nyní pobočník krále Joffreyho) prohlásil, že pokud bude propuštěn Jaime, budou propuštěny i dcery Eddarda Starka. Chránit na cestě do Králova přístaviště má Jaimeho bojovnice Brienne.\n\nDo Králova přístaviště se mezitím inteligentní trpaslík Tyrion Lannister snaží vrátit cosi jako spravedlnost. Ochrání dokonce Sansu Stark před bitím, které jí uštědřuje Joffrey. Právě díky jeho inteligenci nakonec zůstane hlavní město a trůn v rukou Lannisterů, když jeho intrika pomůže vyhrát námořní bitvu proti Stannisovi u Králova přístaviště. Se zbytkem Stannisovy armády se pak vypořádají spojené síly lorda Tywina Lannistera a rodu Tyrellů, které pro Joffreyho věc pomohl získat správce královské pokladny Petyr Baeliš.\n\nArya Stark se na útěku z Králova přístaviště setkává s drsnou realitou války. Je svědkem mučení a zabíjení a nakonec se stává služkou na obřím hradě jménem Harrenov. Díky jejímu přičinění se Harrenov dostane do rukou jednoho ze severských lordů, Roose Boltona. Nakonec se ale rozhodne mu raději neodhalovat svou identitu a z Harrenova uteče.\n\nJon Sníh mezitím za Zdí opouští své bratry z Noční hlídky a na oko přebíhá na stranu Divokých. Ti mají v úmyslu dostat se přes Zeď do pohostinnějších jižních krajin. Jindy neslučitelné divoké kmeny se spojily pod vedením Manceho Nájezdníka, bývalého člena Noční hlídky a táhnou na jih. Jon se mezi Divokými seznamuje s rusovlasou dívkou Ygritte a zamilují se.\n\nDaenerys Targaryen mezitím na Essosu doputuje přes Rudou pustinu do města Qarth, kde její draci vzbudí senzaci. V místní čarodějné věži je také svědkem několika vizí a vyslechne několik vágních proroctví. Nakonec dospívá k názoru, že Qarth ji nemůže nic nabídnout a vydává se dál.\nKaždá kapitola je vyprávěna v er-formě z pohledu jedné z postav. Jejich stav mysli, názory a vztah k ostatním silně ovlivňuje styl vyprávění, takže ani jeden z pohledů se nedá popsat jako nezaujatý. Ve \"Střetu králů\" je devět takových postav a jedna postava, která je vypravěčem prologu.\n\n"}
{"id": "730043", "url": "https://cs.wikipedia.org/wiki?curid=730043", "title": "Franz Künzel", "text": "Franz Künzel\n\nFranz Künzel (3. března 1900 Horní Růžodol – 14. července 1985 Alsfeld) byl československý politik německé národnosti a meziválečný poslanec Národního shromáždění za Sudetoněmeckou stranu.\n\nVychodil národní školu v Kateřinkách a vyšší reálnou školu v Liberci. Maturoval roku 1918. V roce 1918 bojoval v první světové válce. V letech 1919–1923 studoval na zemědělské pobočce pražské německé techniky v Libverdě, kde získal titul inženýra. V letech 1924–1930 byl učitelem na německé rolnické škole ve Velkých Losinách. V letech 1930–1935 zastával funkci revizora, později ředitele, Ústředního svazu německých zemědělských družstev na Moravě, ve Slezsku a na Slovensku se sídlem v Brně. V letech 1932–1933 byl docentem na pedagogickém ústavu ministerstva zemědělství v Praze.\n\nProfesí byl hospodářským úředníkem. Podle údajů z roku 1935 bydlel v Brně.\n\nV období let 1935–1937 vedl úřad pro agrární politiku a zemědělské záležitosti při Sudetoněmecké straně. V letech 1936–1938 byl členem Sudetoněmecké zemědělské rady. Ve parlamentních volbách v roce 1935 se stal poslancem Národního shromáždění. Poslanecké křeslo ztratil na podzim 1938 v souvislosti se změnami hranic Československa.\n\nPo roce 1938 zasedal za NSDAP na Říšském sněmu v Berlíně. Po válce žil v Německu.\n\n"}
{"id": "730044", "url": "https://cs.wikipedia.org/wiki?curid=730044", "title": "Arin (Arménie)", "text": "Arin (Arménie)\n\nArin (arménsky Արին; dříve Daylakhlu a Dailakhlu) je malá vesnice v provincii Vajoc Dzor v Arménii. Vznikla v polovině 19. století na místě starší vesnice.\n\n"}
{"id": "730047", "url": "https://cs.wikipedia.org/wiki?curid=730047", "title": "Josef Kürbel", "text": "Josef Kürbel\n\nJosef Kürbel (25. března 1905 – ???) byl československý politik německé národnosti a meziválečný poslanec Národního shromáždění za Sudetoněmeckou stranu.\n\nProfesí byl stolařem. Podle údajů z roku 1938 bydlel ve Vimperku.\n\nPo parlamentních volbách v roce 1935 se stal poslancem Národního shromáždění. Mandát ale získal dodatečně, až v srpnu 1938, jako náhradník poté, co rezignoval poslanec Ludwig Wagner. Poslanecké křeslo ztratil už na podzim 1938 v souvislosti se změnami hranic Československa.\n\n"}
{"id": "730051", "url": "https://cs.wikipedia.org/wiki?curid=730051", "title": "Baltic Air Policing", "text": "Baltic Air Policing\n\nBaltic Air Policing je mise NATO, jejímž cílem je střežit vzdušný prostor Estonska, Lotyšska a Litvy, členů NATO bez nadzvukových bojových letounů. Mise probíhá od 30. března 2004, jednotlivé státy aliance se zde po několika měsících střídají v nasazení svých letadel.\n\nOd 1. května do 31. srpna 2009 střežily vzdušný prostor tří baltských států Vzdušné síly AČR s nasazením letounů JAS-39 Gripen. Jednalo se o první nasazení českých taktických letounů mimo vlastní území od druhé světové války. Zasahovaly např. proti ruským letounům An-26 a Su-24.\n"}
{"id": "730053", "url": "https://cs.wikipedia.org/wiki?curid=730053", "title": "Josef Lanc", "text": "Josef Lanc\n\nJosef Lanc (13. srpna 1888 Třemošnice – 30. července 1974 Praha) byl československý odborář, politik a meziválečný poslanec Národního shromáždění republiky Československé.\n\nPocházel z dělnické rodiny. Vyrůstal jako sirotek. Od jedenácti let pracoval na velkostatku Kopisty u Mostu, ve věku čtrnácti let nastoupil do smaltovny v Mostu. Od šestnácti let byl havířem na dole Julius II. Když mu bylo sedmnáct let, zemřel mu dědeček a Josef se pak stal živitelem rodiny. Byl aktivní v antimilitaristickém hnutí národně sociální mládeže pod vedením Hugo Kepky. Za světové války narukoval do rakousko-uherské armády, ale roku 1917 byl coby havíř z armády propuštěn. Profesí byl horníkem. Podle údajů z roku 1935 bydlel v Mostu.\n\nPo roce 1918 se angažoval v hornických odborech. Od roku 1922 byl členem závodní rady na dole Julius. Roku 1925 byl následně zvolen tajemníkem Jednoty horníků v Mostě.\n\nV parlamentních volbách v roce 1925 získal za Československou stranu národně socialistickou poslanecké křeslo v Národním shromáždění. Mandát obhájil v parlamentních volbách v roce 1929 i parlamentních volbách v roce 1935. Poslanecký post si oficiálně podržel do zrušení parlamentu roku 1939, přičemž ještě v prosinci 1938 přestoupil do poslaneckého klubu nově utvořené Strany národní jednoty. V poslanecké sněmovně se zaměřoval na obhajobu práv horníků. Byl aktivní v řešení Mostecké stávky roku 1932. V dubnu 1932 žádal o vydání zákona o mimořádných opatřeních proti bezdůvodnému propouštění horníků a omezování pracovních směn. Roku 1928 předložil parlamentu návrh na zřízení fondu pro hornickou sociální péči. Podporoval myšlenku postupného znárodnění uhelných dolů a koksoven.\n\nBěhem druhé světové války bydlel v Praze. Životopisný článek v \"Duchcovských novinách\" uvádí, že právě Lanc měl tehdy volně inspirovat český odboj k provedení atentátu na Heydricha v lokalitě, kde pak skutečně byl uskutečněn. Z terasy vily v ulici Pomezní bylo totiž pravidelně vidět Heydrichovu limuzínu, mířící na Pražský Hrad. V společenském rozhovoru, který vedl Lanc, řídící učitel Jan Zelenka-Hajský a mostecký učitel Roman Houska, měl Lanc prohlásit: „\"Tady by stačila jedna rána a byl by v Prčicích\".“\n\nPo roce 1945 Josef Lanc krátce zastával funkci místopředsedy Svazu zaměstnanců v hornictví. Brzy po únoru 1948 odešel do penze.\n\n"}
{"id": "730056", "url": "https://cs.wikipedia.org/wiki?curid=730056", "title": "Artavan", "text": "Artavan\n\nArtavan (arménsky Արտավան; dříve Dzhul) je malá vesnice v provincii Vajoc Dzor v Arménii. V blízkosti vesnice je most a starý hřbitov z 18. století.\n\n"}
{"id": "730057", "url": "https://cs.wikipedia.org/wiki?curid=730057", "title": "Alois Langer", "text": "Alois Langer\n\nAlois Langer (25. ledna 1893 Moravská Ostrava – 10. dubna 1945 Oranienburg) byl československý politik a meziválečný poslanec Národního shromáždění za Československou sociálně demokratickou stranu dělnickou.\n\nPůsobil jako odborový předák a politik. Byl funkcionářem Svazu kovodělníků, redaktorem odborového a regionálního tisku na Ostravsku. Od roku 1930 zastával funkci župního důvěrníka sociálně demokratické strany v ostravském kraji. V letech 1930–1938 byl členem ústředního výkonného výboru strany. V období let 1933–1938 byl členem představenstva strany. Působil rovněž jako referent hospodářského odboru a člen městské rady Moravské Ostravy. V roce 1937 se stal členem vedení sociální demokracie.\n\nProfesí byl redaktorem. Podle údajů z roku 1935 bydlel v Moravské Ostravě-Hulvákách.\n\nVe parlamentních volbách v roce 1935 získal poslanecké křeslo v Národním shromáždění. Poslanecký post si oficiálně podržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově založené Národní strany práce.\n\n1. září 1939 ho zatklo gestapo a byl uvězněn v koncentračním táboře Sachsenhausen-Oranienburg. Zde zemřel před koncem války při náletu.\n\n"}
{"id": "730061", "url": "https://cs.wikipedia.org/wiki?curid=730061", "title": "František Langr", "text": "František Langr\n\nFrantišek Langr (31. května 1881 Brno-Juliánov – 6. ledna 1948 Brno) byl český a československý politik a meziválečný i poválečný poslanec Národního shromáždění za Československou stranu národně socialistickou.\n\nVyučil se obuvníkem. Od roku 1898 se angažoval v národně sociálním mládežnickém hnutí v Brně, přičemž spoluzakládal jeho brněnskou organizaci. Byl tajemníkem nemocenské pojišťovny a redaktorem listu \"Moravský lid\" (po vzniku Československa pod názvem \"Socialistická budoucnost\"). Za druhé světové války byl hned 1. září 1939 zatčen v rámci Akce Albrecht der Erste a vězněn na Špilberku, v koncentračním táboře Dachau a koncentračním táboře Buchenwald. Po roce 1945 se vrátil do politiky a byl předsedou zemského výkonného výboru národních socialistů a členem předsednictva strany i jejího poslaneckého klubu.\n\nV parlamentních volbách v roce 1920 získal poslanecké křeslo v Národním shromáždění. Mandát obhájil v parlamentních volbách v roce 1925, parlamentních volbách v roce 1929 i parlamentních volbách v roce 1935. Od roku 1935 byl i místopředsedou sněmovny. Poslanecký post si oficiálně podržel do zrušení parlamentu roku 1939, přičemž krátce předtím ještě v prosinci 1938 přestoupil do nově ustavené Strany národní jednoty. Po osvobození byl v letech 1945-1946 poslancem Prozatímního Národního shromáždění a v letech 1946-1948 Ústavodárného Národního shromáždění za národní socialisty, kde působil rovněž jako místopředseda parlamentu. Zde setrval do své smrti v lednu 1948. Pak ho jako náhradník na postu poslance vystřídal Adolf Bouchal.\n\nProfesí byl soukromý úředník. Podle údajů z roku 1935 bydlel v Brně-Židenicích.\n\n"}
{"id": "730065", "url": "https://cs.wikipedia.org/wiki?curid=730065", "title": "Otto Liebl", "text": "Otto Liebl\n\nOtto Liebl (8. prosince 1903 Drmoul – 1969 Coburg) byl československý politik německé národnosti a meziválečný poslanec Národního shromáždění za Sudetoněmeckou stranu; za druhé světové války funkcionář NSDAP a SS.\n\nPracoval jako úředník v hutích. Profesí byl zaměstnanec. Podle údajů z roku 1935 bydlel v Jirkově.\n\nV rámci SdP patřil mezi její funkcionáře pocházející z odborářského prostředí. Ve parlamentních volbách v roce 1935 se stal poslancem Národního shromáždění. V listopadu 1937 vystoupil z poslaneckého klubu Sudetoněmecké strany a v dubnu 1938 se vzdal mandátu. Na jeho místo usedl Arthur Nickel.\n\nOd roku 1938 byl členem NSDAP. V roce 1939 se stal příslušníkem jednotek SS. V letech 1940–1941 zastával funkci krajského vedoucího NSDAP v Chomutově, v roce 1941 usedl do funkce krajského vedoucího NSDAP ve Falknově. V roce 1944 se uvádí jako krajský vedoucí NSDAP pro Falknov a Kraslice. Zároveň vedl odbočku Sicherheitsdienstu ve Falknově.\n\nPo roce 1945 žil ve Francích v Západním Německu. Byl členem sudetoněmecké vysídlenecké organizace Witikobund.\n\n"}
{"id": "730069", "url": "https://cs.wikipedia.org/wiki?curid=730069", "title": "Azatek", "text": "Azatek\n\nAzatek (arménsky Ազատեկ) je vesnice v provincii Vajoc Dzor v Arménii. Obyvatelé obce pochází ze Salmast, odkud odešli v roce 1828. V blízkosti se nachází kostel ze 17. nebo z 18. století a zřícenina tvrze známá pod jménem Smbataberd.\n\n"}
{"id": "730070", "url": "https://cs.wikipedia.org/wiki?curid=730070", "title": "Adolf Lischka", "text": "Adolf Lischka\n\nAdolf Lischka (16. února 1897 Vrchovany – ???) byl československý politik německé národnosti a meziválečný poslanec Národního shromáždění za Sudetoněmeckou stranu.\n\nProfesí byl zemědělským učitelem. Podle údajů z roku 1935 bydlel v Litoměřicích.\nV parlamentních volbách v roce 1935 se stal poslancem Národního shromáždění. Poslanecké křeslo ztratil na podzim 1938 v souvislosti se změnami hranic Československa.\n\n"}
{"id": "730073", "url": "https://cs.wikipedia.org/wiki?curid=730073", "title": "Seznam největších světových soch a sousoší", "text": "Seznam největších světových soch a sousoší\n\nToto je seznam největších světových soch a sousoší.\n\n\n\n\n\n\n"}
{"id": "730075", "url": "https://cs.wikipedia.org/wiki?curid=730075", "title": "Ján Líška", "text": "Ján Líška\n\nJán Líška též Jan Liška (4. června 1895 Liptovský Sv. Mikuláš – 28. listopadu 1959 Bratislava), byl československý politik a meziválečný poslanec Národního shromáždění za Československou živnostensko-obchodnickou stranu středostavovskou.\n\nVystudoval v Německu strojní inženýrství. Krátce působil na železnici, pak se stal úředníkem později tajemníkem obchodní a živnostenské komory v Bratislavě. Profesí byl generálním tajemníkem obchodní a živnostenské komory. Bydlel v Bratislavě.\n\nPo parlamentních volbách v roce 1929 se stal za Československou živnostensko-obchodnickou stranu středostavovskou poslancem Národního shromáždění. Mandát obhájil v parlamentních volbách v roce 1935. Poslanecké křeslo si oficiálně podržel do zrušení parlamentu roku 1939.\n\nPo Mnichovu se v říjnu 1938 podílel za živnostenskou stranu na dojednávání Žilinské dohody coby společné platformy slovenských stran ve prospěch autonomie a byl jedním ze signatářů její finální verze. V prosinci 1938 přešel do poslaneckého klubu Hlinkova slovenská ľudová strana - Strana slovenskej národnej jednoty, do které po přijetí Mnichovské dohody splynuly téměř všechny slovenské strany.\n\nV prosinci 1938 byl navíc zvolen do slovenského sněmu. Za tzv. slovenského štátu zastával funkci generálního ředitele cukrovaru v Nitře.\n\n"}
{"id": "730076", "url": "https://cs.wikipedia.org/wiki?curid=730076", "title": "Bardzruni", "text": "Bardzruni\n\nBardzruni (arménsky Բարձրունի; dříve Bartsruni a Sultanbek) je malá vesnice v provincii Vajoc Dzor v Arménii. Vesnice má malý kostel, dnes používán jako prodejna.\n\n"}
{"id": "730077", "url": "https://cs.wikipedia.org/wiki?curid=730077", "title": "Kostel svatého Petra a Pavla (Mělník)", "text": "Kostel svatého Petra a Pavla (Mělník)\n\nKostel svatých apoštolů Petra a Pavla v Mělníku je římskokatolický farní a proboštský kostel. Nachází se v sousedství mělnického zámku. Zdejší farnost má status proboštství jako upomínku na kolegiátní kapitulu, která zde existovala od počátku 11. století do roku 1421.\n\nKostel je jedním z nejstarších kostelů v Čechách. Trojlodnímu gotickému kostelu vévodí 60 metrů vysoká věž čtvercového půdorysu s barokním zakončením, která tvoří dominantu města a tyčí se nad soutokem Labe s Vltavou. Pod kněžištěm chrámu se nachází krypta s kostnicí. Vznik kostnice souvisí se hřbitovem, který kostel kdysi obklopoval, a kosti jsou zde ukládány už od 30. let 16. století. V kryptě jsou ostatky asi 15 tisíc lidí. \n\nAčkoliv první přímá písemná zmínka o mělnickém kostele pochází až z roku 1172, kdy kostel po zásahu blesku vyhořel, jsou počátky kostela kladeny do období kolem roku 1000 - doby kněžny Emmy († 1006), manželky českého knížete Boleslava II., ve druhé polovině 10. století největší zakladatelskou osobností. Zprvu byl pravděpodobně zasvěcen jen sv. Petrovi. Kolem roku 1380 proběhla přestavba původní románské baziliky v gotickém slohu. V letech 1483–1488 byla postavena nynější věž a ze stejné doby pochází také chrámové trojlodí, přičemž počátkem 16. století došlo ještě ke zvýšení hlavní chrámové lodi. Svou nynější podobu získal kostel v roce 1520, menší úpravy proběhly ještě po požárech v letech 1555 (renesanční štíty) a 1681 (barokní cibulovitá báň věže), jakož i při komplexní obnově kostela v letech 1910–1916. Kostel je od roku 1966 chráněn jako kulturní památka.\n\nArchitekt Kamil Hilbert, zjistil v letech 1913 a 1914, že torzo románské věže je nejstarší část kostela. Stojí v jihozápadním nároží chrámu a na ochozu najdeme polygon. nárožní věžičky. Domníval se, že patří k jedné ze dvou věží původní románské trojlodní basiliky. Díky patce a osmibokém dříku sloupku, nalezených při opravě chrámu v roce 1892 se můžeme shodnout na románské výstavbě kostela. Patka je shodná s dalšími šestnácti patkami v kryptě kostela sv. Václava ve Staré Boleslavi. Na klenbě je svorník s růžicí pánů z Landštejna, z doby Jana z Landštejna.\n\nV rámci Programu záchrany architektonického dědictví bylo v letech 1995-2014 na opravu památky čerpáno 3 370 000 Kč.\nI když je dnes interiér spíše barokní (mobiliář s obrazem apoštolů Petra a Pavla od Karla Škréty), stále zde najdeme plno gotických prvků. Například nástropní fresky presbytáře, cínová křtitelnice z roku 1578, s mladším dřevěným víkem s bohatou páskovou ornamentikou. ale také zde sídlí sousoší Snímání z kříže od Ferdinanda Maxmiliána Brokofa, nebo stříbrná gotická monstrance. \n\nNacházejí se zde tři lodi, na délku měří 40 metrů a v šířce naměříme 21,5 metrů. Klenba je podpírána šesti sloupy. Presbytář sklenut síťovou žebrovou klenbou (síťová klenba v níž žebra vytvářejí plynulé rytmické obrazce bez stop mechanických švů) a v závěru hvězdicovou žebrovou klenbou na štíhlé válcové přípory. Hlavní loď, otevřená do bočních lodí hrot. oblouky na hranolovitých pilířích, sklen. hvězdovou žebrovou klenbou na konzoly. Jižní boční loď třemi a severní boční loď čtyřmi poli křížové žebrové klenby. Severní předsíň má klenbu síťovou. Přízemí a 1. patro velké věže sklen. složitější síťovou klenbou a podvěží starší věže sklen. křížovou klenbou.\n\nKrypta pod presbytářem má křížovou klenbu s lunetami. Na klenbě presbytáře je figurální a ornamentální malba z roku 1583. V kryptě se nachází kostnice s kostmi 10 až 15 tisíc lidí z kostelního hřbitova. Kosti se původně ukládaly bez ladu a skladu poté, co byly vybrány ze země zejména při morových epidemiích kvůli nedostatku místa na pohřbívání. Po roce 1787 se kostnice v českých zemích rušily, ale mělnická kostnice byla jako jedna z mála zazděna a ponechána. Při restauraci kostela počátkem 20. století kostnice odborně prozkoumal a přeskládal významný český antropolog profesor Jindřich Matiegka. Kosti jsou uspořádány do obrazců kotvy, kříže a srdce (víra, naděje a láska). \n\nVe 14. století proběhla gotická přestavba. V severní straně presbytáře se nacházejí zbytky gotické výstavby. Jedním z největších důkazů gotické fáze je sakristie, která byla původně kaple Božího Těla, vystavena před rokem 1330. Tehdy ještě přistavěna k románskému chrámu. S přestavbou začali až od roku 1380. V tu dobu byl probošt Jan z Landštejna, který dal kapli dnešní podobu. Teprve asi za 100 let vznikla další gotická výstavba chrámového trojlodí a hlavně velké věže. Vedla jí huť stavitele Johanna Spiesse z Frankfurtu. Na svornících klenby v jižní lodi, zaznamenal účast krále Vladislava II. Jagellonského, jako donátora, vladislavským W.\n\nPři poslední gotické přestavbě kostela na začátku 16. století nabyla hlavní chrámová loď dnešní podoby. V dřívější době byla mnohem nižší. Vedl jí stavitel Benedikt Ried z Pístova. Kostelu vtiskl dnešní podobu zejména vysokým presbytářem, vyzdviženým nad prostornou kryptou, která sloužila od počátku jako kostnice pro městský hřbitov u kostela. Velká, téměř katedrální okna krásně prosvětlují prostor oddělený od hlavní lodi širokým schodištěm. Vzhledem k této poslední gotické přestavbě zde chybí jinak obvyklý triumfální oblouk. Síťová klenba presbytáře je polychromovaná a nese datum 1533, okna mají plamínkové kružby. V hlavní lodi je klenba hvězdovitá.\n\nNejvíce viditelná část je chrámová věž z druhé fáze gotické výstavby založena roku 1483, dokončena roku 1488. Pod severním oknem můžeme najít pískovcový reliéf znaku Českého království. Roku 1681 po velkém požáru, nahradili gotické ukončení věže barokní cibulovitou bání z šindelu. Dokonce tím pokryli kostel, místo prejz. Nakonec v roce 1937 kvůli špatnému stavu krovu, zastřešili věž přesnou kopií a střecha potáhli měděným plechem. Znovu byl osazen spadlý kříž jištěný bleskosvodem.\n\nGotickou věž doplňuje v protějším jihozápadním nároží ustupující torzo druhé románské věže, která je podle výzkumů Kamila Hilberta z počátku 20. století nejstarší částí celé stavby.\n\nZvony odlité s velkou pravděpodobností pražským zvonařem Egidiem - Jílkem se při požárů kostela roku 1681 roztavily. Teprve roku 1690 byly do věže vyzdviženy tři nové zvony z dílny mladoboleslavského zvonaře Jeana Pricqueye (Francouze původem z Lotrinska). \n\nPůvodně byly tři, ale zůstaly z nich jen dva, které stále vyzvánějí. Václav Koníček pořídil náhradu za odnesený 3. zvon a zasvětil ho sv. Ludmile. Byl ale zabaven pro válečné účely. Až v roce 1993 litoměřický biskup Josef Koukl vysvětil zvon zasvěcený svaté Anežce a Zdislavě. Váží 650 kg a je laděn do fis.\n\nNejstarší ze zvonů pochází z roku 1410. Dnes se ale nepoužívá. Domníváme se, že nepochází z tohoto kostela, ale po požáru v letech 1681, kdy byly všechny zdejší zvony zničeny, byl kostelu darován. Používal se jako umíráček.\n\n9. května 1945 byl kostel při náletu zasažen leteckou pumou, která silně poškodila střechu a vybila okna i s částí kružeb na jižní straně. Bílou fasádu získala hlavní věž v roce 1972 (“Bílá labuť na zelených vlnách vinic”).\n\nTaké fasáda kostela získala novou podobu, a to v roce 1977. Opravy popisuje nápis nad štítem sakristie pod bustou patronů kostela “Obnova tohoto chrámu Páně započala za infulovaného probošta Monsignora Josefa Bernata r. 1910 zesílením základů. Od roku 1913 opravováno průčelí.”\n\nKoncem devadesátých let 20. století byl prejzami nově pokryt presbytář a opravena střecha nad loděmi. Počátkem 21. století došlo k novému zasklení všech oken chrámu, pořízení umělecké mříže k zajištění jižního vchodu, k opravě varhan a otevření krypty v severní předsíni kostela. Stalo se tak dne 19. října 2001, kdy byl odsunut náhrobní kámen z červeného sliveneckého mramoru, který kryl vstup do čtvercové hrobky s omítnutými stěnami i hřebínkovou klenbou. Podrobnější průzkum tohoto pohřebního místa může v budoucnu objasnit identitu zde pohřbených osob a jejich vztah ke kostelu.\nOd roku 2002 je duchovní správa zdejší farnosti svěřena saletinům.\n\n\n\n"}
{"id": "730079", "url": "https://cs.wikipedia.org/wiki?curid=730079", "title": "Oddlužovací agentura", "text": "Oddlužovací agentura\n\nOddlužovací agentura je společnost, která nabízí dlužníkům pomoc při řešení jejich nepříznivé finanční situace a problémů při splácení dluhů. Zpravidla je využívají dlužníci, kteří se dostávají do potíží se splácením svých spotřebitelských úvěrů a půjček u jedné nebo více úvěrových společností nebo bank. Z hlediska principu jejich fungování se však jejich pomoc dlužníkovi jeví jako sporná. Naopak v mnoha případech doplácí klienti na podpis smlouvy s touto agenturou ještě větším zadlužením. Stejně tak i „Česká leasingová a finanční asociace jednoznačně doporučuje, aby klient nepředával řešení svých závazků jinému subjektu a své dluhy řešil přímo s věřitelem.“\n\nOddlužovací agentury nabízejí dlužníkům pomoc při řešení jejich finanční situace. Nejčastěji se jedná o případy, kdy klient není schopný dostát svým závazkům vůči věřiteli (bankovní nebo nebankovní instituce), protože nemá dostatečnou hotovost na úhradu splátek. Oddlužovací agentury jsou tedy prostředníky ve vztahu mezi dlužníkem a věřitelem.\n\nOddlužovací agentury nabízejí pomoc při správě všech klientových dluhů. Slibují pomoc při vyjednávání s věřiteli, přitom i samotná agentura se stává věřitelem, protože si účtuje poplatky za svou práci. Tím se dlužníkova situace spíše zhoršuje, protože místo aby jeho měsíční náklady klesly, poplatky agentuře je ještě více zvyšují. Z oddlužovací agentury se výsledně stává jen prostředník, který přeposílá měsíční splátku od dlužníka k věřiteli. Agentury většinou prohlašují, že jsou schopny u věřitelských společností vyjednat změnu splátkového kalendáře nebo odložení splátek. Přitom věřitelé zpravidla odmítají s těmito agenturami spolupracovat a s dlužníkem spolupracují napřímo, nikoliv přes agenturu. Proces komunikace mezi dlužníkem a věřitelem se však komplikuje, a dlužník v dobré víře, že agentura jeho problémy vyřeší, ignoruje výzvy věřitele.. V neposlední řadě agentura získává osobní údaje o klientovi, a také se dostává ke kompletnímu přehledu o všech jeho závazcích.\n\nPřitom řada bank nabízí tzv. konsolidaci úvěrů. Ta slučuje všechny předchozí úvěry do jednoho. Pokud klient tento úvěr získá, jsou z něj splaceny všechny jeho předchozí úvěry. Zároveň je tento úvěr dlouhodobý, aby měsíční splátka byla co nejnižší. Pokud je ale dlužník již v takové situaci, že není schopný dosáhnout na konsolidaci úvěrů, může využít i tzv. dluhové poradny. Většinou je provozují různá občanská sdružení a neziskové organizace, které sice nenabízejí finanční prostředky, ale rady, jak situaci řešit, případně bezplatný právní servis.\n\nPokud se klient rozhodne pro spolupráci s oddlužovací agenturou, na začátku zpravidla sepíše mandátní smlouvu, v níž dává agentuře plnou moc pro řešení jeho závazků vůči věřitelům. Ve smlouvě se dlužník zavazuje, že zaplatí smluvené poplatky a bude pravidelně splácet danou částku. Agentura se naopak zavazuje, že se pokusí s věřitelem dohodnout. Zřídkakdy se ve smlouvě objevuje sankce za neplnění smlouvy ze strany agentury. Klient splácí měsíční splátku v domnění, že tím umořuje svůj dluh. Přitom ale agentura nemá žádný vztah s věřitelskou společností, a ta s ní proto odmítá jednat. Klient má tedy i nadále povinnost splácet věřiteli svůj dluh v původní výši.\n\nAgentury klientovi neposkytují žádné finanční prostředky. Naopak, jako vstupní poplatek za provedenou finanční analýzu vybírají od klienta jednorázově částku až 2-15 tisíc korun. Některé agentury si dále účtují poplatek za spuštění celého procesu oddlužení.\nK měsíční splátce, kterou klient standardně platí věřiteli, je přičtena provize pro oddlužovací agenturu, která dosahuje až 20 % z původní splátky. Přitom za porušení podmínek si agentury účtují několikanásobně vyšší pokuty než samotní věřitelé. Jde především o sankce za porušení smlouvy – např. pozdní odeslání splátky. V některých případech se tak agentury řadí na pozici prvního věřitele. Znamená to tedy, že pokud klient pošle nižší částku, než je požadovaná splátka, agentura si nejdříve odečte svůj poplatek, a až zbylou část pak posílá věřitelské společnosti. Tím se dlužník dostává do mnohem komplikovanější situace, která jeho problémy eskaluje. Agentury také zpravidla neposkytují vůbec žádné garance na vyřešení situace dlužníků, smlouva je zavazuje pouze k tomu, aby se dlužníkovu situaci pokusili vyřešit. \n\n\n"}
{"id": "730081", "url": "https://cs.wikipedia.org/wiki?curid=730081", "title": "As-Sawíra", "text": "As-Sawíra\n\nAs-Sawíra ( , berbersky \"ⵜⴰⵙⵓⵔⵜ\", také Essaouira nebo ) je přístavní město v Maroku. Leží na pobřeží Atlantského oceánu v regionu Marrákéš-Safi.\n\nPodle archeologických průzkumů byla lokalita osídlena už v pravěku. Zdejší zátoka chráněná od moře stejnojmenným ostrovem Mogador vytváří klidný přírodní přístav, jedná se o jedno z nejlepších kotvišť při pobřeží Maroka. Kartaginský průzkumník Hanno Mořeplavec zde při své návštěvě v pátém století před naším letopočtem založil obchodní stanici. Kromě Kartáginců zde ve starověku žili i Berbeři i Římané.\n\nOkolo počátku našeho letopočtu zde numidský král Juba II. vybudoval výrobnu tyrského purpuru, kteréžto barvivo se zde vyrábělo z ostranek sbíraných z mořských skalisek v pásmu přílivu. Barvivo sloužilo k výrobě purpurových pruhů tog římských senátorů.\n\nV roce 1506 zde nařídil portugalský král Manuel I. Portugalský vybudování pevnosti, která byla nazvána Castelo Real de Mogador, ale ta vydržela v portugalských rukou jen čtyři roky, do roku 1510, kdy byla dobyta místními obyvateli. Mohutný rozvoj města nastal v druhé polovině 18. století, kdy se z nevýznamného městečka As-Sawíra vyvinula v živé obchodní centrum spojující Maroko se Subsaharskou Afrikou i Evropou. Urbanismus a architektura opevněného přístavního města spojují evropské prvky s arabsko-muslimskými. Od roku 2001 je zdejší medína (historické centrum) zapsána na seznamu světového kulturního dědictví UNESCO.\n\nV povídce \"Berberský autobus\", která vyšla v roce 1941 v souboru povídek různých autorů \"Dvanáct poutí světem\", popsal spisovatel Zdeněk Němeček příběh českého řidiče Roberta Jaroška, který založil a provozoval v Maroku autobusovou linku na trase Marakeš-Mogador (As-Sawíra).\n"}
{"id": "730082", "url": "https://cs.wikipedia.org/wiki?curid=730082", "title": "Mogador", "text": "Mogador\n\nMogador může být:\n"}
{"id": "730083", "url": "https://cs.wikipedia.org/wiki?curid=730083", "title": "Ludvík Bourbonský, vévoda z Anjou", "text": "Ludvík Bourbonský, vévoda z Anjou\n\nLudvík Bourbonský, vévoda z Anjou, francouzsky \"Louis Alphonse Gonzalve Victor Emmanuel Marc de Bourbon, duc d'Anjou\", španělsky \"Luís Alfonso Gónzalo Víctor Manuel Marco de Borbón y Martínez-Bordiú, duque de Anjou\" (* 25. dubna 1974, Madrid) je od 30. ledna 1989 dle jeho stoupenců tzv. legitimistů hlavou královské dynastie Bourbonů.\n\nLudvík je druhý syn Alfonse, vévody z Anjou a Cádizu (1936–1989) a jeho manželky Maríi del Carmen Martínez-Bordiú y Franco, vnučky španělského diktátora Francisca Franca. Jeho rodiče se roku 1982 odloučili a roku 1986 byli rozvedeni. 7. února 1984 zemřel jeho starší bratr Francisco (* 1972) při automobilové nehodě a jeho otec 30. ledna 1989 při lyžařské nehodě v Coloradu. Od smrti svého otce je francouzskými legitimisty považován za následníka francouzského trůnu. Ludvík Alfons studoval ve Filadelfii na Pennsylvánské univerzitě ekonomii a několik let pracoval pro BNP Paribas v Madridu. 6. listopadu 2004 se Ludvík Alfons v La Romana oženil s Venezuelankou Maríou Margaritou Vargas Santaella. Od roku 2005 žijí ve Venezuele, kde pracuje v bance \"Banco Occidental de Descuento\". 5. března 2007 se jim narodila dcera Eugenia, v Miami na Floridě. 3. června 2007 byl pokřtěna. 28. května 2010 se jim v New Yorku narodila dvojčata Ludvík, vévoda Burgundský, a Alfons, vévoda z Berry.\n\nLudvík Alfons Bourbonský je dle svých stoupenců, tzv. legitimistů, hlavou Bourbonů a tím pádem také jedním ze tří pretendentů francouzského trůnu (jeho jméno by bylo \"Ludvík XX.\"). Užívá titulů:\n\n\n\n"}
{"id": "730085", "url": "https://cs.wikipedia.org/wiki?curid=730085", "title": "Zikmund Kolešovský", "text": "Zikmund Kolešovský\n\nZikmund Michal Kolešovský (2. května 1817 Praha – 22. července 1868 tamtéž) byl český hudební skladatel a pedagog.\n\nJeho otec byl varhaníkem v Praze. U něho získal všestranné hudební vzdělání. Studoval hru na housle na pražské konzervatoři, ale věnoval se i studiu skladby, zpěvu, církevní hudbě a hře na varhany. Mezi jeho učiteli byly významné postavy pražského hudebního života jako Bedřich Diviš Weber, Jan Václav Tomášek nebo Jan Nepomuk Augustin Vitásek.\n\nByl členem divadelního orchestru a po smrti svého otce se stal varhaníkem a ředitelem kůru v kostele sv. Štěpána a v kostele sv. Ignáce. V letech 1855–1859 byl ředitelem Žofínské akademie. Pro spory s konzervativním vedením se této funkce vzdal a založil vlastní ústav pro vyučování hudby. Vyučoval zde základy hudební nauky, skladbu a zpěv. Mezi jinými, byl jeho žákem také Zdeněk Fibich. Kromě toho vyučoval hru na varhany na německém učitelském ústavu. Ucházel se o místo ředitele pražské konzervatoře, ale to se mu nezdařilo.\n\nByl členem výboru Umělecké besedy, místopředsedou \"Jednoty pro vydávání klasických skladeb chrámových\", čestný člen \"Spolku pro pěstování církevní hudby\" i členem \"Mozartea\" v Salzburgu.\n\nSvými fundovanými teoretickými a kritickými články přispíval do časopisů (\"Dalibor\", \"Slavoj\"). Bývá řazen mezi zakladatele české hudební žurnalistiky a hudební kritiky.\n\nKomponoval převážně chrámovou hudbu. Celkem je známo přes 30 děl, které vyšly tiskem nebo jsou v rukopisech uloženy v Národním museu.\n\n\n\n\n"}
{"id": "730086", "url": "https://cs.wikipedia.org/wiki?curid=730086", "title": "Ivan Lokota", "text": "Ivan Lokota\n\nIvan Lokota, plným jménem Prokop Ivan Lokota (3. června 1884 Velký Bočkov – 20. nebo 22. listopadu 1942 Oš), byl československý politik z Podkarpatské Rusi, meziválečný senátor a poslanec Národního shromáždění za Komunistickou stranu Československa.\n\nProfesí byl dělníkem. Podle údajů z roku 1935 bydlel ve Velkém Bočkově. Za první světové války bojoval v rakousko-uherské armádě na východní frontě a se do ruského zajetí. V zajateckém táboře se stal stoupencem bolševických myšlenek. Vstoupil do maďarské sekce ruské komunistické strany. V květnu 1919 se vrátil na Podkarpatskou Rus. Kominterna ho pověřila vybudováním struktur komunistické strany v tomto regionu. Stal se pak členem. Za hospodářské krize organizoval na Podkarpatské Rusi stávky, demonstrace a tzv. hladové pochody. V souladu s politikou Kominterny vystupoval radikálně.\n\nV parlamentních volbách v roce 1929 byl zvolen do senátu Národního shromáždění. Této funkce byl ale zbaven výrokem volebního soudu. Po parlamentních volbách v roce 1935 se stal poslancem Národního shromáždění. Mandát ovšem nezískal, protože mu volební soud odepřel potvrdit mandát. Důvodem byl fakt, že Lokota byl roku 1934 odsouzen do vězení včetně ztráty volebního práva. Poslanecké křeslo tak získal jeho stranický kolega Olexa Borkaňuk. Celkem čelil čtyřem trestním řízením. V říjnu 1933 všechny jeho kauzy projednával Nejvyšší soud Československa. Šlo o případ z 1. srpna 1930, kdy při demonstraci v Mukačevu popouzel dav proti přítomným policistům a fyzicky se s nimi utkal. Byl za to později odsouzen na osm měsíců. 1. září 1930 vtrhl do areálu továrny v obci Čynadijovo a napadl zde pracující zaměstnance, kteří nepodporovali komunistickou stávku. I za to byl nad ním vynesen verdikt osmi měsíců žaláře. Další případ radikálního vystupování měl v Chustu. Za ten byl odsouzen na čtrnáct měsíců. 12. listopadu 1930 zase mluvil na veřejné schůzi o zavedení sovětského typu vlády. Krajský soud v Užhorodě ho za to odsoudil na dva roky. Vrchní soud v Košicích to změnil na osmnáct měsíců. Proti všem rozsudkům podal Lokota zmateční stížnost. Nejvyšší soud revidoval poslední uvedený případ na jeden rok vězení, ostatní rozsudky ponechal v platnosti. Čekalo ho zbavení poslaneckého mandátu a 42 měsíců ve vězení, z nichž cca 12 si již odseděl.\n\nPodle zprávy z prosince 1936 byl Lokota v té době již přes čtyři roky ve vězení v Užhorodu. Ve sněmovně za něj interpeloval senátor Vasil Popovič. Přímluva za propuštění byla zdůvodňována mimo jiné tím, že má sedm dětí a trpí souchotinami.\n\nPo rozpadu Československa a okupaci Podkarpatské Rusi Maďarskem dostal od Kominterny úkol organizovat ilegální komunistickou síť v regionu. To se mu nepodařilo a v meziválečné době silná KSČ se fakticky vytratila jako politický faktor. V roce 1940 emigroval do Sovětského svazu. V Kominterně čelil kritice za nesplnění úkolu a byl vyslán do odlehlé sovětské oblasti ve střední Asii, kde roku 1942 zemřel.\n"}
{"id": "730087", "url": "https://cs.wikipedia.org/wiki?curid=730087", "title": "Železniční trať Diakopto - Kalavryta", "text": "Železniční trať Diakopto - Kalavryta\n\nŽelezniční trať Diakopto - Kalavryta (řecky Οδοντωτός σιδηρόδρομος Διακοπτού - Καλαβρύτων) je 22 kilometrů dlouhá ozubnicová úzkorozchodná trať v severní části poloostrova Peloponés. Vede ze stanice Diakopto na trati Kiato - Patras kaňonem říčky Vouraikos (Βουραϊκός) do Kalavryty. Byla postavena v letech 1889 až 1896.\n\nNáklady na výstavbu trati několikanásobně překročily původní odhady, k uvažovanému prodloužení až do Tripolisu tak nedošlo.\n"}
{"id": "730088", "url": "https://cs.wikipedia.org/wiki?curid=730088", "title": "Předsmluvní formulář", "text": "Předsmluvní formulář\n\nFormulář pro standardní informace o spotřebitelském úvěru nebo také „\"předsmluvní formulář\"“ je oficiální dokument, který musí dostat každý zájemce o úvěr od věřitele ještě před podpisem úvěrové smlouvy. V případě sjednání úvěru na pobočce nebo v obchodě dostává klient formulář přímo na místě, sjednává-li úvěr na dálku (online úvěr, úvěr přes telefon), získává jej buď poštou, nebo e-mailem. \nTento formulář poskytuje klientovi potřebné informace o parametrech úvěru, podmínkách sjednání, případných sankcích apod. Díky tomu může klient jednotlivé nabídky úvěrů porovnávat. Formulář se vztahuje na všechny spotřebitelské úvěry podle zákona č. 145/2010 Sb. Ten vznikl jako reakce na rychlý rozvoj spotřebitelských úvěrů převážně od nebankovních úvěrových společností. Základním kritériem těchto úvěrů je jejich výše, a to v rozsahu 5 000 – 1 880 000 Kč.\n\nPředsmluvní formulář předávají věřitelé podle zákona č. 145/2010, který byl v ČR přijat 21. dubna 2010 a nabyl účinnosti 1. 1. 2011. Tento zákon je transpozicí směrnice Evropského parlamentu a Rady 2008/48/ES z 23. 4. 2008 o smlouvách o spotřebitelském úvěru. Směrnice si klade za cíl sjednotit spotřebitelský trh v rámci Evropské unie, a tím posílit důvěru a právní jistoty spotřebitelů a poskytovatelů spotřebitelských úvěrů. Nový zákon o spotřebitelském úvěru nahradil zákon č. 321/2001 Sb. o některých podmínkách spotřebitelského úvěru, který byl již zastaralý a neodpovídal současnému vývoji na spotřebitelském trhu.\n\nZákon přijala Poslanecká sněmovna 10. 3. 2010; ze 110 přítomných poslanců hlasovalo 106 pro. Senát o návrhu hlasoval 21. 4. 2010 a z 67 přítomných senátorů se vyslovilo 55 pro.\n\nPředsmluvní formulář obsahuje základní informace o spotřebitelském úvěru, na jejichž základě může zájemce jednotlivé úvěry porovnávat.\n\nFormulář je rozdělen do pěti základních částí:\n\nZákladní struktura je závazná pro všechny věřitele, jednotlivé položky musí být ve stejném pořadí, a musí obsahovat přesné informace ke konkrétnímu úvěru. Vzor formuláře je uvedený v příloze zákona č. 6.\n\nV první části formuláře jsou uvedeny kontaktní informace o věřiteli, jeho název, adresa a další kontaktní údaje. Pokud úvěr s klientem uzavírá zprostředkovatel, jsou uvedeny i jeho kontaktní údaje. Je-li věřitel zapsaný v obchodním rejstříku, uvádí se jeho identifikační číslo osoby až v části Dodatečné informace.\n\nV této části najde spotřebitel všechny zásadní finanční informace o úvěru. Typ úvěru klasifikuje, o jaký druh produktu je. Mezi nejčastěji uváděné typy patří revolvingový, kreditní karta nebo hotovostní úvěr. Je zde uvedený i počet splátek a jejich výška. \n\nCelková výše spotřebitelského úvěru neboli jistina je suma, kterou si věřitel půjčuje. Tuto sumu mu věřitelská společnost vyplatí. \n\nCelková částka, kterou je třeba splatit, je součet všech splátek v průběhu trvání úvěru a dalších poplatků, které se s ním váží. Na základě tohoto kritéria může spotřebitel porovnávat cenu různých úvěrů (při stejné jistině a délce trvání), a také sumu, kterou spotřebitel přeplatí. Tu zjistí, když od celkové splatné částky odečte jistinu. \n\nKlient se zde dozví o úrokové sazbě a roční procentní sazbě nákladů (RPSN) nabízeného úvěru, což jsou další podstatná kritéria pro srovnání jednotlivých nabídek úvěrů. Čím nižší RPSN je, tím výhodnější/levnější je úvěr pro zákazníka. Průměrné sazby bankovních úvěrů pravidelně aktualizuje ČNB. \n\nVěřitel zde popisuje podmínky, za nichž klient může odstoupit od smlouvy a jakým způsobem může předčasně splatit svůj úvěr. Podle zákona o spotřebitelském úvěru si věřitel nesmí účtovat jako poplatek více než 1 % z předčasně splacené části úvěru. Pokud do celkového doplacení zbývá méně než rok, je maximální hodnota poplatku za předčasné splacení 0,5 %. Zákonná lhůta pro odstoupení od úvěrové smlouvy je minimálně 14 dnů od uzavření smlouvy.\n\nTato sekce informuje o dozorčím orgánu nad věřitelem (nejčastěji Česká obchodní inspekce nebo Česká národní banka). U těchto institucí si může klient na podmínky úvěru a jeho parametry stěžovat. V této části je uvedeno, jakým způsobem se budou řešit případné spory mezi spotřebitelem a věřitelem. \n\n\n"}
{"id": "730091", "url": "https://cs.wikipedia.org/wiki?curid=730091", "title": "Džajaráši Bhatta", "text": "Džajaráši Bhatta\n\nDžajaráši Bhatta byl indický filosof, jehož působení spadá někdy do 7.–9. století.\n\nJe autorem spisu \"Tattvópaplavasinha\", jediného dochovaného textu indické neortodoxní školy čárváka, která je známa filosofickým skepticismem. V překladu může \"Tattvópaplavasinha\" znamenat „Lev požírající všechny kategorie“ nebo „Převrácení všech principů“.\n\nDžajaráši ve spise odmítá vnímání i úsudek jako možné zdroje poznání. Tvrdí, že o pravé skutečnosti člověk nedokáže poznat zhola nic. Odmítá učení jiných škol o skutečném poznání jako mylné, učení čárvákovců nezavrhuje zcela a připouští, že může sloužit jako určité životní vodítko.\n\n"}
{"id": "730093", "url": "https://cs.wikipedia.org/wiki?curid=730093", "title": "Los Osos", "text": "Los Osos\n\nLos Osos je obec rozkládající se podél tichomořského pobřeží okresu San Luis Obispo County v Kalifornii. Sídlisko bylo dříve kombinované s Baywood Parkem do celku pro sčítání obyvatel nazývaného Baywood-Los Osos. Obec používá poštovní směrovací čísla 93402 a 93412 a oblastní kód 805. Podle sčítání obyvatel v roce 2010 dosahovala výše její populace 14 276 osob.\n"}
{"id": "730101", "url": "https://cs.wikipedia.org/wiki?curid=730101", "title": "Hans Lokscha", "text": "Hans Lokscha\n\nHans Lokscha (25. února 1895 Mariánské Hory – 4. května 1975 Tirol) byl československý politik německé národnosti a meziválečný poslanec Národního shromáždění za Německou křesťansko sociální stranu lidovou, později za Sudetoněmeckou stranu.\n\nPocházel z rolnické rodiny. Jeho předkové pocházeli ze Slezska a v 18. století se po sedmileté válce rozhodli pro rakouské občanství. V letech 1906–1913 vystudoval reálnou školu v Moravské Ostravě. Pak vystudoval Hochschule für Bodenkultur ve Vídni, kde roku 1919 získal titul inženýra. Podle jiného zdroje získal roku 1920 titul doktora zemědělských věd za práci \"Untersuchungen über die landwirtschaftliche Selbstversorgung Deutschoesterreichs\". Předtím byl v březnu 1915 odveden během války do armády. Sloužil na ruské a tyrolské frontě. Během vysokoškolského studia byl aktivní ve studentských spolcích.\n\nOd roku 1919 žil v Brně, musel tehdy po několik měsíců sloužit v československé armádě. Působil pak na brněnské německé technice (nejprve jako asistent) a byl zemědělským inspektorem německé sekce Moravské zemské zemědělské rady. V roce 1929 se habilitoval. Přitom už v roce 1924 měl získat na této škole profesuru, ale nebyl potvrzen, protože tehdy politicky patřil k aktivistickému křídlu Německé křesťansko sociální strany lidové v ČSR, které prosazovalo spolupráci s československým státem. Roku 1920 se podílel na oživení studentského spolku Nibelungia v Brně. Jako agronom se specializoval na rostlinnou výrobu.\n\nProfesí byl zemědělským radou a docentem. Podle údajů z roku 1935 bydlel v Brně.\n\nOd roku 1919 byl členem Německé křesťansko sociální strany lidové v ČSR. Už v V parlamentních volbách v roce 1929 měl za svou stranu kandidovat do Národního shromáždění, ale kvůli probíhající habilitaci to odmítl. Až v parlamentních volbách v roce 1935 se stal poslancem Národního shromáždění. Po volbách roku 1935 se o něm uvažovalo i jako o ministrovi československé vlády, protože němečtí křesťanští sociálové tehdy vstoupili do vládní koalice. Lokscha ale nabídku odmítl. Po sloučení Německé křesťansko sociální strany lidové se Sudetoněmeckou stranou přešel v březnu 1938 do jejího poslaneckého klubu. Na rozdíl od většiny svých kolegů z SdP neztratil na podzim 1938 v souvislosti se změnami hranic Československa svůj mandát a reprezentoval v pomnichovském Česko-Slovensku německou národnostní menšinu až do zrušení parlamentu roku 1939.\n\nZa druhé světové války byl opět učitelem na brněnské německé technice. V roce 1943 se stal profesorem. Od června 1939 byl členem NSDAP (členství uznáno zpětně od 1. dubna 1939).\n\nPo válce byl nejprve po tři roky vězněn, roku 1948 byl propuštěn a pak přesídlil roku 1949 do Rakouska a usadil se ve Vídni, kde působil (od roku 1954) jako ministerský rada na ministerstvu zemědělství. Jeho rodina se už roku 1945 vystěhovala do obce Tirol v Jižním Tyrolsku, kde měla příbuzné jeho manželka. V roce 1960 odešel Lokscha do penze a přesídlil za svou manželkou do Tirolu, kde také roku 1975 zemřel.\n\n"}
{"id": "730102", "url": "https://cs.wikipedia.org/wiki?curid=730102", "title": "Martin Longa", "text": "Martin Longa\n\nMartin Longa (16. října 1882 – 23. prosince 1959) byl československý politik a meziválečný poslanec Národního shromáždění za Autonomistický blok.\n\nProfesí byl rolníkem. Podle údajů z roku 1935 bydlel v Kežmarku.\n\nV parlamentních volbách v roce 1935 získal mandát v Národním shromáždění za Autonomistický blok, jehož vznik iniciovala Hlinkova slovenská ľudová strana. Poslanecké křeslo si oficiálně podržel do zrušení parlamentu roku 1939.\n\nZa tzv. slovenského štátu byl vládním komisařem v Kežmarku. Doboví pamětníci popisují, že pomáhal některým místním židovským rodinám. 14. listopadu 1939 například vydal povolení pro Lazara Gerhardta z Tarnova, aby se mohl přistěhovat za nemocnou matkou do Kežmarku. Roku 1941 pomohl zadluženému Hermanovi Bergmanovi tím, že si u něj město objednalo zakázku. Deník \"Karpathen-Post\" jeho počínání kritizoval roku 1941 a označoval ho za přítele židů. Longa pak byl ze své funkce odvolán.\n\n"}
{"id": "730104", "url": "https://cs.wikipedia.org/wiki?curid=730104", "title": "Josef Luka", "text": "Josef Luka\n\nJosef Luka (14. března 1886 Michle – 21. ledna 1957) byl československý politik a meziválečný poslanec Národního shromáždění za Československou živnostensko-obchodnickou stranu středostavovskou.\n\nProfesí byl hoteliérem a předsedou Říšského ústředí hostinských v ČSR. Bydlel v Praze-Michli. V roce 1920 je uváděn jako starosta Michle.\n\nVe parlamentních volbách v roce 1935 se stal poslancem Národního shromáždění. Poslanecké křeslo si oficiálně podržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově ustavené Strany národní jednoty.\n\n"}
{"id": "730110", "url": "https://cs.wikipedia.org/wiki?curid=730110", "title": "Emil Lukáč", "text": "Emil Lukáč\n\nEmil Lukáč, plným jménem Emil Boleslav Lukáč (1. listopadu 1900 Hodruša-Hámre – 14. září 1979 Bratislava), byl slovenský básník, československý politik a meziválečný poslanec Národního shromáždění za Československou stranu národně socialistickou.\n\nPůsobil jako básník, krátce i jako evangelický kněz. V letech 1940–1944 založil a vedl časopis Tvorba, ke kterému se vrátil ještě na přelomu 40. a 50. let. I pak se věnoval kulturní práci. Roku 1976 získal titul zasloužilý umělec.\n\nPo parlamentních volbách v roce 1935 se stal poslancem Národního shromáždění za československé národní socialisty. Poslanecký mandát získal až dodatečně roku 1936 poté, co rezignoval poslanec Igor Hrušovský. V poslanecké sněmovně setrval do zrušení parlamentu roku 1939, přičemž krátce předtím, v prosinci 1938, ještě přestoupil do klubu Hlinkova slovenská ľudova strana - Strana slovenskej národnej jednoty, do které se spojily všechny slovenské nesocialistické strany.\n\nPo Mnichovu se v říjnu 1938 podílel za národní socialisty na dojednávání Žilinské dohody coby společné platformy slovenských stran ve prospěch autonomie a byl jedním ze signatářů její finální verze. V prosinci 1938 potom byl zvolen ve volbách do Sněmu Slovenskej krajiny. Je tehdy uváděn jako profesor, bytem v Bratislavě.\n\nPoezie:\n\nDalší dílo:\n\nPřeklady:\n\nOperní libreto:\n\nVýběry z tvorby:\n\n"}
{"id": "730116", "url": "https://cs.wikipedia.org/wiki?curid=730116", "title": "Felix Luschka", "text": "Felix Luschka\n\nFelix Luschka, plným jménem Felix Max Luschka von Sellheim (4. března 1885 Kravaře [uváděno též rodiště Bílsko] – 10. února 1968 Kostnice), byl československý politik německé národnosti a meziválečný poslanec Národního shromáždění za Německou křesťansko sociální stranu lidovou, později za Sudetoněmeckou stranu.\n\nVystudoval práva na Vídeňské univerzitě a získal titul doktora práv. Od roku 1909 byl úředníkem na místodržitelství ve Štýrsku. Po čtyři roky pak byl majitelem statku na Hlučínsku. Byl rovněž správním úředníkem v Opavě. Již před první světovou válkou byl aktivní v rakouské Křesťansko sociální straně.\n\nV parlamentních volbách v roce 1920 se stal poslancem Národního shromáždění a mandát obhájil i ve všech následujících volbách, tedy v parlamentních volbách v roce 1925, parlamentních volbách v roce 1929 a parlamentních volbách v roce 1935. Profesí byl radou politické správy. Podle údajů z roku 1935 bydlel v Opavě.\n\nV rámci křesťanské sociální strany se ve 20. letech profiloval spíše nacionálně (ještě v roce 1926 rozhodně odmítal vstup strany do vládní koalice), ve 30. letech byl naopak stoupencem aktivismu, tedy vstřícného postoje německé menšiny vůči ČSR. Od roku 1925 byl předsedou poslaneckého klubu strany. Byl aktivní v podpoře německého školství na Opavsku a v německy osídlených oblastech na severovýchodě Českých zemí. Kritizoval zrušení Slezské země. V prezidentských volbách roku 1935 byl jedním z iniciátorů rozhodnutí, kdy křesťanští sociálové podpořili na post prezidenta Edvarda Beneše.\n\nPo sloučení Německé křesťansko sociální strany lidové se Sudetoněmeckou stranou přešel v březnu 1938 do jejího poslaneckého klubu. Na podzim 1938 v souvislosti se změnami hranic Československa ztratil svůj mandát.\n\nPo válce byl v rámci vysídlení Němců z Československa přestěhován do západního Německa, kde působil jako ministerský úředník. V roce 1953 kandidoval do zemského sněmu západoněmecké spolkové země Bádensko-Württembersko za volební obvod 183 jako kandidát formace Gesamtdeutscher Block/Block der Heimatvertriebenen und Entrechteten.\n\n"}
{"id": "730117", "url": "https://cs.wikipedia.org/wiki?curid=730117", "title": "Hyperboloid", "text": "Hyperboloid\n\nHyperboloid je plocha druhého stupně, neboli kvadratická plocha – kvadrika. Jsou dva druhy hyperboloidů, jednodílný a dvojdílný. Má tři navzájem kolmé roviny souměrnosti, které se protínají ve třech přímkách, jež nazýváme osami hyperboloidu. Jejich průsečík je středem souměrnosti. Rotační hyperboloid má navíc osu souměrnosti.\n\nJednodílný hyperboloid je složen z přímek, je to přímková plocha a proto nalézá uplatnění ve stavebnictví, např. u chladicích věží elektráren.\n\n\n"}
{"id": "730121", "url": "https://cs.wikipedia.org/wiki?curid=730121", "title": "Bohuslav Luža", "text": "Bohuslav Luža\n\nBohuslav Luža (16. srpna 1892 Uherský Brod – 7. května 1945 Buchenwald) byl československý politik, starosta Uherského Brodu a meziválečný poslanec Národního shromáždění; za války vězněn nacisty.\n\nV letech 1932–1939 vykonával funkci starosty rodného Uherského Brodu. Za jeho působení v starostenském úřadu prodělal Uherský Brod značný stavební rozvoj. Podílel se na rozhodnutí československé vlády o výstavbě České zbrojovky ve městě. Od roku 1919 zasedal v zdejším obecním zastupitelstvu. Byl ředitelem městské spořitelny v Uherském Brodu. Zasedal i v Moravskoslezském zemském zastupitelstvu.\n\nV parlamentních volbách v roce 1935 kandidoval za Československou stranu národně socialistickou. Dodatečně pak získal poslanecké křeslo v Národním shromáždění. Mandát nabyl až v prosinci 1938, jako náhradník poté, co rezignoval poslanec Jaroslav Stránský. Rovnou nastoupil do poslaneckého klubu nově ustavené Strany národní jednoty.\n\nPo německé okupaci finančně podporoval organizaci Obrana národa. Hned 1. září 1939 byl zatčen v rámci Akce Albrecht der Erste a po celou dobu války vězněn nacisty, nejprve na Špilberku, pak v koncentračních táborech Dachau a Buchenwald. Zemřel krátce po osvobození koncentračního tábora Buchenwald na epidemii skvrnitého tyfu. Jeho bratrem byl československý legionář, generál a člen protinacistického odboje Vojtěch Luža.\n\n"}
{"id": "730123", "url": "https://cs.wikipedia.org/wiki?curid=730123", "title": "Anna Iblová", "text": "Anna Iblová\n\nAnna Iblová, \"provdaná\" Bolešková (25. března 1893 Praha, Rakousko-Uhersko – 16. července 1954 Praha, Československo) byla česká herečka.\n\nHerectví se učila u Marie Hübnerové, členky činohry Národního divadla. Začínala hrát v Intimním divadle na Smíchově za vedení ředitelky Emy Švandové (okolo roku 1912). K jejím hereckým kolegům zde patřili např. Jiří Steimar, Eduard Kohout a Míla Pačová. Po zbytek života působila v Divadle na Vinohradech v letech 1916 až 1954. Měla vynikající předpoklady pro role hrdinských žen v klasických tragédiích a byla uznávanou recitátorkou. Učila rovněž na dramatickém oddělení pražské konzervatoře. \n\nByla manželkou herce Otty Bolešky (1880–1917), člena souboru Divadla na Vinohradech (od r. 1907) a souboru činohry Národního divadla v Praze (1912–1917).. Jejím druhým manželem byl herec Roman Tuma (1899–1933), člen souboru Divadla na Vinohradech \n\n\n\n\n\n \n"}
{"id": "730125", "url": "https://cs.wikipedia.org/wiki?curid=730125", "title": "Václavka obecná", "text": "Václavka obecná\n\nVáclavka obecná (\"Armillaria mellea\"), též václavka žlutoprstenná, je parazitická houba z rodu václavka. Za syrova je mírně jedovatá, po tepelné úpravě je jedlá a chutná.\n\nKlobouk o šířce 3–10 cm je zpočátku vyklenutý, později se narovnává. Jeho barva je medově hnědá až načernalá. Celý je pokryt tmavými šupinami, které směrem od středu klobouku řídnou. V mládí je klobouk napojen ke třeni světlou blánou, která zakrývá lupeny. Ty jsou z počátku bělavé, se stářím plodnice tmavnou do červenavě hnědé a bývají pokryty bílým práškem.\n\nPlný třeň je dlouhý 50–200 mm a tlustý kolem 10–25 mm. Je válcovitého tvaru, směrem ke klobouku se mírně zužuje.\n\nVáclavka obecná, stejně jako další václavky, mívá velmi rozsáhlé podhoubí, které v noci světélkuje.\n\nTato houba roste v listnatých, jehličnatých a smíšených lesích, také v křovinách, příkopech apod. Obyčejně se vyskytuje v trsech, plodnice je možné nalézt i jednotlivě u kořenů stromů. Jedná se o parazitickou houbu, která napadá i zdravé kmeny stromů, čímž může v lese způsobit velké škody. Roste hlavně od září do října, při příhodném počasí až do listopadu. V chladném počasí se výjimečně objevuje už od července.\n\nHouba je za syrova mírně jedovatá, proto je nezbytná její delší tepelná úprava, během které se z ní vytratí člověku nebezpečné látky. Václavka obecná se používá k přípravě různých druhů jídel, často se nakládá do octa či sladkokyselého nálevu.\n\n"}
{"id": "730137", "url": "https://cs.wikipedia.org/wiki?curid=730137", "title": "Sea Cat", "text": "Sea Cat\n\nSea Cat byl britský protiletadlový raketový komplet krátkého dosahu vyvinutý na konci 50. let firmou Short Brothers jako náhrada 40mm kanónů Bofors. Byl to vůbec první námořní raketový systém určený pro bodovou obranu. Ve světě se značně rozšířil své jednoduchosti, nízké ceně a schopnosti využívat dosavadních systémů řízení palby. Pozemní verze systému nesla označení Tigercat. Mimo Velké Británie systém používalo 15 dalších námořnictev.\n\nPrvní verze systému, testovaná na palubě HMS \"Decoy\", nesla označení GWS Mk 20 (\"Guided Weapon System\"). Do operační služby byl systém zařazen v roce 1962 a zůstal v ní až do 90. let. Střely byly obvykle odpalovány ze čtyřnásobného vypouštěcího zařízení. Střela měla čtyři pevná křidélka a čtyři hydraulicky ovládaná křídla. Hlavice mohla být iniciována buď nárazem, anebo v blízkosti cíle.\n\n\nStřely Seacat byly nasazeny ve falklandské válce. V té době však již byly zastaralé a proti moderním letounům nebyly příliš účinné. Britské královské námořnictvo je po válce urychleně nahrazovalo modernějšími raketovými systémy či kanóny.\n\n\n\n"}
{"id": "730140", "url": "https://cs.wikipedia.org/wiki?curid=730140", "title": "François Marty", "text": "François Marty\n\nGabriel Auguste François kardinál Marty (16. května 1904 Pachins – 16. února 1994 Monteils) byl francouzský římskokatolický kněz, biskup v Saint-Flour (1952-1959), arcibiskup v Remeši (1960-1968) a arcibiskup pařížský (1968-1981). V roce 1969 byl jmenován kardinálem.\n\nFrançois Marty byl po teologických a filozofických studiích v Rodezu a Toulouse vysvěcen 28. června 1930 na kněze. Poté pracoval do roku 1951 v různých obcích Rodezské diecéze jako duchovní (vikář ve Villefranche-de-Rouergue a v Rodezu, farář v Bournazelu a Rieupeyroux, arcikněz v Millau). V roce 1951 se v Rodezu stal generálním vikářem.\n\nPapež Pius XII. jej jmenoval v roce 1952 biskupem v Saint-Flour. Biskupské svěcení mu udělil 1. května 1952 Marcel-Marie-Henri-Paul Dubois, biskup v Rodezu.\n\nV roce 1959 ho jmenoval papež Jan XXIII. titulárním biskupem v Hemese a arcibiskupským koadjutorem v Remeši. Zde se stal François Marty v roce 1960 arcibiskupem. V letech 1962-1965 se účastnil druhého vatikánského koncilu. V roce 1966 se stal místoprezidentem Francouzské biskupské konference a v letech 1969-1975 zastával úřad jejího prezidenta. V roce 1968 jej papež Pavel VI. jmenoval pařížským arcibiskupem, rok poté ho jmenoval jako kardinála-kněze s titulárním kostelem \"San Luigi dei Francesi\" do kolegia kardinálů. Dne 26. května 1970 sloužil v katedrále Notre-Dame mši při státním pohřbu Charlese de Gaulla. Po dovršení věkové hranice v roce 1981 složil svůj úřad arcibiskupa.\n\nFrançois Marty zemřel 16. února 1994 při automobilové nehodě.\n\n"}
{"id": "730143", "url": "https://cs.wikipedia.org/wiki?curid=730143", "title": "Ženský okruh ITF", "text": "Ženský okruh ITF\n\nŽenský okruh ITF, anglicky ITF Women's Circuit, je celosvětový okruh profesionálních tenisových turnajů žen organizovaný Mezinárodní tenisovou federací (ITF). Představuje nižší úroveň ženského profesionálního tenisu. Částečné bodové začlenění do hodnocení žebříčku WTA umožňuje mladým tenistkám postup do vyšších úrovní – okruhů WTA 125K Series a WTA Tour, které jsou organizovány Ženskou tenisovou asociací (WTA).\n\nNa počátku sezóny 2019 došlo k reformě a přejmenování okruhu na ITF World Tennis Tour, rovněž tak vzniku samostatného žebříčku ITF. Body do klasifikace WTA byly v roce 2019 připsány turnajům s dotací 25–100 tisíc dolarů. Naopak z událostí s rozpočtem 15 tisíc dolarů se body začaly přičítat do žebříčku ITF. V roce 2020 pak byly do klasifikace ITF započítávány pouze body z druhého kola kvalifikace a finálové výhry v ní u turnajů s dotací 15–25 tisíc dolarů. \n\nKaždou sezónu je po celém světě hráno několik set turnajů okruhu ITF v soutěžích ženské dvouhry a čtyřhry. Trvají jeden týden a liší se rozpočtem 15, 25, 60, 80 a 100 000 dolarů. \n\nV mužské části profesionálního tenisu existuje mužský okruh ITF (15 a 25 000 dolarů), jakožto třetí a nejnižší úroveň zahrnuje také turnaje Futures. Druhá a střední kvalitativní etáž mužského tenisu je pak organizována Asociací profesionálních tenistů (ATP) ve formě okruhu ATP Challenger Tour (50 až 150 000 dolarů), který odpovídá turnajům ženského okruhu ITF s větším rozpočtem. \n\nMezinárodní tenisová federace přijala odpovědnost za organizaci celosvětového okruhu v ženském tenisu, vedle WTA Tour, roku 1984. Do té doby byly turnaje pořádány Evropskou tenisovou asociací a Americkým tenisovým svazem s celkovou dotací 340 tisíc dolarů pro sezónu 1983 v rámci 26 turnajů na evropském kontinentu, 14 ve Spojených státech a třech dalších akcí v Austrálii s dotací 10 tisíc dolarů.\n\nHlavním cílem bylo vytvoření jednotných pravidel pro turnaje ve všech pořadatelských státech, což se ukázalo jako nelehký problém. Během roku 1985 pokračovalo hledání shody a komunikace s Ženskou tenisovou asociací, což vyústilo v premiérový ročník okruhu ITF v sezóně 1986. Dotace jednotlivých událostí činila 5–50 tisíc dolarů. Grandslamový Wimbledon přispěl do začátku částkou 100 tisíc liber, při vnímání okruhu, jakožto základny rozvoje tenisových talentů. V roce 1986 se k wimbledonské podpoře přidaly i French Open a US Open, se zřízením podpůrného fondu Grand Slam Trust Fund. Prostřednictvím tohoto fondu uspořádala v závěru roku 1986 první 12týdenní sérii akcí Jižní Amerika. Asie se připojila organizací 14týdenní turnajové šňůry s celkovým rozpočtem 115 tisíc dolarů. Na konci sezóny 1986 již na programu existovalo 108 turnajů s úhrnnou dotací 1 075 000 dolarů. \n\nV sezóně 2019 došlo ke změnám a okruh byl přejmenován na ITF World Tennis Tour, jakožto zastřešující projekt pro profesionální okruh ITF dospělých a juniorský okruh, s cílem umožnit juniorkám rychlejší přechod do ženského tenisu. Od března 2017 měl plán nové podoby okruhu přechodný název ITF Transition Tour. Jednou z příčin oddělit bodově provázané okruhy ATP a ITF byl nárůst profesionálek a korupce při obchodování se zápasy. Zreformovaný okruh ITF přinesl tenistkám nižší finanční náklady, vyšší efektivitu rozdělování prize money, nárůst počtu turnajů a zvýšení jejich lokálního charakteru pořadatelství.\n\nZa postup do příslušného kola konkrétního turnaje, který je definován kategorií, získá tenistka předem stanovený počet bodů. Tabulka ukazuje přidělované body hráčkám na turnajích okruhu ITF.\n\nK sezóně 2014 bylo organizováno kolem 400 turnajů v 60 státech světa a v roce 2016 se odehrálo již 572 turnajů, v jejichž rámci dosáhla nejvyššího počtu osmi titulů Němka Katharina Hobgarská.\n\nDo sezóny 2016 činily rozpočty turnajů 10, 15, 25, 50, 75 a 100 000 dolarů. V sezóně 2017 došlo ke změně některých kategorií a turnaje začaly být hrány s celkovou dotací 15, 25, 60, 80 a 100 000 dolarů. Některé z nich hráčkám zajišťují ubytování, tzv. Hospitality (+H).\n\nTurnaj nabízející tzv. Hospitality musí splňovat konkrétní minimální nároky vycházející z požadavků Mezinárodní tenisové federace. Každá hráčka hlavní soutěže dvouhry má nárok na pokoj s lůžkem, a to minimálně v počtu čtyř noclehů, ne dříve než den před zahájením hlavní soutěže, dále v průběhu turnaje a to až do dne následujícího po vyřazení. Každá hráčka hlavní soutěže čtyřhry má nárok na pokoj v den sign-in, minimálně na dva noclehy, dále pak v průběhu turnaje a to až do noci ve dni, kdy odehrála poslední zápas. Kvalifikantkám postupujícím do hlavní soutěže jsou poskytnuty stejné podmínky.\n\n"}
{"id": "730147", "url": "https://cs.wikipedia.org/wiki?curid=730147", "title": "Josef Macek (sociálnědemokratický politik)", "text": "Josef Macek (sociálnědemokratický politik)\n\nJosef Macek (13. září 1887 Krumpach – 19. února 1972 Vancouver) byl československý ekonom, politický teoretik i aktivní politik, meziválečný poslanec Národního shromáždění za Československou sociálně demokratickou stranu dělnickou.\n\nAbsolvoval gymnázium v Zábřehu, pak studoval práva na právnické fakultě Univerzitě Karlově, kde v listopadu roku 1911 dosáhl titul doktora práv. Navštěvoval přednášky ekonoma Albína Bráfa a jeho žáka Josefa Grubera. Poté si rozšiřoval své znalosti studiem na české a německé filosofické fakultě v Praze a v zimním semestru 1913-1914 na universitě v Berlíně. V letech 1911-1912 procházel soudní a advokátní praxí a v letech 1912-1918 působil také jako suplující profesor obchodní akademie v Praze. Po první světové válce v letech 1918-1921 pracoval jako odborný rada v ministerstvu zemědělství. V roce 1921 byl jmenován mimořádným a v roce 1926 řádným profesorem národního hospodářství na Vysoké škole obchodní v Praze (dnešní Vysoká škola ekonomická v Praze).\n\nV pedagogické činnosti se projevoval jako vynikající pedagog a řečník. Sdílel řadu názorů svého učitele Albína Bráfa, ale rozcházel se s ním v názorech na povahu stávajícího řádu, charakter nutných reforem a směr transformace hospodářského zřízení. Vedle své pedagogické práce se aktivně zúčastnil sporů a diskuzí o hospodářské politice Československa, v nichž byl mimo jiné jeho hlavním názorovým protivníkem významný národohospodář a teoretik Karel Engliš. Značná část jeho publikační činnosti nepatřila ryze teoretickým názorům, nýbrž aktuálním otázkám hospodářské politiky. Byl brilantním řečníkem a velkým znalcem světové ekonomické teorie. Jeho knihy jsou napsány krásným literárním jazykem a jeho učebnice z didaktického hlediska mohou být příkladem i dnešním autorům.\n\nZúčastnil se rovněž aktivně politického života. Od roku 1907 byl členem sociální demokracie. Měl blízko k myšlenkám Františka Modráčka, který přikládal velký význam družstevnictví. Právě s Františkem Modráčkem se počátkem 20. let spojil na projektu nové politické strany nazvané Socialistická strana československého lidu pracujícího. Pak se ale vrátil do sociální demokracie. Byl aktivní v Dělnické akademii a od roku 1923 byl redaktorem revue \"Naše doba\", která sdružovala levicově liberální intelektuály. Na přelomu 20. a 30. let se zapojil do debat okolo nového programu sociální demokracie, přičemž představoval liberální křídlo kritické k postulátům marxismu.\n\nPo parlamentních volbách v roce 1925 získal poslanecké křeslo v Národním shromáždění. Mandát nabyl ale až dodatečně roku 1928 jako náhradník poté, co rezignoval poslanec Albín Chalupa. Mandát obhájil v parlamentních volbách v roce 1929 i parlamentních volbách v roce 1935. Poslanecký post si oficiálně podržel do zrušení parlamentu roku 1939, přičemž na podzim 1938 se ještě v druhorepublikovém Česko-Slovensku zapojil do činnosti poslaneckého klubu nově utvořené Národní strany práce.\n\nPodle údajů z roku 1935 bydlel v Praze.\n\nO vánočních svátcích roku 1949 uprchl Josef Macek s manželkou na lyžích přes Šumavu z ČSR. Z Německa, přes Francii a Kanadu emigroval do USA. Poté přednášel na univerzitě v Pittsburghu, kde se stal v roce 1953 profesorem. V letech 1957-1961 učil na dívčí koleji Chathan College. Angažoval se v krajanských spolcích a od roku 1952 byl členem Rady svobodného Československa. Roku 1961 se přestěhoval za rodinou svého syna Jiřího do Vancouveru.\n"}
{"id": "730149", "url": "https://cs.wikipedia.org/wiki?curid=730149", "title": "Bouře mečů", "text": "Bouře mečů\n\nBouře mečů (A Storm of Swords) je třetí kniha z fantasy série \"Píseň ledu a ohně\" amerického autora George R. R. Martina. Události zhruba první třetiny knihy se časově překrývají s předchozí knihou, \"Střetem králů\". Čtvrtá kniha se jmenuje \"Hostina pro vrány\".\n\nKniha poprvé vyšla 8. srpna 2000 ve Velké Británii, americké vydání následovalo v listopadu 2000. V roce 2001 vyhrála kniha cenu Locus (stejně jako předchozí díly ságy) a byla nominována na cenu Nebula. \"Bouře mečů\" byla rovněž jako první kniha ze série nominována na cenu Hugo, což je jedno z nejprestižnějších ocenění ve světě sci-fi a fantasy literatury. Tuto cenu ale nakonec vyhrál \"Harry Potter a Ohnivý pohár\".\n\n\"Bouře mečů\" je prozatím nejdelší kniha ze série. Ve Velké Británii kvůli tomu vyšla, podobně jako u prvního vydání v češtině, ve dvou svazcích.\n\nLord Tywin Lannister se ujme úřadu pobočníka svého vnuka, krále Joffreyho, což společně s počínáním královny Cersei vzbuzuje Tyrionovu nelibost. Na žádost svého otce se Tyrion Lannister nakonec ožení s neochotnou Sansou Stark, která je po (ve skutečnosti zdánlivé) smrti svých malých bratrů formální dědičkou svého staršího bratra Robba.\n\nKrálovství Robba Starka se začíná hroutit. Cestu na sever do své země má odříznutou muži ze Železných ostrovů, a tak se vrací do Řekotočí. Catelyn ke svému zděšení zjišťuje, že se Robb oženil, ačkoliv byl zaslíbený jedné z dcer nebo vnuček svého spojence, Waldera Freye. Jeho manželkou je teď ale Jeyne Westerling, dívka z bezvýznamného rodu, který je vazalem Lannisterů, a se kterou se sblížil, když mu ošetřovala zranění. Byla s ním i ve chvíli, kdy se dozvěděl o smrti svých bratrů, a utěšila ho. Strávili spolu noc a protože Jeyne byla panna, Robb cítil, že je jeho povinnost se s ní poté oženit. Přišel tím však o strategické spojenectví rodu Freyů. Bohužel to potřebuje k tomu, aby se vydobyl cestu na Sever, a tak Walderu Freyovi nabídne, že se místo něj ožení s ženou z rodu Freyů Edmure Tully, jeho strýc a pán Řekotočí. Lord Frey vyžaduje, aby se mu Robb osobně omluvil, a tak se Robb stane jedním z čestných hostů na svatbě Edmura a Roslin Frey. Tato událost, která nakonec vešla ve známost jako Rudá svatba, ale byla jenom pastí, kterou zkomplotovali Walder Frey, Tywin Lannister a jeden z Robbových vazalů, Roose Bolton. Hned poté, co jsou novomanželé odvedeni na lože, Freyové poruší posvátné právo hostů a začnou vraždit lordy ze Severu. Samotný Robb je zraněný několika šípy. Catelyn Stark přiloží nůž k hrdlu prosťáčka, kterého považuje za Freyova syna, a žádá lorda Waldera, aby nechal Robba jít a ji si nechal jako rukojmí, jinak jeho synovi podřízne krk. Frey ale odpoví, že je to jenom vnuk a stejně nikdy nebyl k užitku. Vzápětí k Robbovi přistoupí Roose Bolton a probodne mu srdce. Catelyn v zoufalství zabije Freyova vnuka a o chvíli později i jí samotné podříznou hrdlo.\n\nMezitím k sídlu Freyů doráží Arya Stark se Sandorem Cleganem, který ji chce prodat jejímu bratrovi, jsou ale jenom svědky toho, jak je zrádně pobíjena seveřanská armáda. Clegane Aryu odveze pryč a dívka ho nakonec zraněného opustí. Plaví se do města Braavos, kde se chce naučit umění zabíjet, aby se dočkala pomsty za svou rodinu.\n\nBran a Rickon Starkovi se po útěku ze Zimohradu rozdělili a každý putuje jiným směrem. Rickon k Bílému přístavu a Bran za Zeď, kde chce najít Tříokou vránu, o které se mu zdálo, a jakýkoliv osud ho čeká.\n\nV Králově přístavišti se koná svatba krále Joffreyho s Margery Tyrell, vdovou po Renlym Baratheonovi, během které se Joffrey napije vína, začne se dusit a zemře. Sansa Stark využije zmatku během hostiny a konečně se jí podaří dostat z Králova přístaviště, pod ochranu Petyra Baeliše. Baeliš se ožení s ovdovělou lady Arryn a představí jí i její neteř, ale nakonec svou ženu zabije. Z její řeči se Sansa dozví nejen to, že Lysa (Tully) Arryn milovala Beališe už od dětství, ale také to, že na jeho přání otrávila svého manžela a poslala dopis o jeho vraždě své sestře Catelyn, aby tak vznikla nevraživost mezi Starky a Lannistery.\n\nTyrion je obviněn z Joffreyho vraždy, při božím soudu, který má prokázat jeho nevinnost, za něj bojuje Oberyn Martell, princ z Dorne, který svého protivníka Gregora Cleganea otráví kopím, ale sám je zabit. Z cely nakonec Tyriona osvobodí Jaime, který se nedávno vrátil do Králova přístaviště. Jaime mu také konečně poví pravdu o tom, jak Tyriona a jeho první ženu jejich otec rozeštval. Tyriona to rozzuří tak, že Tywina Lannistera zabije a prchá ze Západozemí.\n\nJon Sníh se společně s Mancem Nájezdníkem a Divokými vrací ke Zdi, kterou Divocí chtějí jednou provždy zdolat. Ygritte se stane jeho milenkou, ale nakonec opouští ji i Divoké a vrací se do Černého hradu, aby bránil Zeď. Při jednom z útoků zemře i Ygritte. Volání o pomoc Noční hlídky vyslyší jediný přeživší z pěti králů, Stannis Baratheon, který porazí bojovníky Mance Nájezdníka a vezme ho do zajetí. Nabízí Jonu Sněhovi, že jako král ho může zbavit břemene nemanželského původu a může z něj udělat Jona Starka, lorda ze Zimohradu, pokud podpoří Stannise, jakožto vazal. Jon však odmítne a je poté zvolen novým lordem velitelem Noční hlídky.\n\nDaenerys Targaryen na kontinentu Essos začne dobývat otrokářská města a osvobozovat otroky, ale zjišťuje, že následky jejích činů nejsou přesně takové, jak předpokládala. Rozhodne se zůstat v jednom z otrokářských měst, Meereenu, a naučit se zde vládnout, než se může pokusit znovu získat Sedm království Západozemí.\n\nV epilogu se čtenář znovu setkává s partyzánským Bratrstvem bez praporců, které však už nevede Ser Beric Dondarrion, oživený z několika smrtí. Obětoval totiž svůj život, aby oživil mrtvou Catelyn Stark, kterou vyplavila řeka. Ta s pomocí Bratrstva loví a popravuje jakékoliv muže, kteří slouží Freyům, Boltonům nebo Lannisterům, ať už měli co do činění s Rudou svatbou, nebo neměli.\n\nKaždá kapitola je vyprávěna v er-formě z pohledu jedné z postav. Jejich stav mysli, názory a vztah k ostatním silně ovlivňuje styl vyprávění, takže ani jeden z pohledů se nedá popsat jako nezaujatý. V \"Bouři mečů\" je deset takových postav a dvě postavy, které jsou vypravěči prologu a epilogu.\n\n\nMartin nenapsal kapitoly týkající se Rudé svatby, dokud neměl dokončené všechny ostatní kapitoly v knize. Psát příslušné kapitoly prý byl bolestný zážitek.\n\nKdyž v roce 2001 nevyhrál cenu Hugo, vyjádřil se před svými fanoušky na adresu vítězky J. K. Rowling takto: \"Udav se, Rowlingová. Možná máš miliardy dolarů a moje Hugo, ale takovéhle čtenáře nemáš.\"\n\nV roce 2009 Martin na svém blogu uvedl, že rukopis \"Bouře mečů\" měl 1521 stran; konečná délka tištěné vázané verze v angličtině je 992 stran.\n"}
{"id": "730151", "url": "https://cs.wikipedia.org/wiki?curid=730151", "title": "Franz Macoun", "text": "Franz Macoun\n\nFranz Macoun (7. září 1881 Nová Ves u Chrastavy – 6. října 1951) byl československý politik německé národnosti a meziválečný poslanec Národního shromáždění za Německou sociálně demokratickou stranu dělnickou v ČSR.\n\nByl synem kočího a textilní dělnice. Vychodil osmiletou základní školu a odbornou živnostenskou školu v Chrastavě. Pracoval jako textilní dělník. V letech 1901–1903 působil jako pomocný dělník v Ruprechticích. Od roku 1903 byl profesionálním funkcionářem dělnického hnutí. Už od roku 1899 byl členem odborů a od roku 1900 Sociálně demokratické strany Rakouska. Byl důvěrníkem místní skupiny textilních odborů. Profesí byl soukromým úředníkem. Podle údajů z roku 1935 bydlel v Liberci.\n\nV parlamentních volbách v roce 1929 byl za Německou sociálně demokratickou stranu dělnickou v ČSR zvolen do Národního shromáždění. Mandát obhájil v parlamentních volbách v roce 1935. Poslanecké křeslo ztratil na podzim 1938 v souvislosti se změnami hranic Československa.\n\nPo roce 1938 několikrát zatčen nacisty. V roce 1947 emigroval z Prahy do Švédska.\n\n"}
{"id": "730160", "url": "https://cs.wikipedia.org/wiki?curid=730160", "title": "Methylenová modř", "text": "Methylenová modř\n\nMethylenová modř (CI 52015) je heterocyklická aromatická sloučenina se vzorcem CHNSCl. Má široké použití zejména v oblasti biologie a chemie. Při pokojové teplotě se jedná o tmavě zelený prášek bez zápachu, který s vodou tvoří modrý až nafialovělý roztok. Hydratovaná forma má tři molekuly vody na molekulu methylenové modři (jde tedy o trihydrát). Methylenová modř se může někdy plést s jinými látkami, konkrétně s methylmodří (histologickým barvivem), novou methylenovou modří nebo s methylvioletí (používanou jako indikátor pH).\n\nINN methylenové modři (pro použití v medicíně) je methylthioninium-chlorid.\n\nPoužívá se jako antiparazitární léčivo ve studenovodní akvaristice a rybníkářství.\n\n"}
{"id": "730164", "url": "https://cs.wikipedia.org/wiki?curid=730164", "title": "František Machník", "text": "František Machník\n\nFrantišek Machník (30. dubna 1886 Nebřehovice – 21. listopadu 1967 Ždánice) byl československý politik, meziválečný ministr národní obrany a poslanec Národního shromáždění za Republikánskou stranu zemědělského a malorolnického lidu (agrárníky).\n\nDlouhodobě se angažoval v agrární straně. Patřil k hlavním postavám okolo České agrární společnosti, jež byla založena na jaře 1918 jako odborná, ekonomická a intelektuální platforma na podporu agrárního hnutí. Řídil zemědělskou školu v Klatovech, přispíval do deníku \"Venkov\".\n\nV parlamentních volbách v roce 1925 byl za Republikánskou stranu zemědělského a malorolnického lidu (agrárníky) zvolen do Národního shromáždění. Mandát pak obhájil v parlamentních volbách v roce 1929 i parlamentních volbách v roce 1935. Poslanecké křeslo si oficiálně podržel do zrušení parlamentu roku 1939, přičemž ještě v prosinci 1938 přestoupil do poslaneckého klubu nově utvořené Strany národní jednoty.\n\nProfesí byl dle údajů z roku 1935 ředitelem Švehlových škol zemědělských v Klatovech. Byl bratrancem Rudolfa Berana.\n\nKromě poslaneckých funkcí zastával i ministerské posty. Už v roce 1932 se stal starostou Československého národního svazu střeleckého a angažoval se ve Vojenském vědeckém ústavu. Od roku 1935 do roku 1938 zastával post ministra národní obrany v třetí vládě Jana Malypetra, druhé vládě Milana Hodži a třetí vládě Milana Hodži.\n\n"}
{"id": "730171", "url": "https://cs.wikipedia.org/wiki?curid=730171", "title": "Safi", "text": "Safi\n\nSafi (, berbersky \"ⴰⵙⴼⵉ\") je marocké město ležící na pobřeží Atlantského oceánu, 250 kilometrů na jihozápad od Casablancy. Je centrem aglomerace, v které žilo v roce 1987 bezmála 800 tisíc obyvatel.\n\nZdejší přístav je v rámci Maroka nejvýznamnějším vývozním místem sardinek, dále se odsud vyváží fosfáty a keramika.\n\nV letech 1488 až 1541 bylo Safi součástí portugalské koloniální říše.\n\nBěhem druhé světové války bylo místem námořního výsadku operace Torch.\n\n"}
{"id": "730172", "url": "https://cs.wikipedia.org/wiki?curid=730172", "title": "Ludvík Marek", "text": "Ludvík Marek\n\nLudvík Marek (17. srpna 1891 Krokočín – 8. ledna 1938 Jihlava) byl československý politik a meziválečný poslanec Národního shromáždění za Republikánskou stranu zemědělského a malorolnického lidu (agrárníky).\n\nVystudoval na učitelském ústavě v Brně, pak působil jako učitel, mezitím složil maturitu a pokračoval na právnické fakultě. Po roce 1918 se stal předním agrárním aktivistou v okrese Velká Bíteš, později župním (krajským) tajemníkem strany v Jihlavě a roku 1925 zemským tajemníkem. Profesí byl dle údajů z roku 1935 majitelem hospodářství a předsedou župní domoviny domkářů a malorolníků v Jihlavě.\n\nV parlamentních volbách v roce 1929 byl za Republikánskou stranu zemědělského a malorolnického lidu (agrárníky) zvolen do Národního shromáždění. Mandát pak obhájil v parlamentních volbách v roce 1935.\n\nZemřel v lednu 1938 v nemocnici v Jihlavě. Příčinou smrti byla trombóza femorální arterie. Po jeho smrti jej na poslaneckém postu vystřídal Josef Musil.\n\n"}
{"id": "730174", "url": "https://cs.wikipedia.org/wiki?curid=730174", "title": "HMS Furious (47)", "text": "HMS Furious (47)\n\nHMS Furious (47) byla letadlová loď třídy \"Glorious\" postavená pro britské královské námořnictvo během první světové války. Byla třetí a poslední jednotkou této třídy. Podle původního projektu se mělo jednat o tzv. lehký bitevní křižník, téměř nepancéřované plavidlo s malým ponorem, nesoucí několik těžkých děl a sloužící k proniknutí do Baltského moře. Sesterské lodě HMS \"Glorious\" a HMS \"Courageous\" se však vůbec neosvědčily a \"Furious\" byl proto dokončen jako hybrid bitevní a letadlové lodě se vzletovou palubou na přídi a dělovou věží na zádi. Později bylo plavidlo přestavěno na klasickou letadlovou loď s průběžnou letovou palubou a v takové podobě se účastnilo i druhé světové války, ve které operovalo především ve Středomoří. Po válce bylo staré a opotřebované plavidlo sešrotováno.\n\n"}
{"id": "730175", "url": "https://cs.wikipedia.org/wiki?curid=730175", "title": "Josef Mareš", "text": "Josef Mareš\n\nJosef Mareš (17. října 1885 Vídeň – 12. dubna 1945 Terezín) byl československý politik, meziválečný poslanec Národního shromáždění za Československou sociálně demokratickou stranu dělnickou, dlouholetý starosta Znojma.\n\nNavštěvoval základní školy v Heralticích a Okříškách, pak v letech 1901–1905 německé gymnázium ve Znojmě. Poté šel studovat na Právnickou fakultu Vídeňské univerzity, odkud přešel na Univerzitu Karlovu v Praze, kde získal v roce 1914 titul doktor práv. Během první světové války narukoval na balkánskou frontu, odkud se po zranění vrátil.\n\nUž před válkou byl aktivní v českém menšinovém hnutí ve Znojmě. Po skončení války se začal věnovat politice. Jako člen ČSSD stál 30. října 1918 u zrodu národního výboru ve Znojmě. V lednu 1919 se pak stal členem městské rady a 23. června 1920 byl zvolen starostou Znojma a stal se tak prvním etnickým Čechem v této funkci. Tím byl zvolen znovu v letech 1924 a 1929. Ač stoupenec národnostní politiky, potýkal se Mareš ve funkci starosty jazykově smíšeného města s konflikty se znojemskými Němci. Při sčítání lidu 1921 prý prosazoval, aby kdokoli, kdo vzešel z české matky nebo českého otce byl považován za Čecha, což ve Znojmě s četnými smíšenými manželstvími působilo problém. Byl také obviňován z potlačování německého školství. Jako starosta Znojma prosazoval výstavbu sociálních bytů, které vyrostly v dnešním Marešově a v Jarošově ulici. V roce 1935 již ve volbách zvítězila SdP. České strany spolu s německou sociální demokracií uzavřely koalici, ale kvůli odporu opozice se Mareš již nestal starostou Znojma. Tím byl po dlouhých jednáních zvolen další sociální demokrat Valentin Skurský. Kromě starostenského postu byl Mareš i vrchním ředitelem městské spořitelny, místopředsedou správní rady Jihomoravské banky a členem správní rady Brněnské banky.\n\nZa první republiky patřil mezi významné funkcionáře sociálně demokratické strany na jižní Moravě. V letech 1924–1938 působil jako člen ústředního výkonného výboru strany.\n\nV parlamentních volbách v roce 1929 získal za sociální demokraty poslanecké křeslo v Národním shromáždění. Mandát obhájil v parlamentních volbách v roce 1935. Poslanecký post si oficiálně podržel do zániku parlamentu roku 1939, přičemž krátce předtím ještě v prosinci 1938 přestoupil do nově vzniklé Národní strany práce.\n\nV letech 1928–1938 byl také členem Moravskoslezského zemského zastupitelstva a zemského výboru moravskoslezského.\n\nPodle údajů z roku 1935 byl profesí advokátem a starostou města Znojmo. Od roku 1919 byl samostatným advokátem ve Znojmě.\n\nPo obsazení Znojma v důsledku mnichovské dohody odešel do Brna a Jihlavy, kde pracoval jako advokát. Celkem třikrát byl zatčen gestapem – nejdříve v červnu 1939 na tři měsíce, pak v srpnu 1941 na měsíc. Potřetí byl zatčen 28. srpna 1944 a převezen do Malé pevnosti koncentračního tábora v Terezíně, kde 12. dubna 1945 zemřel.\n\nV dubnu 1925 se oženil s Aloisií Šaškovou. Páru se v roce 1932 narodil syn Ivo. \n\n"}
{"id": "730179", "url": "https://cs.wikipedia.org/wiki?curid=730179", "title": "Ivan Markovič", "text": "Ivan Markovič\n\nIvan Markovič (3. června 1888 Myjava – 16. nebo 17. února 1944 Buchenwald) byl československý politik a meziválečný poslanec Národního shromáždění za Československou sociálně demokratickou stranu dělnickou.\n\nUž počátkem 20. století byl významným členem mladé generace slovenských intelektuálů soustředěných okolo časopisu \"Prúdy\". V období let 1909–1914 byl šéfredaktorem časopisu \"Prúdy\". Podle jiného zdroje patřil rovněž do skupiny tzv. hlasistů.\n\nProfesí byl právníkem. V letech 1906–1911 studoval práva na Budapešťské univerzitě a na univerzitě v Berlíně. V letech 1911–1914 působil jako advokátní koncipient v Budapešti. Za světové války bojoval v armádě a na podzim 1914 padl do ruského zajetí. V Rusku se stal jedním z organizátorů Československých legií v Rusku. Od roku 1917 do roku 1918 pak byl tajemníkem odbočky Československé národní rady. Od jara 1918 zastával funkci tajemníka Československé národní rady v Paříži a šéfredaktora listu \"Československá samostatnost\". Koncem října 1918 se zúčastnil jednání zástupců domácího i zahraničního odboje v Ženevě o budoucí podobě státu.\n\nDoprovázel prezidenta T.G. Masaryka na jeho triumfální cestě z Paříže až do Prahy (21. prosince 1918).\n\nPo roce 1918 patřil mezi hlavní postavy sociálně demokratického hnutí na Slovensku. V letech 1918–1920 zasedal v Revolučním národním shromáždění, kde formálně náležel do slovenského klubu (poslanecký klub sdružující poslance ze Slovenska, bez stranického rozdělení). 27. února 1920 prezentoval jménem klubu postoj k nové ústavě Československa a vyjádřil k ní pozitivní stanovisko. Odmítl zatím koncepce zemské autonomie a podpořil plánované zavedení župního zřízení. I v následujících letech patřil k odpůrcům slovenské autonomie a prosazoval jednotný československý národ v politickém slova smyslu, nicméně chtěl zachovat kulturně jazykovou odlišnost Slováků.\n\nV parlamentních volbách v roce 1920 získal poslanecké křeslo v Národním shromáždění. Mandát v parlamentních volbách v roce 1925 neobhájil a do parlamentu se dostal až po parlamentních volbách v roce 1929 a opět po parlamentních volbách v roce 1935. Poslanecký post si podržel do 25. ledna 1939, kdy o mandát přišel v souvislosti s rozpuštěním sociálně demokratické strany na autonomním Slovensku. Krátce předtím ještě vstoupil jako hospitant do poslaneckého klubu Národní strany práce.\n\nKromě parlamentních funkcí vystřídal i několik ministerských postů. v druhé vládě Vlastimila Tusara byl roku 1920 ministrem národní obrany. V první vládě Antonína Švehly zastával v letech 1922–1925 post ministra unifikací. Byl správcem ministerstva školství a národní osvěty od 3. října 1924 do 9. prosince 1925 v první vládě Antonína Švehly.\n\nPodle údajů z roku 1935 byl profesí advokátem, bytem v Bratislavě. V letech 1921–1939 působil jako místopředseda Československé obce legionářské.\n\nJiž během existence autonomního Slovenska za druhé republiky odešel ze Slovenska do českých zemí. Za války zůstal podobně jako jeho stranický kolega Ivan Dérer v Protektorátu Čechy a Morava, kde měl rodinu. Po roce 1939 byl vězněn nacisty, v září 1939 deportován do Dachau. Zemřel v koncentračním táboře Buchenwald.\n\n\n\n"}
{"id": "730181", "url": "https://cs.wikipedia.org/wiki?curid=730181", "title": "Senzace s balónem", "text": "Senzace s balónem\n\nSenzace s balónem nebo také Sensace s balónem (v angličtině „The Balloon-Hoax“) je titulek novinového článku napsaného\namerickým spisovatelem a literárním teoretikem Edgarem Allanem Poem v roce 1844. Článek o přeletu řiditelného balonu Victoria přes Atlantik vyšel v newyorských novinách \"The Sun\" 13. dubna 1844 a byl považován za pravdivou zprávu. Dva dny poté byla odhalena jeho nevěrohodnost a článek byl označen za mystifikaci.\n\nZpráva obsahuje 2 kapitoly: popis balonu s podrobnými technickými detaily a palubní deník, do nějž členové výpravy zapisují své dojmy a z něhož údajný redaktor čerpá.\n\nV článku je zmíněn i Sullivanův ostrov a pevnost Fort Moultrie v Jižní Karolíně v USA, kde E. A. Poe během svého života jistou dobu pobýval.\n\nPříběh známý jako „The Balloon-Hoax“ vyšel poprvé v newyorských novinách \"The Sun\" a byl považován za věrohodnou zprávu o 75-hodinovém letu horkovzdušného balonu evropského vzduchoplavce Moncka Masona přes Atlantský oceán.\n\nEdgar Allan Poe mohl být alespoň částečně inspirován předcházející mystifikací známou jako „Great Moon Hoax“ \n, která vyšla ve stejných novinách v roce 1835. Za jednoho z autorů této novinářské kachny byl považován Richard Adams Locke, jenž byl Poeovým redaktorem v čase vydání „The Balloon-Hoax“. E. A. Poe si dlouhodobě stěžoval, že článek „Great Moon Hoax“ kopíroval základní myšlenku povídky Bezpříkladná dobrodružství jistého Hanse Pfalla (angl. The Unparalleled Adventure Of One Hans Pfaall) - jednoho z méně úspěšných Poeových příběhů o podobných obyvatelích Měsíce. Poe se domníval, že noviny \"The Sun\" vydělaly na jeho povídce slušný zisk bez toho, aniž by autora odměnily. (Poeova averze k těmto novinám je zaznamenána v knize \"The Sun and the Moon\" od Matthewa Goodmana).\n\nČlánek (Senzace s balónem) vyšel v novinách s následujícími titulky:\n\nZpochybnění článku vyšlo v novinách \"The Sun\" 15. dubna 1844:\n\n\"BALON - Zprávy z jihu poslední sobotní noci nepotvrdily přistání balonu z Anglie, podrobnosti našeho korespondenta, o nichž jsme informovali hodnotíme jako mylné. Popis balonu a vzduchoplavby byl pojat vědecky s cílem získat publicitu. Shledáváme tento projekt nemožným.\n\nAutor zpochybňujícího vysvětlení nebyl zjištěn, není vyloučeno, že jím byl samotný E. A. Poe.\n\nE. A. Poe popisuje, že budova novin \"The Sun\" byla po publikaci článku doslova „obléhána“ lidmi požadujícími daný výtisk. „\"Nikdy jsem ještě nebyl svědkem tak intenzivního vzrušení při shánění novin\"“, napsal. Autor zakomponoval do příběhu hodnověrné detaily např. o designu balonu, pohonném systému apod. Důvěryhodnost článku zvýšilo i dosazení skutečných osob včetně Williama Harrisona Ainswortha. Postava Moncka Masona není skutečná, vychází z osoby vzduchoplavce Thomase Moncka Masona; příběh je pak odvozen z Masonovy knihy z roku 1836 \"Account of the Late Aeronautical Expedition from London to Weilburg\".\n\nSenzace s balónem je jako jedna z autorových detektivních povídek s C. Auguste Dupinem v hlavní roli (např. Vraždy v ulici Morgue), jen v obráceném gardu: namísto zkoumání věcí pro rozřešení případu Poe buduje fikci budící zdání pravdivosti.\n\nPříběh je také ranou formou science fiction, reaguje na rozvíjející se horkovzdušnou vzduchoplavbu.\n\nSenzace s balónem se mohla stát inspirací pro knihu Julese Vernea \"Cesta kolem světa za osmdesát dní\". Verneův žák William Butcher poukázal na to, že Jules Verne byl obdivovatelem Poea a jeho román \"Pět neděl v baloně\" vyšel do roka od vydání jeho knihy \"Edgar Poe et ses oeuvres\" (\"Edgar Allan Poe a jeho dílo\"). Není těžké nalézt spojitost mezi dílem E. A. Poea publikovaným ve Francii pod názvem \"Histoires extraordinaires\" (Neobyčejné příběhy) a\nVerneovými \"Voyages extraordinaires\" (Neobyčejné cesty).\n\nVeliký problém vyřešen! Člověk konečně přeletěl Atlantik v balonu - bez nebezpečí, s naprostou kontrolou stroje a v rekordně krátkém čase 75 hodin! Zpravodaj z Charlestonu v Jižní Karolíně podává nejčerstvější informace o této cestě, kterou podniklo celkem 8 osob: sir Everard Bringhurst, pan Osborne, pan Monck Mason, pan Robert Holland, pan Harrison Ainsworth, pan Henson a dva námořníci z Woolwiche.\n\nBALON\n\nPan Monck Mason uplatnil myšlenku použít princip Archimédova šroubu při pohonu balonu. Se svými výsledky při úspěšných pokusech byl natolik spokojen, že se rozhodl naplánovat delší cestu. Pro svou věc angažoval i pány Bringhursta a Osborna - známými ve světě vědy a aeronautiky obzvlášť. Celý projekt byl tajný.\n\nProutěná gondola obsahuje kromě přítěži veškeré potřebné vybavení - lanoví, dalekohledy, barometry, sudy s potravou a pitnou vodou, pláště, cestovní vaky a další nepostradatelné předměty. Balon je vybaven i víceramennou kotvou a důležitým vodícím lanem. Materiál balonu je z hedvábí napuštěného tekutou klovatinou z kaučuku. Má ohromný objem - 40 000 krychlových stop plynu. Jako náplň slouží uhelný plyn, jenž je levnější a výhodnější než vodík.\n\nKdyž balon vzlétne, je vystaven účinku mnoha vlivů, jež působí výkyvy v jeho váze a tím snižují či posilují jeho letové vlastnosti. Těmito faktory jsou např. usazená rosa na povrchu balónu, sluneční paprsky rozpínající objem plynu atd. Ke stabilizaci účinků těchto faktorů se používal ventil upouštějící plyn, čímž se však velmi záhy vyčerpala veškerá náplň a balon klesal k zemi. Užití vodícího lana řeší tuto svízel výhodným způsobem. Lano je vlečeno po zemi za balonem a jeho váha vyrovnává potřebnou zátěž. Navíc ukazuje směr letu a lze též přibližně určit podle úhlu mezi lanem a vertikální osou rychlost. Pokud balon letí nad vodní plochou, použije se menších soudků naplněných takovou přítěží, jež je lehčí než voda.\n\nPůvodní plán byl letět z Penstruthalu v severním Walesu (sídlo pana Osborna) přes průliv La Manche do Paříže.\n\nDENÍK\n\nSobota 6. dubna\n\nV sobotu 6. dubna balon vzlétá. Z výšky je úchvatný rozhled po krajině, cestovatelé jsou nadšeni. O půl dvanácté se balon nachází nad mořem v Bristolském zálivu a posádka spouští vodící lano s plováky. Výška se stabilizuje. Je nahozen šroub a pomocí kormidla změněn kurs letu - směrem k Paříži. Díky nehodě s ocelovou tyčkou spojující péro s vrtulí je balon unášen silným větrem od východu nad moře. Pan Ainsworth podpořen panem Hollandem přednese smělý návrh pokračovat v letu ke břehům severní Ameriky. Mimo oba námořníky zbývající členové posádky souhlasí. Vichr zesiluje a žene balon kupředu, vodící lano vlaje za ním. Cestovatelé pozorují námořní ruch, mnohé lodi je zdraví signálním výstřelem a jejich posádky nadšeně mávají.\n\nOpravená hřídel roztáčí vrtuli a stálý východní vítr věští úspěch mise. Posádka se ukládá ke spánku, ačkoli trpí zimou.\n\nNeděle 7. dubna\n\nKolem 10 hodiny se vichřice utišila a rychlost balonu je 30 či více mil za hodinu. Vítr duje severním směrem, tudíž posádka využívá činnost kormidla a vrtule. Pan Mason je přesvědčen, že s vrtulí se dá letět i proti silnému větru. Odhaduje, že na přelet oceánu mají tolik plynu, že by cesta mohla trvat i tři týdny. Nikdo z členů expedice nepociťuje přílišnou zimu, bolest hlavy ani potíže s dýcháním, pouze pan Osborne cítí tlak v hrudi, brzy ho to přechází. Moře vypadá z výšky naprosto vyduté.\n\nPondělí 8. dubna\n\nPondělní ráno začíná opět problémem s převodovou tyčí vrtule. Bude třeba změnit tvar tyče, má-li se předejít vážnějším těžkostem. Posádka shazuje láhve okolo proplouvajícím lodím. Jedna z nich - patrně poštovní loď newyorské linky jednu láhev vyloví.\n\nÚterý 9. dubna\n\nNa obzoru se vynoří břehy Jižní Karolíny. Do té doby stěží představitelná akce se stává skutečností. Posádka se shoduje na cíli přistání, je jím pláž Sullivanova ostrova nedaleko pevnosti Fort Moultrie. Obyvatelé ostrova přibíhají uvítat vzduchoplavce a odmítají uvěřit, že ti mají za sebou přelet Atlantiku. Celá cesta trvala pouhých 75 hodin, pokud by se měl počítat čas pouze od břehu Evropy ke břehu Ameriky, tak ještě méně.\n\nPrvním letadlem lehčím než vzduch, které s lidskou posádkou překonalo Atlantik byla v roce 1919 britská ovladatelná vzducholoď R 34 - kopie německé vzducholodi L 33, která havarovala v Británii během první světové války.\n\nLet z Velké Británie do New Yorku dlouhý 3 559,5 mil trval 108 hodin a 12 minut.\n\nv článku je zmíněno několik měst a geografických útvarů:\n\nGeografické útvary:\n\nMěsta:\n\nČesky vyšla povídka v následujících sbírkách nebo antologiích:\n\nPod názvem Senzace s balónem:\n\nPod názvem Sensace s balónem:\n\n"}
{"id": "730182", "url": "https://cs.wikipedia.org/wiki?curid=730182", "title": "Martin Martinásek", "text": "Martin Martinásek\n\nMartin Martinásek (11. listopadu 1888 - ???) byl československý politik a meziválečný poslanec Národního shromáždění za Republikánskou stranu zemědělského a malorolnického lidu (agrárníky).\n\nProfesí byl dle údajů z roku 1935 rolníkem a zemským tajemníkem republikánské strany, bytem v Brně. V zemských volbách roku 1928 byl zvolen do Moravskoslezského zemského zastupitelstva. Uvádí se jako rolník ze Studnice u Vyškova.\nV parlamentních volbách v roce 1935 byl zvolen do Národního shromáždění. Mandát si oficiálně udržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově ustavené Strany národní jednoty.\n\n"}
{"id": "730184", "url": "https://cs.wikipedia.org/wiki?curid=730184", "title": "František Mašata", "text": "František Mašata\n\nFrantišek Mašata (1. dubna 1879 Divišov – 28. února 1943 Benešov) byl československý politik a meziválečný poslanec Národního shromáždění za Republikánskou stranu zemědělského a malorolnického lidu (agrárníky).\n\nPoliticky aktivní byl již za Rakouska-Uherska. Roku 1910 se stal poslancem Říšské rady (celostátní parlament), kam byl zvolen za okrsek Čechy 034. Zvolen byl 15. března 1910 místo Rudolfa Bergmana. Usedl do poslanecké frakce Klub českých agrárníků. Opětovně byl zvolen za obvod Čechy 65 i ve volbách do Říšské rady roku 1911 a ve vídeňském parlamentu setrval do zániku monarchie.\n\nV letech 1918–1920 zasedal v československém Revolučním národním shromáždění. V parlamentních volbách v roce 1920 získal poslanecké křeslo v Národním shromáždění. Mandát v parlamentních volbách v roce 1925 obhájil stejně jako v parlamentních volbách v roce 1929 a parlamentních volbách v roce 1935. Poslanecký post si oficiálně podržel do zániku parlamentu (a Československa) v březnu 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\nProfesí byl dle údajů z roku 1935 domkářem a předsedou ústředí Domoviny domkářů a malorolníků, bytem v Divišově u Vlašimi.\n\n"}
{"id": "730187", "url": "https://cs.wikipedia.org/wiki?curid=730187", "title": "Franz May", "text": "Franz May\n\nFranz May, \"též\" František May (24. ledna 1903 Varnsdorf – 28. listopadu 1969 Wasserburg am Inn), byl československý politik německé národnosti a meziválečný poslanec Národního shromáždění za Sudetoněmeckou stranu.\n\nVychodil národní a měšťanskou školu v Dolním Podluží. V letech 1918–1921 vystudoval zahradnickou školu v jihomoravské Lednici. Působil jako zahradník v německém Duryňsku. Studoval pak biologii na vysoké zemědělské škole v Halle. Profesí byl zahradníkem a rolníkem, bytem v Dolním Podluží (tehdy \"Niedergrund\").\n\nOd mládí byl aktivní v studentských a mládežnických organizacích. V roce 1933 se stal členem Sudetoněmecké strany a byl jmenován jejím důvěrníkem pro severní Čechy. V únoru 1934 se stal vedoucím SdP ve volebním kraji Česká Lípa. V parlamentních volbách v roce 1935 byl zvolen za poslance Národního shromáždění. Poslanecké křeslo ztratil na podzim 1938 v souvislosti se změnami hranic Československa.\n\n19. září 1938 se zapojil do revolty Sudetských Němců proti Československu a byl jmenován velitelem 2. skupiny Sudetoněmeckého sboru dobrovolníků v Sasku. 15. října 1938 ho pak Adolf Hitler pověřil vedením oddílu SA Sudeten. Po roce 1938 zasedal za NSDAP na Říšském sněmu v Berlíně.\n\nPo válce byl dočasně itnernován a pak vysídlen do západního Německa, kde působil jako městský zahradník ve Waldkraiburgu v Bavorsku. Angažoval se ve spolcích vysídlenců.\n\n"}
{"id": "730189", "url": "https://cs.wikipedia.org/wiki?curid=730189", "title": "DOCUMERICA", "text": "DOCUMERICA\n\nDOCUMERICA byl program sponzorovaný americkou Agenturou pro ochranu životního prostředí (EPA), jehož úkolem bylo pořídit „fotografický dokument subjektů z hlediska životního prostředí“ na území Spojených států během období od roku 1972 až do roku 1977. Sbírka, která je součástí archivu National Archives and Records Administration, obsahuje více než 22.000 fotografií, a více než 15.000 z nich je k dispozici online. \n\nSnímky pořizovalo přibližně 70 známých fotografů s uzavřenou projektovou smlouvou s EPA. Mezi fotografy byli například John Vachon, Danny Lyon, Gene Daniels, David Hiser, Arthur Greenberg, Marc St. Gil, Gary Miller, Doug Wilson, Bill Strode, Charles O'Rear, Jack Corn, Dennis Cowals, Tomas Sennett, Yoichi Okamoto, Ken Hayman, Anne LaBastille, Paul Sequeira, Erik Calonius, Suzanne Szasz nebo John H. White. \n\nPodobně jako dřívější federální fotografický projekt Farm Security Administration během Velké hospodářské krize, někteří fotografové DOCUMERICA pochopili své poslání spíše zeširoka, někdy i umělecky. Mnoho z nich zachovalo výrazný vizuální záznam o čase a místě. \n\nNěkteré z fotografovaných objektů jsou městské aglomerace, každodenní život v malých městech, scény přírodních krás, včetně pláží a hor, městských oblastí, včetně vrakovišť, ulic, budov a řízení dopravy, železniční společnosti Amtrak, znečištění ovzduší a znečištění vody, mořského pobřeží, scény těžby a samozřejmě také portréty lidí. Byly fotografovány oblasti jako národní parky a lesy, jezero Tahoe, Velká jezera, Aljašský ropovod, Havaj, Washington, D.C. a další města po celých Spojených státech. Projekt dokonce zahrnul i některé fotografie z Kanady, ale i z Jugoslávie a Rakouska.\n\nDigitální skeny více než 15 000 z původních 35 mm barevných diapozitivů, černobílých negativů a printů jsou k dispozici v archivním katalogu Archival Research Catalog amerického úřadu NARA. Spadají do kategorie public domain a jsou k dispozici na úložišti obrázků Wikimedia Commons.\n\n\n"}
{"id": "730197", "url": "https://cs.wikipedia.org/wiki?curid=730197", "title": "Karl Wolfgang Deutsch", "text": "Karl Wolfgang Deutsch\n\nKarl Wolfgang Deutsch (21. července 1912, Praha – 1. listopadu 1992, Cambridge, Massachusetts) byl německo-český politolog a teoretik mezinárodních vztahů.\n\nPrimárními oblastmi jeho výzkumu byly především nacionalismus, mezinárodní spolupráce a komunikace. Inspirátorem jeho díla o teorii komunikace byl zakladatel kybernetiky Norbert Wiener.\n\nNarodil se v Praze 21. července 1912 do židovské rodiny. Jeho matka Maria Leopoldina Scharf Deutsch byla jednou z prvních žen zvolených roku 1920 do československého parlamentu a tvrdou odpůrkyní nacismu.\n\nStudoval na Německém státním reálném gymnáziu v Praze. Poté vystudoval práva na Německé univerzitě a získal doktorát z politologie na Karlově univerzitě . V roce 1938 emigroval do USA, kde působil na Harvardově univerzitě a kde v roce 1951 získal druhý doktorát z politologie.\n\nJako student se v San Francisku podílel na vytvoření OSN. Vyučoval na řadě prestižních univerzit. Na MIT v letech 1943–1956, na Yale do roku 1967, aby se nakonec vrátil na Harvardovu univerzitu, kde působil do roku 1982. V roce 1969 se stal předsedou American Political Science Association a v roce 1976 International Political Science Association.\n\nZemřel v Cambridgi v Massachusetts 1. listopadu 1992.\n\nNapsal řadu pojednání o mezinárodních vztazích a problematice moci. V českém jazyce vyšlo jeho dílo \"Nervy vlády\".\n\n"}
{"id": "730199", "url": "https://cs.wikipedia.org/wiki?curid=730199", "title": "Roger Whittaker", "text": "Roger Whittaker\n\nRoger Whittaker (* 22. března 1936 v Nairobi v Keni) je keňsko-britský písničkář s více než 55 milióny prodaných nahrávek. Kromě zpěvu hraje na kytaru a v řadě písní nezpívá, ale mistrovsky píská.\n\nJeho rodiče pocházeli ze Staffordshiru v Anglii, ale přestěhovali se za teplejším podnebím do Keni poté, co měl jeho otec motocyklovou nehodu.\n\n"}
{"id": "730201", "url": "https://cs.wikipedia.org/wiki?curid=730201", "title": "Tetracentron sinense", "text": "Tetracentron sinense\n\nTetracentron sinense je rozměrný opadavý strom, je jediný druh monotypického rodu Tetracentron z čeledi kolostromovité.\n\nRod \"Tetracentron\" byl původně zařazen do samostatné jednorodové čeledě \"Tetracentraceae\". S příchodem taxonomického systému APG III byl s ohledem na blízkost k rodu \"Trochodendron\" přeřazen do společné čeledě \"Trochodendraceae\".\n\nRozšířen je pouze v Asii a to v mírném až subtropickém pásu v Číně, na severu indického subkontinentu v Indii, Bhútánu, Nepálu a pak v Indočíně na severu Myanmaru a Vietnamu v oblastech u hranic s Čínou.\n\nV minulosti byl tento strom pro své pevné dřevo s výraznou texturou velmi těžen, byl využíván ke stavebním i nábytkářským účelům. V současnosti zůstaly převážně jen rozptýlené zbytky rostoucí v horách, v nepřístupných roklích a na strmých kopcích, mnohdy přímo na skalách, roste ve smíšených lesích nebo i osamoceně. Nachází se hlavně v nadmořské výšce od 1000 do 3500 m n. m. v místech, kde je průměrná roční teplota od 7 do 17 °C a při ročních úhrnných srážkách 1000 až 1800 mm je relativní vlhkost vzduchu okolo 85 %. Nejlépe prosperuje v propustné a vlhké kyselé půdě se 4,5 až 5,5 pH. Vyrůstá poměrně rychle a pro jeho zachování se např. v Číně uměle vysazuje ve školkách nebo přímo na lesních mýtinách. Roste v polostínu stejně jako na plném slunci, je mrazuvzdorný do -15 °C.\n\nJe to vysoký, opadavý strom pravidelného tvaru dorůstající do výše 10 až 40 m a mívající kmen o průměru 1, výjimečně i 1,5 m, šířka koruny dosahuje až 10 m. Kůra kmene i větví je hladká a má šedě hnědou barvu se světlými lenticelami. Má mohutné kořeny umožňující růst i v kamenité půdě. Terminální pupeny bývají z počátku zakryty palisty. Jednoduché listy dlouhé 5 až 15 cm a široké 3 až 12 cm se srdčitou bázi jsou nejčastěji střídavě dvouřadé, vyrůstají na dlouhých letorostech nebo krátkých terminálních víceletých větvích s jizvami po opadalých řapících, mívají palisty cca 1 cm dlouhé. Tvaru jsou vejčitého nebo srdčitého, na konci jsou zašpičatěle, jejich čepele vyrůstající na řapících dlouhých 2 až 4 cm jsou po okrajích hustě tupě vroubkované, mají dlanitě uspořádanou žilnatinu s 5 až 7 postranními žilkami. Ve dřevu stromu nejsou cévy, ale historicky původnější cévice, jev mezi vyššími dvouděložnými rostlinami vzácný.\n\nŽlutavé květy seskupené ve svěšených jehnědovitých květenstvích vyrůstají při bázi listových řapíků na koncích krátkých větviček, tvoří mnohokvěté klasy dlouhé 7 až 15 cm obsahující 80 až 125 květů. Květy s maličkými listeny mající v průměru 1 až 2 mm, jsou oboupohlavné, bez korunních lístků, češule i květního lůžka. Mají 4 okrouhlé celistvé kališní lístky 1 až 1,5 mm veliké. V květu jsou 4 kuželovité nebo zploštělé plodné tyčinky o délkách 2 až 3 mm s drobnými prašníky otvírajícími se bočními štěrbinami a střídavě s nimi vyrůstají také 4, u báze srostlé šídlovité pestíky dlouhé 1,5 mm s bliznami na vnitřních stranách. Pylová zrna jsou slepená v jednu hrudku a klíčí 3 kolpátními nebo kolporátními aperturami. Spodní 4 dílný semeník s nektarovými žlázkami na povrchu obsahuje 5 až 6 vajíček. Plodem je měchýřek dosahující velikosti do 5 cm a obsahující 4 až 6 hnědých křídlatých semen vřetenovitého tvaru 3 až 4 mm velkých s tenkou testou. Opylování zajišťuje převážně vítr. Chromozómové číslo: 2n = 48.\n\nFosílie rodu \"Tetracentron\" byly nalezeny ve vykopávkách ve Ferry County ve státě Washington ve Spojených státech severoamerických a v okolí prehistorického jezera Okanagan Lake v Britské Kolumbii v Kanadě, kde jsou obsáhlé sedimenty z období eocénu, dále byla jeho pylová zrna pocházející z miocénu nalezena na Islandu. Z toho je patrno, že původní areál rozšíření tohoto prastarého rodu, stejně jako příbuzného rodu \"Trochodendron\", byl téměř po celé severní polokouli a pravděpodobně v důsledku globálních změn počasí se zachoval pouze v části Asie.\n\n"}
{"id": "730212", "url": "https://cs.wikipedia.org/wiki?curid=730212", "title": "Alan Barton", "text": "Alan Barton\n\nAlan Barton (16. září 1953, Barnsley, Anglie, Velká Británie - 23. března 1995, Kolín nad Rýnem, Německo) byl britský zpěvák, kytarista a textař.\n\nPůsobil nejprve ve skupině \"Black Lace\" (Colin Routh, Steve Scoley, Terry Dalton a Alan Barton) a od roku 1986 ve skupině Smokie jako kytarista a zpěvák, nahradil frontmana Chrise Normana po jeho odchodu na sólovou dráhu. Zde působil až do své smrti.\n\nReprezentoval Velkou Británii na Eurovision Song Contestu v Jeruzalémě se skupinou Black Lace a s písní \"Mary Ann\". Již se skupinou Black Lace získal v Anglii i v zahraničí mnoho ocenění. Se Smokie hrál téměř po celém světě, nejznámější jsou jejich koncerty v Moskvě a v Jihoafrické republice. Často jezdili hrát i do Německa, kde byli Smokie velmi populární již za působení Chrise Normana, byli opakovaně hosté v německé televizi. Dne 19.3.1995 při návratu z koncertu v Německu minibusem, ve kterém seděli Alan Barton, Alan Silson (kytarista) a Terry Uttley (basový kytarista) je zasáhla silná bouře s krupobitím a jejich Toyota Hiace kvůli špatné viditelnosti havarovala – otočila se na střechu a Alan vylétl rozbitým oknem ven z auta. Alan Silson a Terry Uttley měli jen drobná řezná zranění, Alan Barton utrpěl velmi vážné poranění (kontuze mozku), byl odvezen v komatu na jednotku intenzivní péče, kde však po 4 dnech svému zranění podlehl – byla neděle, 23.3.1995 večer. Jeho žena Jackie za ním přiletěla druhý den po nehodě a až do konce u něj seděla a držela ho za ruku.\n\nJeho syn Dean na počest svého otce uspořádal ve Wakefieldu dne 27. 3. 1995 koncert, kde hrálo spousta známých umělců (mimo jiné i Silson Band, projekt jeho kolegy a kamaráda ze Smokie Alana Silsona – Andy Whelan, Graham Kearns, Ron Kelly a Alan Silson). Jako speciální host zde vystoupil Graham Oliver (Saxon, T-Rex).\n\nAlan Barton byl dvakrát ženatý a měl tři děti – syna Deana, který jde v otcových šlépějích. Věnuje se hudbě, má svojí skupinu, hraje svoje vlastní písně i muziku svého otce - jmenují se \"Spirit Of Smokie\", druhého syna jménem Lee, který se věnuje obchodu, a nevlastního syna z druhého manželství, Marka, který se věnuje rugby.\n\n"}
{"id": "730224", "url": "https://cs.wikipedia.org/wiki?curid=730224", "title": "Barbital", "text": "Barbital\n\nBarbital (INN), též barbitone či obchodním názvem Veronal (chemicky diethylmalonylmočovina či kyselina diethylbarbiturová; systematický název je 5,5-diethylpyrimidin-2,4,6(1\"H\",3\"H\",5\"H\")-trion), byl první komerčně prodávaný barbiturát. Používal se jako lék pro spaní (hypnotikum) od roku 1903 do poloviny 50. let. Připravoval se kondenzací diethylmalonového esteru s močovinou za přítomnosti ethoxidu sodného, později přidáváním nejméně dvou molárních ekvivalentů ethyljodidu ke stříbrné soli malonylmočoviny nebo též k zásaditému roztoku kyseliny. Výsledkem byl nahořklý bílý krystalický prášek bez zápachu.\n\nBarbital poprvé syntetizovali v roce 1902 němečtí chemici Emil Fischer a Joseph von Mering. Svůj objev publikovali v roce 1903 a na trh byl uveden firmou Bayer v roce 1904 pod názvem Veronal (jednalo se o volnou kyselinu). Rozpustnou sůl barbitalu prodávala firma Schering pod názvem „Medinal“. Barbital se podával při „nespavosti vyvolané nervovou vzrušivostí“. Byl k dispozici v kapslích nebo lístcích. Terapeutická dávka se pohybovala od 0,65 do 1 gramu. Dávka 3,5 – 4 gramy může být smrtelná nebo vést ke spánku trvajícímu až 10 dnů.\n\nBarbital lze syntetizovat postupem popsaným výše. Kondenzace močoviny a derivátu diethylmalonátu probíhá takto:\n\nBarbital byl považován za mnohem lepší léčivo než dosavadní hypnotika. Jeho chuť je mírně hořká, nicméně mnohem přijatelnější než nepříjemná chuť dříve běžně používaných bromidů. Barbital má navíc jen málo vedlejších účinků a jeho terapeutická dávka je dostatečně pod dávkou toxickou (velký terapeutický index). Ovšem dlouhodobější užívání vede k toleranci, takže je třeba k dosažení účinku používat vyšší dávky. Smrtelná předávkování tímto pomalu působícím hypnotikem nebyla častá.\n\n"}
{"id": "730231", "url": "https://cs.wikipedia.org/wiki?curid=730231", "title": "Julija Fomenková", "text": "Julija Fomenková\n\nJulija Nikolajevna Fomenková (rozená Julija Čiženková ; * 30. srpna 1979, Archangelsk, Archangelská oblast) je ruská atletka, běžkyně, jejíž hlavní disciplínou je běh na 1500 metrů. Od 25. ledna 2006 drží halový evropský rekord v běhu na 1000 metrů, jehož hodnota je 2:32,16. Za halovým světovým rekordem, který drží od roku 1999 Maria Mutolaová zaostala o 1 sekundu a 22 setin.\n\nPrvní výrazný úspěch zaznamenala v roce 2003 na světové letní univerziádě v jihokorejském Tegu, kde skončila ve finále běhu na 1500 metrů na 4. místě. Na halovém ME 2005 v Madridu nepostoupila z kvalifikace, když v rozběhu obsadila první nepostupové místo. V témže roce se stala mistryní Ruska a zúčastnila se tak světového šampionátu v Helsinkách. Ve finále doběhla na 2. místě, když nestačila jen na svoji krajanku Taťjanu Tomašovovou a získala stříbro. Ze stříbrné pozice však byla kvůli nedovolenému strkání v průběhu závodu diskvalifikována. V roce 2006 se stala v Moskvě halovou mistryní světa v běhu na 1500 metrů (4:04,70). V témže roce vybojovala také stříbrnou medaili na evropském šampionátu v Göteborgu.\n\nNa Mistrovství světa v atletice 2007 v japonské Ósace původně obsadila 7. místo. Všechny její výsledky, kterých dosáhla od 27. dubna 2007 však byly později anulovány, včetně stříbrné medaile, kterou získala na halovém MS 2008 ve Valencii v běhu na 1500 metrů ve druhém nejlepším času historie 3:59,41.\n\nZa údajnou manipulaci s dopingovými vzorky (moč), které byly Fomenkové a dalším šesti ruským atletkám (Taťjana Tomašovová, Jelena Sobolevová, Světlana Čerkasovová, Olga Jegorovová, Darja Piščalnikovová a Gulfija Chanafejevová) odebrány na jaře roku 2007 dostala Fomenková dvouletý zákaz startů, který začal platit 31. července 2008. Jejich trest byl později prodloužen o dalších devět měsíců a vypršel 30. dubna 2011.\n\n\"Hala\"\n\n\"Dráha\"\n\n"}
{"id": "730234", "url": "https://cs.wikipedia.org/wiki?curid=730234", "title": "Volební urna", "text": "Volební urna\n\nVolební urna je název pro nádobu používanou k sběru hlasovacích lístků při volbách. Během samotného hlasování je obvykle zapečetěna a lístky je možné do ní pouze vhazovat úzkou štěrbinou, nikoliv s nimi nějak manipulovat nebo je vyndavat. Někdy jsou tyto volební urny průhledné, aby bylo zřejmé, že do nich nebyly dopředu připraveny podvodné hlasy.\n\nObvykle se volební urny nacházejí pouze na předem určených stanovištích, kde na řádný průběh voleb dohlíží volební komise, ale v některých státech může nepohyblivá osoba předem požádat, aby jí byla urna donesena domů (což je praxe běžně užívaná při volbách v České republice).\n\nPo skončení hlasování jsou urny otevřeny a hlasy sčítány – někdy přímo volební komisí na místě, jindy jsou urny nejdřív sváženy.\n\nS rozvojem elektroniky jsou dnes občas volební urny nahrazovány volebními automaty či obecněji elektronickým hlasováním.\n"}
{"id": "730237", "url": "https://cs.wikipedia.org/wiki?curid=730237", "title": "Vjačeslav Bykov", "text": "Vjačeslav Bykov\n\nVjačeslav Bykov (Вячеслав Аркадьевич Быков, narozen 24. července 1960 v Čeljabinsku v SSSR) je bývalý sovětský hokejista marijského původu, v současnosti trenér. V letech 2006–2011 působil jako trenér ruské hokejové reprezentace.\n\nMalý technicky nadaný hráč (hrající na pozici centra) byl pravidelným účastníkem na sovětské hokejové scéně od roku 1980. Po rozpadu Sovětského svazu hrál za ruský národní tým. V roce 1989 byl draftován týmem Quebec Nordiques v 9. kole (169 celkově). Nikdy však v NHL nehrál. Bykov začal hrát za svůj tým v rodném městě Traktor Čeljabinsk v roce 1979. Po třech letech šel hrát za HC CSKA Moskva. V roce 1990 odešel hrát za C Fribourg-Gottéron ve Švýcarsku. Hráčskou kariéru ukončil v roce 2000, kdy hrál za HC Lausanne v B lize.\n\nDne 10. srpna 2006 byl Bykov nominován jako hlavní trenér hokejové reprezentace. Místo převzal od Vladimíra Krikunova. Zlatou medaili vyhrál jak v roce 2008, tak také 2009. Zlatého hattricku se však nedočkal, v roce 2010 mu vítězství ve finále překazila česká hokejová reprezentace. Je také hlavním trenérem týmu Salavat Julajev Ufa. V roce 2010/2011 vyhrál celou KHL, když ve finále porazil Atlant Mytišči 4:1 na zápasy.\n\n"}
{"id": "730238", "url": "https://cs.wikipedia.org/wiki?curid=730238", "title": "Vítězslav Kotásek", "text": "Vítězslav Kotásek\n\nVítězslav Kotásek (* 11. května 1946 Mikulčice) je bývalý český fotbalový záložník. V sezoně 1977/78 získal mistrovský titul se Zbrojovkou Brno pod vedením Josefa Masopusta.\n\nFotbal začal hrát ve Slovanu Hodonín, do patnácti let v Hodoníně chytal v bráně. Během učení v Chomutově z něj udělali útočníka a na tomto postu hrál dorosteneckou ligu. Po návratu do Hodonína začal hrát I. A třídu. Před sezonou 1967/68 narukoval do druholigové Dukly Nitra jako lední hokejista. Po třech měsících byl převelen do Hodonína a v nově založené Dukle Hodonín začínal ve fotbalové třetí třídě. Po návratu do civilu hrál jednu sezónu za Slovan Hodonín a pak přestoupil do druholigové Zbrojovky Brno. Vystřídal v ní všechny posty s výjimkou brankáře, nejraději a nejčastěji hrál jako pravý nebo ofenzivní záložník. V roce 1981 s ním přestal trenér Karel Brückner počítat a proto skončil s vrcholovým fotbalem. Po Kyjově a Domašově končil v rakouském Poysdorfu jako hrající trenér.\nV evropských pohárech nastoupil třináctkrát – 4 zápasy v Poháru mistrů evropských zemí v sezóně 1978/79 a 9 zápasů (4 vstřelené góly) v Poháru UEFA v sezóně 1979/80.\nZa Zbrojovku Brno nastoupil v lize k 270 utkáním a dal 56 gólů, ve druhé lize odehrál více než 21 utkání a dal 9 gólů. Je brněnským rekordmanem – 56 ligových gólů záložníka.\n\n"}
{"id": "730239", "url": "https://cs.wikipedia.org/wiki?curid=730239", "title": "Martin Mičura", "text": "Martin Mičura\n\nMartin Mičura (17. září 1883 Dlhé Pole – 31. května 1946 Moskva) byl slovenský právník, politik a meziválečný poslanec Národního shromáždění za Československou stranu lidovou, který vedl na Slovensku samostatnou organizaci převážně českých lidovců jako konkurenci slovenských ľudáků.\n\nVystudoval právnickou školu. Působil jako advokát, později ve významných funkcích v soudním systému na Slovensku a podílel se na župním zákoně. Koncem roku 1918 patřil Mičura mezi čtveřici slovenských katolicky orientovaných politiků (zejména Andrej Hlinka), kteří zde zakládali obnovenou Slovenskou ľudovou stranu (SĽS). Stal se v ní místopředsedou. V rámci vedení strany jinak dominované členy katolického kléru patřil k nemnoha laickým politikům. Zastával i vládní posty. V letech 1920–1922 byl v první vládě Jana Černého a ve vládě Edvarda Beneše ministrem pro správu Slovenska.\n\nAčkoliv SĽS zprvu spolupracovala s Československou stranou lidovou (ČSL), v roce 1921 došlo k rozporům ohledně národní politiky a jednotný poslanecký klub se pak rozpadl na českou (lidoveckou) a slovenskou (ľudáckou) část. V parlamentních volbách v roce 1925 pak došlo k separátní kandidatuře převážně českých lidovců na Slovensku a v roce 1927 i ke vzniku zvláštní zemské organizace této strany na Slovensku. Vzhledem k tomu, že se Mičura také neztotožňoval s národnostní politikou SĽS, přidal se k lidovcům a dokonce se stal předsedou v jejich nové slovenské organizaci. SĽS na tento krok reagovala přijetím Hlinkova jméno (HSĽS). Ta část slovenské společnosti, která vnímala krok ČSL jako zradu, pak slovenské lidovce nazývala pejorativně podle předsedy „\"mičuráci\"“.\n\nPoté, co byl Mičura v roce 1925 zvolen za lidovce do Národního shromáždění, obhájil mandát i v parlamentních volbách v roce 1929 a parlamentních volbách v roce 1935. Poslanecké křeslo si oficiálně podržel do 21. března 1939. Tiskovým orgánem slovenské lidovecké organizace byl list \"Ľudová politika\".\n\nV letech 1931–1939 zastával funkci předsedy vrchního soudu v Bratislavě a roku 1939 se stal prvním prezidentem slovenského Nejvyššího soudu. Podílel se na legislativě Slovenského státu a publikoval odborné právnické články. V letech 1943–1945 byl místopředsedou státní rady Slovenské republiky. Po konci války by v červenci 1945 zbaven funkce předsedy nejvyššího soudu a čelil trestnímu oznámení. Koncem září 1945 byl zatčen příslušníky sovětské armády v nemocnici v Bratislavě, internován a následně odvlečen do Sovětského svazu, kde zemřel. Datum úmrtí bylo stanoveno oficiálně na 31. květen 1946.\n\n"}
{"id": "730240", "url": "https://cs.wikipedia.org/wiki?curid=730240", "title": "František Michálek (politik živnostenské strany)", "text": "František Michálek (politik živnostenské strany)\n\nFrantišek Michálek (11. června 1888 Železný Újezd - ???) byl československý politik a meziválečný poslanec Národního shromáždění za Československou živnostensko-obchodnickou stranu středostavovskou.\n\nPocházel z rodiny tesaře Jana Michálka. Byl katolického vyznání, ale v roce 1912 z církve vystoupil a byl nadále evidován jako bez vyznání. Profesí byl obchodníkem. Bydlel v Plzni-Doubravce.\n\nPo parlamentních volbách v roce 1935 se stal poslancem Národního shromáždění. Poslanecké křeslo si oficiálně podržel do zrušení parlamentu 1939, přičemž v prosinci 1938 ještě přestoupil do poslaneckého klubu nově ustavené Strany národní jednoty.\n\n"}
{"id": "730241", "url": "https://cs.wikipedia.org/wiki?curid=730241", "title": "Václav Mikuláš", "text": "Václav Mikuláš\n\nVáclav Mikuláš (8. nebo 9. dubna 1886 Chrášťany – 7. listopadu 1964 Jesenice) byl československý politik a poslanec Národního shromáždění republiky Československé za Československou stranu národně socialistickou (po roce 1948 nazývanou Československá strana socialistická).\n\nJako šestnáctiletý učeň vstoupil do národně sociální strany a profiloval se jako řečník a organizátor. Pobýval dlouhodobě ve Vídni, kde působil jako přední funkcionář dolnorakouského výboru národně sociální mládeže. V roce 1912 se vrátil z Vídně domů a převzal po rodičích zemědělské hospodářství v místní části Šátalka v dnešní obci Vestec. Po první světové válce byl veřejně aktivní na obecní úrovni, později v okresní správní komisi. V roce 1924 ho do svého čela zvolila Ústřední jednota československých malozemědělců. V této funkci setrval až do rozpuštění jednoty v roce 1940.\n\nPo parlamentních volbách v roce 1920 získal poslanecké křeslo v Národním shromáždění. Mandát ale získal až dodatečně roku 1923 jako náhradník poté, co byl zbaven mandátu poslanec Theodor Bartošek. Mandát obhájil v parlamentních volbách v roce 1925, parlamentních volbách v roce 1929 i parlamentních volbách v roce 1935. Poslanecký post si oficiálně podržel do zrušení parlamentu roku 1939. Krátce předtím, v prosinci 1938, přestoupil do poslaneckého klubu nově zřízené Strany národní jednoty.\n\nProfesí byl domkář a poslanec. Podle údajů z roku 1935 bydlel v Jesenici u Prahy.\n\nPo osvobození byl v letech 1945–1946 poslancem Prozatímního Národního shromáždění za národní socialisty (respektive jako delegát za Jednotný svaz českých zemědělců, jemuž předsedal). V letech 1946–1948 zastupoval národní socialisty v Ústavodárném Národním shromáždění. V parlamentu setrval i po únorovém převratu v roce 1948, po němž se národně socialistická strana proměnila na Československou stranu socialistickou (ČSS) jako loajální součást komunistického režimu. Ve volbách do Národního shromáždění roku 1948 se za ČSS stal poslancem Národního shromáždění zvoleným ve volebním kraji Mladá Boleslav. V březnu 1950 se vzdal mandátu. Na jeho místo usedla Marie Sedláčková.\n\n"}
{"id": "730243", "url": "https://cs.wikipedia.org/wiki?curid=730243", "title": "Eduard Klezla", "text": "Eduard Klezla\n\nEduard Klezla (* 18. října 1961 Vítkov) je český operní pěvec, hudební pedagog\na hlasový poradce. Pracoval také jako pedagogický poradce bývalého ministra školství Josefa Dobeše\n\nPo studiu zpěvu na ostravské konzervatoři studoval na pražské Hudební akademii Múzických umění.\n\nJiž během svých studií vystupoval v zahraničí,\npo absolutoriu studia na AMU působil v Komorní opeře Praha kde zpíval zejména role pocházející z operního díla Wolfganga Amadea Mozarta. Následovalo hostování v operních domech v Německu, Itálii a Švýcarsku,\nvystupování na festivalu Pražské jaro, nahrávky pro japonskou televizi, nahrávky CD disků, angažmá ve Státní opeře Praha, vystupování ve Španělsku a Rakousku, hostování v Národním divadle.\n\nZpěv populární hudby vyučuje na pražské DAMU a i na Konzervatoři Jaroslava Ježka.\n\nJako hlasový poradce a supervisor aktivně působil i při přípravě řady známých českých muzikálů:\n\nJako porotce a hlasový poradce působil v televizní pěvecké soutěži \"Česko hledá Superstar\", působí i jako porotce v pěvecké soutěži\nČESKO ZPÍVÁ 2011 .\n\n\n"}
{"id": "730245", "url": "https://cs.wikipedia.org/wiki?curid=730245", "title": "Karel Moudrý", "text": "Karel Moudrý\n\nKarel Moudrý (18. října 1881 Červená Řečice – 14. listopadu 1948 Praha) ,byl československý politik a meziválečný poslanec Národního shromáždění za Československou stranu národně socialistickou.\n\nBěhem první světové války patřil do okruhu takzvaných realistů blízkých Tomášovi Garrigue Masarykovi a jeho exilové skupině.\n\nV letech 1918-1920 zasedal v Revolučním národním shromáždění. Po parlamentních volbách v roce 1920 získal poslanecké křeslo v Národním shromáždění. Křeslo ve sněmovně ale získal až dodatečně roku 1924 jako náhradník poté, co rezignoval poslanec Josef Sajdl. Mandát v parlamentních volbách v roce 1925 obhájil a do parlamentu se dostal znovu po parlamentních volbách v roce 1929 a parlamentních volbách v roce 1935. Poslanecký post si oficiálně podržel do zrušení parlamentu roku 1939, přičemž ještě v prosinci 1938 přestoupil do poslaneckého klubu nově utvořené Národní strany práce.\nV roce 1936 se měl (podle obvinění vznášeného členy živnostenské strany) podílet finanční a politickou asistencí na vzniku odštěpenecké formace zvané Radikální strana československého živnostnictva a obchodnictva, která se oddělila od Československé živnostensko-obchodnické strany středostavovské. V té době byl Karel Moudrý generálním tajemníkem čs. národních socialistů.\n\nPovoláním byl profesor. Podle údajů z roku 1935 bydlel v Praze na Ořechovce.\n\n"}
{"id": "730247", "url": "https://cs.wikipedia.org/wiki?curid=730247", "title": "Anna Mrskošová", "text": "Anna Mrskošová\n\nAnna Mrskošová (5. června 1893 Sedlčany - 29. dubna 1960 Sedlčany) byla československá politička, meziválečná poslankyně Národního shromáždění za Republikánskou stranu zemědělského a malorolnického lidu (agrárníky) a poválečná poslankyně za Komunistickou stranu Československa.\n\nPo parlamentních volbách v roce 1929 získala poslanecké křeslo v Národním shromáždění za agrárníky. Mandát ovšem nabyla až dodatečně roku 1934 jako náhradnice poté, co zemřel poslanec a předseda strany Antonín Švehla. Mandát obhájila v parlamentních volbách v roce 1935. Poslanecký post si oficiálně podržela do zrušení parlamentu roku 1939. Ještě předtím, v prosinci 1938, přestoupila do poslaneckého klubu nově zřízené Strany národní jednoty.\n\nProfesí byla dle údajů z roku 1935 majitelkou hospodářství v Sedlčanech. Na svém statku hospodařila do roku 1939, pak byla německými úřady vysídlena. Po roce 1945 se vrátila, změnila stranickou příslušnost a vstoupila do KSČ.\n\nRoku 1949 se zmiňuje jako předsedkyně odboru žen v rámci Jednotného svazu českých zemědělců.\n\nVe volbách roku 1948 byla zvolena do Národního shromáždění za Komunistickou stranu Československa ve volebním kraji Tábor. V parlamentu zasedala do února 1953. Pak rezignovala na mandát a její křeslo zaujal František Janata.\n\n"}
{"id": "730248", "url": "https://cs.wikipedia.org/wiki?curid=730248", "title": "Josef Musil (politik)", "text": "Josef Musil (politik)\n\nJosef Musil (2. července 1899 – ???) byl československý politik a meziválečný poslanec Národního shromáždění za Republikánskou stranu zemědělského a malorolnického lidu (agrárníky).\n\nProfesí byl dle údajů z roku 1938 rolníkem v Nové Vsi (okres Třebíč).\n\nPo parlamentních volbách v roce 1935 byl za Republikánskou stranu zemědělského a malorolnického lidu (agrárníky) zvolen do Národního shromáždění. Poslanecké křeslo ale získal až dodatečně, v lednu 1938, poté, co zemřel poslanec Ludvík Marek. Mandát si oficiálně udržel do zrušení parlamentu roku 1939, přičemž ještě v prosinci 1938 přestoupil do poslaneckého klubu nově utvořené Strany národní jednoty.\n\nV roce 1938 se uvádí i jako člen Moravskoslezského zemského zastupitelstva.\n\n"}
{"id": "730250", "url": "https://cs.wikipedia.org/wiki?curid=730250", "title": "Alfred Nentwich", "text": "Alfred Nentwich\n\nAlfred Nentwich též Alfréd Nentwich (10. listopadu 1896 Benešov u Heřmánkovic – 18. listopadu 1964 Hofheim in Unterfranken), byl československý politik německé národnosti a meziválečný poslanec Národního shromáždění za Sudetoněmeckou stranu.\n\nByl synem obchodníka. Vystudoval gymnázium a zemědělskou školu v Libverdě, která byla pobočkou pražské německé techniky. Získal titul diplomovaného inženýra. Profesí byl velkoobchodníkem v Děčíně.\n\nV parlamentních volbách v roce 1935 se stal poslancem Národního shromáždění. Na mandát ale již v říjnu 1935 rezignoval a na jeho místo nastoupil jeho stranický kolega Erich Hirte.\n\nPo druhé světové válce žil v Západním Německu (ve městě Hofheim in Unterfranken). Byl zde politicky aktivní. Kandidoval v roce 1949 do Bavorského zemského sněmu za sociálně demokratickou SPD.\n\n"}
{"id": "730253", "url": "https://cs.wikipedia.org/wiki?curid=730253", "title": "Josef Nepomucký", "text": "Josef Nepomucký\n\nJosef Nepomucký (12. října 1897 Předboj – 8. dubna 1972 Praha) byl československý tesař, rolník, funkcionář Jednotného svazu českých zemědělců a politik, ministr zemědělství a dlouholetý předválečný i poválečný poslanec Národního shromáždění za Komunistickou stranu Československa.\n\nOd roku 1912 byl členem sociálně demokratické strany, v roce 1921 vstoupil do KSČ. V letech 1929–1938 a 1946–1971 byl členem ÚV KSČ. Do funkce člena Ústředního výboru Komunistické strany Československa ho v poválečném období poprvé zvolil VIII. sjezd KSČ. Ve funkci ho potvrdil IX. sjezd KSČ, X. sjezd KSČ, XI. sjezd KSČ, XII. sjezd KSČ a XIII. sjezd KSČ.\n\nV parlamentních volbách v roce 1935 se stal poslancem Národního shromáždění. Poslanecké křeslo si oficiálně podržel do konce roku 1938 (rozpuštění KSČ). Profesí byl tehdy malorolníkem. Podle údajů z roku 1935 bydlel v obci Předboj.\n\nPo osvobození byl v letech 1945-1946 poslancem Prozatímního Národního shromáždění za KSČ respektive za Jednotný svaz českých zemědělců. Mandát obhájil v parlamentních volbách v roce 1946 a do roku 1948 zasedal v Ústavodárném Národním shromáždění.\n\nV parlamentních volbách v roce 1948 byl zvolen ve volebním kraji České Budějovice do Národního shromáždění ČSR, kde získal mandát i v parlamentních volbách v roce 1954. Po parlamentních volbách v roce 1960 usedl do Národního shromáždění Československé socialistické republiky. Zde setrval i po parlamentních volbách v roce 1964 a byl členem parlamentu až do roku 1968. V období let 1969-1971 ještě sloužil jako poslanec ve Sněmovně lidu Federálního shromáždění. Poslancem tak byl nepřetržitě po 26 let (a s předválečným poslaneckým mandátem po 29 let).\n\nV době komunistického režimu zastával četné politické funkce včetně vládních. Ve vládě Antonína Zápotockého a první vládě Viliama Širokého byl v letech 1951–1953 ministrem zemědělství. Byl také vedoucím funkcionářem spotřebního družstva Včela a Svazu domkářů a malorolníků. V letech 1945–1948 byl místopředsedou, poté do roku 1951 předsedou Jednotného svazu českých zemědělců. V roce 1959 byl na sjezdu Ústřední rady družstev zvolen jejím předsedou. Ve funkci byl potvrzen roku 1962 a působil v ní do roku 1967. K roku 1954 se profesně uvádí jako první náměstek ministra zemědělství.\n\nV roce 1955 mu byl udělen Řád republiky, v roce 1967 Řád Klementa Gottwalda.\n\n"}
{"id": "730257", "url": "https://cs.wikipedia.org/wiki?curid=730257", "title": "Josef Netolický", "text": "Josef Netolický\n\nJosef Netolický (8. dubna 1870 Skuteč nebo Vojtěchov – 4. srpna 1942) byl československý politik a meziválečný poslanec Národního shromáždění za Československou stranu národně socialistickou.\n\nPoliticky aktivní byl již za Rakouska-Uherska. Roku 1914 stal poslancem Říšské rady (celostátní parlament), kam byl zvolen za okrsek Čechy 26. Usedl do poslanecké frakce Český národně sociální klub. Zvolen byl 28. května a 4. června 1914 v doplňovací volbě poté, co po skandálu rezignoval poslanec Karel Šviha. Vzhledem k odročení Říšské rady po dobu prvních let světové války se Josef Netolický do její činnosti výrazněji nezapojil. Ztratil mandát 30. května 1917 na základě pravomocného rozsudku z 26. října 1916.\n\nZa první světové války se totiž zapojil do odboje. V lednu 1916 byl zatčen v rámci razie rakousko-uherských úřadů proti předním politikům národních sociálů. Společně s ním byl zatčen i Jan Vojna a Václav Choc, od pár měsíců dříve i František Buříval. 3. srpna 1916 byl vynesen rozsudek a Netolický byl odsouzen k jednomu roku vězení. Důvodem byl nález jmen dotčených politiků v poznámkách T. G. Masaryka o poradách s domácím protirakouským odbojem. Šlo o zápis Tomáše G. Masaryka ze schůze s českými politiky konané v říjnu 1914, kdy se očekávala invaze ruské armády na Moravu a kde se řešila otázka případného postoje české politické scény k ruské moci. Nejvyšší soudní dvůr potvrdil rozsudek dne 23. října 1916.\nV letech 1918-1920 zasedal v Revolučním národním shromáždění. V parlamentních volbách v roce 1920 získal poslanecké křeslo v Národním shromáždění. Mandát v parlamentních volbách v roce 1925 obhájil a do parlamentu se dostal znovu po parlamentních volbách v roce 1929 a parlamentních volbách v roce 1935. Poslanecký post si oficiálně podržel do zániku parlamentu (a Československa) v březnu 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\nPovoláním byl živnostník. Podle údajů z roku 1935 bydlel v Chlumci nad Cidlinou. V tomto městě působil i jako starosta. Starostenský úřad zastával opakovaně, v období let 1918–1920 a 1927–1931. Od roku 1907 byl členem obecního zastupitelstva ve Chlumci a zastupitelem byl až své smrti. Dlouhodobě působil jako člen městské rady a byl rovněž náměstkem starosty.\n\n"}
{"id": "730263", "url": "https://cs.wikipedia.org/wiki?curid=730263", "title": "Nepomucký", "text": "Nepomucký\n\nPříjmení Nepomucký nosí více různých osobností:\n\n\nOznačení Nepomucký obsahují také jména těchto světců:\n\n"}
{"id": "730264", "url": "https://cs.wikipedia.org/wiki?curid=730264", "title": "Jan Kopenec", "text": "Jan Kopenec\n\nJan Kopenec (* 17. července 1949 Luby u Chebu) je bývalý český fotbalový útočník (levé křídlo) a trenér. Jako hráč získal v sezoně 1977/78 mistrovský titul se Zbrojovkou Brno pod vedením Josefa Masopusta.\n\nNarodil se v Lubech u Chebu, ale od tří let žil v Brně.\n\nOdchovanec Spartaku Brno ZJŠ (od 1968 Zbrojovka Brno) už v sedmnácti letech naskočil pod vedením Karla Kolského do ligového týmu, který však na konci ročníku 1966/67 sestoupil. Po sezoně narukoval do Dukly Praha, kde pod trenérem Bohumilem Musilem pendloval mezi áčkem a béčkem, ale zahrál si i s Josefem Masopustem, pod jehož vedením později ve Zbrojovce zažil nejlepší roky v kariéře. V roce 1969 vyhrál s Duklou československý pohár, ač do finálových zápasů proti VCHZ Pardubice nezasáhl. Po vojně se vrátil do stále druholigové Zbrojovky, aby se s ní v sezoně 1970/71 vrátil zpět do nejvyšší soutěže. Byl stabilním členem základní sestavy, což se změnilo za trenéra Františka Havránka, se kterým si nepadli do oka. Nastupoval méně a proto odešel do LIAZu Jablonec, ten však na konci ročníku 1975/76 sestoupil. Druhou ligu začal ještě za Jablonec, pro ztrátu motivace však vážně přemýšlel nad návratem do Brna, konkrétně KPS Brno. V tu chvíli byl kontaktován Josefem Masopustem, který mu věřil a vyžádal si jeho návrat do Zbrojovky přes nesouhlas některých funkcionářů oddílu. Byla z toho nejvydařenější Kopencova prvoligová sezona, v níž nastřílel jako levé křídlo 8 gólů ve 30 utkáních a výrazně se tak podílel na mistrovském titulu. V roce 1980 znamenal odchod Masopusta i konec jeho působení v Brně. Poté hrál ještě druhou ligu za Válcovny plechu Frýdek-Místek, dál pokračoval v nižších soutěžích (TJ JZD Slušovice, TJ Spartak ČKD Blansko a TJ Sokol Domašov).\nOdehrál 2 zápasy za reprezentační B-mužstvo Československa, jeden zápas za reprezentaci do 23 let a za dorosteneckou reprezentaci si připsal 9 startů, v nichž vstřelil 2 góly.\nV evropských pohárech nastoupil osmkrát – 3 zápasy v Poháru mistrů evropských zemí v sezóně 1978/79 a 5 zápasů (1 gól) v Poháru UEFA v sezóně 1979/80.\nV nejvyšší československé soutěži odehrál 207 utkání a dal 26 gólů (Zbrojovka Brno 172/23, LIAZ Jablonec 30/2, Dukla Praha 5/1).\nTrénování se věnoval v nižších soutěžích, vedl např. kohoutovický Tatran, Dynamo Cvrčovice a FC Svratka Brno.\n\n"}
{"id": "730275", "url": "https://cs.wikipedia.org/wiki?curid=730275", "title": "Alois Neuman", "text": "Alois Neuman\n\nAlois Neuman (12. března 1901 Smidary – 27. července 1977 Praha) byl československý politik, ministr a poslanec Národního shromáždění za Československou stranu národně socialistickou, později za Československou stranu socialistickou, jako nástupkyni Československé strany národně socialistické začleněné do Národní fronty v rámci komunistického režimu.\n\nAlois Neuman se narodil dne 12. března 1901 ve Smidarech v rodině četnického strážmistra. Po maturitě na reálném gymnáziu (1919) se stal nejprve výpomocným učitelem ve Psářích a začátkem února 1920 nastoupil v Brandýse nad Labem jako městský manipulační úředník. Původně chtěl studovat medicínu, ale na to neměli rodiče peníze. V roce 1920 se dal zapsat na právnickou fakultu, studoval při zaměstnání a dne 25. 6. 1925 byl promován na doktora práv. Poté působil jako úředník v Brandýse nad Labem a v Praze. Po absolvování prezenční vojenské služby pracoval u Všeobecné nemocenské pojišťovny v Praze a záhy se stal jejím místoředitelem. Mimoto se habilitoval na docenta organizace sociálního pojištění na Vysoké škole speciálních nauk při Vysokém učení technickém. Tento obor také přednášel až do roku 1949.\nZa první republiky byl předním funkcionářem systému nemocenského pojištění.\n\nV roce 1918 vstoupil do Československé strany národně socialistické. Působil nejprve v mládežnických organizacích a postupně se stal poměrně významným politikem v celostátním měřítku. V parlamentních volbách v roce 1935 se stal poslancem Národního shromáždění. Poslanecké křeslo si oficiálně podržel do zrušení parlamentu roku 1939. Ještě krátce předtím, v prosinci 1938, přestoupil do poslaneckého klubu nově zřízené Strany národní jednoty. Povoláním byl vedoucí úředník. Podle údajů z roku 1935 bydlel v Českých Budějovicích.\n\nV letech 1937–1939 byl starostou Českých Budějovic. Za nacistické okupace byl vězněn v koncentračním táboře Buchenwald. \n\nPo roce 1945 se vrátil do politiky a od roku 1946 byl předsedou MNV v Českých Budějovicích.\n\nPo osvobození byl v letech 1945–1946 poslancem Prozatímního Národního shromáždění. V parlamentních volbách v roce 1946 byl zvolen do Ústavodárného Národního shromáždění. V parlamentních volbách roku 1948 se stal poslancem Národního shromáždění, kde pak mandát získal i ve volbách v roce 1954. Ve volbách v roce 1960 se stal poslancem Národního shromáždění Československé socialistické republiky, přičemž křeslo si udržel i po volbách v roce 1964 až do roku 1968. V období let 1969–1976 ještě sloužil jako poslanec ve Federálním shromáždění, kde zasedal ve Sněmovně lidu. Poslancem tak byl po válce nepřetržitě po 31 let.\nBěhem únorového převratu roku 1948 patřil v rámci národně socialistické strany k stoupencům spolupráce s komunisty, kteří stranu ovládli. Zasedal v ústředním akčním výboru Národní fronty. V roce 1955 vystoupil proti předsedovi této strany (přejmenované mezitím na Československá strana socialistická) Emanuelovi Šlechtovi kvůli jeho údajným tendencím k obnově buržoazních „\"koaličních iluzí\"“. Straně pak v letech 1960–1968 sám předsedal. Zastával četné vládní posty.\n\nV druhé vládě Klementa Gottwalda, vládě Antonína Zápotockého, první vládě Viliama Širokého a druhé vládě Viliama Širokého byl v letech 1948–1960 ministrem pošt (později nazýváno ministerstvem spojů). V třetí vládě Viliama Širokého a ve vládě Jozefa Lenárta zastával v letech 1960–1968 post ministra spravedlnosti.\n\n\n"}
{"id": "730276", "url": "https://cs.wikipedia.org/wiki?curid=730276", "title": "Dolanský", "text": "Dolanský\n\nDolanský může být:\n\n\n"}
{"id": "730278", "url": "https://cs.wikipedia.org/wiki?curid=730278", "title": "František Neumeister", "text": "František Neumeister\n\nFrantišek Neumeister (2. března 1892 – ???) byl československý politik a meziválečný poslanec Národního shromáždění za Československou sociálně demokratickou stranu dělnickou.\n\nPodle údajů z roku 1935 byl profesí tajemníkem Družiny válečných poškozenců, bytem v Praze.\n\nV parlamentních volbách v roce 1929 získal za Československou sociálně demokratickou stranu dělnickou poslanecké křeslo v Národním shromáždění. Mandát obhájil v parlamentních volbách v roce 1935. Poslanecký post si oficiálně podržel do zrušení parlamentu roku 1939, přičemž ještě v prosinci 1938 přestoupil do poslaneckého klubu nově utvořené Národní strany práce.\n\n"}
{"id": "730281", "url": "https://cs.wikipedia.org/wiki?curid=730281", "title": "Okres Dornbirn", "text": "Okres Dornbirn\n\nOkres Dornbirn je okres v rakouské spolkové zemi Vorarlbersko. Má rozlohu 172,37 km² a žije zde 82 281 obyvatel (k 1. 1. 2011). Sídlem okresu je město Dornbirn. Okres se dále člení na 3 obce, z toho jsou dvě města a jeden městys.\n\nMěsta:\n\nMěstys:\n"}
{"id": "730282", "url": "https://cs.wikipedia.org/wiki?curid=730282", "title": "Hans Neuwirth", "text": "Hans Neuwirth\n\nHans Neuwirth, též Jan Neuwirth (16. května 1901 Jaroslavice – 6. dubna 1970 Mnichov), byl československý politik německé národnosti a meziválečný poslanec Národního shromáždění za Sudetoněmeckou stranu.\n\nJeho otec byl ředitelem měšťanské školy. Hans vystudoval gymnázium. Profesí byl novinářem, bytem v Praze. V jiném zdroji je uváděn jako advokát, koncipientem měl být u JUDr. Charváta ze Znojma.\nV parlamentních volbách v roce 1935 se stal poslancem Národního shromáždění. Poslanecké křeslo ztratil na podzim 1938 v souvislosti se změnami hranic Československa.\n\nPo roce 1936 jeho vliv ve straně stoupal a patřil mezi stranické vedení. Byl napojen na okruh spolku \"Kameradschaftsbund\", který inspiroval lidi okolo Konrada Henleina k založení Sudetoněmecké strany. V roce 1936 se skupina bývalých politiků DNSAP pokusila o ovládnutí Sudetoněmecké strany. Neuwirth byl tehdy jedním z jejich terčů. Proti pokusu členů zrušené DNSAP získat vliv na stranu zpočátku vystupoval Henlein, později během roku 1937, ale fakticky vliv těchto lidí narůstal.\n\nPo druhé světové válce byl po deset let vězněn v Československu. Pak žil v Západním Německu. Do roku 1958 byl ředitelem vědeckého historického ústavu Collegium Carolinum. Byl členem Sudetoněmecké rady a dalších krajanských spolků. Zemřel v dubnu 1970 v Mnichově.\n\n"}
{"id": "730290", "url": "https://cs.wikipedia.org/wiki?curid=730290", "title": "Jang-ťiang", "text": "Jang-ťiang\n\nJang-ťiang ( , pchin-jinem \"Yángjiāng\") je městská prefektura v Čínské lidové republice. Patří k\nprovincii Kuang-tung. Má rozlohu 7813 čtverečních kilometrů a v roce 2004 zde žilo přes dva a půl milionu obyvatel. Nejpoužívanější řečí obyvatel je Kao-Jang, nářečí kantonštiny.\n\nJang-ťiang leží v západní části provincie Kuang-tung. Jeho jižním okrajem je pobřeží Jihočínského moře. Na západě hraničí s Mao-mingem, na severu s Jün-fu a na východě s Ťiang-menem.\n"}
{"id": "730293", "url": "https://cs.wikipedia.org/wiki?curid=730293", "title": "František Němec (politik)", "text": "František Němec (politik)\n\nFrantišek Němec (20. května 1898 Libišany – 19. března 1963 Montréal) byl československý politik, exilový ministr a poslanec Národního shromáždění republiky Československé za Československou sociálně demokratickou stranu dělnickou.\n\nV parlamentních volbách v roce 1935 získal poslanecké křeslo v Národním shromáždění. Poslanecký post si oficiálně podržel do 21. března 1939, přičemž ještě krátce předtím v prosinci 1938 přešel do nově zřízené Národní strany práce. Podle údajů z roku 1935 byl profesí ústředním tajemníkem Unie železničních zaměstnanců a bydlel v Praze-Liboci.\n\nV první exilové vládě Jana Šrámka byl v letech 1940–1942 ministrem sociální péče. V druhé exilové vládě Jana Šrámka zastával v letech 1942–1945 post ministra hospodářské obnovy, zároveň byl i v letech 1942–1944 pověřen řízením ministerstva průmyslu, obchodu a živností. Od srpna 1944 byl vládním delegátem na osvobozeném území Československa.\n\n27. srpna 1944 se v Moskvě poprvé sešel se zástupci Slovenské národní rady a teprve zde zjistil, že SNR neřídí Vavro Šrobár, ale skupina komunistických a nekomunistických odbojářů. Jmenování vládním delegátem proběhlo koncem června 1944. 7. října 1944 dorazil Němec na území Slovenska. Představitelé Slovenské národní rady mu ale zpočátku odmítli předat pravomoci. Představa československého exilu byla totiž taková, že povstalecká SNR je dočasným představitelem československé moci na úrovni zemského výboru a její kompetence budou postupně předány představitelům celostátní vlády, jejímž reprezentantem byl právě František Němec. SNR to ovšem na zasedání 27. září 1944 odmítla coby překonanou koncepci. Němce v Banské Bystrici přivítala, ale nikoliv jako představitele československé moci, nýbrž coby emisara Edvarda Beneše. Tyto spory ale v následujících týdnech utichly s porážkou Slovenského národního povstání, přičemž podle dohody z 18. října 1944 měl Němec převzít formální československou moc nad územím osvobozeným očekávaným postupem Rudé armády a pak ji předat k faktickému výkonu Slovenské národní radě.\n\nJeště komplikovanější byla situace na Podkarpatské Rusi, kde se československé vládní delegaci vedené Němcem nepodařilo fakticky získat reálný vliv a kde došlo k jejímu vyhoštění a později k anexi území Sovětským svazem.\n\n"}
{"id": "730296", "url": "https://cs.wikipedia.org/wiki?curid=730296", "title": "Kostel svaté Anny (Havířov)", "text": "Kostel svaté Anny (Havířov)\n\nKostel svaté Anny je nynějším hlavním kostelem v Havířově. Byl postaven jako filiální v pozdně empírovém stylu v letech 1841 až 1845 pro tehdejší obec Šumbark na místě staršího dřevěného kostela sv. Kateřiny a sv. Petra a Pavla, jenž byl poprvé připomínán v roce 1527 a který v roce 1823 do základů vyhořel. Protože po vzniku Havířova kapacita zdejších kostelů (farního kostela svaté Markéty v Bludovicích a filiálního kostela svaté Anny) již nedostačovala potřebám věřících, byla v letech 1968–1969 zvažována výstavba nového kostela v Havířově. Zejména z finančních důvodů však bylo nakonec rozhodnuto o rozšíření stávající stavby o nově vybudovanou přístavbu, která byla provedena v letech 1970 až 1971. Od roku 1964 je kostel chráněn jako kulturní památka.\n\nV roce 2013 proběhla přestavba přístavby ze sedmdesátých let dvacátého století spočívající mj. ve vybudování nových sociálních zařízení, nové kanceláře, nového topení, zateplení a nové elektroinstalace.\n\n"}
{"id": "730298", "url": "https://cs.wikipedia.org/wiki?curid=730298", "title": "Muneeb Hassan Alrawi", "text": "Muneeb Hassan Alrawi\n\nMuneeb Hassan Alrawi, psán též jako Muníb Hasan Alravi (* 1966, Irák), je český muslim iráckého původu, podnikatel aktivní v komunitním životě české muslimské obce. Od roku 1999 nebo 2009 předseda Islámské nadace v Brně, od roku 2009 předseda Ústředí muslimských obcí v České republice.\n\nNarodil se v roce 1966 v iráckém hlavním městě Bagdádu. Po maturitě odešel v roce 1985 do Československa, kde vystudoval elektrotechniku na Vojenské akademii v Brně. Původně měl jet studovat jako stipendista do západního Německa, ale protože se irácká a německá vláda nakonec nedohodly, pobyt byl zrušen a irácká vláda jako nouzové řešení odeslala skupinu studentů do Československa. Alrawi uváděl, že to zpočátku vnímal jako trest. Plánoval se totiž po studiích vrátit do Iráku, kde se v té době na absolventy univerzit východního bloku dívali skrz prsty.\n\nPo sametové revoluci opustil Československo, ale v roce 1992 se vrátil. V Československu údajně zůstal proto, že se zamiloval do zdejšího broušeného skla a už během vysokoškolského studia s ním začal podnikat. Dalším motivem k odložení návratu byla aktuální situace v Iráku. Podnikat začal s náhradními díly k traktorům a podobným zbožím, čemuž se podle článku z roku 2010 věnuje dosud.\n\nOd roku 1990 se věnoval pomoci muslimům žijícím na území Česka, podle vlastních slov se snaží o jejich začleňování do společnosti a vzájemnou toleranci při zachování vlastní identity. V roce 1994 spoluzaložil Islámskou nadaci v Brně. Později byl zvolen do jejího čela, a to podle \"MF Dnes\" již v roce 1999, zatímco podle rádia Impuls až od roku 2009, kdy v této funkci i v čele Ústředí muslimských obcí vystřídal zesnulého spoluzakladatele mešity Muhameda Ali Šilhavého.\n\nZasloužil se velkou měrou o vznik první mešity na území České republiky, otevřené v Brně v roce 1998, po několika letech sporů s úřady a navzdory nesouhlasné petici s půldruhým tisícem podpisů. V létě 2009 ohlásil, že muslimská obec chce postavit novou, větší mešitu, proti čemuž se zvedla vlna odporu v čele s jihomoravskou organizací KDU-ČSL, protestovala též skupinka 7 členů Národní strany. Při diskusi na brněnské radnici v červnu 2011 Alrawi řekl: „Potřebujeme větší mešitu, do té staré už se nevejdeme. Klidně se může jmenovat třeba Ježíšova. Nemusíme to místo ani nazývat mešitou.“ Zdůrazňoval, že místním muslimům nejde o žádné rozpínání jejich náboženství, ale chtějí mít jen místo ke svému setkávání.\n\nAlrawi organizuje činnost kolem brněnské mešity. V roce 2010, kdy probíhala veřejná debata o možné výstavbě mešity v Hradci Králové, uvedl: „Chceme, aby měli především zahraniční studenti místo, kde se pomodlí.“\n\nV březnu 2009 byl zvolen předsedou Ústředí muslimských obcí České republiky. V roce 2013 se nechal slyšet, že plánuje „možná ještě letos“ odchod z funkce a chce se věnovat obchodu a rodině.\n\nJe ženatý, za ženu má muslimku uprchlou z Bosny, podle článku z roku 2010 měli spolu tři syny.\n\nVyznává sunnitský islám. Hadždž (pouť do Mekky) absolvoval již dvakrát, poprvé ve svých 36 letech v roce 2002 se svou matkou.\n\nPodle redaktorky \"MF Dnes\" Lenky Bernátové je sympatickým a nápadně zdvořilým mužem a dlouhodobě se snaží prosazovat bezproblémové soužití muslimů s většinovou společností a vzájemné dobré vztahy a toleranci.\n\nBývalý předseda Islámské nadace v Brně Hani Baloush po Alrawiho zvolení do funkce řekl: „Alrawi vidí jen své jméno a svoji politiku.“ Web radia Impuls v nadpise odstavce s touto informací označil Alrawiho jako kontroverzního vůdce.\n\nDostal se do ostrého sporu s někdejším dlouholetým spolupracovníkem, českým několikanásobným konvertitou Lukášem Lhoťanem. Podle Lhoťana jsou Alrawi a Lukáš Větrovec příznivci ortodoxního islámu, nejsou schopni reálného dialogu a jsou již moc závislí na svých ideolozích a na saúdskoarabských sponzorech islámu a islamizace v ČR a z mešity vyhnali všechny, kdo mají jiný názor než oni. Lhoťan o sobě říká, že neuspěl se snahou otupit protiamerický, protižidovský a protievropský kurz ve struktuře kolem islámských nadací a Ústředí muslimských obcí a zmýlil se, když věřil, že většina obyčejných muslimů má zájem na tom, aby zde fungovaly skutečné umírněné organizace. Podle časopisu Týden obviňuje Lhoťan své někdejší souvěrce z příklonu k radikálnímu islamismu a extremismu a z toho, že jinak mluví mezi sebou a jinak na veřejnosti a porušují české zákony. V roce 2014 podal Lhoťan podle idnes.cz trestní oznámení kvůli knize Základy tauhídu, kterou vydala česká muslimská obec; policie kvůli tomu provedla kontroverzní razii v muslimské modlitebně i v Ústředí muslimských obcí, ač nakonec obvinila jen jednu osobu, pravděpodobně místopředsedu ÚMO Vladimíra Sáňku, a Alrawi poté uspořádal protestní modlitební shromáždění v Praze na Letné u budovy ministerstva vnitra.\n\nV červenci 2013 podalo Občanské sdružení ateistů České republiky na Alrawiho trestní oznámení pro podněcování k nenávisti vůči skupině osob kvůli nahrávce jednoho z jeho kázání v brněnské mešitě, v němž Alrawi vysvětloval, že období mezi sedmi a devíti lety je nejlepší čas na vštěpování lásky k islámu i nenávisti ke všem, kteří neuznávají Alláha, a děti, které se nechtějí modlit, mají rodiče s láskou bít. Za podstatný problém sdružení považovalo odepírání práva dětí na náboženskou svobodu, ale toto podezření do trestního oznámení neuvedli, protože nemají informace o tom, že by někdo děti v mešitě skutečně bil, zatímco podněcování k nenávisti je z nahrávky nesporné. Na videozáznam s kázáním upozornil Lukáš Lhoťan. Alrawi se hájí tím, že informace jsou vytržené z kontextu a jednalo se jen o překlad. Oznámení převzalo Nejvyšší státní zastupitelství, které ho koncem června 2013 předalo na Městské státní zastupitelství v Brně. Jan Petrásek ze státního zastupitelství označil případ za zajímavý a výjimečný a uvedl, že ani po projednání si není jistý, jak jej uchopit: uvedl, že pokud oznámení bude uznáno, tak bude nejspíš spadat pod ohrožování mravní výchovy mládeže; do budoucna by podle Petráska nebylo nereálné ani postavit celou islámskou nadaci nebo přímo islám mimo zákon. Za problematické Petrásek považoval, že výroky, pocházející z posvátných textů, nepocházejí od konkrétní úzké skupiny; doufal, že o takto složitém případu nebude muset rozhodovat on, a uvažoval o tom, že se s případem obrátí zpět na Nejvyšší státní zastupitelství.\n\nLhoťan rovněž v roce 2011 pustil na veřejnost záznam brněnského kázání Alrawiho spolupracovníka Lukáše Aliho Větrovce o zabíjení židů v nutné válce muslimů proti židům před soudným dnem, a fotografie, jak muslimové v brněnské mešitě pózují s napodobeninou zbraně.\n\nAlrawi v roce 2012 nazýval Lhoťana po jeho rozchodu s islámem Jidášem a řekl o něm, že se mstí a že je případem pro psychiatra; chtěl prý být nejvýznamnějším konvertitou k islámu, ale nakonec skončil jako outsider. V roce 2014 Alrawi charakterizoval Lhoťana jako „velkou nulu plnou nenávisti, komplexů a islamofobie“ a „velkou nulu plnou nenávisti, teorií a konspirace“. V době, kdy byl Lhoťan členem muslimské obce, patřil podle Alrawiho (i podle časopisu Týden) mezi ty nejradikálnější, ale muslimská obec se podle Alrawiho již všech radikálů zbavila.\n\n"}
{"id": "730301", "url": "https://cs.wikipedia.org/wiki?curid=730301", "title": "Sergej Sergejevič Alexandrovskij", "text": "Sergej Sergejevič Alexandrovskij\n\nSergej Sergejevič Alexandrovskij, (1889, Girjusy, Náhorní Karabach – 17. srpna 1945, podle jiných zdrojů 4. srpna 1945), byl sovětský diplomat.\n\n\nVe Velké vlastenecké válce bojoval při obraně Moskvy. Upadl do zajetí, ze kterého uprchl, do října 1943 pracoval jako pomocník redaktora novin \"Plamen\" partyzánské brigády nesoucí jméno N. A. Ščorse. Byl uvězněn 19. října 1943, obviněn ze špionáže ve prospěch nacistického Německa a popraven.\n\nManželka velvyslance, pěvkyně vídeňské opery Klára Spivakovská byla po popravě manžela coby \"žena nepřítele lidu\" odeslána do Jenisejska.\n\nV červenci roku 1956 byl rehabilitován.\n\n\n"}
{"id": "730303", "url": "https://cs.wikipedia.org/wiki?curid=730303", "title": "28. základní expedice (Mir)", "text": "28. základní expedice (Mir)\n\n28. základní expedice, zkráceně EO-28, ( ), byla osmadvacátou a poslední dlouhodobou expedicí vyslanou Ruskem na jeho vesmírnou stanici Mir. Expedice byla zahájena 4. dubna 2000 startem kosmické lodi Sojuz TM-30 a trvala do přistání téže lodi 16. června 2000. Výprava byla dvoučlenná a skládala se z velitele Sergeje Zaljotina a palubního inženýra Alexandra Kaleriho.\n\nDvojice Zaljotin, Kaleri se sešla v září roku 1997, tehdy jako záloha pro 26. expedici na Mir (ta odstartovala v srpnu 1998), od února 1998 byli současně hlavní posádkou pro 28. expedici s plánovaným startem v srpnu 1999. Nicméně z finančních důvodů byl jejich start zrušen. Dostatek financí se podařilo získat o několik měsíců později prostřednictvím společnosti MirCorp. Let byl ovšem posunut na rok 2000, dvojice proto v červnu 1999 obnovila přípravu k letu. V lednu 2000 se k nim připojil herec Jurij Stěklov, který už v červnu – říjnu 1999 prošel zkráceným základním výcvikem. Stěklov měl na stanici Mir natočit část filmu „Odměna – let do kosmu“ (). Trojice v první polovině března dokončila výcvik a úspěšně složila závěrečné zkoušky, ale 19 dní před startem byl Stěklov z posádky vyřazen – producent filmu neuhradil platbu za let.\n\nExpedice začala startem kosmické lodi Sojuz TM-30 z kosmodromu Bajkonur 4. dubna 2000 v 05:01:29 UTC, se stanicí Mir se loď spojila 6. dubna 2000, 06:31:22 UTC.\n\nBěhem prvního týdne pobytu kosmonauti oživili stanici – aktivovali klimatizační a termoregulační systém základního bloku stanice, oživili moduly Kvant-2 a Kristall, spustili systém regenerace vody z atmosféry a systém dekontaminace ovzduší, prověřili hermetičnost modulu Priroda a oživili gyrodyny. Připojili systém ovládání motorů lodi Progress M1-1 na řídicí systém základního bloku komplexu. Vzduchem ze zásob v nákladní lodi Progress-M1 1 9. dubna zvýšili tlak uvnitř komplexu na 833 hPa. Na druhý den tlak uvnitř komplexu činil 829 hPa a klesal rychlostí přibližně 0,9 hPa za den. Kosmonauti se připravovali k hledání místa úniku atmosféry z komplexu a oživili systém Elektron pro výrobu kyslíku z vody.\n\nPo polovině dubna kosmonauti provedli údržbu jednotky Vozduch na čištění vzduchu, gyrodynů v modulech Kvant a Kvant-2 a zapojili jednotku Potok 15MK pro revitalizaci atmosféry. Zahájili ukládání vymontovaných dílů do nákladní lodi Progress-M1 1, 19. dubna zjistili, že příčinou úniku atmosféry ze stanice byl netěsný ventil v průlezu z přechodového úseku PChO do modulu Spektr. Závadu odstranili.\n\nDne 26. dubna se od komplexu oddělila nákladní loď Progress M1-1, která týž den podle plánu zanikla v atmosféře Země. Nová zásobovací loď Progress M1-2 odstartovala 25. dubna a ke stanici se připojila 27. dubna, načež Zaljotin a Kaleri zahájili její vykládku.\n\nZačátkem května vyseli ve skleníku „Oranžereja“ semena hořčice, čínského zelí a jiných rostlin.od 10. května se připravovali na výstup do volného prostoru28. Výstup proběhl 12. května, během výstupu kosmonauti testovali nové těsnicí materiály a demontovali části vědeckých přístrojů umístěných vně stanice. Provedli inspekci tepelné obšívky hlavního bloku stanice a slunečních baterií modulu Kristall. Zjistili závadu na kabeláži ovládání natáčení experimentálních slunečních panelů, kterou nebylo možno opravit. Výstup trval 4 hodiny a 52 minut.\n\n12. června kosmonauti prověřili systémy lodi Sojuz-TM 30 před chystaným návratem. V dalších dvou dnech Zaljotin a Kaleri dokončili ukládání nepotřebného vybavení a odpadků do nákladní lodi Progress M1-2, pokračovala příprava komplexu Mir k automatickému provozu. Ve vnitřních prostorách instaloval Zaljotin pomocná potrubí pro zajištění intenzivní cirkulace atmosféry. Kaleri demontoval počítač telemetrického systému používaný pro přenos digitálních snímků na Zemi. Zaljotin konfiguroval systém zabezpečení životních podmínek pro bezpilotní provoz a deaktivoval modul Kristall. Kaleri deaktivoval skleník „Oranžereja“, pořídil snímky vypěstovaných rostlinek a vzorky připravil k dopravě na Zemi. Provedl předběžnou deaktivaci modulu Kvant a základního modulu stanice. Do návratového modulu lodi Sojuz-TM 30 uložili poslední části nákladu.\n\nVe 21:24:49 UTC 15. června kosmonauti v Sojuzu TM-30 odletěli od stanice Mir a 16. června 2000 v 00:43:45 UTC přistáli v Kazachstánu, 46 km od Arkalyku.\n"}
{"id": "730304", "url": "https://cs.wikipedia.org/wiki?curid=730304", "title": "Franz Němec", "text": "Franz Němec\n\nFranz Němec, též Franz Nemetz (15. července 1899 – ???), byl československý politik německé národnosti a meziválečný poslanec Národního shromáždění za Sudetoněmeckou stranu.\n\nProfesí byl horník. Podle údajů z roku 1935 bydlel v Chomutově.\nV parlamentních volbách v roce 1935 se stal poslancem Národního shromáždění. Poslanecké křeslo ztratil na podzim 1938 v souvislosti se změnami hranic Československa.\n\n"}
{"id": "730305", "url": "https://cs.wikipedia.org/wiki?curid=730305", "title": "Arthur Nickel", "text": "Arthur Nickel\n\nArthur Nickel (30. prosince 1903 Jílové – ???) byl československý politik německé národnosti, meziválečný poslanec Národního shromáždění za Sudetoněmeckou stranu.\n\nProfesí byl kovářským pomocníkem v Novosedlicích.\n\nPo parlamentních volbách v roce 1935 se stal poslancem Národního shromáždění. Mandát ale získal až dodatečně, v srpnu 1938 jako náhradník poté, co rezignoval poslanec Otto Liebl. Podle údajů z roku 1938 bydlel v Novosedlicích. Poslanecké křeslo ztratil na podzim 1938 v souvislosti se změnami hranic Československa.\n\n"}
{"id": "730306", "url": "https://cs.wikipedia.org/wiki?curid=730306", "title": "Karol Petroš", "text": "Karol Petroš\n\nKarol Petroš (4. srpna 1931, Vratimov – 5. ledna 2013, Stará Ľubovňa) byl československý fotbalista, útočník.\n\nByl nejlepším střelcem 1. ligy v ročníku 1962/63 s 19 góly. Během své ligové kariéry hrál za Tatran Prešov v letech 1954–1964 v 247 utkáních a dal 67 gólů. Jediný start zaznamenal v dresu B-týmu Československa 8. června 1955 v Lucembursku, kde s A-týmem Lucemburska remizovali 2:2.\n\nPo skončení hráčské kariéry žil ve Staré Ľubovni a vystudoval trenérskou II. třídu. Jako trenér působil až do roku 1994.\n\n\n"}
{"id": "730309", "url": "https://cs.wikipedia.org/wiki?curid=730309", "title": "Paul Nickerl", "text": "Paul Nickerl\n\nPaul Nickerl (13. listopadu 1900 Velký Luh – 12. prosince 1939) byl československý politik německé národnosti a meziválečný poslanec Národního shromáždění za Sudetoněmeckou stranu.\n\nJeho otec byl zednickým polírem. Paul vychodil národní, měšťanskou a odbornou školu. Byl úředníkem v Chebu, potom dělníkem v kožedělné továrně v Plesné. Byl členem sboru dobrovolných hasičů. Profesí byl dělník. Podle údajů z roku 1935 bydlel ve Velkém Luhu.\n\nV letech 1935–1938 byl okresním přededou SdP. V parlamentních volbách v roce 1935 se stal poslancem Národního shromáždění. Poslanecké křeslo ztratil na podzim 1938 v souvislosti se změnami hranic Československa.\n\nZemřel v prosinci 1939 po operaci slepého střeva a následné embolii.\n\n"}
{"id": "730312", "url": "https://cs.wikipedia.org/wiki?curid=730312", "title": "Modestep", "text": "Modestep\n\nModestep je čtyřčlenná skupina hrající dubstep a elektronický rock založena v roce 2010 v anglickém Londýně. Jejich debutový singl „Feel Good“ byl vydán 7. února 2010 jako část třískladbového EP společně s remixem „Bite the Hand“.\n\n11. května 2013 Modestep oznámili skrze jejich sociální sítě, že jsou zpět ve studiu a pracují na novém materiálu. 16. října začali pracovat na první skladbě jejich budoucího druhého studiového alba. V prosinci roku 2013 se skupina pustila na Foot Locker turné po Evropě, podporováni populárním prodejcem obuvi Foot Locker. 14. ledna 2014 z kapely odešli Curtis a Tsang, kteří se chtějí věnovat své vlastní kariéře v hudebním průmyslu. Přesto ale má skupina stále v plánu album i další turné, na které si budou vozit nové talentované hudebníky. I proto přibrala kapela v roce 2014 dva nové členy – kytaristu Kyla Deeka a bubeníka Pata Lundyho.\n\n\n\n\n\n\n\n"}
{"id": "730313", "url": "https://cs.wikipedia.org/wiki?curid=730313", "title": "Getikvank", "text": "Getikvank\n\nGetikvank (arménsky Գետիկվանք; dříve Getikvanq) je bývalá vesnice v provincii Vajoc Dzor v Arménii. Vesnice byla začleněna do komunity Vardahovit.\n\n"}
{"id": "730314", "url": "https://cs.wikipedia.org/wiki?curid=730314", "title": "Kvalifikace na Mistrovství Evropy ve fotbale 2012 – baráž", "text": "Kvalifikace na Mistrovství Evropy ve fotbale 2012 – baráž\n\nBaráž kvalifikace na mistrovství Evropy 2012 ve fotbale hrálo celkem osm týmů, které skončily na druhých místech po základních skupinách kvalifikace. Nejlepší tým na druhých místech postoupil přímo na závěrečný turnaj. Do žebříčku týmů na druhých místech se nepočítaly výsledky se šestými týmy v dané skupině, aby nebyly pětičlenné skupiny znevýhodněny.\n\nBaráž se hrála systémem doma–venku klasickým pohárovým systémem a určila zbylé 4 účastníky Mistrovství Evropy ve fotbale 2012.\n\n postoupilo přímo na Mistrovství Evropy ve fotbale 2012 jako nejlepší tým na druhých místech. Zbylé týmy na druhých místech hrály baráž.\n\nLos baráže se uskutečnil 13. října 2011 od 13:00 v polském Krakově. Týmy byly rozděleny do dvou losovacích košů podle koeficientů UEFA pro národní týmy. Proti každému týmu z prvního koše byl nalosován celek z druhého koše. Los také určil, kdo bude začínat dvojzápas doma.\n\nÚvodní zápasy se hrály 11., zatímco odvety 15. listopadu 2011. Z obou zápasů se sečetlo skóre a lepší tým postoupil na mistrovství Evropy ve fotbale 2012. V případě rovnosti sečteného skóre by rozhodovalo pravidlo venkovních gólů. V případě, že by ani to nerozhodlo, hrálo by se v odvetném zápase prodloužení, případně došlo k penaltovému rozstřelu.\n\n\" zvítězilo celkovým skóre 3:0 a postoupilo na Mistrovství Evropy ve fotbale 2012.\"\n\n\" zvítězilo celkovým skóre 5:1 a postoupilo na Mistrovství Evropy ve fotbale 2012.\"\n\n\" zvítězilo celkovým skóre 3:0 a postoupilo na Mistrovství Evropy ve fotbale 2012.\"\n\n\" zvítězilo celkovým skóre 6:2 a postoupilo na Mistrovství Evropy ve fotbale 2012.\"\n"}
{"id": "730319", "url": "https://cs.wikipedia.org/wiki?curid=730319", "title": "Michal Pešek", "text": "Michal Pešek\n\nMichal Pešek (4. května 1959 Praha – 7. května 2012 Praha) byl český herec a moderátor, místní politik a podnikatel.\n\nPo studiích herectví na Pražské konzervatoři (absolvoval v roce 1980 v ročníku spolu s např. Vladimírem Dlouhým a Zlatou Adamovskou) hrál nejprve ve Státním divadle v Ostravě, odtud přešel do Městských divadel pražských (Divadlo ABC), poté působil v letech 1984–1990 ve Vinohradském divadle. Hostoval rovněž v pražském Národním divadle (na scéně Tylova divadla dnes Stavovské divadlo) jako Lucius ve hře Jana Drdy \"Hrátky s čertem\" (režie Václav Hudeček).\n\nV roce 1977 pobýval na stáži v Hollywoodu u produkční firmy Universal Studios.\n\nOd roku 1991 se věnoval i moderátorské činnosti (rozhlasové stanice RTL Radio Praha, Radio Golem, RADIO BONTON), od roku 1993 podnikal v oborech reklama, marketing a finance. Byl též poradcem ministra financí Iva Svobody.\n\nNaposledy vystupoval v divadelním představení Divadla Palace \"Kachna na pomerančích\" autora Williama Douglase Homea.\n\nV červnu a červenci 2011 se objevily zprávy o tom, že jej hledá Policie České republiky kvůli dluhům, které prý vznikly v souvislosti s jeho podnikatelskou činností. Z tohoto důvodu prý pobýval v zahraničí. Poslední rok žil v Nizozemsku. Zemřel 7. května 2012 v Praze v důsledku rakoviny plic.\n\n\n\n\n"}
{"id": "730327", "url": "https://cs.wikipedia.org/wiki?curid=730327", "title": "Dhjánibuddhové", "text": "Dhjánibuddhové\n\nDhjánibuddhové jsou transcendentální buddhové.\nV mahajánovém a vadžrajánovém buddhismu existuje množství transcendentálních buddhů a bódhisattvů\njakožto ztělesnění rozličných stránek buddhovského principu a vládců určitých sfér.\nDhjánibuddhové patří mezi meditační aspekty buddhy.\nNěkteří praktikující buddhisti tyto buddhy zpřítomňují ve svých meditacích.\n\nNa rozdíl od lidských buddhů, kteří kdysi pobývali na zemi jako Gautama Buddha,\nnebo kteří jednou přijdou na zem jako buddha Maitréja,\njsou dhjánibuddhové nadsmysloví, nepodléhají zákonům přírody, nejsou vázáni na žádnou éru a lze je\npostřehovat jen duchovně v meditaci.\n\nVznikli z rozjímání kosmické moudrosti personifikované jako Ádi-buddha.\nTraduje se, že Ádi-buddha pěti akty rozjímání, čili dhjána, vytvořil pět druhů nejvyššího poznání, reprezentovaných pěti dhjánibuddhy.\n\nVairóčana, Akšóbhja, Ratnasambhava, Amitábha, Amóghasiddhi,\njsou božskými personifikacemi éteru, vody, země, ohně a vzduchu.\nKaždý je přiřazován k jedné světové straně.\nPátou světovou stranou se míní střed nebo zenit.\nVairóčana je buddha středu, Akšóbhja vládne východní, Ratnasambhava jižní, Amitábha západní, Amóghasiddhi severní čisté zemi. Ve výtvarném zobrazení se v buddhistických zemích ustálila víceméně jednotná ikonografie.\nPodle tibetské knihy mrtvých se tito buddhové promítají pasivnímu intelektu umírajících lidí v uvedeném pořadí\na vyzařují světlo barvy modré, bílé, žluté, červené a zelené.\nV této knize je uvedeno, že jestliže umírající vykonal dost záslužných skutků, které v něm probudí extatickou příchylnost k některé z těchto personifikací, přimkne se k ní a bude osvobozen ve stavu sambhógakája ve vysokých nebesích.\n\n\n"}
{"id": "730330", "url": "https://cs.wikipedia.org/wiki?curid=730330", "title": "Král predátorů", "text": "Král predátorů\n\nKrál predátorů (\"I, Predator\") je šestidílný dokumentární seriál z produkce National Geographic Channel. Oplývá netradičním spojením živých záběrů zvířat a CGI počítačové animace. Dokument většinou popisuje souboj mezi predátorem a kořistí, ale často se zaměřuje i na jednotlivého živočicha.\n\n\n"}
{"id": "730331", "url": "https://cs.wikipedia.org/wiki?curid=730331", "title": "Gomk", "text": "Gomk\n\nGomk (arménsky Գոմք; dříve Gomur) je malá vesnice v provincii Vajoc Dzor v Arménii. Ve vesnici je kostel ze 17. století a důležitá arménská svatyně z roku 1263.\n\n"}
{"id": "730332", "url": "https://cs.wikipedia.org/wiki?curid=730332", "title": "Hexobarbital", "text": "Hexobarbital\n\nHexobarbital (INN) je barbiturát s hypnotickými a sedativními účinky, známý též pod obchodními názvy Citopan, Evipan a dalšími. Používal se ve 40. a 50. letech 20. století k vyvolání anestezie pro chirurgické výkony. Má relativně rychlý nástup účinku a působí krátkodobě. Je však obtížné ovládat hloubku anestezie, proto je jeho použití k tomuto účelu poměrně nebezpečné a byl tedy v humánní medicíně nahrazen bezpečnějšími látkami, hlavně thiopentalem. Používal se také jako rychle působící hypnotikum s krátkodobým trváním účinku. Hexobarbital je ještě stále předmětem vědeckého zkoumání.\n\n\n \n"}
{"id": "730338", "url": "https://cs.wikipedia.org/wiki?curid=730338", "title": "Gen Rosso", "text": "Gen Rosso\n\nGen Rosso je hudební skupina hnutí Fokoláre, která vznikla v roce 1966. Jedná se o multikulturní mezinárodní skupinu, ve které se vystřídalo už přes 200 členů z různých koutů světa. Díky této rozmanitosti mají velmi široké pole inspirace, co se týče jak textů, tak hudby.\n\nV dnešní době má skupina 16 členů z 9 zemí:\n"}
{"id": "730339", "url": "https://cs.wikipedia.org/wiki?curid=730339", "title": "Mail submission agent", "text": "Mail submission agent\n\nMail submission agent (MSA) je v informatice označení programu, který přijímá elektronickou poštu od e-mailového klienta (MUA, mail user agent). MSA obvykle sám poštu nedoručuje, ale předává ji MTA (mail transfer agent), který zajistí její doručení příjemci. MTA předává MSA elektronickou poštu pomocí zjednodušené varianty SMTP protokolu (Simple Mail Transfer Protocol), kterou popisuje . Naslouchá na tradičním síťovém portu číslo 25 nebo na portu 587. Funkci MSA často vykonává plnohodnotný MTA, ale existují i speciálně navržené MSA, které plně funkční MTA nemohou nahradit.\n\nOddělení MTA a MSA funkcí vytváří několik výhod:\n\nProtože MSA spolupracuje přímo s MUA odesílatele, může opravit drobné chyby ve formátu zprávy (jako jsou chybějící datum, ID zprávy, položky To:, From: nebo adresu s chybějícím názvem domény) a okamžitě tyto chyby nahlásit odesílateli tak, že jí může opravit ještě před odesláním příjemci. MTA přijímající zprávu z jiné strany nemůže spolehlivě provést tyto typy oprav a všechny chybové zprávy generované takovým MTA dostane odesílatel (pokud vůbec) pouze poté, co již zprávu odeslal.\n\nPokud MSA naslouchá na portu 587, může se uživatel připojit na svůj domovský MSA odkudkoliv z Internetu. Mnoho poskytovatelů internetového připojení a firemních sítí blokuje připojení ke vzdáleným MTA na portu 25. Umístění na portu 587 tak umožňuje mobilním uživatelům tato omezení obejít. Použití specifického MSA serveru je nutné v případech, kdy jsou pro e-mail vyžadována speciální pravidla, jako je ADSP (Author Domain Signing Practices) nebo SPF (Sender Policy Framework), které zvyšují důvěryhodnost odeslaného e-mailu.\n\nOddělení funkce MTA a MSA umožňuje jednodušší definici pravidel pro příjem pošty, takže MTA jednoduše přijímá pouze e-maily určené pro lokální doménu. Naproti tomu MSA musí přijímat poštu pro jakéhokoli příjemce na Internetu, ale jen od těch odesílatelů, kteří jsou pro tuto činnost autorizováni (například jménem a heslem). Sloučení obou úloh zjednodušuje spamerům nalézt způsob, jak chybným nastavením MTA rozesílat spam a také ztížit sledování původu zprávy.\n\nMSA i MTA mohou mít různá pravidla pro filtrování spamu. Protože většina MSA vyžaduje ověření ve formě uživatelského jména a hesla, je možné snadno určit původce každé zprávy a činit ho zodpovědným. Proto může MSA filtrování úplně vynechat nebo být mnohem benevolentnější. MTA musí důvěryhodnost přijímané pošty stanovovat na základě heuristické analýzy (např. SpamAssassin), nemůže se spoléhat na to, odkud e-mail přijde. Pokud je však funkce MTA a MSA oddělena, může být důvěryhodnost snadněji stanovena na základě původu e-mailu od konkrétního MSA zodpovědného za odesílání e-mailů z dané domény (viz dříve zmíněné služby ADSP a SPF).\n\n vyžaduje, aby klienti byli ověřeni a oprávněni pro použití e-mailových služeb, a to pomocí SMTP nebo pomocí jiných prostředků jako je RADIUS, certifikáty s veřejným klíčem nebo (většinou zastaralé) POP before SMTP.\n\nMSA musí zkontrolovat, že předložená pošta je syntakticky platná a v souladu s příslušnými politikami na webu. obsahuje některé volitelné funkce:\n\n\n\n"}
{"id": "730346", "url": "https://cs.wikipedia.org/wiki?curid=730346", "title": "Kolo Touré", "text": "Kolo Touré\n\nKolo Touré (* 19. březen 1981, Bouaké, Pobřeží slonoviny) je fotbalista z Pobřeží slonoviny, od léta 2016 hráč klubu Celtic FC. Také nastupuje v reprezentaci Pobřeží slonoviny. Mimo svou vlast působil na klubové úrovni v Anglii a Skotsku.\n\nJeho mladší bratr Yaya Touré je také fotbalista.\n\nArsenal jej koupil po krátké zkoušce v únoru 2002 z týmu ASEC Mimosas za částku kolem 150 000 britských liber. Jako reprezentant neměl problém se získáním pracovního povolení. Za první tým Arsenalu nastoupil poprvé v srpnu 2003 v zápase FA Community Shield proti Liverpoolu. V sezóně 2003/04 získal s Arsenalem ligový titul.\n\nZe začátku svého působení nastupoval na postu středního záložníka a pravého obránce, než jej nakonec manažer Arsène Wenger začal nasazovat na post stopera vedle Sola Campbella.\n\n1. ledna 2009 údajně předložil vedení Arsenalu svůj psaný požadavek na přestup poté, co se nepohodl s tehdejším partnerem ze středu obrany Williamem Gallasem. Nakonec své rozhodnutí přehodnotil a zůstal s Arsenalem až do léta téhož roku.\n\nJeho přestup do Manchesteru City byl oficiálně oznámen 28. června 2009. Jeho služby měly být vykoupeny částkou kolem 16 miliónů liber a v Manchesteru podepsal čtyřletou smlouvu.\n\nNa začátku července 2010 se k němu v Manchesteru City připojil jeho mladší bratr Yaya Touré.\n\nV březnu 2011 byl nařčen z užívání zakázaných látek poté, co neprošel namátkovou dopingovou kontrolou po zápase s Manchesterem United. Sám Kolo prohlásil, že nešlo o doping, nýbrž o nešťastný účinek tablet na hubnutí, které mu doporučila jeho manželka. Za tento přestupek si od Světové antidopingové agentury vyslechl rozsudek znamenající šestiměsíční zákaz činnosti.\n\nV červenci 2013 přestoupil do klubu Liverpool FC. Trenér Brendan Rodgers potřeboval obsadit po odchodu Jamieho Carraghera (ukončil kariéru) post stopera zkušeným hráčem.\n\nV červenci 2016 přestoupil do skotského mužstva Celtic FC, kde se opět setkal s trenérem Brendanem Rodgersem. podepsal smlouvu na jeden rok.\n\nASEC Mimosas\n\nArsenal\n\nManchester City\n\n"}
{"id": "730347", "url": "https://cs.wikipedia.org/wiki?curid=730347", "title": "The Simpsons: Bart vs. the Space Mutants", "text": "The Simpsons: Bart vs. the Space Mutants\n\nThe Simpsons: Bart vs. the Space Mutants je první videohra založená na animovaném seriálu Simpsonovi. V roce 1991 byla vydaná pro Nintendo Entertainment System, Sega Master System, Atari ST, Amiga, Commodore 64 a Amstard CPC a v roce 1992 pro Mega Drive/Genesis a Game Gear. Byla publikovaná společnostmi Acclaim a Ocean Software a vyrobená společnostmi Imagineering a Arc Developments. V této platformové hře hráč ovládá Barta Simpsona přes pět úrovní a snaží se zničit plány mimozemšťanů kteří se chtějí zmocnit světa.\nV této hře je Bart Simpson jediný, který zná plán mimozemšťanů a snaží se je zastavit než nasbírají všechny věci potřebné k postavení jejich nejsilnější zbraně a zmocnění se světa. Je tam pět úrovní, a v nich musí Bart sesbírat a zničit potřebné věci. Kvůli získání položek musí Bart používat věci a cherrybomby, které lze koupit za mince a mohou být věcmi, díky kterým se zbaví mimozemšťanů. Hráč ovládá Barta na skateboardu. Aby se zbavil mimozemšťanů převlečených za lidi, musí jim skočit na hlavu. Bart po prvních čtyřech úrovních potká šéfa mimozemšťanů. Ve hře je také použit Simpsonovský humor. Hra také obsahuje několik miniher.\n\nBart vs. the Space Mutants byla první videohra založená na seriálu Simpsonovi a obsahuje úvodní znělku. Hra byla designovaná Garrym Kitchenem.\n"}
{"id": "730348", "url": "https://cs.wikipedia.org/wiki?curid=730348", "title": "Danedream", "text": "Danedream\n\nDanedream je dostihový kůň, klisna narozená a trénovaná v Německu. V říjnu 2011 zvítězila v nejlépe dotovaném evropském dostihu Prix de l'Arc de Triomphe v Paříži a časem 2:24,49 vytvořila rekord dostihu.\nNyní v chovu.\n\n Německo\n\n\n\n\n\"(ve všech dostizích žokej Andrasch Starke)\"\n\n"}
{"id": "730350", "url": "https://cs.wikipedia.org/wiki?curid=730350", "title": "Seikilova píseň", "text": "Seikilova píseň\n\nSeikilova píseň ( \"Επιτάφιος του Σείκιλου\") je první hudební památka z dob starého Řecka, a zřejmě také nejstarší známá píseň vůbec, u níž se plně zachovaly text i hudba. \n\nSeikilos žil v Malé Asii kolem roku 200 př.n.l. Notový zápis písně byl vytesán do náhrobního kamene, jedná se o jednoduchou píseň s notací, jednoduché tóny jsou označeny písmeny iónské abecedy.\n\nPůvodní starořecký text: \nΟΣΟΝ ΖΗΣ ΦΑΙΝΟΥ, ΜΗΔΕΝ ΟΛΩΣ ΣΥ ΛΥΠΟΥ. ΠΡΟΣ ΟΛΙΓΟΝ ΕΣΤΙ ΤΟ ΖΗΝ, ΤΟ ΤΕΛΟΣ Ο ΧΡΟΝΟΣ ΑΠΑΙΤΕΙ.\n\nPřibližný překlad: \n\"Vy hořící pochodně, nesmutněte. I za dlouhý život, čas si žádá svou daň.\"\n\nNad textem (zde zapsaným v současném řeckém písmu) je vrstva se symboly pro melodii:\nPřevedení do soudobého notového zapisu je přibližně takovéto:\n"}
{"id": "730354", "url": "https://cs.wikipedia.org/wiki?curid=730354", "title": "Gracian Černušák", "text": "Gracian Černušák\n\nGracian Černušák (19. prosince 1882, Ptení – 13. října 1961, Prostějov) byl český pedagog, hudebník - zpěvák, sbormistr, korepetitor, dále hudební kritik a popularizátor, hudební historik, publicista, editor a lexikograf.\n\nPocházel z Hané z hudebně založené rodiny, od svého mládí zpíval, hrál na housle, klavír a na harmonium\n(případně varhany).\n\nZpíval v několika pěveckých sborech. Po ukončení studií na kroměřížském gymnáziu studoval nejprve v Praze práva na Karlově univerzitě, odkud přešel na Filosofickou fakultu UK, kde studoval dějepis a zeměpis. Později oba tyto předměty v letech 1905 až 1918 vyučoval na Obchodní akademii v Hradci Králové. V Hradci Králové také amatérsky působil jako klavírista, sbormistr, korepetitor a hráč v amatérském komorním orchestru.\n\nTěsně před vznikem Československa v září 1918 byl služebně přeložen do Brna na tamní obchodní akademii.\nZde pak působil až do konce svého života jako hudební kritik a publicista zejména v \"Lidových novinách\"\n(zaregistrováno zde bylo celkem 3139 příspěvků) , příležitostně psal i pro další hudební i mimohudební periodika (například \"Lidová demokracie\", \"Hudební rozhledy\").\n\nVšeobecné dějiny a dějiny hudby vyučoval z popudu Leoše Janáčka na Brněnské konzervatoři\nod roku 1919 až do začátku druhé světové války. V době nacistické okupace byl přechodně penzionován. Po válce dále vyučoval i na brněnských vysokých školách, na JAMU a na Masarykově univerzitě a přechodně krátce i brněnském pracovišti HAMU.\n\nPochován je v čestné aleji na Ústředním hřbitově v Brně.\n\n\n\n\n\n\n\n\n\n"}
{"id": "730360", "url": "https://cs.wikipedia.org/wiki?curid=730360", "title": "Energetická chudoba", "text": "Energetická chudoba\n\nEnergetická chudoba je termín používaný pro nedostatek energetických zdrojů k zajištění elektřiny, tepla, chladu atd. Používá se především v souvislosti s obyvateli rozvojových zemí. Energetická chudoba znamená především omezený nebo žádný přístup k těmto zdrojům. Jedná se tedy především o nedostatek potřebné infrastruktury, nemožnost napojení na přenosovou soustavu, chybějící výrobní kapacity apod.\n\nEnergetická chudoba je akutním problémem. Podle zprávy International Energy Agency (EIA) v současné době nemá přístup k elektrické energii 1,4 miliardy lidí; 2,7 miliard lidí je ve své energetické potřebě závislých na tradičním využití biomasy pro vaření – tedy přímém spalování dřeva, dřevěného uhlí či sušeného zvířecího trusu. Podle Světové zdravotnické organizace kouřové zplodiny z nedokonalého spalování jsou příčinou 1,4 milionů úmrtí ročně, tedy téměř 4000 denně.\n\nNa Summitu Millenium+10 řekl generální tajemník OSN Pan Ki-mun: \"Všeobecný přístup k energiím je klíčovou prioritou globální rozvojové agendy. Je základem všech Rozvojových cílů tisíciletí.\" Přesto energetika zaměřená na nejchudší nemá speciální agendu v rámci Rozvojových cílů tisíciletí ani v rámci Evropské rozvojového fondu (EDF), z něhož jsou financovány rozvojové projekty Evropské unie.\n\nVelmi významný podíl osob, 85%, bez přístupu k elektrické energii žije ve venkovských oblastech rozvojových zemí. Samotná energie není dostačující k odstranění chudoby, může ale sehrát významnou roli v následujících Rozvojových cílech tisíciletí (MDGs):\n\nMDG 1 – snížení hladu možností skladování potravin v chladu, zajištění lepšího přístupu k pitné vodě díky elektrickým čerpadlům<br>\nMDG 2 – zlepšení vzdělávání díky osvětlení a komunikačním technologiím<br>\nMDG 3 - zlepšení postavení žen snížením práce potřebné pro zajištění paliva a vody <br>\nMDG 4,5,6 – snížení dětské a mateřské úmrtnosti, infekcí a bojem proti pandemiím zajištěním skladování léků, vakcín a sér i přístupem k modernímu lékařskému vybavení<br>\nMDG 8 – používání ekologicky únosných technologií pro zajištění přístupu k elektřině jako příspěvek ke globální udržitelnosti životního prostředí.<br>\n\nZ hlediska přístupu k energii je základním specifikem většiny rozvojových zemí charakter osídlení. Řídké osídlení většiny zemí subsaharské Afriky dosahuje i dvacetiny průměrné hustoty osídlení světa a tento fakt je významným činitelem energetické koncepce. V řídce osídlených zemích jsou velmi omezené možnosti budování energetické infrastruktury, tak jak ji známe z průmyslových zemí. Vysoké náklady na stavbu a údržbu rozsáhlých elektrických sítí spolu s vysokými přenosovými ztrátami ztrátami (v některých subsaharských zemích i přes 30% ) předurčují většinu řídce obydlených oblastí rozvojových zemí k decentrálnímu řešení formou lokálních sítí či energeticky nezávislých obydlí .\n\nZákladní možností je využití potenciálu obnovitelných zdrojů energie a budování decentrálních výrobních kapacit. Jde zejména o fotovoltaiku, která je v zemích blíže rovníku mnohem výkonnější, než v Evropě. Dále pak využití vodních a větrných turbín, bioplynu, udržitelně a pro lokální spotřebu vyráběných olejů a agropaliv. \"A nebude přece jen lacinější tam dovézt cisternu petroleje z fosilnícvh paliv?\"\n\nTzv. malé domácí systémy (SHS), které pomocí fotovoltaiky zajišťují osvětlení obydlí. Dále je možno budovat lokální sítě postavené na jednom výkonném zdroji (např. vodní turbína), nebo na mixu různých zdrojů (např. fotovoltaika a větrná turbína).\n\nNejvětším přínosem lokálně produkované obnovitelné energie je její začlenění do místních hospodářských cyklů. S energií budou nejenom možné běžné funkce, které známe ze severních zemí. Elektrifikace lokálních škol, venkovských zdravotních středisek či vodních pump umožní vyšší kvalitu poskytovaných služeb a povede k ekologičtějšímu provozu, odstranění těžké ženské a dětské práce.\n\nVětší aplikace umožní zřízení dílny pro malé opravy či drobnou výrobu, ve vesnické komunitě tak mohou vzniknout nové pracovní příležitosti či možnosti oprav, které zlepší kvalitu života. Lokální energetické okruhy tak oživí lokální ekonomiku.\n\nNaopak pro pokrytí spotřeby stále rostoucích městských aglomerací jsou ve slunných oblastech výhodné solárnětermické elektrárny, které mohou dodávat elektřinu i v obdobích bez přímého svitu slunce.\n"}
{"id": "730362", "url": "https://cs.wikipedia.org/wiki?curid=730362", "title": "Sociální ekologie", "text": "Sociální ekologie\n\nSociální ekologie se zabývá vztahy mezi lidmi a jejich prostředím, též vzájemnou závislostí lidí, kolektivů a institucí. Její hlavní myšlenkou je, že většina současných ekologických problémů vychází z problémů sociálních. Vyvíjející se z biologické ekologie, lidské ekologie, teorie systémů a ekologické psychologie. Sociální ekologie má „široký, nadoborový pohled, který se zaměřuje na sociální, psychologické, institucionální a kulturní souvislosti vztahů mezi lidmi a životním prostředím. \n\nJak popsal Daniel Stokols, základní principy sociální ekologie zahrnují: \n\n\nKlasická sociální ekologie vychází především z myšlenek amerického sociologa Roberta Ezry Parka. Jedním ze základních výkladových principů je teorie, že vztahy mezi lidmi fungují z velké části na bázi soutěžení, což zahrnuje i soutěž o prostor. Vzhledem k tomu, že v lidských společenstvích existuje vysoký stupeň vzájemné závislosti a rozvinutá dělba práce, soutěžení zahrnuje vždy také spolupráci, kterou lze označit jako soutěživou kooperaci. Jejím výsledkem je vznik symbiotických vztahů. Společnosti jsou organizovány na dvou úrovních, a to na úrovni biotické a kulturní. První je výsledkem soutěže a zahrnuje i symbiotické vztahy; druhá je jakousi nadstavbou nad biotickou úrovní a je založena na komunikaci a na konsenzu. Sociální ekologie se má podle Parka zabývat pouze biotickou úrovní a důsledky soutěživé symbiózy. Nejlepším příkladem symbiotické soutěže je město, kde se tato odráží například v jeho prostorovém uspořádání. \n\n"}
{"id": "730366", "url": "https://cs.wikipedia.org/wiki?curid=730366", "title": "Rudolf Komorous", "text": "Rudolf Komorous\n\nRudolf Komorous (* 8. prosince 1931, Praha) je český fagotista a hudební skladatel, žijící v Kanadě.\n\nJe synem klarinetisty orchestru Národního divadla. Otec jej učil hře na housle a klavír. Vystudoval na Pražské konzervatoři hru na fagot a pokračoval na Akademii múzických umění v Praze u Karla Pivoňky. Současně studoval skladbu u Pavla Bořkovce. Stal se členem orchestru Smetanova divadla a získal řadu ocenění na mezinárodních soutěžích (Praha, Bukurešť, Ženeva). Nejcennější patrně bylo vítězství v soutěži \"Concours International d’Exécution Musicale\" v Ženevě. V roce 1959 se zúčastnil kurzů elektronické hudby ve Varšavě.\n\nV letech 1959–1961 učil hře na fagot a komorní hře na konzervatoři v Pekingu. Po svém návratu do Československa se stal zakladatelem a fagotistou souboru \"Musica Viva Pragensis\", který se specializoval na nejnovější směry hudby 20. století.\n\nV roce 1969 emigroval do Kanady. V letech 1970–1971 přednášel ve Spojených státech na \"Macalester College\" v Saint Paul v Minnesotě. V roce 1971 se stal profesorem kompozice a hudební teorie na \"University of Victoria\" v Kanadě. V letech 1989–1994 byl ředitelem \"Školy současného umění (School for the Contemporary Arts)\" na \"Simon Fraser University\" ve Vancouveru.\n\n\n\n\n\n\n\n\n"}
{"id": "730369", "url": "https://cs.wikipedia.org/wiki?curid=730369", "title": "Yaya Touré", "text": "Yaya Touré\n\nYaya Touré (* 13. května 1983, Bouaké, Pobřeží slonoviny) je fotbalový záložník, který v současnosti obléká dres čínského Qingdao Huanghai a také reprezentuje Pobřeží slonoviny. Do Qingdao Huanghai přišel v roce 2019 z řeckého Olympiakos Pireus.\n\nYaya Touré přišel v roce 1996, na doporučení svého dlouholetého mentora Patricka van Reijendama, do mládežnické akademie klubu ASEC Mimosas. Z ní se následně stěhoval do Evropy, nejdříve do belgického klubu Beveren, kde strávil dva a půl roku, pak do ukrajinského Metalurgu Doněck na rok a půl.\n\nYaya se v roce 2005 stěhoval do Řecka, do týmu Olympiakosu. Před tímto angažmá si jej vyhlédl manažer Arsenalu Arsène Wenger, který jej pozval i na testy, nicméně celý přestup do Anglie zhatilo nevydání pracovního povolení.\n\nPoté co v roce 2006 reprezentoval Yaya Touré Pobřeží slonoviny na Mistrovství světa ve fotbale 2006 v Německu, vyhlédlo si jej v srpnu toho roku Monako. Yaya strávil na Stade Louis II. jednu sezónu.\n\nV létě 2007 posílil Yaya Barcelonu, která jej koupila za částku kolem 9 miliónů eur. Svůj debut za první tým si odbyl 26. srpna 2007.\n\nNa začátku sezóny 2008/2009 začal nově jmenovaný manažer Josep Guardiola upřednostňovat jako defenzivního záložníka Sergio Busquetse, čímž se Tourého situace výrazně ztížila. V červnu 2010 Barcelona oznámila, že Yaya Touré má povolení opustit klub.\n\nDo týmu Citizens byl Yaya Touré zakoupen za částku kolem 24 miliónů britských liber. Na dresu začal nosit číslo 42, opak čísla 24, které nosil v Barceloně, jelikož v týmu Citizens jej v té době měl Patrick Vieira. V týmu Manchesteru City působil i jeho starší bratr Kolo Touré.\n\n14. srpna 2010 si Yaya Touré odbyl svůj debut v Premier League, svůj první gól v této soutěži vstřelil 19. září 2010 do sítě Wiganu.\n\n14. května 2011 rozhodl Yaya Touré finálový zápas FA Cupu, ve kterém vstřelil Stoke City FC jediný gól a zápas tak skončil 1:0.\n\nV sezóně 2011/12 dokázal Yaya Touré vstřelit šest ligových gólů, k nimž přidal 3 v evropských pohárech. V posledním ligovém zápase sezóny 2011/12 se City podařilo vyhrát po 44 letech anglickou ligu, když porazili QPR dvěma góly v nastavení 2:3 a před druhým Manchesterem United udrželi první příčku pouze díky lepšímu skóre.\n\nNa začátku sezóny 2012/13 získal Yaya Touré také anglický FA Community Shield, když Manchester City porazil na stadionu Villa Park londýnskou Chelsea 2:3. Yaya Touré vstřelil v zápase vyrovnávající gól na 1:1.\n\nV roce 2018 se Yaya vrátil do týmu Olympiakosu, kde ale nastoupil pouze ke dvěma zápasům a po jedné sezóně přestoupil do čínského Qingdao Huanghai.\n\nASEC Mimosas\n\nOlympiakos\n\nFC Barcelona\n\nManchester City\n\n\n"}
{"id": "730372", "url": "https://cs.wikipedia.org/wiki?curid=730372", "title": "Parlamentní volby na Slovensku 2012", "text": "Parlamentní volby na Slovensku 2012\n\nPředčasné Volby do Národní rady Slovenské republiky 2012 se konaly v sobotu 10. března 2012. Jejich konání schválila NR SR dne 13. října 2011. Stalo se tak následkem pádu vlády Ivety Radičové. Poměrným systémem s 5% uzavírací klauzulí bylo voleno všech 150 poslanců Národní rady v jednom volebním obvodě zahrnujícím celé Slovensko. Ve volbách zvítězil SMER-SD, který získal 44,41% a parlamentní většinu 83 mandátů. Na druhém místě skončilo KDH, jež získalo 8,82% a 16 mandátů. Na třetím místě skončila OĽaNO se ziskem 8,55% a rovněž 16 mandátů. Volební účast činila 59,11%. \n\nPředčasných voleb do NR SR se z 4 392 451 oprávněných občanů zúčastnilo 2 596 443 voličů, kteří odevzdali 2 553 726 platných hlasů. Volební účast nakonec vystoupala na 59,11 %.\n\nVolby s očekáváním vyhrála levicová strana SMER – sociálna demokracia. Hlas jí odevzdalo 44,41 % voličů, tedy více než jeden milion voličů a díky 83 získaným mandátům si zajistila nadpoloviční většinu v parlamentu. Druhé skončilo středopravé Křesťanskodemokratické hnutí, které se ziskem 8,82 % obsadilo 16 mandátů. Stejný počet křesel měla i třetí nejsilnější strana Obyčejní lidé a nezávislé osobnosti, jež získala 8,55 %. Následovala strana MOST-HÍD se ziskem 6,89 % hlasů, což jí přineslo 13 mandátů. Teprve na pátém místě se umístila bývalá nejsilnější pravicová strana SDKÚ-DS, které odevzdalo hlas 6,09 % oprávněných voličů, a získala tak 11 mandátů. Stejný počet poslanců měla i nejmenší parlamentní strana Svoboda a Solidarita, jež si vybojovala hlasy 5,88 % oprávněných voličů.\n\nPřed branami parlamentu zůstala nacionální Slovenská národní strana s 4,6 % a dále strana maďarské menšiny SMK-MKP se ziskem 4,3 %. Strana 99% - občiansky hlas, které předvolební průzkumy přisoudily až 16 mandátů, skončila se ziskem pouhých 1,6 % hlasů.\n\nVe volbách propadlo 493 450 tisíc platných hlasů, největším podílem od voličů SNS a SMK-MKP, které se do parlamentu nedostaly.\n\nSlovenský tisk po volbách informoval, že za drtivé vítězství SMER-SD mohou samy strany pravého středu a jejich vzájemné neshody, které vyústily do předčasných voleb už po necelých dvou letech od nástupu vlády Ivety Radičové.\n\nPředsedou Ústřední volební komise (ÚVK) byl pro následující volby vylosován Péter Nyilfa za SMK-MKP, místopředsedkyní Tatiana Janečková za SMER-SD.\n\nSeznam zaregistrovaných stran s vylosovanými čísly:\n\n\nDo krize se pravicová vláda Ivety Radičové dostala kvůli nesouhlasu koaliční strany Svoboda a Solidarita s posílením pravomocí Evropského nástroje finanční stability (tzv. euroval).\n\nPremiérka Iveta Radičová se rozhodla spojit hlasování NR SR dne 11. října 2011 o přijetí eurovalu s vyslovením důvěry svého kabinetu. Ze 124 přítomných poslanců hlasovalo PRO jen 55 poslanců z poslaneckých klubů SDKÚ-DS, KDH a MOST-HÍD spolu s poslanci Martinem Feckem (člen klubu SaS), Františkem Šebejem (člen OKS, poslanecký klub MOST-HÍD) a Andrejem Ďurkovským (nezařazený). Z poslanců tvořící vládní koalici se hlasování nezúčastnilo 18 členů klubu SaS, dále tři členové seskupení Obyčajní ľudia a tři členové frakce OKS v klubu strany MOST-HÍD.\n\nVláda Ivety Radičové tak po 15 měsících v úřadu padla.\n\nPo dohodě koalice a opozice přijali poslanci dne 13. října 2011 návrh ústavního zákona o konání předčasných parlamentních voleb na jaře 2012. Prezident republiky Ivan Gašparovič následně vládu odvolal, aby ji posléze mohl pověřit vedením státu do předčasných voleb.\n\nV únoru 2012 proběhlo během konference \"\"Politika trhu práce v programoch politických strán\"\", kterou organizoval \"Inštitút zamestnanosti\", hodnocení programů politických stran týmem odborníků. Zaměřovali se především na čtyři oblasti: řešení dlouhodobé nezaměstnanosti, sociální systém, propojování vzdělávání a trhu práce, institucionální ráme politiky trhu práce.\n\nCelkové pořadí programů (v závorce výsledná průměrná známka):\n\n\nS celkovou situací na Slovensku silně otřásla kauza Gorila. Spis s krycím názvem \"Gorila\", který na veřejnost unikl v prosinci 2011, údajně vypracovala Slovenská informační služba a zabývá se vlivem finanční skupiny Penta na slovenské politiky a tamní privatizaci. Spis má obsahovat i informace o financování stran SMER-SD, SDKÚ-DS, KDH a SMK-MKP. V současnosti je spis stále ve vyšetřování.\n\nK první demonstraci došlo v Bratislavě dne 27. ledna 2012. Po celém Slovensku se pak protestovalo 3. února. Demonstrace zaznamenala města Košice, Zvolen, Žilina, Trenčín, Nitra, Prievidza, Prešov a Spišská Nová Ves. Největší protesty od listopadu 1989 ovšem zažila Bratislava. Na náměstí SNP v centru města se shromáždilo přes deset tisíc lidí. Dav se po projevech vypravil k Úřadu vlády SR, kde na budovu demonstranti házeli banány, vejce, dělobuchy a světlice. Po skončení oficiální části protestu se početná skupina demonstrujících vydala k budově parlamentu. Zde prolomila policejní zátaras a demonstrovala přímo před vchodem do NR SR. Po policistech lidé házeli vejce a dlažební kostky. Nakonec policie dav rozehnala pomocí vodního děla.\n\nK dalším \"Anti-gorilím\" demonstracím docházelo průběžně až do času voleb. Vyvrcholením se stal protestní pochod den před volbami v pátek 9. března, kdy proti demonstrantům musela zakročit policie i slzným plynem.\n\nJako v předchozích volbách i v těchto, byť nikoli v takové míře, vytahovaly některé slovenské politické strany tzv. \"maďarskou kartu\" s cílem populisticky vzbudit v lidech strach nebo obavy, zároveň nabídnout řešení, a přesvědčit tak občany, aby jim odevzdali svůj hlas.\n\nOdstartovala Mečiarova ĽS-HZDS, která podala podnět k Ústřední volební komisi na prošetření dvojjazyčných billboardů SMK-MKP.\n\nNásledně se předseda Slovenské národní strany Ján Slota obul do Andreje Hrnčiara, primátora města Martin, který se rozhodl kandidovat do parlamentu na kandidátce strany MOST-HÍD. Označil jej za „\"špinavého gaunera a zrádce slovenských zájmů\".“ SNS se tak snažila zviditelnit v očích veřejnosti, již od minulých voleb se totiž pohybovala na hranici zvolitelnosti a podle sociologů byla jedním z favoritů na vypadnutí z parlamentu. Deník SME.sk o SNS napsal: \"Ekonomický program je směsí ukradnutých téz použitých v naprosto nevhodném čase a populistikých nesmyslů, jejichž realizace by znamenala kolaps hospodářství. Tyto sliby jsou i na billboardech, na které přidali i otevřeně protiromská hesla.\"\n\nAnna Belousovová, předsedkyně nacionální strany Národ a spravedlnost, zase prohlásila: \"„Slováci by nemali dopustiť, aby o výsledku volieb a smerovaní krajiny rozhodla maďarská a rómska menšina.“\"\n\nVeškeré předvolební průzkumy předvídaly vítězství levicové strany SMĚR – sociální demokracie, která zvítězila i v předchozích dvou volbách v letech 2006 a 2010.\nPředseda strany Robert Fico oznámil, že i v případě, pokud by jeho strana získala nadpoloviční většinu poslanců, chce vládnout ve dvojkoalici s další standardní parlamentní stranou.\nTou by mohlo být pravicové Křesťanskodemokratické hnutí, o jejich společné koalici se uvažovalo už po volbách 2010, ale nakonec dalo KDH přednost pravicové koalici.\nSám předseda hnutí Ján Figel prohlásil, že velká koalice SMER-SD, KDH a SDKÚ-DS by nebyla po volbách špatným řešením.\nMikuláš Dzurinda, bývalý premiér a současný předseda pravicové SDKÚ-DS, však povolební spolupráci se stranou SMER vyloučil. S Ficem nechtěla jít ani liberální Svoboda a Solidarita.\nPodobné stanovisko zaujala i strana MOST-HÍD, jejíž předseda Béla Bugár prohlásil, že pustí-li se pravicová strana do spolupráce s SMER-SD, znamená to její zničení.\n\nJeště na konci února přibližně 1,4 milionu oprávněných voličů nevědělo, komu odevzdají svůj hlas.\n\nPrůběh voleb byl po celý den poklidný, i přestože se policie obávala a avizovala možné problémy, jako například kupování hlasů v romských osadách. Došlo pouze k drobným incidentům, kdy například muž přišel do volební místnosti, zde roztrhal své volební lístky a vyhodil je nad sebe.\n\nOčekávala se ovšem rekordně nízká volební účast. Podle průzkumu více než 1,5 milionu voličů ještě v únoru nebylo rozhodnuto, koho bude volit. Zatím vždy přišlo na Slovensku během parlamentních voleb volit více než 50 % oprávněných voličů. Tyto volby tak mohla být tato hranice poprvé nedosažena.\n\nVyšší volební účast v průběhu dne hlásilo pouze hlavní město Bratislava, kde v některých okrscích podle předběžných odhadů překročila 50 %, někde dokonce i 60 %. Naopak tomu je na východě Slovenska, kde je již tradičně menší zájem o volby. Průměrná účast zde během dne dosahovala 30–40 %. Ve východoslovenské metropoli Košicích byla podle prvních odhadů volební účast vyšší 40–50 %. Výjimku tvořilo romské sídliště Luník IX, kde byla účast jen necelé 4 %, přičemž minulé volby tu dosahovala alespoň 23 %.\n\nNegativní vliv na průběh voleb neměl ani požár, který v odpoledních hodinách zachvátil hrad Krásna Hôrka nedaleko Rožňavy. Podle předběžných odhadů se průměrná účast v obci Krásnohorské Podhradie pohybovala na úrovni 30–35 %.\n\nV 18 hodin se před sídlem prezidenta Slovenské republiky v Bratislavě sešla skupinka manifestantů, která pomocí rakve vyrobené z kartonu, smutečního věnce a svíček uspořádala tichý symbolický pohřeb demokracie na Slovensku.\n\nVolební místnosti se uzavřely přesně ve 22:00. Výjimkou byly tři místnosti v obci Šoporňa, kde byl konec hlasování posunut o deset minut kvůli komplikacím na začátku hlasování.\n\nVe městě Kolárovo (\"Gúta\") a v obci Tešedíkovo (\"Pered\") obývaných převážně příslušníky maďarské menšiny na jižním Slovensku spojili předčasné parlamentní volby s komunálním referendem o přijetí původního maďarského názvu města/obce.\n\nVznikla jednobarevná vláda strany SMER-SD pod vedením Roberta Fica, přestože k jednání byly vyzvány i ostatní parlamentní pravicové strany. Ty pozvání na povolební vyjednávání s Ficem přijaly, avšak vstup do jeho vlády odmítly.\n\nS návratem Roberta Fica do vedení státu hrozí i zhoršení maďarsko-slovenských vztahů, případně diplomatické střety. Fico byl vůči Maďarům vždy kritický a často hrál na slovenskou nacionalistickou notu.\n\nRuský zpravodajský server zase informoval, že \"Slovensko se za nové vlády Roberta Fica stane nejvíce proruskou zemí v Evropské unii\".\n\n\n"}
{"id": "730373", "url": "https://cs.wikipedia.org/wiki?curid=730373", "title": "Růžový ostrov (rozcestník)", "text": "Růžový ostrov (rozcestník)\n\nRůžový ostrov může být:\n\n\n"}
{"id": "730377", "url": "https://cs.wikipedia.org/wiki?curid=730377", "title": "Cuatro Torres Business Area", "text": "Cuatro Torres Business Area\n\nCuatro Torres Business Area (nebo CTBA, dříve nazývaný Arena Madrid) je obchodní čtvrť nacházející se v obvodu Fuencarral – El Pardo ve španělském Madridu. Obchodní čtvrť se skládá ze čtyř mrakodrapů, nejvyšších španělských budov, Torre Caja Madrid, Torre de Cristal, Torre Sacyr Vallehermoso a Torre Espacio. Torre Caja Madrid je s 250 metry nejvyšší budovou Španělska.\n"}
{"id": "730378", "url": "https://cs.wikipedia.org/wiki?curid=730378", "title": "Jün-fu", "text": "Jün-fu\n\nJün-fu ( , pchin-jinem \"Yúnfú\") je městská prefektura v Čínské lidové republice. Leží v provincii Kuang-tung, má plochu 7 813 čtverečních kilometrů a žije v ní přes dva a půl milionu obyvatel.\n\nJün-fu leží na jihovýchodě Čínské lidové republiky v provincii Kuang-tung. Hraničí na severu s Čao-čchingem, na východě s Fo-šanem, na jihovýchodě s\nŤiang-menem, na jihu s Jang-ťiangem, na jihozápadě\ns Mao-mingem a na západě s autonomní oblastí Kuang-si.\n"}
{"id": "730383", "url": "https://cs.wikipedia.org/wiki?curid=730383", "title": "Vybřežování", "text": "Vybřežování\n\nVybřežování vodního toku znamená vylití z koryta při zvýšeném průtoku, např. při tání sněhu, povodních apod.\n\n"}
{"id": "730388", "url": "https://cs.wikipedia.org/wiki?curid=730388", "title": "Samosprávný socialismus", "text": "Samosprávný socialismus\n\nSamosprávný socialismus, (srbochorvatsky Радничко самоуправљање/Radničko samoupravljanje) byl oficiální termín pro ekonomický a politický systém socialistické Jugoslávie. \n\nUplatněn byl nejprve v ekonomické oblasti, kde byl založen na socialistické myšlence, že \"továrny mají patřit dělníkům\" a jeho cílem bylo pokročit dál, než tomu bylo v Sovětském svazu; tedy přenést co nejvíce pravomocí z vedení na pracovní kolektivy. Později se rozšířil i do politického prostředí - tentokrát podle vzoru Pařížské komuny, podle které se moc měla přiblížit lidu. Výsledný kurz tak byl odstranit co nejvíce státního aparátu; snést břímě moci z jednoho centra na co nejvíce lokálních orgánů. Do jisté míry je tedy tak v této podobě totožný s rozvojem jugoslávského federalismu. \n\nK teoriím samosprávného socialismu má nejblíže samospráva pracujících. Samosprávný socialismus byl v Jugoslávii vnímán jako dlouhodobý rozvíjející se proces, který byl zahájen zřízením prvních samosprávných podniků v posledních letech roku 1949 a později pokračoval přijetím dalších zákonů, avšak nebyl nikdy dokončen. \n\nIdea samosprávného socialismu se objevila během roztržky Tita se Stalinem a mělo se jednat o první vlaštovku specifické jugoslávské cesty k socialismu. Namísto socialismu administrativního se začalo mluvit o socialismu demokratickém, který se velmi těžko \"rodil\" během tlaku ze strany Sovětského svazu, přesněji Informbyra.\n\nHlavním teoretikem samosprávného socialismu byli Edvard Kardelj, slovinský komunista stojící v čele Svazu komunistů Jugoslávie a Boris Kidrič, člen politbyra odpovědný za přípravu prvního pětiletého plánu. Již v květnu 1949 promluvil Kardelj v jugoslávském parlamentu o možnostech využití samosprávy ve fungování státu. Koncem téhož roku se pak konalo plénum ÚV KSJ. Kromě ostré kritiky na adresu procesu kolektivizace (provedené po sovětském vzoru) tam také zaznělo, jak rozvíjet tzv. demokratický socialismus. \n\nV první fázi bylo zřízeno celkem 215 dělnických rad (80 v Srbsku, 67 v Chorvatsku, 39 ve Slovinsku etc.)\n\nV podnicích byly zřízeny tzv. dělnické rady, které měly mít faktickou moc, dohlížely na ně ale vždy komise komunistické strany. Často tak docházelo ke střetům mezi dělníky a straníky v tom, jakou cestou se má podnik dále ubírat. V těchto dělnických radách bylo od 15 do 120 lidí, v menších podnicích existovala jen rada jediná. \n\nProtože byl samosprávný socialismus aplikován až několik let po sepsání první poválečné ústavy, bylo nezbytné základní zákon státu doplnit celou řadou ústavních dodatků. To se změnilo až v roce 1963, kdy byl přijat dokument nový, který již myšlenku samosprávy dělníků považoval za zcela danou a základní věc. Dokonce se změnila i struktura samotného národního shromáždění (skupštiny), takže Dům národů nahradil Dům výrobců.\n\nV roce 1968 byl přijat Zákon o sdružené práci. Na základě něho pak byla zakládány Organizace sdružené práce, který se později transformovaly v Základní organizace sdružené práce. Kolektivy a orgány se tak - v základním duchu myšlenky samosprávného socialismu - neustále postupem let zmenšovaly, což ovšem vedlo k růstu neefektivity a problémům v koordinaci a spolupráci jednotlivých závodů. Stát tak musel řešit otázku nemalého počtu ztrátových firem, které bylo nezbytné buď oživit, či zcela zrušit. To byl úkol mnohých reforem, které se v různých časových intervalech v socialistické Jugoslávii objevovaly, ovšem se střídavým účinkem.\n\nV Jugoslávii se proti tomuto systému hned od počátku postavilo nemalé množství členů komunistické strany (především dobře postavených), které se obávalo ztráty své pozice i moci. V pozdějších letech, jak se země dostávala do hospodářské krize, se začaly objevovat hlasy (na konci 80. let), které ostře napadaly tento ekonomický model jako \"nebezpečný experiment\", či něco takového podobného. \n\nZatímco Západ víceméně tuto záležitost vnímal jako vnitřní jugoslávskou věc, Východ byl znepokojen. Sovětští komunisté považovali velkou část toho, co Jugoslávci budují za \"socialistickou úchylku\", v mnohém vynucenou také tím, že se země přeorientovala (po roztržce Tita se Stalinem) ekonomicky částečně také i na západní trhy. Podobný postoj sdílely po nějaký čas také i země východního bloku, včetně Československa.\n"}
{"id": "730392", "url": "https://cs.wikipedia.org/wiki?curid=730392", "title": "Astraptes fulgerator", "text": "Astraptes fulgerator\n\nAstraptes fulgerator je denní motýl z čeledi soumračníkovitých.\n\nTento motýl má modré tělo, kolem kterého má i modrá křídla. Ta ovšem postupně přechází v hnědou, poté má bílý pruh a opět hnědá křídla. Křídla jsou o něco větší než tělo. Jeho housenka má žluto černě pruhované tělo a červenočerně pruhované břicho.\n\nVyskytuje se na poměrně velkém území a sice od jihu USA po sever Argentiny.\n"}
{"id": "730395", "url": "https://cs.wikipedia.org/wiki?curid=730395", "title": "Mimivirus", "text": "Mimivirus\n\nMimivirus je rod virů s dvouvláknovou DNA, výjimečný svými rozměry (průměr dvacetistěnné kapsidy 400 nm, celkově až 800nm) i výjimečně velkým genomem (1 181 404 párů bází). Je znám jediný druh – \"Acanthamoeba polyphaga mimivirus\" (APMV). Virus byl nalezen v měňavkovci \"Acanthamoeba polyphaga\" a pro svou velikost byl zprvu považován za bakterii.\n\nMimivirus patří do skupiny tzv. jaderně-cytoplazmatických virů s velkou DNA označované NCLDV (z anglického \"nucleocytoplasmic large DNA viruses\"). Ta je někdy považována za novou, čtvrtou doménu živých organismů. Právě velký genom virů rodu mimivirus jako typických zástupců skupiny umožnil provést molekulárně biologické srovnání s ostatními doménami, poskytující indicie pro fylogenetické vyčlenění této domény. Existence nové domény je zatím přijímána skepticky.\n\nDo příbuznosti mimiviru je řazen i rekordman ve velikosti virů z r. 2011 – \"Megavirus chilensis\". Jeho genom je ještě o 6,5 % větší než genom mimiviru – obsahuje 1 259 197 párů bází.\nV roce 2013 pak rekord převzaly pandoraviry, pravděpodobně také z příbuznosti mimiviru – konkrétně \"Pandoravirus salinus\" obsahuje 2,47 milionů párů bází a s velikostí 1 mikrometr je dokonce viditelný optickým mikroskopem. V roce 2014 pozici rekordmana převzal ještě o polovinu větší pithovirus.\n\nV dnešní době je už uznáván jako právoplatný nositel čtvrté domény.\n"}
{"id": "730397", "url": "https://cs.wikipedia.org/wiki?curid=730397", "title": "John William Twycross", "text": "John William Twycross\n\nJohn William Twycross (1871–1936) byl australský piktorialistický fotograf. Hlavní část díla vytvořil v letech 1918–1932. Fotograficky dokumentoval venkovské scény, mořské scenérie, pracovní život a architekturu poblíž přístavu Phillip Bay a města Melbourne.\n\nNarodil se v roce 1871 v australském Melbourne. V roce 1881 se stal jedním z prvních studentů školy Caulfield Grammar School.\n\nDoma vyrůstal obklopen rozsáhlou sbírku dekorativního umění a obrazů. Jeho otec byl sběratelem umění, který velkou část své sbírky prezentoval na mezinárodní výstavě v Melbourne v roce 1880.\n\nNásledně John začal studovat umění, jeho ambicí bylo malovat ve Florencii. Tento plán však zkrachoval po neštěstí z roku 1889. Musel předčasně opustit školu a pracovat až do důchodu v bance v Novém Jižním Walesu. \n\nNicméně později v malování pokračoval, nechával se často inspirovaat při svých cestách kolesovým parníkem v Port Phillip Bay během návštěv své matky. Poté co jeho rodiče zemřeli, i nadále k poloostrovu cestoval a kde pak také maloval.\n\nV roce 1918 zakoupil deskový fotoaparát Thornton-Pickard Westminster a začal dokumentovat svůj život i dění v Melbourne a na poloostrově Mornington. Během své kariéry bankéře se sídlem ve městě Melbourne věnoval své víkendy fotografii, často v doprovodu svého syna. Také fotografoval každodenní život v ulicích Melbourne a snažil se zachytit energii mladého a rostoucího města.\n\nByl fotograf – samouk a zvětšovat pozitivní fotografie se naučil studováním prvních fotografických časopisů, které byly dovezeny z Anglie. Sám nikdy svá díla nevystavoval.\n\nV McCrae Homestead (National Trust Property) se nachází stálá expozice „Visions of Port Phillip“, která prezentuje jeho díla. Jeho fotografie byly poprvé ukázány veřejnosti na výstavě National Trust of Australia na Tasma Terrace v roce 2005.\n\n\n"}
{"id": "730400", "url": "https://cs.wikipedia.org/wiki?curid=730400", "title": "Otto Boleška", "text": "Otto Boleška\n\nOtto Boleška, \"křtěný\" Gabriel Otto (23. března 1880 Praha, Rakousko-Uhersko – 20. března 1917 Praha) byl český divadelní herec.\n\nNarodil se v rodině stavebního adjunkta Jana Boleška. Již v roce 1896 začínal u kočovných společností na Moravě (např. společnost A. Choděry). V roce 1900 získal stálé angažmá v Lublani ve slovinském Národním divadle. Od roku 1907 byl členem souboru Divadla na Vinohradech. Vynikal především v komických úlohách. V roce 1911 účinkoval nejprve pohostinsky v Národním divadle v Praze a v tomtéž roce zde byl angažován a setrval zde až do své smrti (sebevražda). V Národním divadle nastudoval přes 80 rolí.\n\nJe pochován na Olšanských hřbitovech v Praze.\n\nByl manželem české herečky Anny Iblové, se kterou se oženil na Štědrý den roku 1913. Jeho bratr byl známým hudebním kritikem.\n\n\n\n\n"}
{"id": "730401", "url": "https://cs.wikipedia.org/wiki?curid=730401", "title": "Michael Grecco", "text": "Michael Grecco\n\nMichael Grecco je americký fotograf celebrit. Během studia filmu a fotografie na Bostonské univerzitě začal pracovat na volné noze pro agenturu AP jako fotoreportér. Během toho času také začal svou kariéru jako fotograf pro různé časopisy, včetně mezinárodních \"Time\" a \"Newsweek\". Jako fotograf pro denní metropolitní noviny \"Boston Herald\", získal řadu ocenění, především za fotoreportáž hurikánu Gloria v roce 1985.\n\nJako pravidelný přispěvatel do magazínu \"People\" postupně přešel od fotožurnalistiky na dokumentace akcí zaměřených na celebrity, včetně Golden Globes , Emmy Awards nebo Academy Awards. Tak postupně zahájil svou kariéru jako portrétní fotograf celebrit.\n\nOd roku 1992 se pravidelně Grecco fotografoval titulní stránky časopisů pro \"Time\", \"Wired\", \"Entertainment Weekly\", \"ESPN\", \"People\" a další. Mezi celebritami byli například: Martin Scorsese, Hugh Hefner, Robert Duvall, Lucy Liu, Will Ferrell, Mel Brooks, Christina Applegate, Ben Stiller, Owen Wilson, Penelope Cruz, Jet Li, Bill Murray, Joaquin Phoenix nebo Rene Russo. Jeho práce získaly pozornost pro své intimní kvality a schopnosti zachytit emoce.\n\n"}
{"id": "730402", "url": "https://cs.wikipedia.org/wiki?curid=730402", "title": "Dechtice", "text": "Dechtice\n\nDechtice jsou obec na Slovensku v okrese Trnava.\n\nV obci je římskokatolický kostel svaté Kateřiny Alexandrijské z roku 1652 a na hřbitově románský kostelík Všech Svatých datovaný do roku 1172. Ten má podobu na Slovensku unikátní rotundy s téměř kruhovým půdorysem vnitřního prostoru lodi, která má však v exteriéru obdélníkový tvar. Na jihovýchodní stěně lodi se zachovala časně románská freska zobrazující život Krista. V centru obce je kaplička z roku 1743 zasvěcená Panně Marii Karmelské. V katastrálním území obce se nacházejí ruiny kláštera a kostela svaté Kataríny Alexandrijské z roku 1618 a Mudrochov mlýn.\n\nV Dechticích se od roku 1994 několika vizionářům údajně zjevuje opakovaně Panna Marie. Při Bratislavsko-trnavské arcidiecézi byla 28. října 1998 zřízena Komise pro zkoumání zjevení Panny Marie v Dechticích, od té doby církevní autority zjevení zkoumají.\n\n"}
{"id": "730403", "url": "https://cs.wikipedia.org/wiki?curid=730403", "title": "Vitamin D (Glee)", "text": "Vitamin D (Glee)\n\nVitamin D je šestá epizoda amerického seriálu \"Glee\". Epizoda se poprvé vysílala na kanálu Fox dne 7. října 2009. Epizodu napsal autor \"Glee\", Ryan Murphy a režírovala Elodie Keene. V této epizodě vedoucí sboru, Will Schuester (Matthew Morrison) rozdělí mužské a ženské členy sboru proti sobě v soutěži, kdy obě skupiny zpívají mashupy. Willova manželka Terri (Jessalyn Gilsig) bere práci ve škole jako zdravotní sestra, aby se mohla dostat blíže začínajícímu vztahu mezi Willem a školní výchovnou poradkyní Emmou Pillsbury (Jayma Mays), ale nakonec je vyhozena za to, že studentům dala pseudoefedrinové tablety na zvýšení výkonu v soutěži.\n\nV epizodě zazní mashup cover verzí písní „It's My Life\" od Bon Joviho a „Confessions Part II\" od Ushera. Dále ještě „Halo\" od Beyoncé a „Walking on Sunshine\" od Katrina and the Waves. Oba mashupy byly vydány jako singly a jsou dostupné k digitálnímu stažení. Epizodu v den vysílání sledovalo 7,30 milionů amerických diváků a získala obecně pozitivní ohlasy od kritiků.\n\nVýkony Morrisona s Mays a Jane Lynch jako trenérky roztleskávaček, Sue Sylvester, přitahovaly chválu stejně jako hudební inscenační mashupy. Nicméně Aly Semigran z \"MTV\" a Mandi Bierly z \"Entertainment Weekly\" poznamenaly, že dramatické momenty v epizodě převyšovaly nad hudebními vystoupeními.\n\nKdyž Will zjistí, že jsou členové sboru příliš pohodlní, rozhodne se uspořádat soutěž v mashupech ve skupinách holky proti klukům. Trenérka roztleskávaček, Sue Sylvester zjišťuje, že výkonnostní normy kapitánky roztleskávaček Quinn Fabray (Dianna Agron) klesly. Když Quinn svádí svou únavu na její účasti ve sboru, Sue obnovuje plán ke zničení sboru, chce sabotovat Willův soukromý život. Sue řekne Willově manželce Terri, že školní výchovná poradkyně Emma Pillsbury je do Willa tajně zamilovaná. Terri se tedy rozhodne dostat blíž ke svému manželovi a bere ve škole práci zdravotní sestry, i když nemá žádné lékařské vzdělání. Povzbuzuje přítele Emmy, Kena Tanaku (Patrick Gallagher) aby jí požádal o roku, což také udělá. Emma se nejdříve zeptá Willa, jestli je nějaký důvod, proč by si neměla Kena vzít a Terri ji varuje ohledně Willa. Emma nakonec žádost přijme. Terri stále skrývá před Willem fakt, že byla v pouze v hysterickém těhotenství a uvědomuje si, jak ji plánování těhotenství úplně změnilo život. Quinn souhlasí, že tajně Terri dá k adopci své dítě.\n\nFinn Hudson (Cory Monteith) je vyčerpán ze svých mimoškolních aktivit, tak mu Terri dá pseudoefedrinové tablety a Finn se o tablety podělí ještě s ostatními členy skupiny. Efekt z tablet dodá energii do jejich vystoupení a zvýší jejich výkon při mashupu písní „It's My Life a „Confessions Part II\". Když Kurt (Chris Colfer) vyzradí dívkám tajemství energie chlapců, tak také požádají Terri o tablety a předvádějí temperamentní mashup písní „Halo\" a „Walking On Sunshine\". Finn a Rachel (Lea Michele) cítí vinu za podvádění a souhlasí se zrušením soutěže. Když ředitel Figgins (Iqbal Theba) zjistí, co se stalo, vyhodí Terri a rozzlobí se na Willa, proto zvolí Sue jako spoluvedoucí sboru.\n\nVedlejší postavy, které se v této epizodě objeví, jsou členové klubu Santana Lopez (Naya Rivera), Brittany Pierce (Heather Morris), Mike Chang (Harry Shum mladší) a Matt Rutherford (Dijon Talton), dále bývalý vedoucí sboru Sandy Ryerson (Stephen Tobolowsky), ředitel Figgins (Iqbal Theba), fotbalový trenér Ken Tanaka (Patrick Gallagher), Teriin spolupracovník Howard Bamboo (Kent Avenido) a místní moderátoři zpráv, Rod Remington (Bill A. Jones) a Andrea Carmichael (Earlene Davis). Joe Hursley v epizodě hostuje jako Joe.\n\nV epizodě zazní covery a mashupy písní „It's My Life\" od Bon Joviho a „Confessions Part II\" od Ushera a „Halo\" od Beyoncé Knowles a „Walking on Sunshine\" od Katrina and the Waves. Obě dvě písně byly vydány jako samostatné singly a jsou volně dostupné k digitálnímu stažení. „It's My Life / Confessions Part II\" skončilo v Irsku na 7. místě v hitparádách, na 14. místě ve Spojeném království, na 22. místě v Austrálii, na 25. místě v Kanadě a na 30. místě v Americe, zatímco „Halo / Walking on Sunshine\" skončilo v hitparádách v Irsku na 4. místě, na devátém místě ve Velké Británii, na 10. místě v Austrálii, na 28. místě v Kanadě a na 40. místě v Americe. Michele prozradila, že po několik dní cvičila mluvení jako „šílená“, aby si nacvičila účinky pseudoefedrinových tablet na Rachel.\n"}
{"id": "730409", "url": "https://cs.wikipedia.org/wiki?curid=730409", "title": "Světový den míru", "text": "Světový den míru\n\nSvětový den míru je svátek Římskokatolické církve věnovaný míru a slavený 1. září. Byl zaveden v roce 1967. Byl inspirován encyklikami Pacem in Terris a Populorum Progressio papežů Jana XXIII. a Pavla VI. .\n\n"}
{"id": "730414", "url": "https://cs.wikipedia.org/wiki?curid=730414", "title": "Král Mor", "text": "Král Mor\n\nKrál Mor (v angličtině \"King Pest\") je krátká humorná / hororová povídka amerického spisovatele a literárního teoretika Edgara Allana Poea z roku 1835.\n\nPovídka je uvedena citátem z tragédie Thomase Sackvilla (lorda Buckhursta) Ferrex a Perrex:\nJedné říjnové noci se dva námořníci ze škuneru Fanfarón ocitli v londýnské hospodě Rozverný lodník.\nJeden vysoký a hubený, kterého jeho druh případně zve Bidlem a druhý mladší Hugo řečený Vratiplachta - pravý opak svého přítele. Zakrslý, soudkovité tělo, křivé nohy a krátké silné paže. Finanční zdroje nejsou nevyčerpatelné a tak se oba druzi rozhodnou utéci z putyky bez placení. Pronásleduje je početná hospodská ekipa, v jejímž čele běží hospodská Rozverného lodníka.\n\nOba námořníci doběhnou k zátarasům oddělující zakázané čtvrti města. Vstup do těchto čtvrtí sužovaných morem je zapovězen králem pod trestem smrti. Tato hrozba však neodradí všelijaké zloděje, kteří se odváží vstoupit do úzkých špinavých uliček s vidinou snadného zisku. Bidlo s Hugem neváhají, přelézají zábrany a pádí dál.\nPřiběhnou k domu, z něhož se ozývají divoké skřeky. Střízlivému člověku by jistě ztuhla krev v žilách, ale námořníci mají pro strach uděláno a jejich odvaha je navíc posílena nejednou skleničkou kořalky. Rozrazí tedy dveře a vtrhnou dovnitř.\n\nVe spoře osvětlené místnosti se baví vybraná společnost. Popíjí tu král Mor, královna Morana, Jeho Milost velkovévoda Morfém, Jeho Milost Vévoda Tumor, Jeho Milost vévoda Morous a arcivévodkyně Morbidia.\n\nBidlo požaduje vysvětlení, co za podivíny se nachází v této jizbě. Král Mor vyhoví jeho požadavku a představí sebe i své společníky. Zmíní též svou vládkyni Smrt. V ten moment projeví Hugo zvaný Vratiplachta značnou neuctivost, když si dovolí pojmenovat Smrt jako Slanou Zubatou. To už je příliš pro krále a za trest nařídí oběma druhům vypít po galonu rosolky. Bidlo ví, že už nesnese tolik alkoholu, ale Hugo je ochoten vypít i jeho podíl. Neodpustí si další narážku, čímž popudí celé shromáždění.\n\nVratiplachta je uchopen a vhozen do obrovského sudu piva. Bidlo neváhá dlouho, srazí krále Mora do otvoru padacích dveří, přibouchne je a skočí na stůl. Strhne ze stropu kostlivce, jenž sloužil jako lustr a vyrazí jím jednomu ze ctěných pánů mozek z hlavy. Pak se vrhne k sudu zachránit svého kamaráda a převrhne jej. Ve vzniklé pivní vlně se utopí muž s delirickým třasem a další, jehož oblečení tvoří rakev s otvory pro končetiny se kamsi odplaví. Triumfující Bidlo popadne objemnou dámu kolem pasu a utíká směrem k lodi Fanfarón. Hugo Vratiplachta nezůstane pozadu, chytne arcivévodkyni Morbidii a maže za svým přítelem.\nČesky vyšla povídka v následujících sbírkách nebo antologiích:\n\n"}
{"id": "730415", "url": "https://cs.wikipedia.org/wiki?curid=730415", "title": "David Ellwand", "text": "David Ellwand\n\nDavid Ellwand (* 1966 Liverpool, Anglie) je anglický fotograf, ilustrátor a spisovatel. Je zkušeným fotografem, který vystavoval své abstraktní fotografie krajin v západní Evropě a Spojených státech. Je známý oceněnými fotografiemi publikované v knize \"Fairie-ality: The Fashion Collection from the House of Ellwand\" a \"Fairie‐ality Style\". Známé je také jeho oceněné dílo \"Amazing Baby\", nebo knížky \"Ten in a Bed\", \"Teddy Bears\" a \"Cinderlily\". Publikuje u různých vydavatelů.\n\nNarodil se v roce 1966 v anglickém Liverpoolu. Vystudoval střední školu v Kettlethorpe v roce 1984 a dále studoval fotografii na Kitson Leeds College v Leedsu. Je ženatý s Ruth Huddlestonovou, což je bývalá ředitelka prodeje a marketingu nakladatelství Templar. Pracuje ze svého ateliéru ve starém přestavěném kostele v anglickém Dorsetu a žije ve West Sussexu se svou manželkou a dcerou Lydií.\n\nSvou kariéru fotograf zahájil ve svých 18. letech. V roce 1991 založil ateliér, především se zaměřením na výrobu reklamní fotografie pro reklamní agentury. Později se věnoval knižním ilustracím a fotografii, při které používal různá média, formáty a techniky. Několik jeho známější díla patří černobílé fotografie, stejně jako koláž a kombinovaná technika s použitím ručního kolorování, barevné fotografie, používal přírodní předměty a předměty pro domácnost.\n\nV roce 2011 začal pracovat na sérii knih založených na nadpřirozených věcech, experimentoval s historickými fotografickými procesy, včetně mokrého kolódiového procesu. K tomuto tématu řekl: \"Byl jsem na mnoha místech, kde obyvatelé říkají, že tam viděli víly...\"\n\nJeho nejprodávanější knihou jsou ty ze série \"Fairie-ality: The Fashion Collection from the House of Ellwand\" a \"Fairie‐ality Style\", které vydal Candlewick Press v roce 2002 a 2009. Kniha představuje 150 módních návrhů vytvořených z domácích potřeb, stejně jako květin, peří, listí, trávy, mušlí a materiálů nalezených v přírodě. Mezi umělecké předměty patří šaty, kabáty, kalhoty, čepice, spodní prádlo a boty. Seriál byl tak úspěšný, že jej požádal časopis \"Elle\" o vytvoření šatů pro jejich vánoční vydání. In 2003, Madame Alexander dolls created a Fairie-ality doll and trunk set.\n\n\n\n\n\n\n\n\n"}
{"id": "730416", "url": "https://cs.wikipedia.org/wiki?curid=730416", "title": "Čao-čching", "text": "Čao-čching\n\nČao-čching ( , pchin-jinem \"Zhàoqìng\") je městská prefektura v Čínské lidové republice. Leží v deltě Perlové řeky v provincii Kuang-tung v jižní Číně, ve vzdálenosti přibližně 110 kilometrů na severozápad od Kantonu, hlavního města provincie. Celá prefektura má rozlohu 22 322 čtverečních kilometrů a v roce 2002 v ní žilo bezmála čtyři miliony obyvatel.\n\n"}
{"id": "730423", "url": "https://cs.wikipedia.org/wiki?curid=730423", "title": "Čan-ťiang", "text": "Čan-ťiang\n\nČan-ťiang ( , pchin-jin: Zhànjiāng) je městská prefektura v Čínské lidové republice. Leží v jihozápadní části provincie Kuang-tung naproti Chaj-nanu, samotné město leží na východním pobřeží poloostrova Lej-čou. Celá prefektura má rozlohu 12 490 čtverečních kilometrů a v roce 2010 v ní žilo bezmála sedm miliónů obyvatel.\n\nČan-ťiang je hlavním přístavem Jihomořské flotily námořnictva ČLR.\n\n"}
{"id": "730424", "url": "https://cs.wikipedia.org/wiki?curid=730424", "title": "Maxwellovy relace", "text": "Maxwellovy relace\n\nZa Maxwellovy relace jsou považovány následující čtyři vztahy mezi termodynamickými parametry jednosložkového termodynamického systému s konstantním počtem částic, konajícího pouze objemovou práci: \n\nMaxwellovy relace vyplývají z diferenciálních definičních vztahů termodynamických potenciálů. \n\nTyto vztahy jsou velmi často používány při odvozování konkrétních vztahů popisujících konkrétní problém z obecných termodynamických definičních vztahů a axiomů. \n\nVýše uvedené vztahy platí i pro složitější systémy (vícesložkové s proměnným počtem částic či konající jiné druhy práce), je však nutno u parciálních derivací požadovat konstantnost některých dalších parametrů. Obdobné vztahy lze odvodit i pro tyto další parametry takových systémů (počty částic složek, chemické potenciály složek, extenzivní parametry, na kterých závisí konání jiných druhů práce (zobecněné dráhy), jim odpovídající intenzivní parametry (zobecněné síly)).\n\nTermodynamika definuje (odkaz na hlavní článek) čtyři základní funkce, tzv. termodynamické potenciály. Jsou to:\nOdvození Maxwellových relací lze ukázat na příkladu Gibbsovy energie. Pokud vezmeme v potaz, že za velmi širokých předpokladů platí rovnost smíšených parciálních derivací\n\na uvážíme-li, že z totálního diferenciálu Gibbsovy energie přímo plyne\na\n\nPak musí platit vztah:\n\ncož je nejčastěji využívaný Maxwellův vztah. Zbývající tři lze odvodit podobně.\n\n"}
{"id": "730427", "url": "https://cs.wikipedia.org/wiki?curid=730427", "title": "Incident 26. února", "text": "Incident 26. února\n\nIncident 26. února ( \"Ni-niroku džiken\") byl neúspěšný puč mladých důstojníků japonské císařské armády, ke kterému došlo ve dnech 26. až 29. února 1936. Ráno 26. února obsadilo přibližně 1500 vzbouřenců Tokio a podařilo se jim zabít tři ze šesti primárních cílů vybraných z řad vysokých představitelů Japonského císařství, kteří – dle názoru pučistů – bránili militaristům v expanzi:\n\nPuč nezískal všeobecnou podporu a za pomoci loajálních jednotek armády a císařského námořnictva se vládě podařilo přimět vzbouřence ke složení zbraní. V následujících procesech bylo 19 vůdců rebelie odsouzeno k trestu smrti zastřelením.\n"}
{"id": "730428", "url": "https://cs.wikipedia.org/wiki?curid=730428", "title": "Čtyři klasické čínské romány", "text": "Čtyři klasické čínské romány\n\nČtyři klasické čínské romány () je souhrnné označení pro čtyři velká románová díla čínské literatury, která byla vybrána čínskými učenci jako nejvýznamnější (nelze je zaměňovat se Čtyřmi knihami vybranými Ču Siem jako úvod do studia konfucianismu).\n\nJde o tyto romány:\n\nPrvní dva romány vznikly na základě starší lidové vypravěčské tradice. \"Příběhy od jezerního břehu\" jsou přepracováním a dotvořením tradičních čínských vyprávění o osudech zbojníka a lidového hrdiny Sung Ťianga a jeho druhů, kteří se v letech 1117–1121 vzbouřili a přebývali v bažinách u Žluté řeky. \"Příběhy Tří říší\" jsou zase svodem příběhů o době, kdy došlo k rozpadu chanského státu (zanikl roku 220), ke vzniku Tří říší na jeho troskách, k jejich soupeření ukončenému opětným sjednocením Číny říší Ťin roku 280.\n\nZatímco tyto dva romány zobrazují v podstatě historické události a s nimi spojené lidové hrdiny, třetí román \"Putování na západ\" (česky jako \"Opičí král\") se od nich liší. Přestože je i toto dílo založené na skutečné historické události, kterou je putováním buddhistického mnicha Süan-canga (v románu se nazývá San-cang nebo Tripitaka) pro posvátné svitky súter z říše Tchangů až do Indie v letech 629–645, jde vlastně o pohádkový fantastický příběh zalidňující svět nejrůznějšími příšerami, démony a strašidly a jeho hlavním hrdinou je opičí král Sun Wu-kchung.\n\nJestliže byl ve všech třech již dříve zmíněných dílech hlavní složkou děj, v románu \"Sen v červeném domě\" je kladen důraz především na psychologii postav, lyrizující popis prostředí a na odsouzení pokrytecké morálky společnosti. Dílo je spíše určeno vrstvě vzdělanců než lidovému čtenáři, má subjektivnější ladění i autobiografické prvky a hlavní dějová linie je tvořena tragickým milostným příběhem.\n\nLiterární historie však v souvislosti s těmito čtyřmi díly zmiňuje často ještě dvě další vrcholná čínská románová díla.\n\nKromě \"Příněhů Tří říší\" byl do češtiny přeloženy všechny výše uvedené romány, byť některé ve zkrácené verzi.\n\n"}
{"id": "730430", "url": "https://cs.wikipedia.org/wiki?curid=730430", "title": "Železniční trať Brčko–Banovići", "text": "Železniční trať Brčko–Banovići\n\nŽelezniční trať Brčko–Banovići byla vybudována v rámci obnovy země s nasazením jugoslávské mládeže (tzv. omladinska radna akcija – mládežnická pracovní akce). Jednalo se o jeden z významných projektů, který byl zahájen po druhé světové válce. Železnice se nachází v severní části Bosny a Hercegoviny a dlouhá je 92 km.\n\nMyšlenka vybudovat železniční trať, která by spojovala bohatá naleziště uhlí z ložiska Banovići s hlavními dopravními tahy v Jugoslávii (které se nacházely severně od území dnešní Bosny), existovala již před druhou světovou válkou. Královská Jugoslávie však trpěla velkými finančními problémy a vnitřní nestabilitou. Nová moc, která postupně rostla během osvobozování země od fašismu, však viděla ve vybudování této dráhy klíčovou prioritu. S výstavbou trati se tak začalo ještě před tím, než byly v ekonomice zahajovány procesy přechodu k socialismu.\n\nAby bylo možné zahájit masivní investice do výroby (v rámci prvního pětiletého plánu), bylo nezbytné zajistit nejprve dostatečnou surovinou základnu. Bohatá naleziště vhodného typu uhlí nedaleko obce Banovići měla přímo strategický význam a již na počátku roku 1946 vláda rozhodla o výstavbě trati. Cílem bylo dráhu postavit za sedm měsíců. Úkol byl zpracován v rekordně krátkém čase. Během března 1946 dostalo jugoslávské ministerstvo dopravy nařízení k provedení přípravných prací. Dokument byl připraven ani ne za měsíc. 1. dubna pak začaly přípravné práce, během kterých byla nasazena jugoslávská mládež, stejně i jako během stavby tratě samotné, která byla zahájena 1. května. V hornatém terénu bylo přemístěno 1 361 680 km² zeminy, 134 460 km² kamene. Vybudovány byly dva tunely a celkem 22 mostů, které dohromady měřily 455 metrů. Kromě převozu uhlí umožnila železnice urychlit obnovu severní Bosny, kam bylo problém dovážet ve větších objemech jak potraviny, tak i materiál. Protože dělníci, kteří na stavbě pracovali, nebyli odborníci a termín byl šibeniční, byla práce mnohde provedena nekvalitně a později tak musely být určité části tratě přebudovány.\n\n7. listopadu 1946 projel po trati první vlak.\n\nJugoslávský tisk v pozdějších letech vnímal tuto trať jako jeden z velkých úspěchů a připomínal životní osudy těch, kteří se na její stavbě podíleli.\n"}
{"id": "730431", "url": "https://cs.wikipedia.org/wiki?curid=730431", "title": "I Like Trains", "text": "I Like Trains\n\nI Like Trains, často známější pod přepisem iLiKETRAiNS, či řidšeji pod zkratkou ILT, je britská post-rocková skupina, která vznikla v roce 2003 v anglickém městě Leeds. V současné době skupina čítá čtyři členy a na svém kontě má čtyři studiová alba.\n\n\n\n\n"}
{"id": "730440", "url": "https://cs.wikipedia.org/wiki?curid=730440", "title": "Evropský nástroj finanční stability", "text": "Evropský nástroj finanční stability\n\nEvropský nástroj finanční stability ( a odtud zkratka EFSF) je instituce, jejímž smyslem bylo chránit členy eurozóny před finanční nestabilitou, zejména před dluhovou krizí v eurozóně, a to tak, že zemím s problémy poskytne finanční výpomoc. Instituce sídlí v Lucemburku, jejím výkonným ředitelem je Klaus Regling. EFSF využívá služeb Evropské investiční banky.\n\nVznik EFSF byl odsouhlasen 9. května 2010 všemi 27 členskými státy Evropské unie na jednání Rady Evropské unie, které se téhož dne konalo. Za Českou republiku byl na jednání přítomen ministr financí Eduard Janota a jeho náměstek Tomáš Zídek.\n\nV roce 2012 jej nahradil Evropský stabilizační mechanismus. EFSF již neposkytuje žádnou další finanční pomoc a stará se jen o splátky půjček atd. \n\nEFSF může vydávat dluhopisy a tak získat finance, jejichž zapůjčením pomůže členům eurozóny, kteří se ocitnou v problémech. Za vydávané dluhopisy se zaručují jednotliví členové eurozóny a to v poměru příspěvků na kapitál Evropské centrální banky.\n\nAby některá z členských zemí dostala pomoc, musí o ni požádat a poté se musí dohodnout na podmínkách s Evropskou komisí a Mezinárodním měnovým fondem a také tyto podmínky musí schválit všichni ministři financí eurozóny.\n\nPůvodně byla výše záruk omezena hodnotou 440 miliard eur, ale 21. července 2011 bylo zástupci států eurozóny dohodnuto zvýšení na 780 miliard eur. Tuto dohodu musely ještě členské země ratifikovat. Jako poslední ji schválilo Slovensko 13. října 2011. Schválení se podařilo až při druhém hlasování, při prvním hlasování 11. října 2011, které spojila s hlasováním o důvěře, padla vláda Ivety Radičové.\n"}
{"id": "730442", "url": "https://cs.wikipedia.org/wiki?curid=730442", "title": "Zpráva z Areciba", "text": "Zpráva z Areciba\n\nZpráva z Areciba (: \"Arecibo message\") byla vyslána do vesmíru přes frekvenčně modulované rádiové vlny k výročí přestavby radioteleskopu 16. listopadu 1974. Byla směrována na kulovou hvězdokupu M13, vzdálenou 25 000 světelných let, protože M13 bylo velké a blízké seskupení hvězd, které byly viditelné na obloze v čase a místu ceremonie. Zpráva obsahovala 1679 binárních číslic, přibližně 210 bajtů, byla přenášena na frekvenci 2380 MHz a modulována posunem frekvence o 10 Hz s výkonem 1000 kW. Jedničky a nuly byly přenášeny s frekvenčním posunem rychlostí 10 bitů za sekundu. Celkové vysílání bylo kratší než tři minuty (přesně 167,9 vteřiny).\n\nMohutnost 1679 byla zvolena protože to je složení dvou prvočísel, uspořádané do obdélníku se 73 řádky a 23 sloupci. Další možnost uspořádání 23 řádků a 73 sloupců vytváří neuspořádané nesmysly. Pokud je zpráva přeložena do grafických znaků vytváří obraz, nebo jeho inverzi.\n\nDr. Frank Drake tehdy na Cornellově univerzitě, tvůrce slavné Drakeovy rovnice napsal zprávu s pomocí Carla Sagana a dalších. Zpráva obsahovala sedm následujících částí, které zakódoval (od shora dolů):\n\n\nJelikož bude trvat 25 000 let, než zpráva dorazí do zamýšlených cílových hvězd (a dalších 25 000 let pro odpověď), byla zpráva Arecibo spíše ukázkou lidského technologického pokroku než skutečným pokusem o začátek komunikace s mimozemšťany. Ve skutečnosti, hvězdy v M13, kam byla zpráva mířena, už tam nebudou, až zpráva dorazí. Dle tiskové zprávy Cornella News z 12. listopadu 1999 skutečným účelem zprávy nebylo navázat kontakt, ale demonstrace nově instalovaného zařízení.\n\nStejná zpráva jako v roce 1974 byla znovu odvysílána v roce 2001 v rámci vesmírného projektu „Call“ pod záštitou jedné komerčně založené společnosti v Houstonu v Texasu. Před tímto datem se to podařilo ještě dvakrát a to 30. června a 1. července 1999. Hvězdné cíle těchto re-transmisí byly tři poměrně blízké hvězdy (HD 178428, HD 190406 a HD 190 360). Zpráva byla přenášena 70metrovým radiovým teleskopem u Jevpatorije na Ukrajině.\n\n 1 2 3 4 5 6 7 8 9 10\nČísla od 1 do 10 v binární podobě (spodní řádek značí začátek každého čísla).\n\nI za předpokladu, že by příjemce rozeznal binární soustavu, kódování čísel nemusí být hned jasné díky způsobu zápisu. K přečtení prvních sedmi čísel, nebereme v úvahu spodní řádek, je třeba číst 3 binární znaky od shora dolů. Čtení čísel 8, 9 a 10 je trochu rozdílné, protože jim byl přidán další sloupec vedle prvního (na obrázku vpravo). To mělo pravděpodobně ukázat, že číslo, které je příliš velké na to, aby se vešlo do jednoho sloupce, je možné zapsat v několika sousedících sloupcích, kde sousedící sloupec nemá základní značku (X). (Jinak řečeno, binární čísla mají u „vyčnívající” značky (X) nejméně významný bit a mohou být zalomena do více sloupců případně řádků.)\n\n H C N O P\nZde se objevují čísla 1, 6, 7, 8 a 15. Jsou to atomová čísla vodíku (H), uhlíku (C), dusíku (N), kyslíku (O), a fosforu (P), ze kterých se skládá DNA.\n\nČísla 8 a 15 jsou raději zapsána v klasickém rozložení v binární soustavě než v metodě sousedících sloupců jako ve zprávě s čísly na začátku.\n\n Deoxyribóza Adenin Thymin Deoxyribóza\n\nNukleotidy jsou série pěti atomů, z předchozí části zprávy. Každá série představuje chemický vzorec nukleotidu začleněného v DNA (oproti volné formě nukleotidu).\n\nNapříklad: deoxyribóza (CHO v DNA, CHO ve volné formě), nukleotid na obrázku vlevo nahoře je čten jako:\n\ntj. 7 atomů vodíku, 5 atomů uhlíku, 0 atomů dusíku, 1 atom kyslíku a 0 atomů fosforu.\n\n 11\n\nDvoušroubovice DNA (svislý pruh znázorňuje počet nukleotidů, avšak tehdy odhadovaných 4,3 miliard se liší oproti skutečnému počtu 3,2 miliard párů bazí v lidském genomu).\n\n X011011\n\nElement uprostřed představuje člověka. Vlevo (na obrázku) je zobrazena průměrná výška dospělého muže: 1764 mm. To odpovídá horizontálně psané binární soustavě 14x znásobena vlnovou délkou zprávy (126 mm). Vpravo je zobrazena velikost populace na Zemi v r. 1974 (4,3 miliardy). V tomto případě je číslo orientováno horizontálně se základním znakem vlevo nahoře obrázku.\n\n Země\nSluneční soustava, zobrazuje Slunce a planety v jejich pořadí od Slunce. Pluto je od 11. 6. 2008 zařazeno do kategorie plutoidů (trpasličí planeta).\n\nZemě jako třetí planeta od Slunce je graficky výše než ostatní planety, aby se identifikovala jako planeta, ze které byl signál vyslán. Navíc je lidská postava zobrazena \"stojící\" na obrázku Země.\n\nPoslední část představuje radioteleskop v Arecibu s průměrem antény (2430 znásobená vlnová délka dává hodnotu 306,18 m).\n\n"}
{"id": "730443", "url": "https://cs.wikipedia.org/wiki?curid=730443", "title": "António Pinto", "text": "António Pinto\n\nAntónio Coelho Pinto (* 22. března 1966, Vila Garcia, Amarante) je bývalý portugalský atlet, běžec, který se věnoval dlouhým tratím. Od 16. dubna 2000 drží časem 2.06:36 evropský rekord v maratonu. 30. července 1999 zaběhl ve Stockholmu také evropský rekord v běhu na 10 000 metrů, jehož hodnota byla 27:12,47. Ještě téhož roku, 3. září v Bruselu nejlepší evropský výkon vylepšil Mohammed Mourhit.\n\nČtyřikrát reprezentoval na letních olympijských hrách (Soul 1988, Barcelona 1992, Atlanta 1996, Sydney 2000). Nejlepšího umístění dosáhl na olympiádě v Sydney v roce 2000, kde maraton dokončil na 11. místě v čase 2.15:17. Na LOH 1988 v jihokorejském Soulu postoupil z rozběhu do finále běhu na 10 000 metrů, kde skončil na 13. místě.\n\nV roce 1998 se stal v Budapešti mistrem Evropy (10 000 m) v čase 27:48,62. O rok později na světovém šampionátu v Seville doběhl ve finále stejné trati v čase 28:03,42 na 5. místě jako nejlepší z Evropanů.\n\nV letech 1992, 1997 a 2000 se stal vítězem londýnského maratonu. V roce 1994 zvítězil časem 2.08:31 také na prestižním maratonu v Berlíně.\n\n\n"}
{"id": "730450", "url": "https://cs.wikipedia.org/wiki?curid=730450", "title": "Listerióza ve Spojených státech amerických 2011", "text": "Listerióza ve Spojených státech amerických 2011\n\nListerióza ve Spojených státech amerických propukla ve formě epidemie během léta 2011. Potraviny kontaminované bakterií \"Listeria monocytogenes\" způsobily onemocnění ve dvaceti pěti státech Unie. Za původce byl označen cukrový meloun z coloradských Jensenových farem (Jensen Farms) se sídlem v Holly.\n\nKonečná zpráva z 8. prosince 2011 uvedla, že zemřelo třicet osob a v dalších sto čtyřiceti šesti případech byla potvrzena nákaza. První případ byl diagnostikován 31. července téhož roku. Jedná se o druhou nejhorší epidemii ve Spojených státech pocházející z potravin od 70. let 20. století, kdy Centrum pro kontrolu nemocí a prevenci (Centers for Disease Control and Prevention) zahájilo systematická epidemiologická sledování. Těžší následky měla pouze kalifornská epidemie listeriózy pocházející ze sýra v roce 1985.\n\nListerióza je infekční onemocnění vyvolané grampozitivní tyčkou \"Listeria monocytogenes\". Za zdroj nákazy byla označena Jensenova farma v Holly poté, co se bakterii podařilo prokázat v řezech cukrového melounu denverského obchodu Jensen Farms a stejně tak i v balicí lince farmy. Cukrové melouny tohoto producenta byly expedovány do prodeje ještě v období po prvním diagnostikovaném případu, a to od 29. července do 10. září. Cílem se stalo 25 států Unie: Arkansas, Arizona, Kalifornie, Colorado, Idaho, Illinois, Kansas, Minnesota, Missouri, Montana, Nebraska, New Jersey, Nové Mexiko, New York, Severní Dakota, Ohio, Oklahoma, Pensylvánie, Jižní Dakota, Tennessee, Texas, Utah, Virginia a Wyoming.\n\nPrvní zprávu o šíření nemoci vydalo Centrum pro kontrolu nemocí a prevenci (CDC) 12. září, když uvedlo, že „se nakazilo patnáct lidí ve čtyřech státech“. 21. září pak CDC uvedlo, že počet zemřelých činí třináct osob a nakažených sedmdesát dva. Dále oznamovalo, že probíhá vyšetřování dalších zemřelých ve spojitosti s možnou příčinou smrti na listeriózu a že tato infekce „způsobuje onemocnění u starých lidí, těhotných a u osob s oslabenou imunitou“. Průměrný věk všech nakažených činil 78 let. Aktualizovanou zprávu vydalo CDC 30. září, v níž uvedlo, že počet potvrzených případů se k 29. září 2011 rovnal osmdesáti čtyřem osobám, počet zemřelých činil patnáct osob a dalších devatenáct podstupovalo vyšetření. 4. října CDC vydala prohlášení s počtem sto potvrzených případů ve dvaceti státech Unie a celkem osmnáct zemřelých. Epidemie se šířila do nových unijních států, když ve zprávě ze 7. října CDC informovala o sto devíti infikovaných ve dvaceti třech státech a  číslo mrtvých dosáhlo dvaceti jedna. 12. října pak CDC zveřejnila hodnoty sto šestnácti nakažených a dvaceti třech zemřelých.\n\nBakterie také může způsobit u žen potrat. První takový případ byl v souvislosti s listeriózou v roce 2011 hlášen na počátku října u gravidní žijící v Iowě. Těhotné ženy jsou sice informovány, aby se vyhýbaly například nepasterizovaným sýrům a hot dogům, jež představují potenciální zdroj listerie, ale mezi rizikovými potravinami v těchto varováních zmíněnými nebývá zahrnuto ovoce typu cukrový meloun.\n\nVyšetřování vládní agentury Správy potravin a léčiv zjistilo, že cukrový meloun byl kontaminován při sklizni čtyřmi kmeny \"Listerie monocytogenes\", což bylo označeno za vzácný jev, přesto pokračovalo pátrání po příčině.\n\nŽádný seznam prodejců infikovaných cukrových melounů nebyl zveřejněn, ani vládou, ani farmou, ačkoli poslední expedice proběhla 10. září a životnost ovoce v regálu prodejce činí čtrnáct dnů.\n\n15. září 2011 začal první soudní proces proti Jensenově farmě, když jej zažaloval postižený (spolu s manželkou), který se nakazil kontaminovaným melounem a několik týdnů strávil hospitalizací ve zdravotnickém zařízení. Kromě toho manželský pár podal žalobu na Wal-Mart v Colorado Springs za prodej nebezpečných potravin, když v tomto řetězci koupil závadné ovoce.\n\n"}
{"id": "730455", "url": "https://cs.wikipedia.org/wiki?curid=730455", "title": "Vjačeslav Staršinov", "text": "Vjačeslav Staršinov\n\nVjačeslav Staršinov (* 6. května 1940 Moskva) je bývalý ruský hokejový útočník, který nastupoval v sovětské reprezentaci. Patří k nejúspěšnějším sovětským hokejistům historie a je členem Síně slávy Mezinárodní hokejové federace.\n\nSvou profesní kariéru začal v roce 1957 v Moskvě, ve týmu Spartak Moskva. Následujících 15 let strávil v tomto klubu, zaznamenávat 405 cílů v 540 hrách. Se Spartakem se stal třikrát mistrem země (1962, 1967, 1969), dvakrát vyhrál mistrovství SSSR (1970, 1971). Také během této doby Staršinov získal stříbrnou medaili na mistrovství SSSR v roce 1965, 1966, 1968, 1970, bronz 1963, 1964, 1972, 1975, 1979, SSSR finalista poháru 1967. V roce 1975 odešel do japonského klubu Oji Seyzi jako hrající trenér. V týmu SSSR národní zúčastnil 10 mistrovství světa, devět z nich vyhrál zlaté medaile (všichni v řadě od 1963 do 1971 a mistrovství světa bronzovou medaili 1961). Na mistrovství světa v roce 1965 byl zvolen nejlepším útočníkem. Kromě toho se dvakrát účastnil olympijských her a dvakrát vyhrál zlatou medaili (1964 a 1968). Hrál ve druhé hře na legendární série sumitu SSSR - Kanada 1972. V roce 1969-1971 byl kapitánem reprezentace Sovětského svazu. Ve 182 reprezentačních utkáních vstřelil 149 gólů. Na mistrovství světa a olympijských hrách nastoupil v 78 zápasech, vstřelil 64 gólů. Byl oceněn několika státními vyznamenáními.\n\nJe absolventem moskevského leteckého technologického institutu (1964). V roce 1975 se stal kandidátem pedagogických věd. V roce 1979 předseda tělesné výchovy v Moskvě inženýrství fyzikálním ústavu, prof. Jako v roce 1972 - 1970-4 roky - hlavní trenér HC „Spartakus“, stříbrný medailista ze SSSR v roce 1973. V roce 1976 - 1978 - hlavní trenér klubu „Odzhi Seis“ (Japonsko). V roce 1987 -? - Předseda Federace hokeje RSFSR. V roce 1990 - 9 - 2003 - Viceprezident MCC, „Spartak“ (Moskva). V roce 2002 - prezident MCC, „Spartak“ (Moskva). Od 2004 do současnosti - prezident Sdružení sportovních odvětví (Apsey). V roce 2007 byl uveden do Síně slávy Mezinárodní hokejové federace. V roce 2004 zvolen do Síně slávy národní hokejové.\n\nAutor knihy „I - první linie“ (1971), „Hokejová škola“ (1974).\n\n"}
{"id": "730464", "url": "https://cs.wikipedia.org/wiki?curid=730464", "title": "Andor Nitsch", "text": "Andor Nitsch\n\nAndor Nitsch (22. května 1883 Veľká Lomnica – 7. května nebo 7. června 1976 Banská Bystrica) byl československý politik a meziválečný poslanec Národního shromáždění za Spišskou německou stranu, respektive za Zemskou křesťansko-socialistickou stranu (maďarská menšinová strana).\n\nGymnázium studoval v Kežmarku a obchodní akademii v Spišské Nové Vsi. Byl veřejně a politicky aktivní V roce 1908 se stal náměstkem předsedy organizace \"Zipser Land-wirtschaftlicher Verein\". Po jeho rozpuštění roku 1920 založil \"Bauernbund der deutsche Landwirte in der Zips\". V roce 1926 pořádal německou zemědělskou a lesnickou výstavu v Kežmarku. Od roku 1908 byl rovněž členem obecního zastupitelstva a od roku 1910 velitelem hasičského sboru ve Veľké Lomnici. V roce 1914 byl hasičským inspektorem a roku 1920 usedl na post předsedy Svazu německých hasičů na Slovensku. V roce 1924 byl zvolen náměstkem předsedy německého Říšského svazu hasičů v ČSR. Patřil mezi zakladatele a vůdce Spišské německé strany, od roku 1922 její předseda.\n\nProfesí byl statkářem. Dle údajů k roku 1935 bydlel ve Veľké Lomnici.\n\nVe 20. letech 20. století byl hlavní postavou Spišské německé strany na Slovensku. Ta utvářela předvolební koalice se stranami maďarské menšiny na Slovensku a Podkarpatské Rusi a získávala od roku 1925 pravidelně mandát pro Andora Nitsche. Před volbami v roce 1929 strana jednala s podobně orientovanou stranou slovenské německé menšiny (Karpatoněmecká strana), ale pro neshody o garanci mandátu pro Andora Nitsche nebyla aliance uzavřena a obě německé formace kandidovaly v jiných předvolebních koalicích. Spišská německá strana měla historicky promaďarskou orientaci. Ve 30. letech se vymezovala proti velkoněmecké orientaci Henleina a Karpatoněmecké strany.\n\nV parlamentních volbách v roce 1925 se stal poslancem Národního shromáždění. Mandát obhájil v parlamentních volbách v roce 1929 a parlamentních volbách v roce 1935. Jako politik a poslanec podporoval hospodářské zájmy spišských Němců, rozvoj turistického ruchu v Tatrách. Podílel se na vyjednávání s československými úřady, jež vedlo k uznání německého evangelického gymnázia v Kežmarku roku 1927.\n\nNa přelomu let 1938–1939 v důsledku sloučení všech německých politických formací na autonomním Slovensku Spišská německá strana zanikla. Poslancem byl do zrušení parlamentu roku 1939, v listopadu 1938 se zánikem klubu Zemské křesťansko-socialistické strany ocitl mimo klub.\n\nOdmítal nacionální socialismus převládající po roce 1935 v politickém táboře československých Němců. Za druhé světové války byl terčem šikany. V roce 1945 odmítl evakuaci, kterou nařídil německý wehrmacht a Německá strana (totalitní politický subjekt reprezentující etnické Němce v slovenském štátu). Doufal, že bude uznán jako antifašista. Nebyl pak skutečně vysídlen, ovšem jeho majetek mu byl zkonfiskován při kolektivizaci. Pracoval v JZD ve Veľké Lomnici a Toporci až do roku 1953, kdy odešel na penzi. Žil pak s manželkou ve Veľké Lomnici. Po smrti manželky se odstěhoval za synem do Banské Bystrice. Pohřben byl po boku své ženy v Huncovcích.\n\n"}
{"id": "730467", "url": "https://cs.wikipedia.org/wiki?curid=730467", "title": "Franz Nitsch", "text": "Franz Nitsch\n\nFranz Nitsch (18. června 1898 Vlachov – 24. května 1945), byl československý politik německé národnosti a meziválečný poslanec Národního shromáždění za Sudetoněmeckou stranu.\n\nProfesí byl rolník. Podle údajů z roku 1935 bydlel ve Vlachově.\nV parlamentních volbách v roce 1935 se stal poslancem Národního shromáždění. Poslanecké křeslo ztratil na podzim 1938 v souvislosti se změnami hranic Československa.\n\nBěhem války se politicky angažoval, nyní již v rámci totalitní říšské strany NSDAP. V letech 1943–1945 byl poslancem Říšského sněmu v Berlíně.\n\n"}
{"id": "730468", "url": "https://cs.wikipedia.org/wiki?curid=730468", "title": "Josef Novák (politik)", "text": "Josef Novák (politik)\n\nJosef Novák (23. srpna 1888 Chvojnov – 2. října 1970 Praha) byl československý pedagog, novinář, politik a meziválečný i poválečný poslanec Národního shromáždění za Československou stranu lidovou.\n\nMaturoval na gymnáziu v Pelhřimově a pak vystudoval matematiku a fyziku na české univerzitě v Praze. Stal se středoškolským učitelem. V roce 1908 vstoupil do Národní strany katolické v království Českém, od roku 1919 byl členem ČSL. Nejdříve působil jako žurnalista a redaktor katolických časopisů \"Naše mládež\", \"Venkovan\" a \"Selská obrana\". V letech 1918–1930 coby šéfredaktor deníku \"Lid\" (\"Pražský večerník\").\nStál v čele Hospodářského sdružení českých křesťanských zemědělců v Čechách, které bylo napojeno na lidovou stranu.\n\nV parlamentních volbách v roce 1925 byl zvolen za lidovce do Národního shromáždění. Mandát obhájil v parlamentních volbách v roce 1929, parlamentních volbách v roce 1935. Poslanecké křeslo si oficiálně podržel do zrušení parlamentu roku 1939. Ještě krátce předtím, v prosinci 1938, přestoupil do poslaneckého klubu nově zřízené Strany národní jednoty. Po osvobození byl v letech 1945–1946 poslancem Prozatímního Národního shromáždění za lidovce respektive za Ústřední radu odborů. V letech 1946–1948 byl poslancem lidové strany v Ústavodárném Národním shromáždění.\n\nPovoláním byl profesorem a starostou svazu hospodářských družstev. Podle údajů z roku 1935 bydlel v Praze.\n\nPo osvobození 1945 zastupoval stranu v mnoha národních správách a korporacích. Po únoru 1948 se stáhl z veřejného života. Jako středoškolský profesor se zabýval pedagogickými otázkami a vydal knihu \"Nauka o výchově. Úvod do všeobecné pedagogiky\" (1924). Po 2. světové válce publikoval propagační spis \"Těm, jimž svěřil národ vedení\" (1945), kde vysvětloval rozdíl mezi ČSL a ostatními stranami Národní fronty.\n\n"}
{"id": "730471", "url": "https://cs.wikipedia.org/wiki?curid=730471", "title": "František Novotný (politik)", "text": "František Novotný (politik)\n\nFrantišek Novotný (18. září 1884 – 1950) byl československý politik a meziválečný poslanec Národního shromáždění za Národní sjednocení.\n\nProfesí byl lékařem, specializoval se na rentgenologii. Podle údajů z roku 1935 bydlel v Chrudimi.\n\nV parlamentních volbách v roce 1935 byl zvolen za Národní sjednocení do Národního shromáždění. Mandát si oficiálně podržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově založené Strany národní jednoty.\n\nZemřel roku 1950.\n\n"}
{"id": "730472", "url": "https://cs.wikipedia.org/wiki?curid=730472", "title": "Michal Mazel", "text": "Michal Mazel\n\nMgr. et Mgr. Michal Mazel (* 26. května 1973) je český právník a politolog. Je znám jako specialista na politický extremismus. \n\nVystudoval Právnickou a Filozofickou fakultu Masarykovy univerzity v Brně. Je společně s Petrem Fialou, Miroslavem Marešem, Maxmiliánem Strmiskou a Pavlem Baršou spoluautorem první komplexní publikace v ČR věnované politickému extremismu, knihy nazvané \"Politický extremismus a radikalismus v České republice\", kterou v roce 1998 vydala Masarykova univerzita v Brně.\n\nV minulosti působil jako vysoký státní úředník, v letech 1998 až 2000 byl vedoucím analytického oddělení Ministerstva vnitra, v letech 2000 až 2007 byl ředitelem odboru bezpečnostní politiky Ministerstva vnitra, v letech 2007 až 2009 byl bezpečnostním ředitelem Ministerstva obrany, odkud byl odvolán po nástupu ministra Bartáka. V letech 2010 až 2011 byl členem Legislativní rady vlády. V roce 2010 byl na 35. místě kandidátky TOP 09 ve Středočeském kraji do Poslanecké sněmovny. V současné době není členem žádné politické strany.\n\nOd 15. 10. 2010 je majitelem advokátní kanceláře působící v Praze a od 15. 12. 2010 soudním znalcem pro oblast sociálních věd – specializace extremismus a terorismus.\n"}
{"id": "730476", "url": "https://cs.wikipedia.org/wiki?curid=730476", "title": "František Nový", "text": "František Nový\n\nFrantišek Nový (23. října 1895 Chrást – ???) byl československý politik a poslanec Národního shromáždění za Československou sociálně demokratickou stranu dělnickou, po roce 1945 představitel prokomunistického křídla ve straně.\n\nPodle údajů z roku 1935 byl profesí kovodělníkem, bytem v Plzni.\n\nV parlamentních volbách v roce 1929 získal poslanecké křeslo v Národním shromáždění. Mandát obhájil v parlamentních volbách v roce 1935. Poslanecký post si oficiálně podržel do zrušení parlamentu roku 1939, přičemž ještě v prosinci 1938 přestoupil do poslaneckého klubu nově utvořené Národní strany práce.\n\n28. srpna 1944 byl zatčen a až do května 1945 vězněn v Terezíně a Dachau.\n\nPřed druhou světovou válkou byl tajemníkem krajské pobočky Svazu kovodělníků. V rámci strany představoval levicové křídlo. V květnu 1945 požádal o vstup do KSČ. Komunistická strana Československa ho ale cíleně vyslala do sociální demokracie, aby v ní nadále působil. Zastával funkci předsedy Krajského výboru ČSSD v Plzni. V ní působil v letech 1945–1948. Od roku 1945 byl rovněž členem celostátního Ústředního výboru ČSSD. Členství v ÚV ČSSD mu bylo potvrzeno na sjezdu strany v Brně. Posudky KSČ ho tehdy hodnotily coby \"kolísavého, pod vlivem pravice\". Byl tajemníkem Krajské odborové rady pro kovoprůmysl. Po únorovém převratu v roce 1948 se stal členem \"obrozeného\" (prokomunistického) ÚV ČSSD. V té době ho interní posudky KSČ hodnotily: \"mezi dělníky oblíbený, vhodný kandidát na poslance\". Během června 1948 byl pak v rámci sloučení sociální demokracie s komunisty přijat do KSČ.\n\nV roce 1954 byl odsouzen na deset let do vězení v rámci vlny represí proti bývalým sociálním demokratům, která postihla jak antikomunistické tak ke komunistům loajální představitele této bývalé strany. Z vězení byl propuštěn na podmínku v roce 1959.\n\n"}
{"id": "730477", "url": "https://cs.wikipedia.org/wiki?curid=730477", "title": "Jaroslav Jareš", "text": "Jaroslav Jareš\n\nJaroslav Jareš (21. března 1930 – 5. září 2016) byl český fotbalista, útočník a fotbalový trenér.\n\nV československé lize hrál za Spartak Praha Sokolovo. V roce 1954 získal ligový titul se Spartou Praha. Nastoupil v 93 ligových utkáních a dal 26 gólů.\nOdchovanec Spartaku Michle hrál za Spartu Krč (1948–1953), Spartu Praha (1954–1955 a 1958–1959), Slávii Praha (1956–1957) a Spartak Radotín (1960–1965).\n\nPo skončení hráčské kariéry se věnoval trenérské činnosti, v letech 1961–1968 vedl Spartak Radotín, nejprve jako hrající trenér, v letech 1969–1972 Spartak Mělník, v letech 1973–1979 a 1984–1986 dvakrát Slávii Praha a v letech 1987–1990 Duklu Praha.\n\n\n\n"}
{"id": "730478", "url": "https://cs.wikipedia.org/wiki?curid=730478", "title": "Grigorij Javlinskij", "text": "Grigorij Javlinskij\n\nGrigorij Alexejevič Javlinskij (rusky \"Григорий Алексеевич Явлинский\"; * 10. dubna 1952, Lvov, Ukrajinská SSR, Sovětský svaz) je ruský liberální ekonom a politik ukrajinského původu, bývalý předseda liberálního opozičního politického hnutí Jabloko. Jde o prozápadně orientovaného liberálního politika.\n\nV roce 1992 mu tehdejší ruský prezident Boris Jelcin nabízel funkci předsedy vlády Ruské feredace, on tuto nabídku odmítl a předsedou vlády se tehdy stal Jegor Gajdar.\n\nV roce 1996 neúspěšně kandidoval na funkci prezidenta Ruské federace, tehdy získal celkem 7,3 % hlasů, což znamenalo 5,5 mil. voličů, znova pak v roce 2000 kdy obdržel 5,8 % hlasů, což je přesně 4 351 450 voličů.\n\nV letech 1993–2008 byl předsedou politické strany Jabloko. Několikrát vystoupil i na pražské konferenci Forum 2000.\n\n"}
{"id": "730479", "url": "https://cs.wikipedia.org/wiki?curid=730479", "title": "Gustav Obrlik", "text": "Gustav Obrlik\n\nGustav Obrlik, též Gustav Oberlik nebo Gustav Adolf Oberlik (6. února 1905 Moravský Krumlov – 15. prosince 1943 Čavusy), byl československý politik německé národnosti a meziválečný poslanec Národního shromáždění za Sudetoněmeckou stranu.\n\nVychodil národní školu v Jablonci nad Nisou a reálné gymnázium. Absolvoval německou univerzitu v Praze a Lipskou univerzitu. V roce 1929 složil státní učitelskou zkoušku v oboru tělovýchovy a čestina pro německé střední školy. Následně absolvoval základní vojenskou službu v Československé armádě. Dosáhl hodnosti podporučíka jezdectva. Vyučoval na německé obchodní škole v Kežmarku na Slovensku. V roce 1931 byl povolán do Jablonce nad Nisou, kde vedl úřad pro tělovýchovu.\n\nProfesí byl učitelem tělocviku na měšťanské škole. Podle údajů z roku 1935 bydlel v Jablonci nad Nisou.\n\nOd roku 1933 byl místním, okresním a krajským vedoucím SdP. V parlamentních volbách v roce 1935 se stal poslancem Národního shromáždění. Poslanecké křeslo ztratil na podzim 1938 v souvislosti se změnami hranic Československa.\n\nBěhem války se politicky angažoval, nyní již v rámci totalitní NSDAP. Zasedal jako poslanec Říšského sněmu. Zemřel na východní frontě u města Čavusy.\n\n"}
{"id": "730485", "url": "https://cs.wikipedia.org/wiki?curid=730485", "title": "Josef Oliva", "text": "Josef Oliva\n\nJosef Oliva (13. února 1892 Schořov – ???) byl československý politik a meziválečný poslanec Národního shromáždění za Československou živnostensko-obchodnickou stranu středostavovskou.\n\nProfesí byl mistrem zednickým, architektem a cementářem. Bydlel v Čáslavi. V letech 1929-1931 zastával funkci starosty města. V roce 1936 se zmiňuje coby poslanec Josef Oliva, člen městské rady v Čáslavi.\n\nPo parlamentních volbách v roce 1929 se stal za Československou živnostensko-obchodnickou stranu středostavovskou poslancem Národního shromáždění. Mandát ale získal až dodatečně, roku 1934, jako náhradník poté, co rezignoval poslanec Václav Hýbner. Mandát obhájil v parlamentních volbách v roce 1935. Poslanecké křeslo si oficiálně podržel do zrušení parlamentu roku 1939, přičemž ještě v prosinci 1938 přestoupil do poslaneckého klubu nově utvořené Strany národní jednoty.\n\nS manželkou Marií měli děti Josefa, Jaroslava a Marii.\n\n"}
{"id": "730487", "url": "https://cs.wikipedia.org/wiki?curid=730487", "title": "Štefan Onderčo", "text": "Štefan Onderčo\n\nŠtefan Onderčo (19. srpna 1884 Močidľany – 31. března 1937 Ňaršany) byl slovenský katolický kněz, československý politik a meziválečný poslanec Národního shromáždění za Hlinkovu slovenskou ľudovou stranu, později za Autonomistický blok.\n\nStudoval na gymnáziu a pak na kněžském semináři. Působil potom na různých místech jako kaplan a farář. Věnoval se též národní osvětě. Podle údajů z roku 1935 byl profesí farář a kanovník v Ražňanech (tehdy nazývaných \"Ňaršany\") . Byl předsedou hospodářského spolku v Prešově.\n\nV letech 1918-1920 zasedal v Revolučním národním shromáždění. V parlamentních volbách v roce 1920 získal za Slovenskou ľudovou stranu (později Hlinkovu slovenskou ľudovou stranu) poslanecké křeslo v Národním shromáždění. Mandát v parlamentních volbách v roce 1925 obhájil a do parlamentu se dostal i po parlamentních volbách v roce 1929 a opět po parlamentních volbách v roce 1935. V nich kandidoval za Autonomistický blok - širší politickou alianci, kterou vytvořila Hlinkova slovenská ľudová strana. Zastával funkci místopředsedy Poslanecké sněmovny Národního shromáždění.\n\nZemřel po delší chorobě v březnu 1937. V poslaneckém křesle ho po jeho smrti vystřídal Ivan Pješčák.\n"}
{"id": "730488", "url": "https://cs.wikipedia.org/wiki?curid=730488", "title": "Alexandr Galimov", "text": "Alexandr Galimov\n\nAlexandr Saidgerejevič Galimov (2. května 1985, Jaroslavl – 12. září 2011, Moskva, Rusko) byl ruský hokejista hrající v KHL za tým Lokomotiv Jaroslavl.\n\nProfesionálně začal hrát od roku 2004. Za 6 sezón v týmu Lokomotiv Jaroslavl zaznamenal 126 kanadských bodů a 280 trestných minut. Galimov má stříbrnou medaili z MSJ do 20 let v roce 2005. Hrál také za seniorskou ruskou hokejovou reprezentaci na MS 2009 a 2010 a na Euro Hockey Tour.\n\nAlexandr Galimov cestoval 7. září 2011 do Minsku k úvodnímu zápasu sezóny 2011/12 Kontinentální hokejové ligy. Spolu s jedním členem posádky byli jedinými, kdo přežili pád letadla krátce po jeho startu. Galimov při havárii utrpěl popáleniny 90 % povrchu těla. Lékařskému týmu v Jaroslavli se podařilo jeho stav stabilizovat. Druhý den (8. září) byl převezen do nemocnice v Moskvě, kde byl udržován v umělém spánku na umělé plicní ventilaci. 12. září na následky popálenin zemřel.\n\n"}
{"id": "730489", "url": "https://cs.wikipedia.org/wiki?curid=730489", "title": "František Ostrý", "text": "František Ostrý\n\nFrantišek Ostrý (24. listopadu 1878 Trhové Sviny – 2. dubna 1952 Ostrava) byl československý politik a meziválečný poslanec Národního shromáždění za Československou živnostensko-obchodnickou stranu středostavovskou.\n\nProfesí byl obchodníkem a starostou obchodního gremia. Bydlel v Moravské Ostravě.\n\nUž v roce 1919 se stal členem ústředního výboru živnostenské strany. V parlamentních volbách v roce 1925 se stal za Československou živnostensko-obchodnickou stranu středostavovskou poslancem Národního shromáždění. Mandát obhájil v parlamentních volbách v roce 1929 a parlamentních volbách v roce 1935. Poslanecké křeslo si oficiálně podržel do zrušení parlamentu roku 1939. Krátce předtím ještě na podzim 1938 přestoupil do poslaneckého klubu nově utvořené Strany národní jednoty.\n\n"}
{"id": "730494", "url": "https://cs.wikipedia.org/wiki?curid=730494", "title": "Oldřich Otáhal", "text": "Oldřich Otáhal\n\nOldřich Otáhal (18. prosince 1884 Polkovice – 20. prosince 1953 Nový Jičín) byl československý politik a meziválečný poslanec Národního shromáždění za Československou stranu lidovou.\n\nPo absolvování Arcibiskupského gymnázia v Kroměříži studoval na tamějším učitelském ústavu. Od roku 1905 působil jako učitel na mnoha místech na Moravě (Hulín, Kvasice, Bzenec, Uherský Ostroh). Roku 1910 přijal místo na dívčí škole v Příboře. Zde se začal zapojovat do politického života. Angažoval se v katolických spolcích a v Orlu. Za 1. světové války sloužil na ruské frontě. Po válce zastával řadu funkcí (jednatel Orla, předseda místní organizace ČSL). Mezi lety 1927-1938 byl starostou Příbora. Za jeho starostování byla vybudována nová radnice.\n\nV parlamentních volbách v roce 1935 byl zvolen za lidovce do Národního shromáždění. Poslanecké křeslo si oficiálně podržel do formálního zrušení parlamentu 21. března 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\nPodle údajů k roku 1935 byl profesí odborným učitelem a starostou Příboru.\n\nPo Mnichovské dohodě se stal Příbor součástí německého záboru. S rodinou se proto poté odstěhoval do Hukvald a později do Horní Bečvy. Od roku 1940 penzionován. Na podzim 1945 se odstěhoval do Nového Jičína, kde až do roku 1948 působil na MNV za ČSL. V roce 1948 byl z funkce odvolán akčním výborem, poté z veřejného života odešel.\n\n"}
{"id": "730501", "url": "https://cs.wikipedia.org/wiki?curid=730501", "title": "Josef Patejdl", "text": "Josef Patejdl\n\nJosef Patejdl (30. prosince 1878 Hromnice – 7. října 1940 Dachau) byl československý legionář, politik a meziválečný poslanec Národního shromáždění.\n\nVystudoval práva na Univerzitě Karlově. Působil pak jako advokát v Plzni. Za první světové války padl do ruského zajetí a stal se pak předním organizátorem Československých legií. Po vzniku republiky zakládal Československou obec legionářskou, které předsedal po celou dobu trvání První republiky. Politicky měla blízko k národním socialistům.\n\nVe 20. letech 20. století měl blízko k levicovému křídlu v národně sociální straně. Na rozdíl od skupiny okolo Bohuslava Vrbenského ale ve straně zůstal. Po parlamentních volbách v roce 1920 se stal za Československou stranu národně socialistickou poslancem Národního shromáždění. Byl do sněmovny kooptován až dodatečně roku 1921 jako jeden ze čtyř nových poslanců reprezentujících Československé legie. Mandát obhájil v parlamentních volbách v roce 1925, parlamentních volbách v roce 1929 i parlamentních volbách v roce 1935. Poslanecké křeslo si oficiálně podržel do zrušení parlamentu roku 1939. V pomnichovské druhé republice se angažoval v Národní straně práce, kam přešel na podzim 1938 na rozdíl od většiny stranických kolegů, kteří splynuli se Stranou národní jednoty. Za nacistické okupace byl zatčen. Zemřel v koncentračním táboře Dachau.\n\nPovoláním byl ministerský rada a předseda Čs. obce legionářské. Podle údajů z roku 1935 bydlel v Praze.\n\n"}
{"id": "730503", "url": "https://cs.wikipedia.org/wiki?curid=730503", "title": "Zátiší se starou botou", "text": "Zátiší se starou botou\n\nZátiší se starou botou, katalánsky \"Natura morta del sabatot\", francouzsky \"Nature morte au vieux soulier\", je olejomalba Joana Miróa z roku 1937, z doby, kdy pobýval v Paříži. V současnosti je majetkem Museum of Modern Art v New Yorku, které ho v roce 1969 získalo jako dar od Jamese Thralla Sobyho.\n\nPo začátku Španělské občanské války strávil Miró období od července 1936 do roku 1940 mimo Španělsku. Odjel do Paříže a jeho rodina ho následovala v prosinci téhož roku. Zpočátku bydleli v hotelu, později získali malý byt, kde však nebyla možnost umělecky tvořit. Pracoval tedy v mezipatře Galerie Pierre a studoval na Académie de la Grande Chaumière.\n\nŠpanělská občanská válka ovlivnila i Miróovo dílo. V roce 1936 namaloval obraz \"Muž a žena před hromadou hnoje\", který má ponurou atmosféru. Návrat k realismus následoval v roce 1937, kdy vytvořil \"Zátiší se starou botou\", kde všední motivy mají účinek apokalyptické vize. Pro světovou výstavu v Paříži, v roce 1937, vytvořil monumentální malbu \"Le faucheur\" (\"Žnec\") a plakát \"Aidez l’Espagne\" s revolučními protifrancovskými motiv. \"Aidez l’Espagne\" byl vystaven spolu s Picassovou \"Guernicou\" ve Španělském pavilonu.\n\nZátiší s rozměry 81,3 cm × 116,8 cm, které je zařazeno mezi nejvýznamnější obrazy umělce, ukazuje, v zářivých barvách malované předměty každodenní potřeby, umístěné na stole. Vpředu nalevo je jablko, do kterého je zapíchnutá předimenzovaná vidlička, uprostřed je zabalená láhev ginu, doprovázená půlkou černého chleba. Napravo uzavírá popředí obrazu pestrobarevná stará bota. V pozadí je osvětlená stěna. Z obrazu, kterému dominuje černá a tmavě zelená, opticky vystupují objekty v jasných barvách. Věci, které nutně patří k sobě na stůl, vyjadřují pocit chudoby, hněvu, ztráty a opuštění. Miró napsal v dopise obchodníkovi s uměním, Pierru Matissovi, 12. února 1937, že chtěl vytvořit dílo, které by se mohlo srovnávat s Velázquezem.\n\n"}
{"id": "730505", "url": "https://cs.wikipedia.org/wiki?curid=730505", "title": "Železniční trať Doboj – Banja Luka", "text": "Železniční trať Doboj – Banja Luka\n\nŽelezniční trať Doboj–Banja Luka se nachází v Bosně a Hercegovině a je dlouhá 90 km. Jednalo se o jednu z posledních pracovních akcí jugoslávské mládeže. Trať byla vybudována během roku 1951.\n\nPo úspěchu několika předchozích tratí, především Šamac–Sarajevo a Brčko–Banovići bylo za cíl zavést železnici také i do druhého největšího města Bosny a Hercegoviny, do Banja Luky. Během několika měsíců, kdy se na této trati pracovalo (od 1. března do 20. prosince) bylo přemístěno okolo dvou kilometrů kubických zeminy a kamení. Na stavbě pracovalo 87 tisíc lidí. Terén byl náročný; bylo nezbytné vybudovat celkem 34 mostů a tři tunely v celkové délce 3,5 km. Právě budování tunelů bylo nesnadné, neboť práce neustále přerušovaly přívaly vody. 20. prosince 1951 projel po trati první vlak.\n\nV letech 2010-2011 probíhala modernizace trati, které se účastnilo 150 dělníků. Předtím byla trať ve velmi špatném stavu, po rekonstrukci byla umožněno zvýšit cestovní rychlost až na 100 km/h.\n"}
{"id": "730507", "url": "https://cs.wikipedia.org/wiki?curid=730507", "title": "Jan Pekárek", "text": "Jan Pekárek\n\nJan Pekárek, též Hanuš Pekárek (20. července 1883 Sendražice nebo Praha – 29. června 1942 Kobyliská střelnice), byl československý politik a meziválečný poslanec Národního shromáždění za Československou živnostensko-obchodnickou stranu středostavovskou, za okupace popraven nacisty.\n\nProfesí byl nakladatelem a redaktorem. Bydlel v Praze. Byl propagátorem česko-jihoslovanských vztahů. Překládal z francouzštiny.\n\nV letech 1937–1938 stál v čele zemského výboru živnostenské strany v Čechách.\n\nV parlamentních volbách v roce 1925 se stal za Československou živnostensko-obchodnickou stranu středostavovskou poslancem Národního shromáždění. Mandát obhájil v parlamentních volbách v roce 1929 a parlamentních volbách v roce 1935. Poslanecké křeslo si oficiálně podržel do zrušení parlamentu roku 1939, přičemž v pomnichovské druhé republice přešel na podzim 1938 do poslaneckého klubu nově utvořené Strany národní jednoty.\n\nV roce 1942 byl v rámci nacistických represí popraven i s rodinou na Kobyliské střelnici v Praze.\n\n"}
{"id": "730510", "url": "https://cs.wikipedia.org/wiki?curid=730510", "title": "Jan Pelíšek", "text": "Jan Pelíšek\n\nJan Pelíšek (10. ledna 1881 Prosetín – 1959) byl československý politik a meziválečný poslanec Národního shromáždění.\n\nProfesí byl dle údajů z roku 1935 rolníkem v Prosetíně. Jeho manželkou byla Františka Pelíšková (1880 - 1942). Měli dceru Vlastimilu Prudkou (1908 - 1956), jejímž manželem byl František Prudký (14. ledna 1905 - 19. prosince 1974).\n\nPo parlamentních volbách v roce 1925 získal za Republikánskou stranu zemědělského a malorolnického lidu (agrárníky) poslanecké křeslo v Národním shromáždění. Mandát ale získal až dodatečně roku 1926 jako náhradník poté, co rezignoval poslanec František Wenzl. Mandát obhájil v parlamentních volbách v roce 1929 a parlamentních volbách v roce 1935. Poslanecký post si oficiálně podržel do zrušení parlamentu roku 1939, přičemž v pomnichovské druhé republice přešel na podzim 1938 do poslaneckého klubu nově utvořené Strany národní jednoty.\n\n"}
{"id": "730513", "url": "https://cs.wikipedia.org/wiki?curid=730513", "title": "Ernst Peschka", "text": "Ernst Peschka\n\nErnst Peschka (20. června 1900 Moravská Třebová – 17. ledna 1970 Waldkraiburg) byl československý politik německé národnosti a meziválečný poslanec Národního shromáždění za Sudetoněmeckou stranu.\n\nVychodil národní a měšťanskou školu a navštěvoval gymnázium v rodné Moravské Třebové. Po maturitě vystudoval německou techniku v Brně, obor elektrotechnika. Získal inženýrský titul a složil státní zkoušku. V letech 1923–1926 působil jako asistent na národohospodářské katedře německé techniky v Brně.\n\nV letech 1934–1935 vedl národhospodářský referát ve vedení SdP. V letech 1935–1938 vedl v SdP hlavní úřad pro řemesla a obchod. Od roku 1938 byl náměstkem vedoucího celostátního Svazu Němců. Profesí byl stranickým funkcionářem a členem vedení SdP. Podle údajů z roku 1935 bydlel v Chebu. K roku 1936 se uvádí bytem v Praze.\n\nV parlamentních volbách v roce 1935 se stal poslancem Národního shromáždění. Poslanecké křeslo ztratil na podzim 1938 v souvislosti se změnami hranic Československa.\n\nPo anexi Sudet zastával v rámci Německé říše posty v organizaci Deutsche Arbeitsfront v Sudetské župě. Byl členem oddílů SA a zasedal za NSDAP jako poslanec Říšského sněmu. Po válce žil v Západním Německu.\n\n"}
{"id": "730514", "url": "https://cs.wikipedia.org/wiki?curid=730514", "title": "František Sádek", "text": "František Sádek\n\nFrantišek Sádek (23. října 1913, Říčany u Prahy - 21. ledna 1998, Praha) byl český filmař - herec,\nkameraman, střihač, animátor, scenárista a režisér.\n\nPo maturitě na gymnáziu vystudoval práva na Karlově Univerzitě. Během svých studií se uchytil u filmu, zahrát si několik drobnějších filmových rolí ve snímcích \"Před maturitou\" z roku 1932 nebo ve snímku \"Milan Rastislav Štefánik\" z roku 1935.\n\nTehdy jej zaujala filmová profese kameramana, což je vedlo k tomu, že začal sám natáčet krátké dokumentární filmy. Během 2. světové války pak také začal pracovat jako asistent režie režiséra Karla Antona. Po skončení války spolupracoval ve Zlíně s Hermínou Týrlovou na jejím proslulém animovaném snímku \"Vzpoura hraček\" z roku 1946, poté pracoval i na dalším animovaném snímku \"Praha v říjnu\" z téhož roku. Začal pracovat i pro \"Československý filmový týdeník\".\n\nV roce 1947 se také prosadil jako spolurežisér ve hraném filmu, kdy společně s Alfrédem Radokem natočil úspěšnou komedii \"Parohy\". Jeho první samostatnou režijní prací se posléze stal komediální film \"Červená ještěrka\" z téhož roku.\n\nBěhem příprav svého dalšího nikdy nerealizovaného filmu \"Severní nádraží\" (podle stejnojmenné knižní předlohy Adolfa Branalda) byl zatčen kvůli své odbojové protikomunistické činnosti proti nastupujícímu komunistickému režimu v Československu. Tehdy působil v odbojové skupině nazývané Za pravdu, která vydávala protikomunistické letáky.\n\nByl odsouzen za protistátní činnost na 12 let a v letech 1949 až 1955 byl skutečně vězněn v Pankrácké věznici a v Jáchymově.\n\nPo svém propuštění z vězení pracoval pouze jako pomocný režisér u Karla Kachyni nebo Jiřího Krejčíka. V roce 1963 vytvořil svůj jediný televizní film \"Lichá středa\". V roce 1968 mu bylo naposledy dovoleno natočit samostatně krátký dokumentární film \"Němý svědek\" o počátcích filmové kariéry režiséra Martina Friče.\n\nV době normalizace u filmu opět pracoval pouze jako pomocný režisér, příležitostně i jako překladatel textů cizojazyčných filmů do češtiny.\n\n\n\n\n\n\n\n"}
{"id": "730515", "url": "https://cs.wikipedia.org/wiki?curid=730515", "title": "Gustav Peters", "text": "Gustav Peters\n\nGustav Peters (20. dubna 1885 Praha – 1959) byl československý politik německé národnosti a meziválečný poslanec Národního shromáždění za Německé pracovní a volební společenství a Sudetoněmeckou stranu.\n\nStudoval přírodní vědy a filozofii na pražské německé univerzitě. Roku 1911 byl promován na doktora filozofie. Už jako student byl aktivní v německých spolcích. V letech 1910–1915 byl tajemníkem Společnosti pro podporu německé vědy, umění a literatury v Čechách. V letech 1912–1915 zastával funkci tajemníka německé sekce Galerie moderního umění v Praze. V únoru 1915 narukoval k 73. regimentu v Chebu.\n\nPo roce 1918 se angažoval v zemské vládě provincie Německé Čechy (Deutschböhmen), která se neúspěšně snažila docílit s poukazem na právo na sebeurčení přičlenění etnicky německých oblastí Čech k Německému Rakousku. Poté, co byla vláda Deutschböhmen donucena přesídlit do Vídně, byl jejím vyslancem ve Švýcarsku. V prosinci 1919 se vrátil do Prahy a zapojil se do veřejného a politického života v Československu. V květnu 1920 se stal ředitelem organizace Deutschpolitisches Arbeitsamt.\n\nV roce 1928 patřil spolu s Alfredem Roschem k zakladatelům formace Německé pracovní a volební společenství (DAWG), která se odtrhla od Německé nacionální strany, v níž jim nevyhovoval její negativismus vůči Československu, který poškozoval zájmy sudetoněmeckého průmyslu. V polovině 30. let ovšem přešel do Sudetoněmecké strany, kde byl od roku 1936 členem užšího stranického vedení.\n\nV parlamentních volbách v roce 1929 se stal poslancem Národního shromáždění. Mandát obhájil v parlamentních volbách v roce 1935. Profesí byl spisovatel. Podle údajů z roku 1935 bydlel v Praze. Poslanecké křeslo (coby obyvatel Prahy) na rozdíl od mnoha stranických kolegů neztratil na podzim 1938 v souvislosti se změnami hranic Československa, ale sám na mandát rezignoval v listopadu 1938.\n\n"}
{"id": "730518", "url": "https://cs.wikipedia.org/wiki?curid=730518", "title": "Herher", "text": "Herher\n\nHerher (arménsky Հերհեր; dříve Gerger) je vesnice v provincii Vajoc Dzor v Arménii. Na severu vesnice je kostel sv. Gevorga z 19. století, na jihu je zas stará arménská svatyně z roku 1296.\n\n"}
{"id": "730524", "url": "https://cs.wikipedia.org/wiki?curid=730524", "title": "Karmrašen (Vajoc Dzor)", "text": "Karmrašen (Vajoc Dzor)\n\nKarmrašen (arménsky Կարմրաշեն; dříve Këtanlu a Kyotanli) je malá vesnice v provincii Vajoc Dzor v Arménii. V roce 1963 se blízko vesnice stavěl tunel Arpa-Sevan. Na kopci blízko vesnice se směrem na východ nachází ruiny malého kostela a 1,5 km jihozápadně jsou ruiny dvou jiných kostelů.\n\n"}
{"id": "730528", "url": "https://cs.wikipedia.org/wiki?curid=730528", "title": "Život je krásný (film, 1997)", "text": "Život je krásný (film, 1997)\n\nŽivot je krásný (v italském originále La vita è bella) je italský film z roku 1997 režiséra Roberta Benigniho, který v něm také ztvárnil hlavní postavu. Snímek vypráví příběh italského žida Guida Oreficeho, který musí vymyslet, jak pomoci své rodině během jejího zajetí v nacistickém koncentračním táboře.\n\nSnímek byl v roce 1999 nominován na sedm Oscarů, přičemž získal tři ceny v kategoriích nejlepší herec (Roberto Benigni), nejlepší hudba a nejlepší cizojazyčný film.\n\nItálie, třicátá léta 20. století. Z vesnice do města přijíždí Quido, náhodou potkává učitelku Doru, do které se zamiluje na první pohled. Získá si ji svým vtipem a osobitým humorem. Dora a Quido se přes odpor rodičů Dory vezmou. Jejich syn Jozue se poprvé setkává se svou babičkou až v knihkupectví, které rodiče otevírají. V Itálii před druhou světovou válkou nastupuje k moci fašismus. Stejně jako v Německu i zde dochází k postupnému utlačování a následné deportaci Židů do koncentračních táborů. K deportaci jsou určeni\nQuido a Jozue, Dora se však rozhodne sdílet jejich osud. V koncentračních táborech mají šanci déle přežít jen práce schopní. Ostatní jsou hned po příjezdu likvidováni v plynových komorách. Quido syna zachrání. Vše mu vyloží jako hru podle přísných pravidel. K získání hlavní ceny (tanku) je třeba nasbírat 1000 bodů při dodržení přísných pravidel hry. Nesmí se dívat vojákům do očí, plakat, stěžovat si a prosit o jídlo. Chlapec věří, že smrt, krev a bolest okolo jsou jen hra. „Hra“ pokračuje. Přibližující se fronta uvádí vedení tábora v paniku – snaží se zlikvidovat důkazy a svědky. Kvído vysvětluje synkovi, že nastává poslední fáze hry, kdy je třeba se schovat a vylézt teprve až bude ticho. Quido je zastřelen při pokusu o setkání s Dorou, ale Jozue je zachráněn a setkává se s maminkou.\n"}
{"id": "730529", "url": "https://cs.wikipedia.org/wiki?curid=730529", "title": "Strojmetal Kamenice", "text": "Strojmetal Kamenice\n\nStrojmetal Aluminium Forging s. r. o. je strojírenský závod v obci Kamenice u Prahy na okraji Hornopožárského lesa. Jde o metalurgickou kovovýrobu, která se zabývá výrobou strojních součástek a dílů zhotovených z hliníku a jeho slitin pro energetiku, automobilový, letecký a další strojírenský průmysl.\n\nV současné době tvoří velkou část kapacity závodu robotické linky, vyrábějící komponenty pro automobily zápustkovým kováním ze slitin hliníku za teplot okolo 500 stupňů. Zákazníkem této firmy je například německá automobilka Mercedes-Benz (2017). Firma je známá dlouhodobým sporem s obcí Kamenice o výstavbu nového slévárenského provozu.\n\nKdysi areálem továrny procházela silnice II/107, která je nyní vedena obchvatem. Areálem závodu stále protéká Kamenický potok, na kterém se kdysi nacházel původní hamr. Nad závodem se nachází Hamerský rybník. Nedaleko od závodu se také nachází někdejší sídlo Ringhofferovy rodiny, kamenický zámek. Strojmetal jej odkoupil a chce v něm vybudovat učiliště pro své budoucí zaměstnance.\n\nPůvodně se jednalo o klasický hamr (vodou poháněnou strojní kovárnu), kterou poháněla voda z Kamenického potoka, kterou zde v roce 1820 zřídil podnikatel Josef Ringhoffer, původní závod zde tehdy vyráběl měděné díly určené pro pivovary a cukrovary. Společnost Strojmetal byla založena v roce 1822. \n\n"}
{"id": "730530", "url": "https://cs.wikipedia.org/wiki?curid=730530", "title": "Khndzorut (Vajoc Dzor)", "text": "Khndzorut (Vajoc Dzor)\n\nKhndzorut (arménsky Խնձորուտ; před r. 1945 turecky Almalu a Elmalu) je malá vesnice v provincii Vajoc Dzor v Arménii. Severozápadně od obce je opuštěná vesnice Horadis s kostelem z roku 1668.\n\n"}
{"id": "730531", "url": "https://cs.wikipedia.org/wiki?curid=730531", "title": "Jan Klimeš", "text": "Jan Klimeš\n\nJan Klimeš (* 24. června 1944 Brno) je bývalý český fotbalista. V sezoně 1977/78 získal mistrovský titul se Zbrojovkou Brno pod vedením Josefa Masopusta. Jeho o dva roky mladší bratr Zdeněk Klimeš hrál ligu za Slavii Praha a Zbrojovku Brno, v sezóně 1976/77 se spolu v několika utkáních potkali na hřišti v dresu Zbrojovky.\n\nV Archiv bezpečnostní složek České republiky je veden jako důvěrník Státní bezpečnosti pod krycími jmény Honza a Staňa. Na základě nálezu Ústavního soudu, sp. zn. Pl. ÚS 1/92, neznamená kategorie D (důvěrník) vědomou spolupráci ve smyslu zákona č. 451/1991 Sb. (tzv. lustrační zákon)\n\nS mladším bratrem Zdeňkem hráli fotbal i lední hokej. Před vojnou hrál za KPS Brno, povolávací rozkaz dostal jako fotbalista do Dukly Praha i jako hokejista do Dukly Trenčín. Vybral si fotbal a šel hrál za Duklu Olomouc. Po vojně se vrátil do Královopolské a po roce začal hrát ligu ve VSS Košice. Po roce přestoupil do druholigového Gottwaldova a postoupil s ním do I. ligy.\n\nV roce 1970 vyhrál s Gottwaldovem Československý pohár, v Poháru vítězů pohárů nastoupil ve 3 utkáních, aniž by skóroval. V roce 1971 dal přednost Zbrojovce Brno před Slavií Praha, kde působil jeho bratr Zdeněk. V Brně odehrál 171 prvoligové utkání a dal 4 góly, celkově má v nejvyšší soutěži bilanci 226 utkání a 5 vstřelených gólů. Po odchodu ze Zbrojovky zamířil do druholigového Králova Pole, poté devět let působil v nižších rakouských soutěžích. Po návratu do vlasti začal pracovat jako skaut.\n\n\n"}
{"id": "730532", "url": "https://cs.wikipedia.org/wiki?curid=730532", "title": "Augustin Petrášek", "text": "Augustin Petrášek\n\nAugustin Petrášek, též Augustín Petrášek nebo Ágoston Petrásek (18. září 1879 Moravské Lieskové – 29. října 1963 Pezinok), byl slovenský promaďarsky orientovaný katolický kněz, československý politik a meziválečný poslanec Národního shromáždění za maďarskou Zemskou křesťansko-socialistickou stranu.\n\nJeho otec byl učitelem. Augustín vyrůstal v slovenském jazykovém prostředí, ale uměl velmi dobře maďarsky. Vychodil katolické gymnázium v Trenčíně, kde maturoval 23. června 1897. 23. června 1902 byl vysvěcen na kněze v Ostřihomi. V roce 1901 se uvádí jako katecheta v Budapešti, roku 1904 jako kaplan v Kostolné pri Dunaji a téhož roku i v Šuranech. Roku 1905 ho prameny zmiňují coby kaplana v Komjaticích, roku 1906 v Pukanci, od roku 1908 v Podolí a pak zase v Pukanci. Následně se vrátil do Podolí, kde byl od roku 1909 farářem a setrval zde až do února 1916, kdy přešel do Lukáčovců, kde zůstal až do května 1931. Zasadil se o zvelebení místního kostela. Pak přešel do Jelšovců. Zde působil do roku 1941, kdy odešel na dočasný odpočinek. V roce 1942 ještě po pár měsíců působil ve farnosti Dolné Voderady. Na penzi byl pomocným duchovním v Nitře.\n\nByl aktivní i politicky za Zemskou křesťansko-socialistickou stranu. V Zemské volby 1928 (Československo)zemských volbách roku 1928 byl zvolen do Slovenského zemského zastupitelstva.\n\nVe parlamentních volbách v roce 1935 se stal poslancem Národního shromáždění. Mandát si oficiálně podržel do zrušení parlamentu roku 1939. Profesí byl farářem. Dle údajů k roku 1935 bydlel v Jelšovcích (\"Jagersek\"). Žil v národnostně smíšeném kraji v okolí Nitry a v parlamentu zasedal za převážně maďarskou menšinovou stranu. V pramenech se uvádí i jako \"Ágoston Petrásek\". Během slovenského štátu byl proto sledován a četnická stanice ho zařadila mezi státně nespolehlivé. Důvodem byla jeho promaďarská orientace (maďarón).\n\nZemřel v říjnu 1963 v charitním domě v Pezinku. Pohřben byl v Nitře.\n\n"}
{"id": "730535", "url": "https://cs.wikipedia.org/wiki?curid=730535", "title": "Život je krásný", "text": "Život je krásný\n\nŽivot je krásný označuje:\n"}
{"id": "730540", "url": "https://cs.wikipedia.org/wiki?curid=730540", "title": "Ján Petrovič", "text": "Ján Petrovič\n\nJán Petrovič (17. června 1893 Švajnsbach – 16. května 1962 Ilava) byl slovenský a československý politik, meziválečný poslanec Revolučního národního shromáždění a Národního shromáždění za Republikánskou stranu zemědělského a malorolnického lidu (agrárníky).\n\nV březnu 1920 nastoupil jako poslanec do Revolučního národního shromáždění Republiky československé za slovenskou reprezentaci (slovenští poslanci Revolučního národního shromáždění ještě nebyli organizováni podle stranických klubů).\n\nV parlamentních volbách v roce 1925 získal poslanecké křeslo v Národním shromáždění. Mandát obhájil v parlamentních volbách v roce 1929 a parlamentních volbách v roce 1935 (nastoupil ovšem až v prosinci 1935 jako náhradník poté, co rezignoval poslanec Juraj Slávik). Poslanecký post si oficiálně podržel do zrušení parlamentu 1939. Profesí byl dle údajů z roku 1935 místopředsedou Slovenské domoviny. Bydlel v Bratislavě.\n\nPo Mnichovu se v říjnu 1938 podílel za slovenské agrárníky na dojednávání Žilinské dohody coby společné platformy slovenských stran ve prospěch autonomie a byl jedním ze signatářů její finální verze. V prosinci 1938 pak přestoupil v Národním shromáždění do společného poslaneckého klubu formace Hlinkova slovenská ľudová strana - Strana slovenskej národnej jednoty, kterou utvořily všechny slovenské nesocialistické strany a která byla dominována prvorepublikovou Hlinkovou ľudovou stranu. V prosinci 1938 byl rovněž zvolen za HSĽS-SSNJ ve volbách do Sněmu Slovenskej krajiny.\n\nVe slovenském sněmu působil i za slovenského státu. Na přelomu let 1939 a 1940 se například zapojil do debat okolo nového zákona o zaměstnávání cizinců. V rozpravě otevřeně prohlásil, že cílem zákona je vyloučení přebytečných českých pracovních sil ze slovenského trhu.\n\n"}
{"id": "730541", "url": "https://cs.wikipedia.org/wiki?curid=730541", "title": "Kolektivizace v Jugoslávii", "text": "Kolektivizace v Jugoslávii\n\nKolektivizace v Jugoslávii probíhala krátce po druhé světové válce, v souvislosti s tím, jak komunisté obnovovali ekonomickou strukturu země s důrazem na poměry v Sovětském svazu.\n\nProvedením agrární reformy byli zemědělci nuceni se své půdy vzdát, či platit stále větší odvody potravin státu. Půda byla odebrána nejprve těm, kteří byli buď kolaboranty s předchozími okupantskými režimy, nebo za ně byli považováni. Později byla stanovena maximální mez, kolik hektarů může každý sedlák mít (nejprve 25, pak 10). Zatímco v roce 1946 dávky příliš vysoké nebyly, v následujícím roce byl vypracován komplexní systém podle různých typů půdy, který měl zajistit, aby každý odváděl státu co nejvíce mohl. Heslem se stalo \"My dělníkům obilí, dělníci nám průmyslové zboží\". Jugoslávská ekonomika, která vstupovala do prvního pětiletého plánu, však spíše než hotové výsledky ukazovala své nadšení. Ve skutečnosti tak průmyslový sektor nebyl schopen za žádnou cenu řešit problémy venkova. Bez mechanizace nebylo možné zvýšit výrobu, ačkoliv nové dávky vyžadovaly od sedláků, aby stále více odváděli státu.\n\nBěhem zimy 1946/1947 byl identifikován hlavní třídní nepřítel - kulak. Spolu s drobnými trhovci a řemeslníky byli považováni za tzv. \"lidovou buržoazii\" a bylo rozhodnuto, aby se \"rozkulačili\". Prostřednictvím různých nástrojů jugoslávská milice postupovala vůči těm, kteří nebyli schopni platit vysoké daně a dávky velmi tvrdě. V oblastech, které byly těžce zasaženy válkou a partyzánským bojem byl však postup vůči bohatým sedlákům velmi těžký, neboť to byli právě oni, kteří podporovali partyzány.\n\nPostupně se prostřednictvím znárodňování půdy kolaborantů podařilo vytvořit souvislé plochy (nejrychleji v oblasti Baranje a Vojvodiny, odkud bylo vysídleno německé obyvatelstvo). Ty tak mohly být přerozděleny a na kterých mohly být vybudovány kolektivně spravované farmy - srbochorvatsky \"Seljačka radna zadruga/Сељачка радна задруга\". Těch existovalo až několik tisíc. Sedláci byli nakonec v roce 1949 donuceni do družstev vstoupit v rámci masové kolektivizace, byly užity různé metody nátlaku. \n\nProvedení celé kolektivizace masově probíhalo v době roztržky Tita se Stalinem. Informbyro v té době mělo přirozeně zájem na tom, aby všechny země nastupující lidové demokracie provedly co nejrychleji a nejrazantněji ty kroky, které v 30. letech učinil sám Sovětský svaz. Přestože SKJ považoval situaci za zcela odlišnou od vývoje v SSSR, neboť v Jugoslávii \"nebylo vesnic, připomínající těch za cara Mikuláše\", nakonec byly použity metody policejního nátlaku, násilí a propagandy sovětského střihu. Odpor sedláků a sucho v roce 1950 nejen že zkomplikovaly realizaci prvního pětiletého plánu, ale učinily spolu s nedostatkem mechanizace kolektivizační proces za zcela neúčinný.\n\nNeúspěšná, avšak velkolepě budovaná družstva zaujímala pouhá 4 % obdělávatelné půdy. Sedláci museli odvádět stále větší podíly své úrody státu v rámci tzv. administrativního odkupu. Vzhledem k tomu, že se země ještě vzpamatovávala z války, že došlo k rozsáhlým migracím, a zemědělsky aktivní obyvatelstvo se často přesunulo o stovky kilometrů na jiný typ půdy, podmínky pro velký rozvoj zemědělství v Jugoslávii neexistovaly.\n\nProtože však nebylo kolektivní zemědělství příliš efektivní a protože se Jugoslávie názorově odloučila od SSSR (během tzv. roztržky Tito-Stalin), bylo rozhodnuto následovat zcela jiný kurz budování národní ekonomiky. Komunistická strana Jugoslávie vyhlásila nový plán tzv. samosprávy pracujících (srbochorvatsky \"samoupravljanje/самоуправљање\"). Jeho hlavní devizou mělo být „budování demokratického socialismu namísto administrativního“, což se projevilo hlavně a především jako odklon od sovětských modelů. Kolektivizace způsobila rovněž i značné ekonomické škody. V některých oblastech země došlo k přerušení dodávek potravin a dokonce i nepokojům.\n\nProjekt kolektivizace venkova tak byl zastaven a později zcela opuštěn. Na přelomu let 1952/1953 bylo zemědělcům umožněno z družstev vystupovat, což celá řada z nich také učinila. Řada družstev tak byla opuštěna. V následujícím roce pak byly odstraněny vysoké dávky, které museli zemědělci platit.\n\nOficiálně se od kurzu kolektivizace venkova ustoupilo v roce 1951. Do konce roku 1953 tak počet družstev spadl z 6 900 (1950) na téměř 1 200. Na počátku šedesátých let existovalo jednotných družstev už jen něco přes sto. Oficiální linie jugoslávské propagandy považovala právě kulaky za hlavní neúspěch řady kroků během kolektivizačního procesu.\n\n"}
{"id": "730542", "url": "https://cs.wikipedia.org/wiki?curid=730542", "title": "Rameškovský rajón", "text": "Rameškovský rajón\n\nRameškovský rajón ( ) je jedním z rajónů Tverské oblasti v Rusku. Jeho administrativním centrem je sídlo městského typu Rameški. V roce 2010 zde žilo 15 985 obyvatel.\n\nRajón leží v jihovýchodní části Tverské oblasti a jeho rozloha je 2511 km². Skládá se z 11 samosprávných obecních obvodů, z toho je jeden městský a 10 vesnických.\n\nSousední rajóny:\n"}
{"id": "730545", "url": "https://cs.wikipedia.org/wiki?curid=730545", "title": "Putování s dinosaury (film)", "text": "Putování s dinosaury (film)\n\nPutování s dinosaury (\"Walking with Dinosaurs: The 3D Movie\") je rodinným filmem z produkce BBC a 20th Century Fox. Premiéra se konala 14. prosince 2013 na Dubai International Film Festival. Režiséry filmu jsou Neil Nightingale a Barry Cook. Na filmu se podílí i režisér James Cameron.\n\nPříběh filmu se odehrává v období pozdní Křídy před 70 miliony lety. Alexornis Alex vypráví příběh o trojici pachyrhinosaurů se jmény Patchi (Páťa), Juniper a Scowler (Mračoun). Migrující stádo býložravců se při cestě setkává také s nebezpečným gorgosaurem Gorgonem.\n\nVe filmu se objevují následující dinosauři či další druhohorní živočichové:\n\n\n"}
{"id": "730548", "url": "https://cs.wikipedia.org/wiki?curid=730548", "title": "Luděk Pik", "text": "Luděk Pik\n\nLuděk Pik (18. května 1876 Praha – 19. dubna 1948 Plzeň) byl československý politik, meziválečný poslanec Národního shromáždění za Československou sociálně demokratickou stranu dělnickou a dlouholetý starosta Plzně.\n\nPoliticky aktivní byl již za Rakouska-Uherska. Od roku 1901 byl redaktorem plzeňského sociálnědemokratického listu \"Nová doba\". Ve volbách do Říšské rady roku 1907 se stal poslancem Říšské rady (celostátní parlament), kam byl zvolen za okrsek Čechy 053. Usedl do poslanecké frakce Klub českých sociálních demokratů. Opětovně byl zvolen za týž obvod i ve volbách do Říšské rady roku 1911 a ve vídeňském parlamentu setrval do zániku monarchie.\n\nKoncem první světové války patřil v rámci sociálnědemokratické strany spolu s Gustavem Habrmanem či Rudolfem Bechyně k takzvané národní opozici, která akcentovala český národní a státoprávní zájem. Na konci září 1917 byl Pik kooptován do ústředního výkonného výboru strany.\n\nPo vzniku Československa pokračoval v politických aktivitách. V letech 1919–1938 byl starostou Plzně. Působil i na celostátní úrovni. Ve 20. letech byl tajemníkem představenstva strany a ve vedení sociální demokracie byl zastoupen ještě v roce 1937. Byl hlavní postavou strany na Plzeňsku, kde měla sociální demokracie mimořádně silnou pozici v rámci politického spektra.\n\nV letech 1918–1920 zasedal v československém Revolučním národním shromáždění. V parlamentních volbách v roce 1920 získal poslanecké křeslo v Národním shromáždění. Mandát v parlamentních volbách v roce 1925 obhájil a do parlamentu se dostal i po parlamentních volbách v roce 1929 a opět po parlamentních volbách v roce 1935. Poslanecký post si oficiálně podržel do zániku parlamentu (a Československa) v březnu 1939, přičemž krátce předtím, koncem roku 1938, přestoupil do klubu nově zřízené Národní strany práce.\n\nVe 20. letech se uvádí jako redaktor \"Nové Doby\" v Plzni, starosta Plzně, předseda lidového a stavebního družstva a místopředseda Západočeské lidové záložny v Plzni. Podle údajů z roku 1935 byl profesí redaktorem a starostou města Plzeň.\n\nBěhem pomnichovské druhé republiky byl na nátlak Strany národní jednoty donucen k odchodu z funkce plzeňského starosty. Během druhé světové války bydlel na zámku v Hradišti u Blovic. Po osvobození se již výrazněji politicky neangažoval, tentokrát na nátlak komunistů.Zemřel v dubnu 1948, pohřben je na plzeňském ústředním hřbitově.\n\nJeho jménem byla pojmenována ulice v plzeňské čtvrti Doudlevce (\"ulice Luďka Pika\") a Gymnázium Luďka Pika. V roce 2016 mu byla prezidentem Milošem Zemanem udělena \"in memoriam\" Medaile Za zásluhy.\n\n"}
{"id": "730556", "url": "https://cs.wikipedia.org/wiki?curid=730556", "title": "Ivan Pješčák", "text": "Ivan Pješčák\n\nIvan Pješčák nebo Ivan Pješčak (20. září 1904 Veľký Lipník – 7. prosince 1972 Prešov) byl československý politik a poslanec Národního shromáždění republiky Československé za Autonomistický blok.\n\nPůsobil v obci Veľký Lipník. Byl učitelem, redaktorem a právníkem.\n\nPo parlamentních volbách v roce 1935 kandidoval za Autonomistický blok – širší politickou alianci, kterou vytvořila Hlinkova slovenská ľudová strana a jiné formace. Mandát získal až dodatečně, v dubnu 1937, jako náhradník poté, co zemřel poslanec Štefan Onderčo. Pocházel ze severovýchodního okraje Slovenska. Poslanecký slib skládal v rusínštině. Kromě parlamentních postů se krátce stal i ministrem autonomní vlády Karpatské Ukrajiny. Působil jako ministr ve vládě Andreje Bródyho a první vládě Augustina Vološina.\n\nPo Únoru působil jako školní inspektor ukrajinských škol na Prešovsku a právník v Prešově, ale již v roce 1949 byl obviněn z buržoazního nacionalismu a zbaven politických práv.\n\n"}
{"id": "730560", "url": "https://cs.wikipedia.org/wiki?curid=730560", "title": "Paj-se", "text": "Paj-se\n\nPaj-se ( , pchin-jinem \"Bǎisè\") je městská prefektura v Čínské lidové republice. Jedná se o nejzápadnější prefekturu autonomní oblasti Kuang-si. Má rozlohu zhruba 36 tisíc čtverečních kilometrů a v roce 2007 v ní žilo bezmála čtyři milióny obyvatel. Sousedí s provinciemi Kuej-čou a Jün-nan, na jihu hraničí s Vietnamem.\n\nSamotné město bylo založeno coby město v roce 1730.\n\nV roce 1929 zde 11. prosince zorganizovala Komunistická strana Číny neúspěšné povstání pod vedením Tenga Siao-pchinga proti vládě Kuomintangu.\n"}
{"id": "730561", "url": "https://cs.wikipedia.org/wiki?curid=730561", "title": "Semiluki", "text": "Semiluki\n\nSemiluki (rusky \"Семилуки\", počeštěně \"Semiluky\") jsou město ve Voroněžské oblasti Ruské federace. Sídlo se nachází na pravém břehu Donu 14 km od Voroněže, administrativní centrum Semiluckého rajonu. Dle sčítání lidu v roce 2010 zde žilo 26 025 obyvatel. Ve městě je zastoupen průmysl chemický a stavebních hmot.\n\nArcheologický průzkum prováděný v 80. letech 20. století prokázal osídlení již v době Kyjevské Rusi \"(11. století)\". Současné město vzniklo na přelomu 19. a 20. století při železniční zastávce poblíž osady Semiluki na trati Voroněž-Kursk. Na přelomu let 1942 a 1943 probíhaly v okolí těžké boje. Status města Semiluki získaly roku 1954.\n\nV 60. letech 20. století navázal Jihomoravský kraj družbu s Voroněžskou oblastí. Jednotlivá jihomoravská města a okresy poté navazovaly družební vztahy s městy a rajony Voroněžské oblasti. Semiluki se staly družebním městem Jihlavy. Po sametové revoluci byly vzájemné kontakty obou měst ukončeny, především pro nezájem české strany. Tuto etapu v Semilukách připomíná název ulice Jihlavská (rusky \"Йиглавская\"), ulice Semilucká v Jihlavě byla roku 1990 přejmenována na Okružní. Partnerství některých měst přečkala i změnu politického systému, např. Brno - Voroněž.\n\n"}
{"id": "730569", "url": "https://cs.wikipedia.org/wiki?curid=730569", "title": "Okres Steyr-venkov", "text": "Okres Steyr-venkov\n\nOkres Steyr-venkov je okres v rakouské spolkové zemi Horní Rakousy. Má rozlohu 971,70 km² a žije zde 58 784 obyvatel (k 1. 1. 2011). Sídlem okresu je město Steyr. Okres se dále člení na 20 obcí (z toho 1 město a 6 městysů).\n"}
{"id": "730573", "url": "https://cs.wikipedia.org/wiki?curid=730573", "title": "Vítězslav Tuma", "text": "Vítězslav Tuma\n\nVítězslav Tuma (* 4. července 1971 Nový Jičín) je bývalý český fotbalový útočník. V sezoně 2000/01 se v dresu Drnovic stal s 15 nastřílenými góly nejlepším kanonýrem 1. české ligy.\n\nUrostlý hlavičkář, dokázal často přetavit centr v gól. Jeho slabinou byla technika, s míčem na zemi mu chyběla lehkost. Jeho oblíbené číslo bylo 11.\n\nZačínal v Novém Jičíně, pak hrál za Vítkovice, na vojně hrál za Znojmo. V zahraničí působil v Malajsii, v roce 1993 se vrátil do Vítkovic. Ligu dále hrál za Baník Ostrava, pak působil v druholigovém LeRKu Brno. Do ligy se vrátil v Karviné. Od léta 1998 působil v Drnovicích. V sezoně 2000/01 se v dresu Drnovic stal s 15 nastřílenými góly nejlepším ligovým kanonýrem.\n\nV dubnu 2002 ho koupila Příbram, ale obratem ho pro závěr sezony půjčila Spartě Praha. Tam se moc neprosadil a po sezoně se vrátil zpět. V lednu 2003 kývl na nabídku Olomouce a přestoupil, ale od sezóny 2003/04 se vrátil do Drnovic.\nPo postupu v létě 2004 ukončil kariéru. V lize odehrál 193 utkání a dal 68 gólů.\n\n"}
{"id": "730575", "url": "https://cs.wikipedia.org/wiki?curid=730575", "title": "Pivovar Nečtiny-Preitenstein", "text": "Pivovar Nečtiny-Preitenstein\n\nZbytky pivovaru Nečtiny-Preitenstein stojí v místní části obce Nečtiny, zvané Hrad Nečtiny, mezi zříceninou hradu a zámkem.\n\nPivovar byl založen v první polovině 17. století (nejčastěji se uvádějí léta 1637 a 1683) zásluhou Kokořovců z Kokořova. Ti zde založili kromě pivovaru také blízký rybník a mlýn. V roce 1839 zde pracovalo 7 zaměstnanců a v roce 1858 nechal hrabě Alfons Mensdorff-Pouilly pivovar opravit. Pivo bylo odtud vyváženo do hostinců v Březině, Zhořci, Komárově, Potoku, Prohoři a dalších obcích. Kolem roku 1900 se sládkem stal Václav Matucha, který zvedl kvalitu piva. Po první světové válce se pivo vyváželo i do obcí Plachtín, Číhaná, Vlkošov či Horní Bělá. Roku 1933 došlo k rekonstrukci pivovaru a sladovny, při níž bylo ruční zařízení nahrazeno strojovým. V této době činil výstav až 3000 hl. Roku 1935 však byl provoz ukončen a roku 1936 byl pivovar zrušen. Tehdy zde kromě pivovaru fungoval také lihovar, mlékárna, mlýn a pila. Během druhé světové války zde existoval zajatecký tábor pro polské válečné zajatce.\n\nDnes se na místě pivovaru nacházejí trosky zdí a zbytky sklepů.\n\n"}
{"id": "730576", "url": "https://cs.wikipedia.org/wiki?curid=730576", "title": "Pej-chaj", "text": "Pej-chaj\n\nPej-chaj ( ) je městská prefektura v Čínské lidové republice. Leží na jihu autonomní oblasti Kuang-si na severním břehu Tonkinského zálivu a jedná se o důležitý přístav.\n\nCelá prefektura má rozlohu 3337 čtverečních kilometrů a žije v ní přes půldruhého milionu obyvatel. Nejpoužívanějším jazykem je kantonština, užívání mandarínštiny je v menšině. Z etnického hlediska naprosto převažují Chanové, mezi přítomné menšiny patří Čuangové.\n\nPo roce 1876, po uzavření Čchifuské konvence, zde osm západních států (Spojené království, Spojené státy americké, Německo, Rakousko-Uhersko, Francie, Itálie, Portugalsko a Belgie) vybudovalo ambasády, nemocnice, kostely, školy a celnice. Dodnes se dochovalo 15 z těchto budov.\n\nPej-chaj je partnerským městem Jablonce nad Nisou. \n"}
{"id": "730578", "url": "https://cs.wikipedia.org/wiki?curid=730578", "title": "EViews", "text": "EViews\n\nEViews (Econometric Views) je program, který se používá pro statické a ekonometrické analýzy jako je např. analýza časových řad, jejich odhad a předpovídání. Je vyvíjen firmou Quantitative Micro Software (QMS). První verze byla vydána v březnu 1994. Poslední vydaná verze programu je EViews 11.. \n\n\n"}
{"id": "730582", "url": "https://cs.wikipedia.org/wiki?curid=730582", "title": "Étivey", "text": "Étivey\n\nÉtivey je francouzská obec v departementu Yonne, v regionu Burgundsko-Franche-Comté. V roce 2008 zde žilo 238 obyvatel.\n\n"}
{"id": "730592", "url": "https://cs.wikipedia.org/wiki?curid=730592", "title": "Hostina pro vrány", "text": "Hostina pro vrány\n\nHostina pro vrány (A Feast for Crows) je čtvrtá kniha z fantasy série \"Píseň ledu a ohně\" od amerického autora George R. R. Martina. Navazuje na události předchozí knihy, \"Bouře mečů\". \"Hostina pro vrány\" vyšla až pět let po předchozí knize v sérii, 17. října 2005 ve Velké Británii a 8. listopadu ve Spojených státech.\n\nKniha se původně měla odehrávat pět let po předchozí knize, Martin ale zjistil, že takový styl psaní by vyžadoval množství flashbacků, které by vyplnily časovou mezeru, a tak po roce tento styl psaní opustil. V květnu 2005 George Martin oznámil, že délka manuskriptu jeho samotného a vydavatele vedla k tomu, aby kapitoly vyšly ve dvou různých knihách. Nerozhodl se však text rozdělit chronologicky, ale podle postav a lokací příběhu - obě knihy se tedy měly zčásti odehrávat ve zhruba stejný čas, ale víceméně na jiných místech. \"Hostina pro vrány\" se tedy věnuje událostem v Králově přístavišti, v Řekotočí, na Železných ostrovech a v Dorne. \"Hostina pro vrány\" vyšla několik měsíců po rozhodnutí o rozdělení dějových linií, ale následující kniha, \"Tanec s draky\" až po šesti letech, 12. července 2011. Martin také poznamenal, že nyní se nejspíš bude sága sestávat ze sedmi knih.\n\nV roce 2006 byla kniha nominována na cenu Locus a Hugo.\n\nV češtině vyšlo první vydání jako předchozí 3 díly ságy rozděleno do dvou svazků v roce 2006.\n\nKrálovna regentka Cersei se snaží vládnout Sedmi královstvím, její paranoia a pýcha ji ale zaslepuje. Nyní už jí nikdo nestojí v cestě, aby sama de facto vládla říši, poněkud ironicky však vychází najevo, že je to přesně to, na co Cersei nestačí. Nechá svého druhého syna, Tommena, korunovat a oženit s Margery Tyrell. Tyrelly ale nenávidí a snaží se jich zbavit. Přitom se obkopuje neschopnými pochlebovači a připravuje si nevědomky pád. Nechává hledat Tyriona, kterého vidí za každým komplotem, a znepřátelí si i bratra Jaimeho. Intrikuje proti Margery, která je obviněná z nevěry a dalších hříchů, sama je ale nakonec (na rozdíl od Margery po právu) obviněna z toho samého a píše dopis Jaimemu s žádostí o pomoc.\n\nJaime Lannister se vydává do Řekotočí, aby ho navrátil do Tommenových rukou. Hrad Tullyů nakonec dobude bez krve, když ušetří Edmura Tullyho, který je poslaný jako zajatec do Casterlyovy skály, sídla Lannisterů. Krátce se setká i s Robbovou vdovou Jeyne a její rodinou, které pošle domů, ale přidělí jim vojáky, kteří mají za úkol Jeyne zabít, kdyby se pokusila o útěk. Novými vládci Řekotočí jsou Tommenovým výnosem stanoveni Freyové, kteří ale mají jen povrchní podporu říčních lordů.\n\nBrienne z Tarthu se snaží splnit úkol, který jí dal Jaime Lannister - najít Sansu Stark a chránit ji. Putuje územím zpustošeným válkou, ale její úkol se zdá beznadějný (čtenář ostatně ví, že Sansa je s lordem Baelišem v Údolí Arryn) a setkává se pouze s nemrtvou Catelyn Stark, která její historce nevěří. Dá jí na výběr buď najít a zabít Jaimeho Lannistera, nebo čelit oprátce. Brienne si odmítne vybrat, protože mezi ní a Jaimem vzniklo pouto a tvrdí, že se změnil. Těsně před tím, než se začne dusit na oprátce, ale vykřikne jedno neznámé slovo.\n\nPřítel Jona Sněha Samwell Tarly putuje do Starého města aby se vyučil v Citadele Mistrem.\n\nV jižním království Dorne se dcery zabitého prince Oberyna snaží přimět svého strýce, vládce Dorne, aby se pomstil Lannisterům za smrt jejich otce. Princ Doran však v zájmu míru odmítá. Jeho dcera Arianne se naopak snaží intrikovat a jmenovat princeznu Myrcellu, sestru krále Tommena a snoubenku svého bratra, královnou, aby přiměla Dorne k akci proti Lannisterum.\n\nNa Železných ostrovech se novým králem stává Euron Greyjoy, bratr Balona a strýc Theona a Aši, který se pomocí magického rohu chce zmocnit draků královny Daenerys.\n\nKaždá kapitola je vyprávěna v er-formě z pohledu jedné z postav. Jejich stav mysli, názory a vztah k ostatním silně ovlivňuje styl vyprávění, takže ani jeden z pohledů se nedá popsat jako nezaujatý. V \"Hostině pro vrány\" je dvanáct takových postav a jeden vypravěč prologu.\n\n\n"}
{"id": "730608", "url": "https://cs.wikipedia.org/wiki?curid=730608", "title": "Vilemína Pruská (1709–1758)", "text": "Vilemína Pruská (1709–1758)\n\nVilemína Pruská, německy \"Friederike Sophie Wilhelmine von Preußen\" (3. července 1709, Postupim – 14. října 1758, Bayreuth) byla rodem pruská princezna a sňatkem bayreuthská markraběnka.\n\nNarodila se jako nejstarší ze čtrnácti dětí pruského krále Fridricha Viléma I. a jeho manželky Žofie Dorotey Hannoverské, dcery budoucího britského krále Jiřího Ludvíka Brunšvicko-Lüneburského a jeho zapuzené manželky Žofie Dorotey z Celle. Jejím bratrem byl pruský král Fridrich Veliký, jednou ze sester švédská královna Luisa Ulrika Pruská.\n\nVilemína vyrůstala na puritánském, strohém až spartánském dvoře Frederika Viléma I., postrádajícím veškeré příjemnosti, jež byly vlastní ostatním panovnickým dvorům soudobé Evropy. Její otec neviděl smysl v planém napodobování francouzské versailleské módy a stylu života, jež by ruinoval zemi, a namísto toho všechny příjmy země směřoval k budování silné, dokonale vyzbrojené a vycvičené armády; co zbylo, skončilo v pokladnici v podzemí berlínského zámku. Vilelmína byla, podobně jako její bratr Fridrich, naprostým opakem otcovým jak povahou, tak svými zájmy – byla intelektuálně založená, se zájmem o umění, hudbu, literaturu; bystrá, vysoce inteligentní, s výjimečným hudebním nadáním se dusila v nejen prosté, ale především hrubé atmosféře postupimského dvora.\n\nJejí vztahy s otcem nicméně zpočátku nebyly špatné. Postupně se však zhoršovaly, jak kvůli častým změnám otcových nálad, tak kvůli jeho stále méně kontrolovaným výbuchům hněvu; ty ovšem byly částečně zapříčiněny kromě jiného i dvorskými intrikami její matky. Tu Vilemína ve svých pamětech o nešťastném dětství také nešetří a píše o ní m.j.: \"\"Celá pýcha a pocit výjimečnosti hannoverského rodu se shromáždila v její osobě:\"\" Z puritánské atmosféry jejich domu, která s přibývajícím věkem otcovým byla stále těžší, obviňuje Vilemína pastora \"Francka z Halle\". Podle královské dcery \"provokoval v králi výbuchy zuřivosti z nanejvýš nevinných důvodů, zapovídal všechny příjemnosti, které považoval za nicotné, především lov a hudbu.\" To a její racionální uvažování bylo příčinou kritického pohledu na dogmata, obřady a celkový stav náboženství. Neobvykle dobré vztahy měla Vilemína se svým mladším bratrem Fridrichem, se kterým ji pojil zájem o hudbu, filosofii a vědu. Sourozenci si byli velmi blízcí a pojilo je pouto silné lásky a obětavé pomoci.\n\nVilemína již jako dítě byla příčinou rozporů mezi rodiči v jejich privátních šarvátkách, později také v zahraniční politice. Její matka se snažila u upevnění vztahů s hannoverskou dynastií, z níž sama pocházela, a usilovala o zásnuby se svým synovcem Frederikem Ludvíkem, princem waleským; nejraději by viděla dvojité manželství jak Vilemíny, tak Fridricha s dětmi této britské královské rodiny. Vilemína ve svým pamětech píše, že i jí se tato nabídka zamlouvala. Otec však preferoval variantu spojení s Habsburky, podporovanou některými jeho oblíbenci a rakouským diplomatem Seckendorffem.\n\nPo nezdařeném útěku Fridrichově se situace na dvoře ještě více zhoršila a Fridrich Vilém I. upevnil svou již tak silně despotickou potici. Hrozil Vilemíně vsazením do pevnosti Špandava pod záminkou účasti na spiknutí, jež vedlo k útěku jejího mladšího bratra a přinutil ji ke sňatku s bayreuthským markrabětem Fridrichem.\n\nSvatba se uskutečnila 20. listopadu roku 1731. Manželství samo, třebaže mu předcházely tak dramatické okolnosti, bylo ve svých počátečních letech harmonické a šťastné. Později však manželský život ochladl a manželství se prakticky rozpadlo. Příčinu lze spatřovat v tom, že Vilemínin manžel Fridrich měl dlouholetou milenku, Vilemíninu první dvorní dámu Vilemínu von Marwitz (pozdější hraběnku Burghaus).\n\nVilemína se aktivně podílela na modernizaci země. Její dvůr zahájil epochu rokoka v Bayreuthu (něm. \"Bayreuther Rokoko\"). Tamní palác se stal svéráznou miniaturou Versailles. Jinak málo významný dvůr se mohl blýskat návštěvami Fridricha Velikého či osvícenských filosofů, m.j. Voltaira, což mu dodávalo značné prestiže. Markraběnka dbala i o zájmy své země, což bylo zřetelné za slezských válek v letech 1742-1744, kdy aktivně bránila své majetky, aby se nestaly předmětem pruské politiky, která Bayreuthu nepřinesla žádný užitek.\n\nZabývala se rovněž vědeckým studiem a vedla filosofickou korespondenci s Voltairem; rozvíjela i své hudební nadání. Hrála na loutnu, byla autorkou řady hudebních i literárních děl. Mezi nejdůležitější náleží její paměti, mimořádně cenné jako bohatý historický pramen. Vilemína je psala v Bayreuthu do konce života, jako již zlomená a světem hluboce rozčarovaná osoba, čímž má její dílo hluboký emocionální náboj, především v hodnoceních (až výpadech) řady osob. Paměti nemají v soudobé Evropě analogie a často jsou jediným pramenem informací o postupimském dvoře či lidech z okolí Vilemíny, jejího bratra Fridricha aj. Historikové považují až na detaily dílo za věrohodný a objektivní zdroj informací..\nZa sedmileté války se aktivně účastnila diplomacie, působíc jako oči a uši svého bratra Fridricha Velikého v jižním Německu až do své smrti v roce 1758. Až do konce s ním pilně korespondovala; jeho dopisy sestře jsou svého druhu diagnózou jeho psychického stavu po dobu trvání války. V jednom z posledních dopisů Fridrich píše: \"\"...vidím v tobě jediný vzor dokonalosti v tomto mizerném století.\"\"\n\nVilemína zemřela 14. října roku 1758, v den, kdy její bratr Fridrich Veliký utrpěl porážku od rakouských vojsk v bitvě u Hochkirchu. Fridrich, zdrcený její smrtí, vybudoval v roce 1768 v Sanssouci u Postupimi \"Svatyni přátelství\" (německy \"Freundschaftstempel\"), v níž umístil Vilemínin pomník.\n\nZ manželství Vilemíny a markraběte Fridricha se narodil jediný potomek, dcera:\n\n\n"}
{"id": "730612", "url": "https://cs.wikipedia.org/wiki?curid=730612", "title": "Karel Benetka", "text": "Karel Benetka\n\nKarel Benetka (* 6. září 1938 Praha) je grafik a malíř, autor kresleného humoru a ilustrátor.\n\nBenetka publikuje kreslený humor již od roku 1968, zejména v časopisech (\"MY\", \"Květy\", \"Vlasta\", \"Interpress\", \"Ahoj\", \"Křížem krážem\", \"Svět ženy\" aj). Známý je také svoji tvorbou pro děti – omalovánky, básničky a kresby zvláště pro časopis \"Klokánek\" a \"Pastelka\".\n\nAbsolvoval SOŠV Hollarova v Praze a poté Soukromá studia malířství a sochařství (Vraštil; Nedvěd; Koukolský; Pangrác). Pravidelně podporuje svými obrazy konto Bariéry.\n\nIlustroval řadu učebnic pro základní i střední školy např.:\n\n"}
{"id": "730624", "url": "https://cs.wikipedia.org/wiki?curid=730624", "title": "Jeff Bezos", "text": "Jeff Bezos\n\nJeffrey Preston „Jeff“ Bezos (* 12. ledna 1964) je americký podnikatel. Je zakladatelem, prezidentem, výkonným ředitelem (CEO) a velkoakcionářem amerického internetového portálu a zasilatelského obchodního řetězce Amazon.com. Od roku 2017 bývá označován jako nejbohatší muž planety.\n\nNarodil se jako Jeffrey Preston Jorgensen v americkém Albuquerque. Matka Jacklyn Gise Jorgensen pocházela z převážně farmářské rodiny. Její dědeček přitom pracoval v \"US Atomic Energy Commission\", což je státní agentura pro atomovou energii. Jeff Bezos byl na jeho ranči často o prázdninách. Její manželství s Bezosovým otcem, Tedem Jorgensenen, trvalo pouze rok. Po třech letech se provdala za Miguela Bezose, který Jeffa Bezose adoptoval.\n\nUž od mala měl Bezos technické nadání. Po dokončení střední školy šel studovat fyziku na Princetonskou univerzitu, brzy však přešel na informatiku, kde patřil k nejlepším v ročníku. Během studia byl členem různých studentských organizací, mj. studentské organizace pro výzkum vesmíru. Po dostudování v roce 1986 pracoval jako informatik na Wall Streetu pro různé společnosti.\n\nV roce 1993 se Bezos oženil a s manželkou roz. Mackenzie má čtyři děti. Koncem roku 2018 však manželé Bezosovi požádali o rozvod, který je od roku 2019 právně platný. Rozvedená manželka obdržela jako odškodnění mj. 4 % akcií firmy Amazon.com, což z ní učinilo jednu z nejbohatších žen světa. Jeff Bezos si ponechal 11 % těchto akcií.\n\nBezos je libertarián. V roce 2012 spolu s manželkou darovali 2,5 mil. dolarů na kampaň při referendu o stejnopohlavních manželstvích, opakovaně také finančně podpořil Republikány. V témže roce pak financoval expedici, která ze dna Atlantského oceánu vyzdvihla část rakety Saturn V, která byla použita při misi Apollo 11. V roce 2013 vložil 42 mil. dolarů do projektu Clock of the Long Now, který má za cíl výrobu hodin, které mají vydržet fungovat min. 10 000 let.\n\nV roce 1994 založil ve své garáži společnost Amazon.com, zabývající se zpočátku pouze prodejem knih. Přestěhoval se z New Yorku do Seattlu, kde měl lepší technické zázemí. Podnikatelský záměr Amazonu vytvořil cestou autem do Texasu, zatím co jeho manželka řídila. Díky Amazonu se z Bezose stal jeden z předních internetových podnikatelů a miliardářů, v roce 2013 odhadl časopis Forbes hodnotu majetku Bezose na 25,2 mld. dolarů, když většinu majetku tvoří právě akcie společnosti Amazon.\n\nV roce 2000 založil společnost Blue Origin, která podniká v oblasti vesmírné turistiky a vynášení nákladu na oběžnou dráhu.\n\nV roce 2013 zakoupil od společnosti Washington Post Company významný deník \"The Washington Post\".\n\nNa přelomu let 2016 a 2017 získal Bezos (potažmo Amazon) 600 milionů dolarů ve smlouvě se CIA, kdy pro tuto organizaci poskytuje cloudové služby.\n\nV roce 2018 byl Jeff Bezos časopisem \"Forbes\" vyhlášen nejbohatším člověkem celého světa. Jeho tehdejší podíl 17 % na společnosti Amazon stoupl díky nárůstu ceny jejích akcií natolik v hodnotě, že Bezosovi byl přičítán majetek ve výši 118,5 miliardy dolarů, podle jiného zdroje 112 miliard dolarů. Tím se Bezos dostal na pozici jediného člověka s „dvanácticiferným“ majetkem a předstihl Billa Gatese, který byl hodnocen na 90 miliard dolarů. Třetí je velkoakcionář společnosti Berkshire Hathaway Warren Buffett s majetkem 84 miliard dolarů. Tito tři muži vlastní víc, než polovina (zhruba 160 milionů) občanů Spojených států amerických.\n\nV cameo roli se v roce 2016 objevil ve filmu \"\", kde ztvárnil mimozemského důstojníka Hvězdné flotily.\n"}
{"id": "730625", "url": "https://cs.wikipedia.org/wiki?curid=730625", "title": "Přehrada Dry Falls", "text": "Přehrada Dry Falls\n\nPřehrada Dry Falls je 37 metrů vysoká a téměř 3 kilometry dlouhá přehrada v americkém státě Washington, přesněji nedaleko města Coulee City v okrese Grant. Byla postavena v roce 1949 jako část projektu Columbia Basin Project Ministerstva rekultivace Spojených států amerických. Voda z řeky Columbie, kterou přehrazuje přehrada Grand Coulee, putuje krátkým kanálem do starodávného, dříve suchého říčního koryta Grand Coulee, na němž se nachází přehrada Dry Falls. Voda z řeky Columbie tedy vyplňuje Grand Coulee vodou, takže v korytě vzniklo Banksovo jezero. Z přehrady Dry Falls putuje voda do zavlažovacího projektu, jehož hlavní kanál ji zavádí do jezera Billyho Clappera.\n\n"}
{"id": "730628", "url": "https://cs.wikipedia.org/wiki?curid=730628", "title": "Kato", "text": "Kato\n\nKato, vlastním jménem Adam Svatoš (* 16. června 1979), je český rapper a DJ, povoláním textař v reklamní agentuře.\n\nDříve působil jako Deph ve formaci Chaozz, kde také psal všechny texty. Jako boční projekt 3D nahrál s Philipem Nikwé album \"Alpha & Omega a\" jako Rigor Mortiz vydal temně atmosférické album \"Až na věky\". Později založil vlastní projekt Prago Union, se kterým získal v roce 2010 za desku \"Dezorient Express\" cenu Anděl v kategorii Hip hop & R'n'B. Je prakticky bez zubů, o které přišel kvůli rodinným dispozicím, problémům se štítnou žlázou a špatné životosprávě. Je brán za jednoho z nejlepších českých hiphopových tvůrců. Sám dokáže nahrát celé album (beaty, text, rap). Na 1. máje 2012 spolu s rappery Lipem a Bonusem vydali protestsong \"Trvalo tři generace\". V roce 2013 vydal desku \"Vážná hudba\", v červenci roku 2016 vydal další, tentokrát tématickou desku \"Smrt žije\".\n\nNa album coverů Davida Kollera \"David Koller & Friends\" (2016) nahrál píseň \"Jo, aha\".\n\nV rozhovoru z roku 2017 prozradil práci na dalším albu, mluvil i o možném featuringu s legendárním rapperem KRS-One. Zmiňované album nahrál v novém studiu umístěném v maringotce a datum vydání bylo stanoveno na 1. listopad 2019. Album se jmenuje Perpetuum promile a obsahově navazuje na to předposlední z roku 2016. Součástí CD je i skladba Průvan nahraná se skupinou Chaozz na jaře 2018.\n\nKatem byla také inspirována postava Plecha (Jiří Mádl) ve filmu Modelář (2020). Původně v tomto filmu měl hrát sám sebe, nakonec ale režisér Petr Zelenka vybral právě Mádla.\n\nDiskografie:\n\n\n"}
{"id": "730631", "url": "https://cs.wikipedia.org/wiki?curid=730631", "title": "Ďáblova přehrada", "text": "Ďáblova přehrada\n\nĎáblova přehrada (\"angl. Diablo Dam\") je jedna ze tří přehrad na horním toku řeky Skagit v okrese Whatcom v americkém státě Washington. Je částí hydroekologického projektu řeky Skagit, který zajišťuje velké množství elektrické energie pro město Seattle. V roce 1917 se začalo pracovat na desetikilometrovém tunelu skrz Ďáblův kaňon a poté byla postavena i elektrárna. Zatímco pracovníci museli vydržet extrémní klimatické a horské podmínky, úředníci společnosti Seattle City Light měli na starost politiku a diplomacii celé záležitosti. V roce 1930 byla přehrada postavena a o šest let později začala vyrábět elektřinu.\n\nVýsledkem byla elektřinu generující přehrada, jejíž nádrž dostala jméno Ďáblovo jezero. V době dokončení stavby byla přehrada se svými 119 metry nejvyšší přehradou světa. Voda vstupuje do dvou generátorů, které mají kapacitu po 64,5 megawattech.\n\nJezero je domovem pro různé druhy ryb, mezi které patří pstruh duhový, \"Oncorhynchus clarkii\", siven americký a federálně ohrožený siven velkohlavý. Jedná se o populární destinaci kajakářů a kanoistů. Unikátní tyrkysové zbarvení vody je přičítáno ledovcům, které z hornin vyřezávají jemný prášek, který se do jezera dostává skrz četné horské potoky. Prášek pak zůstává v jezeře a barví jeho vodu do tyrkysova.\n"}
{"id": "730638", "url": "https://cs.wikipedia.org/wiki?curid=730638", "title": "Carská rodina", "text": "Carská rodina\n\nCarská rodina může odkazovat na: \n"}
{"id": "730642", "url": "https://cs.wikipedia.org/wiki?curid=730642", "title": "Čchung-cuo", "text": "Čchung-cuo\n\nČchung-cuo ( , pchin-jinem \"Chóngzuǒ\") je městská prefektura v Čínské lidové republice. Náleží k autonomní oblasti Kuang-si a je domovem jedné z největších populací Čuangů – více než 88 % z dvou milionů obyvatel, kteří v prefektuře žijí, jsou Čuangové.\n\nČchung-cuo leží na jihozápadě autonomní oblasti Kuang-si. Hraničí s Nan-ningem na východě, s Paj-se na severu, s Fang-čcheng-kangem na jihovýchodě a s Vietnamem na jihu a západě.\n\nMá rozlohu 17 345 čtverečních kilometrů, z čehož je přes sedm tisíc kilometrů zalesněno.\n"}
{"id": "730644", "url": "https://cs.wikipedia.org/wiki?curid=730644", "title": "Televizní film", "text": "Televizní film\n\nTelevizní film je označení pro takové filmové nebo jiné audiovizuální dílo, které primárně vzniklo pouze a výhradně pro uvádění v televizi, není tedy určeno pro promítání v kinech, a to bez ohledu na to, zdali bylo natočeno klasickou televizní technikou, nebo bylo použito běžné filmové techniky. Některé televizní filmy mohou být rozděleny do více dílů, obvykle však ne více než do tří.\n\nObdobným dílem, ovšem s významným prvkem seriality, jsou televizní seriály.\n\nV dřívějších dobách se obvykle jednalo i o velmi zásadní technický rozdíl, neboť televizní technika (vlivem svého pozdějšího vzniku, způsobu televizního provozu a komerčního a ekonomického zabezpečení) byla jen velmi málo kompatibilní s prostředky běžně využívanými klasickou kinematografií. Běžný analogový televizní záznam obrazu (analogový videozáznam) šlo jen velice obtížně přenášet na filmový pás a poté jej promítat v kinech.\n\nTelevizní film kdysi tvořil zcela samostatnou a specifickou část kinematografie, která se od klasické kinematografie zpočátku výrazně odlišovala nejen technicky a organizačně, ale i používanými tvůrčími a uměleckými postupy.\n\nV současnosti, s prudkým rozvojem elektroniky a digitální techniky, tyto technické a umělecké komplikace postupně mizí, takže je možné totéž audiovizuální dílo zpracovat jak ve formě klasického filmu určeného pro promítání v kinech, tak pro uvádění v televizi – například český film \"Saturnin\" byl uváděn také jako \"stejnojmenný televizní seriál\".\n\nRozdíly se postupně stírají a oba systémy jsou dnes technicky běžně převoditelné. Česká filmová pohádka \"Anděl Páně\" režiséra Jiřího Stracha byla původně zamýšlena jakožto klasický televizní film, nakonec ale byla běžně promítána v kinech.\n"}
{"id": "730647", "url": "https://cs.wikipedia.org/wiki?curid=730647", "title": "Svatoš", "text": "Svatoš\n\nPříjmení Svatoš má více nositelů:\n\n"}
{"id": "730651", "url": "https://cs.wikipedia.org/wiki?curid=730651", "title": "Deportace na Zimní velodrom v Paříži", "text": "Deportace na Zimní velodrom v Paříži\n\nDeportace na Zimní velodrom v Paříži (ve francouzských dějinách označovaná jako \"Rafle du Vélodrome d'Hiver\" neboli \"Razie Zimního velodromu\") probíhala ve dnech 16.–17. července 1942 v Paříži. Jednalo se o nejrozsáhlejší hromadné zatýkání židovského obyvatelstva ve Francii během druhé světové války. Během dvou dnů byly zatčeny 13 152 osoby z Paříže a předměstí. Sběrným střediskem se stal Zimní velodrom, odkud byly osoby dále deportovány do vyhlazovacích táborů. Na zátahu se podílelo i 9 000 pařížských policistů a četníků.\n\nEvidence francouzských židů probíhala již od roku 1940 na základě údajů z předchozích sčítání lidu od roku 1866.\nGenerální tajemník státní policie René Bousquet a generální komisař pro židovské otázky Louis de Darquier Pellepoix se poprvé setkali 4. července 1942 v sídle gestapa v Paříži s plukovníkem SS a kapitánem Helmutem Knochenem a Theodorem Danneckerem, generálním ředitelem Německé policie ve Francii. Druhé jednání proběhlo 7. července za přítomnosti dalších představitelů policie. Zde se projednaly základní organizační otázky. Kapitán SS Dannecker oznámil, že zátah se bude týkat rovněž všech německých, rakouských, polských, českých, ruských i dalších skupin židů všech věkových skupin. Výjimka byla stanovena pro ženy v pokročilém stupni těhotenství nebo kojící. 22 000 zahraničních židů bude deportováno do sběrných středisek kolem Paříže v Drancy, Compiègne, Pithiviers a Beaune-la-Rolande. K tomu dostane pařížská policejní prefektura vyhotovené seznamy osob určených k zatčení. Děti pod 15-16 let budou svěřeny Všeobecnému svazu židů ve Francii a budou rovněž umístěny v internačních střediscích.\n\nTheodor Dannecker se setkal 10. července 1942 s Adolfem Eichmannem a ve stejný den rovněž jednal v sídle generálního komisariátu pro židovské otázky s Heinzem Röthkem, Ernstem Heinrichsohnem a dalšími představiteli policejní prefektury, jakož i se zástupci SNCF a veřejné sociální péče.\n\nDne 12. července vydal ředitel městské policie v Paříži Émile Hennequin rozkaz, aby strážníci a inspektoři po ověření identity židů provedli okamžité zatčení, nediskutovali s nimi, neprojednávali jejich zdravotní stav apod. Všichni židé měli být převezeni do sběrných center. Úkony měly být prováděny s maximální rychlostí, bez zbytečných slov a komentářů. \n\n13. července 1942 vydala policejní prefektura oběžník o zatčení a shromáždění všech 27 391 zahraničních židů žijících v okupované Francii.\n\nNakonec došlo k zátahu o něco později. Německé orgány raději počkaly až po 14. červenci (výročí dobytí Bastilly) i přes to, že se v okupační zóně tento den jako státní svátek neslavil, neboť panovaly obavy z reakce civilního obyvatelstva. Proto hromadné zatýkání proběhlo až během 16. a 17. července. Některým lidem se podařilo uniknout díky varování odboje nebo některých policistů.\n\nPo zatčení byla část židů převezena autobusy do koncentračního tábora v Drancy severně od Paříže. Další část byla shromážděna v 15. obvodu na Zimním velodromu, který sloužil jako dočasné vězení. Asi 7 000 lidí zde bylo uzavřeno pět dní bez jídla jen s jedním přívodem vody. Ti, kteří se snažili uprchnout, byli zabiti na místě. Asi sto zatčených spáchalo sebevraždu. Poté byli vězni převezeni do táborů v Drancy, Beaune-la-Rolande a Pithiviers v departementu Loiret a odtud deportováni do vyhlazovacích táborů na území Třetí říše.\n\nV Paříži bylo zatčeno 13 152 osob, což činilo více než čtvrtinu z celkového počtu 42 000 francouzských židů poslaných v roce 1942 do Osvětimi. Z nich se po skončení dálky vrátilo jen 811. Z Pařížanů přežilo jen 25 dospělých a několik dětí.\n\nAčkoliv byl dán policii příkaz, že se zátah nevztahuje na děti mladší 16 let (tento věk byl stanoven, aby se vytvořilo zdání, že lidé budou posláni do Německa na práci), zrušil ministr Pierre Laval posléze tento rozkaz z „humanitárních důvodů“, aby nebyly rodiny odděleny. V té době však již jejich rodiče byli deportováni a hlavní důvodem bylo najít řešení problému židovských dětí bez rodičů. Nejmladší dítě poslané do Osvětimi na Lavalův rozkaz mělo 18 měsíců.\n\nV roce 1979 byl Jean Leguay, zástupce generálního tajemníka Národní policie v okupované zóně, obžalován za svou účast při organizování zátahu, ale zemřel v roce 1989 před tím, než byl v roce 1993 odsouzen.\n\nV roce 1993 byl 16. červenec stanoven jako \"Národní den na památku obětí rasistického a antisemitského pronásledování spáchaných vládou Francouzské státu 1940-1944\". V roce 2000 byl změněn na \"Národní den na památku obětí rasistických a antisemitských trestných činů Francouzského státu a na počest Spravedlivých mezi národy ve Francii\".\n\nV roce 1986 bylo náměstí nedaleko bývalého velodromu pojmenováno na \"Place des Martyrs-Juifs-du-Vélodrome-d'Hiver\" (Náměstí židovských mučedníků ze Zimního velodromu). 17. července 1994 byl slavnostně otevřen památník zátahu na \"Promenade du quai de Grenelle - Square des Martyrs Juifs\". U památníku se každý rok 16. července koná pietní akt.\n\nV roce 1976 byl s tématem zátahu natočen film \"Pan Klein\" s Alainem Delonem v hlavní roli. Další film o tomto tématu \"La Rafle\" byl natočen v roce 2010 a v Česku se distribuoval pod názvem \"Odsun\". Jean Reno obsadil hlavní roli po boku Mélanie Laurentové. V tomto roce byl o této historické události natočen další francouzský film s názvem \"Klíč k minulosti\" (v orig. \"Elle s'appelait Sarah\") s Kristin Scott-Thomas v hlavní roli.\n\nCyklistická aréna na které byli zadržovaní židé se nacházela na rohu ulic Boulevard de Grenelle a Rue Nélaton a v roce 1959 byla zbořena. Na její místě vznikla obytná zástavba a pomník, který vytvořil polský sochař Walter Spitzer, který přežil Osvětim. Mezi deportovanými nebyli jen obyvatele \"Francie\", ale také uprchlíci z \"Polska, Německa\" a také \"Československa\". Francii po válce dlouho trvalo, než roli státu v deportacích francouzských Židů přiznala. Teprve v roce 1995, krátce po svém prvním zvolení, pronesl prezident Jacques Chirac historická slova, na něž po desetiletí židovská komunita čekala. \"Zločinnému běsnění okupanta sekundovali Francouzi, francouzský stát,\" řekl Chirac. \"\"Francie tehdy učinila nenapravitelnou věc. Zpronevěřila se svému slovu a své chráněnce vydala katům,\"\" dodal.\n\n"}
{"id": "730652", "url": "https://cs.wikipedia.org/wiki?curid=730652", "title": "Grigoriopolský rajon", "text": "Grigoriopolský rajon\n\nGrigoriopolský rajon (moldavsky \"Районул Гпигориопол/Raionul Grigoriopol\", rusky \"Григориопольский район\", ukrajinsky \"Григоріопольський район\") je jedním ze sedmi okresů mezinárodně neuznané Podněsterské moldavské republiky. Administrativním centrem je město Grigoriopol. Grigoriopolský rajon se nachází ve střední části Podněstří, na severou sousedí s Dubossarským rajonem, na jihu se Slobodzejským rajonem, na západě s vlastním Moldavskem a na východě s Ukrajinou. Z pohledu moldavských zákonů i mezinárodního práva je samotná existence Podněstří, stejně jako jeho administrativní dělení, protiústavní a jedná se o součást de facto neexistující Autonomní územně správní jednotky se zvláštním statusem Podněstří. Grigoriopolský rajon vznikl 12. října 1924 jako součást tehdejší Moldavské autonomní sovětské socialistické republiky.\n\nNa území rajonu žilo roku 2004 dle sčítání lidu 48 000 obyvatel, z toho 65% Moldavanů, 17% Rusů a 15% Ukrajinců.\n\nDo Grigoriopolského rajonu spadá 1 město (Grigoriopol), 4 osady (Glinoje, Karmanovo, Kolosovo, Majak) a 19 venkovských sídel pod správou 11 selsovětů (venkovských rad).\n\n\n\"Poznámka: České přepisy názvů obcí vychází z jejich ruských jmen, v Podněstří mají oficiální postavení i názvy moldavské a ukrajinské.\"\n"}
{"id": "730653", "url": "https://cs.wikipedia.org/wiki?curid=730653", "title": "Přírodní park Horní Berounka", "text": "Přírodní park Horní Berounka\n\nPřírodní park Horní Berounka se nachází podél horního toku Berounky. Na území města Plzeň, které ale už náleží do přírodního parku, se stékají Radbuza a Úhlava; dále se do nich vlévá ještě Mže – od tohoto místa už se řeka nazývá Berounkou – a Úslava. Geomorfologické členění přírodního parku je velmi rozmanité, území je rozčleněno údolími a složitá stavba se promítá i do rozmanitosti biotopů, které tu jsou chráněny.\n\nPřírodní park Horní Berounka je rozsáhlý a na jeho území se nachází mnoho sídel:\n\nNa území přírodního parku se nachází maloplošně chráněná území:\n"}
{"id": "730655", "url": "https://cs.wikipedia.org/wiki?curid=730655", "title": "Sveti Konstantin i Elena", "text": "Sveti Konstantin i Elena\n\nSveti Konstantin i Elena (cyrilicí \"Свети Константин и Елена\"), v českém překladu Svatí Konstantin a Helena, je černomořské letovisko nacházející se mezi Varnou a Zlatými Písky v Bulharsku. Do roku 1990 se město jmenovalo Družba (cyrilicí Дружба).\n\nVe městě se nachází klášter sv. Konstantina a sv. Heleny z 16. století.\n\nMěsto je známé zejména jako přímořské letovisko s písečnými plážemi a lázněmi využívajícími tamější termální prameny.\n"}
{"id": "730656", "url": "https://cs.wikipedia.org/wiki?curid=730656", "title": "Andy Warhol's Velvet Underground featuring Nico", "text": "Andy Warhol's Velvet Underground featuring Nico\n\nAndy Warhol's Velvet Underground featuring Nico je první kompilační album skupiny The Velvet Underground, vydané v roce 1971.\n"}
{"id": "730657", "url": "https://cs.wikipedia.org/wiki?curid=730657", "title": "Kildinská sámština", "text": "Kildinská sámština\n\nKildinská sámština (\"Кӣллт са̄мь кӣлл\", „Kiillt saam' kiill“) je východosámský jazyk z ugrofinské větve uralských jazyků. Mluví jí zhruba 500–600 lidí v severozápadním Rusku na poloostrově Kola, což z ní činí jazyk s největším počtem mluvčích mezi východosámskými jazyky. V běžné každodenní mluvě ji však používá pouze okolo 100 lidí. Má čtyři dialekty a je zapisována cyrilicí. \n\nKildinská sámština používá cyrilici od 80. let 19. století. Dlouhá samohláska se značí pomocí macronu (např. \"ū\"). V případě, že má písmeno i dieresi, píše se macron nad ní.\n"}
{"id": "730659", "url": "https://cs.wikipedia.org/wiki?curid=730659", "title": "Jaroslav z Hruštice", "text": "Jaroslav z Hruštice\n\nJaroslav z Hruštice (1234–1269) byl český šlechtic z rodu Markvarticů, politik a pravděpodobně také zakladatel hradu Valdštejn.\n\nNarodil se jako nejstarší syn Markvarta II. z Března a Hostilky, snad z rodu Buziců. Jeho rodovým sídlem byla tvrz v Hrušticích u Turnova, podle které se psal. Většinu života žil ve stínu svého bratra Havla z Lemberka. Roku 1239 je uváděn jako purkrabí na hradě Königstein v Budyšínském kraji v Sasku. Další zmínka pochází z roku 1262, kdy je zmiňován jako purkrabí na hradě v Mladé Boleslavi. Zde patřil k posledním podle starého vzoru, nově pracovali jako purkrabí velitelé hradních posádek. Markvartici stáli na straně Václava I. proti jeho synovi Přemyslu Otakaru II. Ten se jim odvděčil darováním majetků, ale po jeho smrti roku 1253 o majetek přišli. V roce 1251 se Jaroslav z Hruštice opět objevuje v politice, když se zúčastnil tažení do Bavorska. Za Přemysla Otakara II. se Jaroslav občas objevuje na královském dvoře, naposledy před Vánoci 1268. O něco dříve se zúčastnil zřeknutí se nároku korutanského knížete Oldřicha na svoji zem ve prospěch Přemysla.\n\nJaroslav z Hruštice bývá v literatuře často zaměňován se svým synovcem Jaroslavem z Turnova (1273–1289).\n\nJaroslav z Hruštice měl 4 syny:\n\n"}
{"id": "730661", "url": "https://cs.wikipedia.org/wiki?curid=730661", "title": "Třetí pětiletka (Jugoslávie)", "text": "Třetí pětiletka (Jugoslávie)\n\nJugoslávský třetí pětiletý plán v letech 1961 – 1965 byl ekonomickou koncepcí ve snaze stanovit kurz, kterým by se mělo ubírat národní hospodářství. Převzal jak úspěšná dědictví druhé pětiletky, tak i její chyby. Snahou jugoslávských komunistů je bylo napravit. Šlo především o částečné zavedení tržních mechanismů (během hospodářské reformy, podniknuté hned první rok pětiletky), které by zvýšily tlak na vedení podniků tak, aby vyráběly efektivně. Druhá pětiletka sice vedla k ohromnému průmyslovému růstu, jejím dědictvím ale také bylo i nemalé množství nerentabilních závodů, které vyráběly draho a kam byli vedoucí mnohdy voleni např. jen díky svým válečným zásluhám. Počáteční úspěchy, které se v Jugoslávii během druhého pětiletého plánu dostavily, navíc vedly k protežování průmyslu před čímkoliv jiným, hnaným myšlenkou, že je to právě zprůmyslnění země, které odstraní všechny domácí problémy.\n\nKomunistické vedení země se do jisté míry střetlo v pohledech, jak situaci vyhodnotit. Konzervativní křídlo ji považovalo za nebezpečný nárůst \"anarchie\" v Jugoslávii, zatímco liberální proud, který měl zájem, aby byly reformy důsledně provedeny, to považoval za stále přežívající příliš velikou roli státu v běhu národního hospodářství.\n\nPodobně jako druhá pětiletka i třetí pětiletý plán se rozhodl řešit problémy s důrazem na regionální specifika. Proto byl zřízen speciální fond pro rozvoj ekonomicky slabých oblastí. Ten byl výsledkem debaty, ve které byla myšlenka, že by se peníze přerozdělovaly v rámci jednotlivých svazových republik a jejich oblastí odmítnut, neboť se ukázalo, že i statisticky nadprůměrné Chorvatsko má oblasti, pro které potřebuje pomoc ze svazového rozpočtu (přesněji tzv. Krajinu, tedy pohraničí s Bosnou a Hercegovinou). Nejvíce investic bylo přislíbeno právě Bosně a Hercegovině (26 %), dále Makedonii (23,6 %) a Kosovu (20 %). Celkem mělo pro méně rozvinuté oblasti být určeno 1,1 bilionu tehdejších dinárů.\n\nUvolnění politiky v oblasti poskytování půjček vedlo k růstu inflace, se kterou se socialistická Jugoslávie velmi palčivě potýkala až do svého konce v 90. letech. Neustále rostoucí ceny životních nákladů donutily komunistické vedení nové pravomoci podnikům vzít, zastavit příliv tržních mechanismů a zmrazit jak ceny, tak i platy. Rok a půl po vyhlášení třetí pětiletky tak byl plán v podstatě opuštěn a skončil. Josip Broz Tito v květnu 1962 na svém projevu ve Splitu vyzval k budování \"jednotné jugoslávské ekonomiky\". Jeho projev byl ostrou kritikou panujících poměrů, která svojí rázností překonala i vedení SKJ.\n"}
{"id": "730662", "url": "https://cs.wikipedia.org/wiki?curid=730662", "title": "Rostislav Pohlmann", "text": "Rostislav Pohlmann\n\nRostislav Pohlmann (* 1. června 1964) je český fyzicky handicapovaný atlet a basketbalista na vozíku (paraplegik). Závodí v kategorii F57, dříve byl zařazen v kategorii F56.\n\nDětství prožil v Hrabišíně v okrese Šumperk. Ve dvaceti letech si zde přivodil úraz při sáňkování na zmrzlém sněhu, který se stal příčinou jeho trvalého zdravotního postižení. Žije v Litovli.\n\nSportu se věnuje od roku 1984. Jako basketbalista působí od sezóny 2000/2001 v profesionálním německém klubu RSC-Rollis Zwickau, se kterým získal v letech 2002 a 2009 dva mistrovské tituly. Je také dlouholetým kapitánem české vozíčkářské basketbalové reprezentace. Na mezinárodním poli dosáhl velkých úspěchů jako atlet. Věnuje se hodu diskem a oštěpem i vrhu koulí. účastnil se již letních paralympijských her 1996 v Atlantě, kde v oštěpu získal stříbrnou medaili, v kouli i disku byl čtvrtý. Na LPH 2000 v Sydney zopakoval umístění v oštěpu a disku, ve vrhu koulí skončil na páté příčce. O čtyři roky později na letní paralympiádě v Athénách zvítězil v disku a v oštěpu vybojoval bronz. V Pekingu 2008 získal v oštěpu i disku bronzové medaile, o čtyři roky později v Londýně získal stříbro v hodu diskem. Medaile přivezl i z evropských a světových šampionátů. Na mistrovství Evropy 2001 v Nottwilu vybojoval zlato v oštěpu a bronz v kouli, z mistrovství světa 2002 v Lille přijel se zlatou medailí z disku a se stříbrnou z oštěpu. Na ME 2003 v Assenu získal tři medaile: zlato v disku a oštěpu a stříbro ve vrhu koulí. Z evropského šampionátu 2005 v Espoo přivezl stříbrnou medaili z hodu oštěpem, z mistrovství světa 2006 v Assenu zlatou z oštěpu a stříbrnou z hodu diskem. Zúčastnil se i MS 2011 v Christchurchi, kde v disku skončil na čtvrtém místě a v oštěpu na šesté příčce.\n"}
{"id": "730665", "url": "https://cs.wikipedia.org/wiki?curid=730665", "title": "Svatá válka (píseň)", "text": "Svatá válka (píseň)\n\nSvatá válka (rusky Священная война) je sovětská vojenská píseň. Jejím autorem je Vasilij Ivanovič Lebeděv-Kumač a hudbu složil zakladatel pěveckého a tanečního souboru Alexandrovců, Alexandr Vasiljevič Alexandrov. \n\nSlova písně se objevila už 24. června 1941, dva dny po přepadení Sovětského svazu německým Wehrmachtem, v novinách \"Izvěstija\", přičemž Alexandrov za další dva dny složil hudbu. Už 27. června píseň doprovázela na Běloruském nádraží v Moskvě odcházející vojáky. Od 15. října 1941, kdy německá vojska okupovala Kalugu, Ržev a Kalinin, ji začal rozhlas vysílat každý den, a to hned po úderech moskevského orloje. Píseň byla záměrně pouštěna vojákům odcházejícím do boje, aby v nich vyvolala statečnost a odhodlání bojovat za svou zemi. Například sovětský veterán Anatolij Kozlov uvedl, že píseň posilovala jednotku, ve které sloužil, na duchu a vedla ji k vítězství. To později uznal i Winston Churchill, který měl možnost si ji poslechnout během Jaltské konference a následně ji označil jako \"„tajnou hudební zbraň“\". \n\nPíseň se stala symbolem nezlomitelného odporu a odhodlání sovětského lidu v boji s fašismem a dodnes se při oslavách konce války hraje. Mimo jiné se objevila i v mnohých filmech, např. i v epopeji Jurije Ozerova \"Boj o Moskvu\", kde píseň v zákopech vojákům zpívají právě Alexandrovci. Tento vojenský soubor ji má ve svém repertoáru dodnes.\n\n<score>\n\\relative e' {\n\\addlyrics {\nВста -- вай, стра -- на о -- гром -- на -- я,\nВста -- вай на смерт -- ный бой…\n</score>\n\n"}
{"id": "730666", "url": "https://cs.wikipedia.org/wiki?curid=730666", "title": "Debustrol", "text": "Debustrol\n\nDebustrol je česká thrash metalová skupina z Mladé Boleslavi. Skupina byla založena v prosinci roku 1986 kytaristou Kolinsem a bubeníkem Melmusem a patří mezi hlavní průkopníky thrash metalu na území tehdejšího Československa.\n\n\n\n\n"}
{"id": "730672", "url": "https://cs.wikipedia.org/wiki?curid=730672", "title": "Synagoga ve Vítkovicích", "text": "Synagoga ve Vítkovicích\n\nSynagoga ve Vítkovicích byla synagoga templového typu, která stála v ostravské městské části Vítkovice (do r. 1924 samostatné město) od roku 1911 do léta roku 1939, kdy byla vypálena nacisty. Z více jak 10 tisíc židovských občanů Velké Ostravy jich v koncentračních táborech během holokaustu zahynulo přes osm tisíc, další padli jako vojáci v uniformách čs. exilových armád. Po skončení války se r. 1945 se do Ostravy vrátilo asi 500 osob, z nichž téměř všichni po r. 1948 a 1968 emigrovali do Izraele, Anglie, Austrálie, USA či Západního Německa. Dnešní Židovská obec v Ostravě čítá něco málo přes sto členů, mnoho židovských \"Ostravaku\" však žije v Izraeli, SRN a USA a ke svému rodnému městu se i dnes, po více jak 70 letech od emigrace, hrdě a s láskou hlásí.\n\nVzhledem ke komplikovanému územně-správnímu vývoji celého Ostravska je vymezení historie Židů pouze ve Vítkovicích značně problematické. Existují údaje o židovském obyvatelstvu v Polsko-ostravské a Moravské Ostravě z 19. století, posléze sčítání obyvatel, které však zahrnuje oblast tzv. Velké Ostravy. Údaje exkluzivně pro Vítkovice buď vůbec neexistují, či doposud nejsou známy.\n\nVítkovice byly ještě na počátku 19. století chudičká zemědělská vesnice poblíž Ostravy o několika desítkách adres. Výhodou Vítkovic však byla strategická poloha poblíž bohatých ostravských ložisek uhlí, beskydských zdrojů železné rudy a vody z Ostravice.\n\nV roce 1843 koupil huť Salomon Mayer Rothschild, bohatý židovský podnikatel, a započal tak raketový vzestup oblasti na pulzující moderní město. Zakládají se doly, fabriky, domy, ulice. Do Vítkovic se zejména během druhé poloviny 19. století stěhuje z okolních oblastí, ale i odjinud z monarchie stále čím dál tím víc obyvatel, které hledá uplatnění ve zdejších podnicích a průmyslu. Jedná se zejména o chudé venkovské dělníky a také nižší a střední židovskou třídu, především z Haliče, Bukoviny, Podkarpatské Rusi, ale také ze Slezska, Čech, Moravy či Německa a Rakouska.\n\nOd konce 19. století fungovala v Zábřehu n. O. samostatná synagoga, svým charakterem spíše modlitebna, v ulici Ruské (Palackého) čp. 210. Pozemek byl roku 1891 zakoupen \"Leopoldem Rufeisenem\" a r. 1894 předán do vlastnictví židovského náboženského spolku, aby zde byla vystavěna synagoga. Jednalo se o jednoduchou, jednopatrovou, samostatně stojící zděnou stavbu obdélníkového tvaru o rozměrech 24 x 12 m na trojúhelníkové parcele. Naprostá strohost architektonického slohu nevypovídala nic o charakteru budovy, snad jen dvě droboučké věžičky na valbové střeše napovídaly, že se nejedná o obytný dům. V r. 1907 přistavěl zednický mistr František Najman na dvoře záchody a místnost pro košerování drůbeže. Budova byla vypálena 7. června 1939, dnes je na její místě malý školní park.\n\nDůvody stavby vítkovické synagogy byly dvojí. Jednak kapacita hrušovské i Hlavní ostravské synagogy přestávala na začátku 20. století již stále stoupajícímu množství ostravských Židů kapacitně stačit, hlavně ale byly oba dva svatostánky značně vzdáleny pro dosažení pěším způsobem, a to až hodinu chůze z centra Vítkovic. V první dekádě 20. století tedy bylo rozhodnuto o stavbě vítkovického templu, který by důstojně reprezentoval zdejší židovskou pospolitost, její vyšší sociální status i vesměs přináležitost k reformnímu ritu judaismu. Za architekta byl vybrán zkušený moravskoslezský židovský projektant a stavitel Felix Neumann, žák slavného Wilhelma Stiassného, který již měl za sebou v Ostravě i okolí mnoho úspěšných realizací, zejména obytných a obchodním domů, ale i institucí, jako např. Německý spolkový dům. či obchodní dům Rix.\n\n"}
{"id": "730675", "url": "https://cs.wikipedia.org/wiki?curid=730675", "title": "Fang-čcheng-kang", "text": "Fang-čcheng-kang\n\nFang-čcheng-kang ( , pchin-jinem \"Fángchénggǎng\") je městská prefektura v Čínské lidové republice. Nachází se na jižním kraji autonomní oblasti Kuang-si u hranice s Vietnamem, má rozlohu 6 181 čtverečních kilometrů a v roce 2004 v ní žilo zhruba tři čtvrtě miliónu obyvatel. Z toho bylo 54,46 % Chanů, 40 % Čuangů a 3,73 % Jaů.\n\nFang-čcheng-kang je jedním ze dvou velkých čínských přístavů v Tonkinském zálivu, tím druhým je Pej-chaj.\n\n\n"}
{"id": "730677", "url": "https://cs.wikipedia.org/wiki?curid=730677", "title": "The Best of The Velvet Underground: Words and Music of Lou Reed", "text": "The Best of The Velvet Underground: Words and Music of Lou Reed\n\nThe Best of The Velvet Underground: Words and Music of Lou Reed je kompilační album skupiny The Velvet Underground, vydané v roce 1989 u Verve Records. Album obsahuje skladby ze studiových alb \"The Velvet Underground & Nico\" (1967), \"White Light/White Heat\" (1968), \"The Velvet Underground\" (1969), \"Loaded\" (1970), \"VU\" (1985) a \"Another View\" (1986).\n\n"}
{"id": "730684", "url": "https://cs.wikipedia.org/wiki?curid=730684", "title": "Karel Komzák starší", "text": "Karel Komzák starší\n\nKarel Komzák st. (4. listopadu 1823 Netěchovice – 19. března 1893 Netěchovice) byl český kapelník a skladatel, otec Karla Komzáka mladšího.\n\nKarel Komzák starší byl zakladatelem rodinné hudební tradice. Jeho otec byl kovářem na panství Koloděje nad Lužnicí u Vratislavů z Mitrovic, jeho matka byla zámecká komorná. V Kolodějích také absolvoval základní školu. Hudební vlohy se ukázaly již v dětství. Od 6 let hrál na housle a v devíti letech již zastupoval varhaníka při bohoslužbách v kolodějské zámecké kapli a bavil zámecké hosty. Otec trval na tom, aby se naučil řádně německy a syna nechal zapsat do školy v pohraniční obci Weikertschlag v Dolním Rakousku. Po dvou letech pokračoval ve studiu na pedagogickém ústavu v Českém Krumlově. Již v této době hrál na téměř všechny hudební nástroje a zvládal řízení chrámového sboru.\nV roce 1842 odešel do Prahy, studoval na varhanické škole a rozšiřoval si i pedagogické vzdělání. Po návratu do Netěchovic dostal, na přímluvu hudbymilovné hraběnky Terezie Vratislavové, místo podučitele v Kolodějích nad Lužnicí. Měl tak možnost se věnovat dále hudbě. Hrál ve vesnických kapelách, vedl hudbu vltavotýnských rodáků a působil jako varhaník v zámecké kapli, i v kostelech okolních obcí.\n\nDalší příznivkyně, hraběnka Karolina Marie Anna Vratislavová, mu dopomohla k místu vychovatele a varhaníka v \"Zemském ústavu pro choromyslné\", kde působil plných 19 let. Z pacientů dokonce sestavil orchestr, se kterým koncertoval i před císařem Františkem Josefem.\n\nV roce 1854 absolvoval kurs instrumentace u \"Pražského vojenského spolku\" a založil salónní orchestr, který si brzy získal velkou oblibu. Hrál zejména dobové tance (čtverylky, polky, třasáky, kvapíky a valčíky) a pořádal koncerty na Střeleckém ostrově a na Žofíně. Vystupoval s velkým úspěchem i v zahraničí. V tomto souboru hrál na violu Antonín Dvořák. Mezi ním a Komzákovou rodinou vznikly přátelské vztahy. Dvořák byl jejich častým hostem a učil dceru Marii hře na klavír. Kromě svého orchestru řídil Komzák také kapelu \"Sboru pražských ostrostřelců\", která se pod jeho vedením stala nejlepším tělesem ze všech pražských pluků. V té době začal komponovat. Jeho první skladbou byla čtverylka \"Kamelie\" (\"Camelien – Quadrille\"). Získala 1. místo v soutěži Hoffmannova nakladatelství. Když bylo v roce 1862 otevřeno Prozatímní divadlo, dostal Komzákův orchestr nejprve nabídku k hostování a později se stal stálým divadelním orchestrem.\n\nPostavení divadelního kapelníka však skladatele neuspokojovalo. V roce 1865 přijal nabídku na místo vojenského kapelníka \"11. pěšího píseckého pluku\". V době nástupu do funkce sídlil pluk v Tridentu v Itálii (tehdy součást Rakouska). Pluk často měnil místo pobytu. Od roku 1866 sídlil pluk v Linci, od r. 1871 v Hradci Králové, od r. 1874 v Praze a od r. 1877 v Plzni. Komzákova kapela tak získávala stále větší slávu a popularitu v celém Rakousku. Na repertoáru měla populární skladby Johanna Strausse, Franze von Suppé a Verdiho a také líbivé skladatelovy úpravy českých národních písní, což přispívalo k jeho oblibě.\n\nV době působení pluku v Plzni, hostovala kapela i v lázeňských letoviscích Karlových Varech a Mariánských Lázních. V letech 1879-1880 nastudoval pro tato vystoupení i \"Slovanské tance\" Antonína Dvořáka. V roce 1881 převzal řízení kapely německého \"pěšího pluku č. 74 Nobile\". U tohoto pluku vládla železná německá disciplina a kapela dostala zákaz hrát české národní písně. 9. října 1881 kapela tento zákaz porušila a zahrála píseň \"Kdybys měla má panenko sto ovec\". Obecenstvo se přidalo a celý koncert se změnil v bouřlivou demonstraci. Výsledkem toho všeho bylo, že kapelník podal výpověď a požádal o definitivní pensionování. Nechal se však přemluvit a pokračoval v činnosti jako kapelník \"88. pěšího berounského pluku\" posádkou v Praze. Zákaz uvádění českých písní byl sice vydán všem vojenským kapelám, ale obecenstvo si vynutilo, aby byl brzy odvolán.\n\nV roce 1888 odešel na odpočinek již definitivně. Dále však komponoval a jeho skladby byly uváděny zejména na koncertech jeho syna Karla, který se stal rovněž oblíbeným a slavným kapelníkem.\n19. března 1893 podlehl záchvatu mrtvice. Pohřben byl za obrovské účasti obyvatel z okolí na hřbitově v Týně nad Vltavou. V jeho díle pokračovali další Karlové: syn a vnuk. Autorství jednotlivých skladeb je dodnes problém i pro hudební vědce. Pokud nejsou díla signována, jsou si žánrem i instrumentační technikou velmi podobná.\n\nKarel Komzák napsal na tři stovky skladeb. Názory na jeho hudbu se v průběhu času značně různily a nejsou dodnes zcela jednotné. Nicméně skutečností zůstává, že jeho směsi národních písní a úpravy operní hudby měly velký význam v národním obrození a přispěly k šíření hudební kultury mezi lidem, který neměl příležitost navštěvovat velké operní domy a koncertní sály.\n\nŽivotopis napsaný jeho dcerou \"Marií Steinbachovou\" a některé rukopisy jsou uloženy v Okresním muzeu v Týně nad Vltavou.\n\n\n\n"}
{"id": "730690", "url": "https://cs.wikipedia.org/wiki?curid=730690", "title": "Josef Jiří Kamenický", "text": "Josef Jiří Kamenický\n\nJosef Jiří Kamenický (11. listopadu 1910, Lískovec – 8. září 1981, Vídeň) byl brněnský malíř.\n\nStudoval na \"Škole uměleckých řemesel\" v Brně (1928-1932) mj. u Karla Truppeho a později dekorativní malbu na Akademie výtvarných umění v Praze (1938–40 a 45–46), mj. u Vratislava Nechleby, Jindřicha Hönicha a prof. Nejedlého. Věnoval se také umělecké fotografii, mj. specificky pojatým aktům (byl členem Fotoskupiny pěti a střediska Purkyně, jeho díla byla vystavena na společných výstavách, mj. Avantgardní fotografie 30. let na Moravě (1981 Olomouc a 1982 Brno).\n\nZa 2. světové války působil v Třebíči a kromě motivů interiérů kostelů (bazilika sv. Prokopa) namaloval i řadu pohledů na toto město. Zde měl také dvě samostatné výstavy. Některé z těchto obrazů si mohli připomenout zájemci o umění v létě 2011 na výstavě Podoby Třebíče.\n\nZabýval se moravským venkovem a také zvyky a náboženskými tradicemi (zejména jsou známa díla s jednotlivými postavami v krojích, strojení nevěsty atd.). Zajímavým motivem je prostředí orientálního trhu (existuje několik variant Prodavačů melounů, často s dvojicí dvou starších bratrů). Vytvořil i různé krajinomalby (Vysoké Tatry, Dubrovník, mořský záliv, město z roku 1970), dále obrazy aktů (Bohyně noci, Ležící dívčí akt s tyrkysovou drapérií), zátiší (šeříky), zvířat (koně), výjimečně i portréty (Starý zálesák, Matčina radost, podobizna JUDr. K. Přerovského). Na členské výstavě Purkyně v roce 1954 se představil olejem z předcházejících o roku Kesony na Lipenské přehradě.\n\nJeho díla jsou ve sbírkách Moravské galerie v Brně, GVU ve Zlíně, Galerie výtvarného umění v Hodoníně.\n\nV 50. letech emigroval do Vídně, kde ale maloval převážně zátiší s květinami často ve stylu holandského malíře 17. stol. Jana Bruegela. Ve Vídni také zemřel. Přesné místo, kde je pochován, není známo. (pozn: V českých zdrojích se převážně uvádí rok úmrtí 1974, v rakouských je pak jako místo narození uvedena Vídeň)\n\nSvé obrazy většinou signoval příjmením Kamenický (výjimečně místo toho uvedl jméno místa, např. H. Lískovec) a zpravidla je nedatoval. V emigraci často používal pseudonymy Josef Steiner, Reinold a Julius Horn (takto se ale jmenoval i jiný český malíř narozený 1900 v Praze-Karlíně). V německy psaných zdrojích se občas vyskytuje forma jeho příjmení jako Kamenitzky.\n\n\n"}
{"id": "730693", "url": "https://cs.wikipedia.org/wiki?curid=730693", "title": "Solnhofenský vápenec", "text": "Solnhofenský vápenec\n\nSolnhofenský vápenec () je pojem, vztahující se k výrazným vrstvám svrchnojurských sedimentů, ležících na území dnešního Bavorska (nedaleko měst Solnhofen a Eichstätt). Tento jemnozrnný litografický vápenec je dlouhodobě těžen a také zkoumán paleontology. Obsahuje totiž velké množství zkamenělin z období svrchní jury (asi před 153-148 miliony let), a to zejména mořských bezobratlých, ryb, ale také dinosaurů a \"praptáka\" archeopteryxe. Tyto organismy obývaly zmíněnou oblast v době, kdy byla rozsáhlým souostrovím s mnoha lagunami na okraji dávného moře Tethys. Zkameněliny z vrstev tohoto vápence jsou dnes umístěny například v \"Jura Museum\" v Eichstättu nebo v \"Bürgermeister Müller Museum\" v Solnhofenu.\n\nMezi významné nálezy z těchto sedimentů patří tyto rody dinosaurů a ptakoještěrů:\n\n"}
{"id": "730694", "url": "https://cs.wikipedia.org/wiki?curid=730694", "title": "Prima (cigarety)", "text": "Prima (cigarety)\n\nPrima (rusky \"Прима\") je značka cigaret vyráběná a rozšířená v zemích bývalého Sovětského svazu. Začaly se vyrábět roku 1970 a díky přiměřené kvalitě za příznivou cenu se staly populárními. Zčásti omezily na sovětském trhu poptávku po tradičních papirosách a přispěly k masovému rozšíření klasických cigaret v Sovětském svazu. V současné době se vyrábí v 25 tabákových továrnách v zemích SNS v mnoha mutacích. V Rusku, ale i v dalších zemích bývalého SSSR, se značka Prima trvale drží na předních místech žebříčků prodejnosti cigaret.\n\n"}
{"id": "730696", "url": "https://cs.wikipedia.org/wiki?curid=730696", "title": "Martha Masters", "text": "Martha Masters\n\nMartha M. Masters je fiktivní postava ze seriálu \"Dr. House\". Je ztvárněna herečkou Amber Tamblynovou (* 14. května 1983). \n\nMartha Masters získala doktorát z matematiky a dějin umění. V epizodě politická objednávka (Office Politics) ji Dr. Cuddyová, ředitelka nemocnice, přijme na volné místo \"třináctky\", která se zatím na nějakou dobu asi v nemocnici ani v seriálu neobjeví, do Houseova týmu.V epizodě \"Family Practice\" ji Dr.House hrozí, že jí vyhodí z lékařské fakulty kvůli jeho osobním problémům, ale Martha si své místo zachová díky své chytrosti.\nMartha je velmi chytrá, což také týmu mnohdy pomůže. Není však schopná pacientům a ani dr. Cuddyové lhát, při čemž se častokrát dostává do hádky s Housem. I když cítí potřebu pacientům neustále říkat jenom pravdu, není to pro pacienty vždy přínosné a často dochází k selhání. Častokrát ji tým ani neřekne všechny informace o pacientovi, protože se bojí, že by pacientovi řekla pravdu a tím ho ohrozila. Má však velmi dobré nápady, a tak jí to zatím stačí aby pokračovala jako důležitá součást Housova týmu.\n\n"}
{"id": "730699", "url": "https://cs.wikipedia.org/wiki?curid=730699", "title": "Letiště Bechyně", "text": "Letiště Bechyně\n\nLetiště Bechyně bylo dobudováno v roce 1954. Od roku 1955 zde působily různé letecké útvary Československé lidové armády. Létaly zde kupříkladu stíhací letouny MiG-15, MiG-19 a nadzvukové MiG-21, které prováděly, mimo jiné, zejména vzdušnou ostrahu československého vzdušného prostoru. Sídlilo zde velitelství 1. stíhací letecké divize ČSLA. V roce 1991 byl zdejší 9. stíhací letecký pluk přejmenován na 9. stíhací bombardovací letecký pluk.\n\nDo historie letiště se zapsalo období let 1970–73, kdy zde probíhala na onu dobu značná investiční činnost za účasti stavebního praporu.\n\nPůsobení leteckých útvarů bylo ukončeno k 31. května 1993, letiště však stále slouží potřebám Armády České republiky.\n\nV letech 1993 až 1995 zde probíhala údržba areálu, v roce 1995 zde také dočasně sídlilo jádro 44. průzkumného praporu. V letech 1998 až 2003 letiště stalo sídlem pro 4. ženijní prapor a 4. průzkumný prapor Brigády rychlého nasazení.\n\nV současné době sem bylo umístěno Velitelství 15. ženijní brigády s jemu podřízeným 151. ženijním praporem, dále zde také sídlí Pohotovostní oddělení Velitelství Vojenské policie Tábor. Celkem zde nyní stále slouží asi 800 vojáků z řad Armády České republiky.\n\nOd 1. ledna 2017 ze základny na letišti v Bechyni létá Letecká záchranná služba pro území jihočeského kraje, kterou zajišťuje Armáda ČR vrtulníky W-3A Sokol. Volací znak LZS Jihočeského kraje je Kryštof 13.\n\nLetištní plocha je občas využívána i pro civilní účely, konají se zde různé motoristické a společenské akce.\n\n\n"}
{"id": "730703", "url": "https://cs.wikipedia.org/wiki?curid=730703", "title": "Roussea simplex", "text": "Roussea simplex\n\nRoussea simplex je ohrožená rostlina rostoucí výhradně na ostrově Mauricius v Indickém oceánu, je to jediný druh monotypického rodu Roussea. Vyskytuje se tam v několika rozptýlených populacích čítajících několik desítek jedinců.\n\nJe to stálezelená rostlina mívající tvar keře nebo liány, která roste ve vlhkých horských lesích ostrova, nejčastěji podél vodních toků. Na jeho válcovitých stoncích vyrůstají protistojné, dužnaté, středně veliké listy s kratičkými řapíky bez palistů. Jejichž čepele jsou po okrajích ozubené, na horní straně jsou lesklé a na spodním šedé a chlupaté, tvar mají eliptický až vejčitý.\n\nŽluté nebo jasně oranžové oboupohlavné pravidelné květy o průměru 4 až 5 mm zvonkovitého tvaru jsou sestaveny do vrcholičnatých květenství. Okvětí s poměrně tlustými listky se skládá ze 4 až 5 korunních i kališních lístků sestavených do dvou přeslenů. V nenápadném květním lůžku jsou nektarové žlázky produkující hodně nektaru. Poměrně malé, ozubené, vytrvalé korunní lístky jsou částečně spojené, vytvářejí trubku, opadavé kališní lístky žluté barvy jsou volné, nepřekrývají se. V květu je 5 tyčinek s krátkými nitkami, introrzní prašníky se otvírají podélnými štěrbinami. Synkarpní gyneceum je tvořeno 5 plodolisty. Pestík s pětidílným spodním semeníkem, v každé části má 10 až 50 vajíček, má jednu čnělku zakončenou pětilaločnou bliznou. Placentace je axiální.\n\nČerné pukající plody dlouhé 8 až 12 mm jsou drsné, konického tvaru, při pohledu shora mají hvězdicovitý tvar. Drobounká semena, přibližně kulovitého tvaru, mají zbrázděnou testu, obsahují hodně endospermu.\n\n\"Roussea simplex\" žije v zajímavé symbióze s asi 15 cm dlouhým denním gekonem felsumou modrooocasou alias felsumou nádhernou (\"Phelsuma cepediana\"). Tento gekon je pravděpodobně jediným opylovačem této rostliny, dlouhým jazykem z květů vysává hluboko uložený nektar a přitom přenáší na blizny pyl. Po opylení ale interakce rostliny a gekona nekončí. Zralé plody vylučují tekutinu želatinové konzistence současně s miniaturními semeny, tu gekon olizuje a nestrávená semena roznáší v trusu po okolí.\n\nTuto úspěšnou souhru však v poslední době narušují invazivní mravenci \"Technomyrmex albipes\", původem z oblastí Asie, kteří si u rostlin stavějí mraveniště a na gekona na rostlině útočí. Mravenci dále rostliny oslabují roznášením červců sajících mízu, z které tito vylučují kapičky cukernatého roztoku, pro mravence vítanou potravou.\n\n\"Roussea simplex\" je považován za kritický ohrožený druh, vyskytuje se na ostrově jen na dvou známých místech a celkem asi v 85 exemplářích. Pokud vyhyne, zmizí z povrchu Země celý druh.\n\nPočty rostlin rapidně klesají, ještě v roce 1937 byla její populace hodnocená jako málo dotčená. K výše popsanému problému při opylování přistoupilo rychlé odlesňování ostrova a rozmnožování \"exotických\" zvířat jako volně žijící kozy a prasata okusující větve a vyhrabávající kořeny. Současně se začaly rozšiřovat agresivní invazní druhy rostlin, např. \"Psidium cattleianum\" a \"Ravenala madagascariensis\", které počaly zabírají původní areály výskytu \"Roussea simplex\".\n\nDo zachování tohoto vzácného druhu se zapojilo i několik botanických zahrad. Že to není jednoduché svědčí skutečnost, že ve vyhlášených Královských botanických zahradách Kew ve Velké Británii se v roce 2010 podařilo ze semen vypěstovat pouhé tři rostlinky. V současnosti pracují na množení této rostliny způsobem in vitro za pomoci explantátové kultury z embrya semen.\n\nJe zvláštností endemického rodu \"Roussea\", že dlouho nebyl znám nejbližší příbuzný, nevědělo se odkud na ostrov Mauritius vlastně doputoval. Teprve nedávné genetické studie dokázaly jeho blízkou příbuznost s čeledí zvonkovitých (\"Campanulaceae\").\n\n"}
{"id": "730705", "url": "https://cs.wikipedia.org/wiki?curid=730705", "title": "Rock and Roll: An Introduction to The Velvet Underground", "text": "Rock and Roll: An Introduction to The Velvet Underground\n\nRock and Roll: An Introduction to The Velvet Underground je kompilační album skupiny The Velvet Underground. Album vyšlo v roce 2001 jako část série \"An Introduction to...\".\n\n"}
{"id": "730706", "url": "https://cs.wikipedia.org/wiki?curid=730706", "title": "Vilemína Pruská", "text": "Vilemína Pruská\n\nJméno Vilemína Pruská neslo více příslušnic panovnického rodu Hohenzollernů:\n\n"}
{"id": "730707", "url": "https://cs.wikipedia.org/wiki?curid=730707", "title": "Kvalifikace na Mistrovství světa ve fotbale 2014 (UEFA) – skupina I", "text": "Kvalifikace na Mistrovství světa ve fotbale 2014 (UEFA) – skupina I\n\nSkupina I kvalifikace na Mistrovství světa ve fotbale 2014 byla jednou z 9 evropských kvalifikačních skupin na tento šampionát. Postup na závěrečný turnaj si zajistil vítěz skupiny. Osm nejlepších týmů na druhých místech ze všech skupin hrálo baráž, zatímco nejhorší tým na druhých místech přímo vypadl.\n\n\nRozpis zápasů byl dohodnut na setkání zástupců účastníků této skupiny v Paříži dne 23. září 2011.\n"}
{"id": "730709", "url": "https://cs.wikipedia.org/wiki?curid=730709", "title": "Prohnilí proti prohnilým", "text": "Prohnilí proti prohnilým\n\nProhnilí proti prohnilým (originální francouzský název \"Ripoux contre ripoux\") je francouzská filmová komedie z roku 1990, kterou režíroval Claude Zidi podle vlastního scénáře. Film pojednává o těžkostech dvou úplatných policistů z pařížské čtvrti Montmartre a navazuje na film \"Prohnilí\" z roku 1989.\n\nRené Boisrond a François Lesbuche jsou pořád policejní inspektoři v 18. pařížském obvodu. Svůj plat si přilepšují úplatky od zdejších živnostníků i malých zlodějů, za což kryjí jejich drobné podvody. François ovšem už v této praxi nechce pokračovat. Chce se stát poctivým policistou a učí se na zkoušku na komisaře. Kvůli jeho poctivosti však jsou však shodou náhod jednoho dne zatčeni a obviněni z jejich nelegálních praktik. Při vyšetřování někteří z vydíraných vystupují jako svědci proti nim. Oba jsou po dobu vyšetřování postaveni mimo službu a musejí opustit Paříž, aby nemohli ovlivňovat svědky. Odjedou proto na venkov do Normandie a místo nich nastoupí dva náhradníci. Ti jsou však v braní úplatků ještě horší a proto se delegace z jejich rajonu vypraví za Reném a Françoisem do Normandie, aby jim pomohli zbavit se nových policistů a sami se vrátili na svá místa. René a François se skutečně vrátí a po mnoha obtížích nakonec připraví léčku, do které inspektory chytí. V závěru filmu jsou oba předvedeni na policejní prefekturu, kde jsou za odměnu povýšeni.\n\n"}
{"id": "730714", "url": "https://cs.wikipedia.org/wiki?curid=730714", "title": "Nenávist (povídka)", "text": "Nenávist (povídka)\n\n„Nenávist“ (anglicky „Hate“) je sci-fi povídka britského spisovatele Arthura C. Clarka, která vyšla v ČR ve sbírce \"Zkazky z planety Země\" (Knižní klub 1996 a Baronet 1996, 2011) a ve sbírce \"Povídky z deseti světů\" (Baronet, 2007). Je rozdělena do 4 částí.\n\nV angličtině vyšla mj. ve sbírce \"Tales of Ten Worlds\".\n\nTématem pochmurné povídky je životní příběh maďarského vyhnance Tibora Szabo, který musel uprchnout z vlasti a uchýlil se v Pacifiku na loď pro lov perlorodek. Mučí jej nenávist ke všemu sovětskému a jednoho dne se mu naskytne příležitost pro osobní pomstu, ve kterou už přestával věřit.\n\nV únoru 1960 požádal filmový producent William MacQuitty Arthura C. Clarka o námět na film \"Moře a hvězdy\". Film realizován nebyl a spisovatel myšlenku rozvinul do povídky, kterou otiskl časopis \"If\" v listopadu 1961 pod novým názvem Na konci oběžné dráhy (anglicky At the End of Orbit). A. C. Clarke preferoval původní název Nenávist, neboť byl podle něj údernější. Pod tímto názvem se povídka vyskytuje ve sbírkách.\n\nI.\n\nNad Novou Guineou padá v noci planoucí meteor. Z paluby lodi jej pozoruje Joey, zatímco v kajutě spí neklidným spánkem Tibor Szabo, maďarský vystěhovalec a potápěč. Meteor za sebou zanechává ohnivou stopu a po chvíli zmizí za obzorem.\n\nRáno se posádka lodi \"Arafura\" vydává na moře za svou obživou - lovem mušlí. Nick, řecký kapitán ji směruje do bohatého pole perlorodek. Pod hladinu se vydává trojice mužů - hlavní potápěč Billy pracuje pod zádí, pod přídí operuje druhý potápěč Tibor a uprostřed je rajón Stephena - poměrně nezkušeného nováčka. Hlavní nebezpečí nepředstavují žraloci či chobotnice, ale zamotané vzduchové hadice a bezpečnostní lana. Tibor již viděl smrtelný zápas svého přítele, když se mu vzduchová hadice namotala do lodního šroubu.\n\nJe klidný, moře ho ukolébává, vtom se před ním bez varování objeví jeho soukromá noční můra.\n\nII.\n\nTibor nenávidí pavouky a v moři žije krabovité stvoření velké jako člověk, jež se suchozemským pavoukovcům nápadně podobá. Lekne se a vzápětí zatahá za lano, což je pokyn pro Blanca na palubě, aby jej ihned vytáhl nahoru. Ještě se celý třese, ale nechce kolegům prozradit svou slabost. Navíc si cestou nahoru uvědomil, že šlo o absurdní omyl. Na dně moře se nachází jakýsi vrak, z něhož trčí dráty a tyče.\nPosádka se rozhodne vrak prozkoumat a podle toho se rozhodne, co dál. Může z něho být nějaký zisk.\n\nTibor jde opět pod hladinu a rychle uhodne, co má před sebou. To, co spatřil v noci Joey, nebyl meteor, ale Sputnik - pýcha sovětské vědy. Přiblíží se a poklepe na kovový plášť umělé družice. Odpoví mu série zoufalého klepání. Uvnitř je uvězněný kosmonaut! Tibor nemůže uvěřit, do jaké situace se dostal. Jeho nenávist proti abstraktnímu pojmu dostává najednou konkrétní cíl.\n\nIII.\n\nPo vynoření oznamuje kapitánovi Nickovi svůj objev. Nick probírá v mysli eventuality a nakonec rozhodne, že se pokusí Sputnik dopravit ke břehu. Nikdo z potápěčů nechce riskovat a tak se Tibor sám spouští potřetí do vln oceánu. Je rád, alespoň nebude mít svědky.\n\nNa dně sděluje ruskému kosmonautovi pomocí signálů, co se bude dít. Když se opře skafandrem o kovový trup umélého kosmického tělesa, kosmonaut dokáže zachytit většinu slov, i když sám nemůže odpovědět jinak než sérií ťukání. Na informaci o zásobě vzduchu v kabině (pouhých 5 hodin) Tibor kosmonautovi v afektu sdělí, že se loď sice pokusí družici dopravit ke břehu, ale on se živý ven nedostane, protože nařízl lano. Bude to Tiborova pomsta za smrt bratra Thea, která konečně zažene démony toužící po krvi. Ťukání z kabiny ustane. Tibora výlev emocí vyčerpá. Někde hluboko uvnitř cítí, že to nejsou Rusové, koho tolik nenávidí. Skutečným objektem spalující nenávisti je on sám, neboť i on měl podíl na smrti svých krajanů, když jako oddaný komunista věřil propagandě a odhaloval „zrádce režimu“ mezi maďarskými občany.\n\nIV.\n\nSituace se vyvíjí podle Tiborova plánu, loď sice chvíli vleče družici, ale nařízlé lano nevydrží a utrhne se. Szabo se opět ponoří a trvá mu 20 minut, než Sputnik nalezne. Znovu jej uchytí do lan a \"Arafura\" po jisté časové prodlevě pokračuje v plavbě k ostrovu.\n\nUmělá družice je vytažena na pláž a Nick zjistí, že Sputnik má po straně dveře. Podívá se na Tibora, ale ten se jeho pohledu vyhne. Nickovi se podaří dveře otevřít a vejde dovnitř. Když vyleze ven, jeho jindy tvrdý obličej je zsinalý. Nick drží v náruči mrtvou drobnou dívku, která musela prokázat obrovskou vytrvalost a nezdolnost, když byla vybrána do kosmického programu.\n\nTibor pochopí, za jakou cenu se pomstil. Je vinen smrtí této krásné dívky. Nick se dívá na kotouček magnetofonové pásky, který vykroutil ze sevření mrtvé kosmonautky. Je na něm zaznamenán podmořský monolog - nesmyslný rozsudek smrti vyřčený mužem, jehož život ovládla nenávist.\n\n\nV povídce je zmíněno několik geografických útvarů, měst a technických prostředků:\n\nGeografické útvary:\n\nMěsta:\n\nTechnické prostředky\n\n\n"}
{"id": "730717", "url": "https://cs.wikipedia.org/wiki?curid=730717", "title": "Prix d'Amérique", "text": "Prix d'Amérique\n\nPrix d'Amérique (česky \"Cena Ameriky\") je rovinový dostih klusáků kategorie G1, který se pořádá od roku 1920 na francouzském dostihovém závodišti Vincennes v Paříži. Dostih se koná poslední neděli v lednu. Je určen pro koně ve věku 4-10 let. V roce 2011 byl dotován výhrou milión euro, z čehož polovina byla určena pro vítěze.\n\nPrix d'Amérique se od roku 1994 běží na 2700 metrů. První ročník 1920 se běžel na 2500 metrů, v roce 1930 se přešlo na 2625 metrů s variacemi plus nebo mínus 50 metrů. V roce 1945 se zkušebně běželo na 2850 m, v letech 1946-1947 na 2800 m a od roku 1948 do 1984 na 2600 metrů. V letech 1985-1993 to bylo 2650 metrů.\n\n\n\n"}
{"id": "730718", "url": "https://cs.wikipedia.org/wiki?curid=730718", "title": "The Best of The Velvet Underground: The Millennium Collection", "text": "The Best of The Velvet Underground: The Millennium Collection\n\nThe Best of The Velvet Underground: The Millennium Collection je kompilační album skupiny The Velvet Underground. Album vyšlo u Polydor Records v říjnu 2000.\n\n"}
{"id": "730731", "url": "https://cs.wikipedia.org/wiki?curid=730731", "title": "Š’-ťing", "text": "Š’-ťing\n\nKniha písní nebo také Š’-ťing () je nejstarší známá sbírka čínské poezie. Obsahuje 305 básní (a šest titulů, ke kterým se text nedochoval), pocházejících z období od jedenáctého do šestého století př. n. l.. Název sbírky se také někdy překládá jako \"Kniha poezie\", ale vzhledem k tomu, že básně byly zpívány při obřadech a slavnostech, ustálil se pro ni název \"Kniha písní\". Dnes je sbírka považována za jedno z nejvýznamnějších literárních děl starověku.\n\n\"Kniha písní\" je jednou z pěti knih konfuciánského kánonu a za jejího autora je tradičně považován Konfucius (551–479 př. n. l.), který jí prý uspořádal výběrem asi ze tří tisícovek básní, které vznikly dříve, než on sám žil. Protože se však v dnešní podobě zpívala již roku 544 př. n. l. a její nejmladší báseň pochází z doby kolem roku 590 př. n. l., je zřejmé, že konečná redakce sbírky musela proběhnout někdy v tomto období. Jako nejpravděpodobnější se jeví, že sběrateli písní byli členové Úřadu pro hudbu, kteří se pravidelným sbíráním písní zabývali. Díky kanonickému postavení byla sbírka zachována a její důkladná znalost se stala nepostradatelnou součástí klasického vzdělání a podmínkou úspěchu při úřednických zkouškách, protože její nejranější knižní vydání obsahují ke každé básni komentář, který využívá básně k ilustraci idejí konfucianismu.\n\nPodle druhu doprovodné hudby a rozsahu textu se sbírka dělí na tři oddíly:\n\nTento oddíl obsahuje prvních 160 básní sbírky. Jde o lidové písně z nejrůznějších dob (nejmladší z nich vznikla kolem roku 590 př. n. l.), které jsou uspořádány do dalších patnácti částí podle místního původu a doby vzniku. Tematicky jsou velmi rozmanité: milostné a svatební písně, vojenské písně, pracovní písně i popěvky. Obsahově se kromě milostných a rodinných námětů zabývají také smutným osudem prostého lidu i těžkým postavením žen. \n\nOddíl \"Ja\" obsahuje 105 dvorských světských skladeb označovaných jako \"Ódy\" Několik z nich má dokonce uvedené jméno autora. Zpívali se při dvorských slavnostech, audiencích nebo při lovu a tematicky jde o politické satiry nebo o oslavné písně. Oddíl se dělí na dvě části:\n\nOddíl \"Sung\" (Hymny nebo také Obřadní tance) je nejstarší částí sbírky. Tvoří jej 40 většinou krátkých básní prostého obsahu, které doprovázely obřadní tance při uctívání předků a při různých magických obřadech, jako byla například příprava na boj atp. Nejstarší z nich jsou \"Čou sung\" (Hymny Čou), což je 31 hymnů pocházejících z doby Západní Čou (1100-771 př. n. l.). K nim se pojí 4 hymny \"Lu sung\" (Obřadní tance z Lu), pocházející z 8. století př. n. l. ze státu Lu z Období Jara a Podzimu. Poslední částí tohoto oddílu a také celé sbírky je 5 hymnů \"Šang sung\" (Obřadní tance Šangů), které by podle tradice měly být nejstarší, neboť by měly pocházet z doby pololegendární dynastie Šang (1600-1100 př. n. l.). Ve skutečnosti však vznikly na počátku doby Východní Čou (770-476 př. n. l.).\n\nV \"Knize písní\" se používají tři básnické figury, které se staly základem čínské poetiky. Jde o epický výklad \"fu\", přímé přirovnání \"pi\" a nepřímé přirovnání \"sing\" (vstupní metafora bez přímého vztahu k tématu sloužící pro vytvoření atmosféry). Díky kanonickému postavení sbírky byly její básně napodobovány a figury byly všeobecně přijímány dalšími generacemi čínských básníků.\n\nVětšina děl ve sbírce je veršovaná. Zpravidla jde o čtyřslabičné verše, jen občas jsou používány dvou, tří, pěti, šesti, sedmi a osmislabičné formy. Ve skladbách se vyskytuje průběžný rým, jazyk je archaický, dnes mnohdy méně srozumitelný, a je bohatý na názvy rostlin, zvířat a na pojmy z oblasti zemědělství, řemesla a vojenství. Často používaný refrén a syntaktický paralelismus jsou důvodem toho, že si básně zachovaly zpěvnost i poté, co melodie byly ztraceny.\n\n\n"}
{"id": "730736", "url": "https://cs.wikipedia.org/wiki?curid=730736", "title": "Rodokmen Markvarticů", "text": "Rodokmen Markvarticů\n\nRodokmen Markvarticů a prvních členů rodů z něj vycházejících:\n\nMarkvart\n"}
{"id": "730737", "url": "https://cs.wikipedia.org/wiki?curid=730737", "title": "Zubrzyce", "text": "Zubrzyce\n\nZubrzyce (dříve \"Żubrzyce\", česky \"Zubřice\", německy \"Sauerwitz\") je ves v jižním Polsku, v Opolském vojvodství, v powiatu Głubczyckém, ve gmině Głubczyce.\n\nVes leží v Opavské pahorkatině na řece Troji na úpatí jihovýchodní části Zlatohorské vrchoviny. \n\nMezi vesnicemi Zubrzyce a Lewice se nachází archeologické naleziště (dvě sousedící neolitické osady, které byly založeny na břehu říčky Troja), které archeologové datují do období kultury nálevkovitých pohárů staré až pět tisíc let.\n\nV letech 1945–1954 byla ves Zubrzyce sídlem \"gminy Żubrzyce\" (resp. \"gminy Zubrzyce\"), která se skládala ze 6 gromad: Żubrzyce, Bliżczyce, Braciszkowice, Ciermęcice, Lewice, Zopowy.\n\nVes se nachází v přírodním parku (polsky \"obszar chronionego krajobrazu\") Rajón Mokre - Lewice.\n\n\nNa ulici Długa 80 v Zubrzycích je sídlo římskokatolické venkovské farnosti Svatých apoštolů Petra a Pavla.\n"}
{"id": "730739", "url": "https://cs.wikipedia.org/wiki?curid=730739", "title": "Vilemína Pruská (1774–1837)", "text": "Vilemína Pruská (1774–1837)\n\nFrederika Luisa Vilemína (18. listopadu 1774, Postupim – 12. října 1837, den Haag) byla rodem pruská princezna a sňatkem nizozemská královna.\n\nVilemína se narodila jako čtvrté z osmi dětí pruského krále Fridricha Viléma II. a jeho manželky Frederiky Luisy Hessensko-Darmstadtské. O jejím mládí není mnoho známo. Její výchova a vzdělání probíhaly pod pečlivým dohledem jejího strýce Fridricha Velikého.\n\n1. října roku 1791 se v Berlíně provdala za svého bratrance Viléma, syna nizozemského místodržitele Viléma V. Oranžského a jeho manželky Vilemíny Pruské, její tety. Mladí manželé se usadili v paláci Noordeinde v Haagu. Z jejich šťastného manželství vzešlo pět dětí, pouze tři však se dožily dospělosti:\n\n\nV roce 1795 roku Francie zaútočila na Spojené provincie nizozemské. Vilemína spolu s celou rodinou musela odejít do exilu. Nejprve se uchýlili do Anglie a poté do Berlína, kde panoval její bratr, Fridrich Vilém III. Roku 1812 získala Vilemína od svého bratra dolnoslezské panství Heinrichau. Do Haagu se vrátili na počátku roku 1815 a Vilém byl provolán nizozemským králem. Podle článku 13 Nizozemské ústavy z 24. srpna 1815 byli Vilemínini potomci určeni jako legitimní nástupci nizozemského trůnu.\n\nPrincezna Vilemína se stala první nizozemskou královnou v roce 1815. Královna Vilemína, duchaplná a vtipná, ale i vážná žena, byla velmi skromná a většinou zůstávala v ústraní, ve stínu svého manžela. Zemřela v paláci Noordeinde v Haagu 12. října roku 1837 ve věku 62 let. Pohřbena byla v Nieuwe Kerk v Delft, místě posledního odpočinku nizozemské panovnické rodiny.\n\n"}
{"id": "730741", "url": "https://cs.wikipedia.org/wiki?curid=730741", "title": "Shetlandská plemena zvířat", "text": "Shetlandská plemena zvířat\n\nDomácí zvířata se na Shetlandy dostala s prvními osadníky z Norska - Vikingy kolem 8.-9. století. Od té doby se dokonale přizpůsobila místním drsným podmínkám, a vytvořila místní plemena.\n\nPrvní písemná zmínka o shetlandském pony pochází z roku 1603 v \"Court Books of Shetland\".\n\nShetlandský ovčák, sheltie, je plemeno psa původně vyšlechtěné k hlídání a shánění stád ovcí. Toto plemeno se považuje za výsledek křížení dlouhosrstých kolií s domácími psy na Shetlandských ostrovech, ale zřejmě má více krve původních keltských ovčáků. Sheltie je známá už od 18. století.\n\nShetlandský dobytek je velmi odolné plemeno s mléčnou a masovou užitkovostí. Moderní shetlandský dobytek je nejčastěji černo-bílo flekatý.\n\nShetlandské ovce patří mezi severoevropská krátkoocasá plemena ovcí. Podobně jako ostatní místní plemena zvířat jsou malé, velice odolné a přizpůsobivé.\n\nShetlandské prase, známé také jako Grice, bylo malé prase, které vyhynulo kolem roku 1930. Kdysi se chovalo také ve Skotsku a v Irsku.\n\nShetlandská husa je malé plemeno husy domácí, které se vyznačuje pohlavním dimorfismem - samec je čistě bílý, samice šedě-bílo flekatá.\n\nShetlandská kachna je černá s bílou náprsenkou. Podobá se pomořanským kachnám ze severního Německa a švédským modrým kachnám, se kterými sdílí stejný původ, ale liší se menší velikostí, což je adaptace na místní drsnější podmínky.\n\n"}
{"id": "730743", "url": "https://cs.wikipedia.org/wiki?curid=730743", "title": "Topičův salon", "text": "Topičův salon\n\nTopičův dům, též Topičův salon, nebo \"dům U Topičů\" je budova galerie a bývalého nakladatelství v Praze 1, ve staroměstské části Národní třídě, (čp. 9/1011/II), propojený s domem č.o. 11. Dodnes čerpá ze své bohaté historie a je označován za nejdéle působící soukromou galerii v Praze. Současný, již V. Topičův salon, je provozován neziskovou organizací Společnost Topičova salonu, která kromě výstav pořádá i další doprovodné akce a zaměřuje se též na vydavatelskou činnost.\n\nTopičův salon byl nejdéle působící soukromou galerií v Praze. Existoval s přestávkami od roku 1894 do přelomu roku 1949–1950 celkem 55 let. Poté byl proměněn na Výstavní síň Československého spisovatele (jinak též IV. Topičův salón).\n\nSalón zde vznikl jako součást Nakladatelství Františka Topiče (založeného nakladatelskou koncesí v únoru roku 1883), jehož budova byla postavena na Ferdinandově třídě v roce 1894. Je to dvoutraktová protáhlá stavbu s proskleným železným stropem a plochou fasádou. Salón původně sídlil ve dvorním křídle. Autorem návrhu byl architekt Jan Zeyer.\n\nTopič převzal nakladatelské dědictví Františka Šimáčka a roku 1886 rozšířil knihkupecký sortiment o prodej uměleckých výrobků a hudebnin. Kromě tradiční literatury se orientoval na nové směry. Moderní umění symbolismu a secese se Topič spolu se svými poradci, například výtvarníkem Viktorem Olivou, snažil promítnout také do pořádání výstav umění.\n\nTopičův salon, tedy výstavní síň knihkupectví a nakladatelského domu Františka Topiče, byl otevřen roku 1894. Knihkupectví začal František Topič provozovat roku 1883, své podnikatelské aktivity rozšířil o nakladatelskou činnost o rok později, kdy převzal nakladatelské dědictví Františka Šimáčka. Roku 1886 pak rozšířil knihkupecký sortiment o prodej uměleckých výrobků a hudebnin. Společnost F. Topič vznikla až díky získání nakladatelské koncese roku 1886 (do té doby firma fungovala pod názvem nakladatelství Františka Šimáčka).\n\nSalon sídlil v přístavbě ve vnitřním dvoře domu, jenž patřil pojišťovně Praha. Autorem návrhu výstavní síně byl architekt Jan Zeyer. Dvoutraktová protáhlá stavba s proskleným železným stropem a plochou fasádou byla postavena na Ferdinandově třídě (dnešní Národní třídě) v roce 1894. V prvním desetiletí 20. století dům prošel výraznou secesní adaptací. Na konci 19. století se na Ferdinandově třídě nacházelo až 11 knihkupectví, nikoliv neprávem se tak této ulici říkalo také „\"knihkupecká třída\"“.\n\nTopičův salon se byl stálou výstavní síní, v níž se výstavy pořádaly průběžně po celý rok. Kromě tradiční literatury se orientoval na nové směry. Moderní umění symbolismu a secese se Topič spolu se svými poradci, například výtvarníkem Viktorem Olivou, snažil promítnout také do pořádání uměleckých výstav. Domácí uměleckou scénu pomáhal spoluutvářet až do roku 1899, kdy jeho činnost byla na krátko přerušena.\n\nVýjimečným prvkem prostor Topičova salonu byl prosklený strop, jenž umožňoval přirozené osvětlení prostoru. Součástí výrazné prezentace salonu byl také ve výloze umístěný moderní obrazový plakát od Viktora Olivy, předního výtvarníka Františka Topiče.\n\nV roce 1896 se zde v rámci \"Výstavy grafických umění\" představila šedesátka evropských grafiků, včetně Toulouse-Lautreca, Féliciena Ropse, Heinricha Vogelera či jediného českého zástupce Emila Orlika. Na dalších výstavách českou tvorbu zastupovala souborná posmrtná výstava Luďka Marolda či putovní výstava Alfonse Muchy, která cestovala z Paříže do světových metropolí.\n\nPůvodní objekt výstavní síně byl stržen majitelem – pojišťovnou Praha – poté, co pro něj nebylo nalezeno nové využití. František Topič totiž přesunul své podnikání do sousedního domu čp. 1011, kde zahájil novou éru Topičova salonu. Kulturní historie místa, kde původně Topičův salon sídlil, byla završena roku 1963, kdy po adaptaci interiéru dvoru začalo prostor využívat dnešní divadlo Viola. \n\nOpětovného otevření se Topičův salon dočkal 2. října 1906, a to po adaptaci domu čp. 1011, který si František Topič nechal postavit dle návrhu architekta Osvalda Polívky. V prostorách domu vznikl opět moderní prostor s prosklenou střechou.\n\nSecesní fasáda je členěna rozměrným arkýřem ve tvaru obráceného písmene \"T\" v úrovni 1. a 2. patra. Větší část arkýře tvoří balkonové zábradlí s nápisem \"F. Topič\", Fasádu zdobí praporové žerdi, figurální reliéfy, věnce, znaky a další ozdobné prvky z kovu, štuků nebo mozaiky. Nad třetím patrem v šíři dvou krajních os jsou dva zaoblené atikové štíty s nápisy \"Topič\".\n\nV průběhu II. etapy Topičova salonu proběhlo celkem 47 výstav. Na programu výstav, jež kombinovali tradiční tendence s aktuálními trendy, se vedle Františka Topiče podílel i malíř, ilustrátor a scénograf Národního divadla Karel Šimůnek.\n\nDvakrát zde bylo vystavováno dílo Mikoláše Alše, na které navazovala nastupující tzv. mánesácká moderna. Své dílo zde vystavoval také grafik Vojtěch Preissig či skupina Osma. Proběhla zde také např. souborná výstava díla Miloše Jiránka.\n\nSalon se snažil seznámit veřejnost i s činností zahraničních umělců. Do výstavních prostor se tak dostaly například japonské originály ze sbírky Joe Hlouchy, díla umělců ruské školy lidového umění Talaškino, karikatury francouzské provenience, obrazy Švýcara Hermanna Rüdisühliho či grafiky Angličana Franka Brangwyna. \n\nKromě výtvarného umění se zde vystavovalo také užité umění, např. sklo Zdenky Braunerové, šperky vystavovala Valérie Hachla-Myslivečková, příbory Bohumil Južnič, plakáty či grafický design Arnošt Hofbauer, František Kysela či Jaroslav Benda.\n\nI přesto že byl program salonu bohatý a velmi pestrý, zájem širší veřejnosti vzbudit nedokázal. Druhá etapa fungování Topičova salonu tak byla ukončena v březnu 1911, kdy byla činnost galerie pozastavena.\n\nStejně jako v prvním případě, i druhou a třetí etapu fungování Topičova salonu oddělovala pauza 7 let. Galerie se navrátila na pražskou uměleckou scénu výstavou Aloise Kalvody a Františka Úprky v roce 1918. Salon se i nadále, přes politické, společenské a kulturní změny spojené se vznikem samostatného Československa, držel svého vlasteneckého programu a preference tvorby konzervativnějšího charakteru.\n\nV roce 1918 v saloně poprvé vystavoval Jan Zrzavý, ve 20. letech Josef Šíma a ve 30. letech Zdeněk Rykr, jehož výstavu doprovodily texty Jindřicha Chalupeckého. Kromě nich se zde pořádaly také sběratelské výstavy, kde se největšímu zájmu těšili Max Švabinský, Alfons Mucha, František Ženíšek či Celda Klouček. Topičův salon rovněž pravidelně hostil výstavy Sdružení českých umělců grafiků Hollar. Tradiční součástí aktivit salonu byl i prodej originálů, reprodukcí a užitého umění.\n\nVe své III. etapě byly prostory Topičova salonu především nájemní galerií, z čehož pramenila kolísavá kvalita vystavovaných děl. Program zároveň reflektoval příznačné trendy doby, jako například vstup žen do sféry výtvarného umění, či zájem o orientální umění a spiritismus.\n\nKdyž 25. března 1936 zemřel syn Františka Topiče, rozhodl se nakladatel svou firmu F. Topič – nakladatelský dům i se salonem – prodat. Novým majitelem domu se stal Jaroslav Stránský, majitel Lidových novin a nakladatelství Fr. Borový, který salón zachoval a postupně do dvojdomu sestěhoval jak Lidové noviny tak nakladatelství Fr. Borový. K reorganizaci a modernizaci knihkupectví F. Topič byl přizván Václav Poláček, spoluzakladatel Družstevní práce a později tajemník nakladatelství Aventina. \n\nVáclav Poláček se stal klíčovou osobností pro budoucí rozvoj Topičova salonu. V roce 1937 v suterénních prostorách Topičova domu zřídil galerii. Ačkoliv ve vedení knihkupectví setrval pouze do roku 1942, jeho moderní a inkluzivní pojetí galerie se udrželo až do konce čtvrté fáze existence Topičova salonu.\n\nV prostorách salonu probíhaly výstavy umělců tehdejší doby – Jindřich Štyrský, Toyen, Josef Šíma, František Tichý, Julius Lankáš, Václav Bartovský či skupiny Skupina 42 a Sedm v říjnu. Topičův salon nicméně nefungoval pouze jako obrazárna, ale jako polyfunkční prostor kulturního dění. Vedle výstav monografických, skupinových a tematických se zde konaly i koncerty, recitační a divadelní představení či prodeje bytových doplňků, uměleckých předmětů a reprodukcí. Cílem salonu bylo zvyšovat estetickou úroveň každodenního života, stejně jako nabízet kvalitní umění za přijatelnou cenu.\n\nKolem Topičova salonu se v tomto historicky obtížném období soustředila početná řada vynikajících umělců z různých oborů, jejichž propojování se stalo součástí programu salonu. S Topičovým salonem zároveň spolupracovalo spoustu výtvarníků, mezi nimi Toyen, Jindřich Štýrský, Josef Čapek, František Gross, František Hudeček, Jan Kotík či Josef Istler, podle jejichž návrhů vznikaly artefakty, které salonu rovněž nabízel ke koupi.\n\nPo únorovém převratu v roce 1948 se správcem firem Fr. Borový a F. Topič spisovatel Václav Řezáč, jenž chtěl společnosti transformovat ve velké spisovatelské nakladatelství sovětského typu.  V roce 1949 musela být činnost původního nakladatelství ukončena a svou činnost skončila také galerie Topičův salon.\n\nV souvislosti s politickými, společenskými a kulturními změnami v Československu na konci čtyřicátých let skončil životaběh samostatného nakladatelství Topič, které bylo transformováno v nakladatelství Československý spisovatel. Organizace výstav v Topičově salonu byla převedena pod hlavičku Svazu československých výtvarných umělců (od roku 1970 Svaz českých výtvarných umělců) a tím tak i pod ideologickou kontrolu mocenského orgánu státu. Pod jeho správou zůstala výstavní síň až do roku 1990, kdy se Svaz rozpadl. Prostory se následně staly na základě konkurzu na krátké období útočištěm pro Galerii Pi-Pi-Art, v níž bylo realizováno několik radikálních a provokativních výstav. Její aktivity ukončila až privatizace Topičova domu.\n\nNástupnictví v prostorách salonu znamenalo zásadní změnu dramaturgie výstavních aktivit – konkrétně přeorientování se na současné československé malířství realistického ladění. Příznačné pro Galerii Čs. spisovatele byly rovněž výstavy užitého umění či výstav karikatur a humoristických kreseb.\n\nGalerii Čs. spisovatel se nicméně podařilo realizovat i výstavy, které se vymykaly průměrnosti kulturních praktik reálného socialismu. V první vlně uvolnění po kritice stalinského kultu vystavovali v prostorech bývalého Topičova salonu umělci jako Jan Zrzavý, Libor Fára, Jan Kotík nebo Richard Fremund. V šedesátých letech vystavovali v galerii svá díla například skupina UB 12, Josef Sudek, Adriana Šimotová, Eva Fuková, Václav Chuchola či Jan Koblasa.\n\nV roce 2004 ke 110. výročí založení Topičova salonu došlo k vydání katalogu a uspořádání krátkodobé výstavy. V roce 2008 došlo k dalšímu obnovení činnosti galerie v prostorách třetího Topičova salonu, jenž zahájil provoz v roce 1918. Nájemcem prostor se stal aukční dům 1 Art Consulting Brno-Praha vedený Jiřím Rybářem, který dal prostory po dobu, kdy se nekonají předaukční výstavy, k dispozici neziskové společnosti.\n\nSpolečnost Topičova salonu, z.s. pořádá v prostorách dnešního Topičova salonu výstavy s doprovodnými programy (komentované prohlídky, výtvarné dílny, besedy, promítání filmů, diskuze, studentské konference atd.), literární čtvrtky, divadelní večery a další akce. Neopomenutelným zájmem Společnosti je i vydavatelská činnost (ediční sedmidílná řada o historii Topičova salonu). Výstavní program se orientuje na výrazné osobnosti české výtvarné scény a vyzvedá do popředí zejména autory nesporných kvalit, kteří jsou z různých důvodů nezaslouženě opomíjeni nebo zapomínáni. Stejně tak nabízí prostor nastupující umělecké generaci, kterou každoročně prezentuje v rámci projektu CRASHTEST.\n\nZakladatelem a dlouhodobým jednatelem Společnosti byl Pavel Vašíček, který jakožto hlavní galerista vtiskl obnovenému Topičovu salonu tvář. Společně s dalšími členy definoval směr, kterým se galerie na pražské scéně proslavila. Do roku 2015, kdy Pavel Vašíček náhle zemřel a Výbor Společnosti se personálně proměnil, bylo uspořádáno v V. Topičově salonu přes 40 kvalitních výstav. Z monografických výstav např.: Jiří Kolář, Hugo Demartini, Čestmír Kafka, Otakar Slavík, Antonín Střížek, Petr Veselý, Jitka Válová , Zorka a Jan Ságlovi, Rudolf Volráb, Daisy Mrázková, Dalibor Chatrný, Naděžda Plíšková, Josef Žáček, Jan Merta, Jindřicha Zeithamml, Vladimír Kokolia, Svatopluk Klimeš, Richard Konvička, František Kyncl. Na skupinových přehlídkách bylo možno vidět díla např. Reného Hábla, Jaromíra Novotného, Jiřího Petrboka, Ivana Pinkavy, Lubomíra Typlta, Adama Štecha, Ondřeje Malečka, Vladimíra Vély, Jana Kováříka, Pavla Mrkuse, Michaely Maupicové nebo Veroniky Holcové. V dramaturgii Společnost Topičova salonu pokračuje dodnes a má své pevné místo mezi pražskými galeriemi.\n\nViktor Oliva, Max Švabinský, Alfons Mucha, František Ženíšek, Celda Klouček, Jindřich Štyrský, Toyen, Josef Šíma, František Tichý, Václav Bartovský, Skupina 42, Sedm v říjnu, Jaroslav Paur, Zdenek Seydl\n\nJindřich Wielgus, Karel Šmíd, František Emler, Ladislav Leitgeb, Quido Fojtík, Milan Albich, Zdeněk Mézl, Jiří Kolář, Hugo Demartini, Ivan Ouhel, Otakar Slavík, Marius Kotrba, Jitka Válová, Jan Ságl, Zorka Ságlová, Jan Ságl, David Pešat, Vladimír Véla, Daisy Mrázková, Dagmar Hochová, Čestmír Kafka, Antonín Střížek, Petr Veselý, Rudolf Volráb, Dalibor Chatrný, Květa Válová, Naděžda Plíšková, Josef Žáček, Jan Merta, Jindřicha Zeithamml, Vladimír Kokolia, Svatopluk Klimeš, František Kyncl, Marie Blabolilová, Marie Filippovová.\n\n"}
{"id": "730744", "url": "https://cs.wikipedia.org/wiki?curid=730744", "title": "Oldřich Válek", "text": "Oldřich Válek\n\nOldřich Válek (* 9. března 1960, Opava, přezdíván El Obro) je bývalý český hokejový útočník, odchovanec třebíčského hokeje. \n\nCelé mládí a dětství prožil v Třebíči, hokeji se věnoval od šesti let a postupně se prosazoval, stal se účastníkem mistrovství republiky za tým TJ Spartak Třebíč, kde byl vyhlášen nejlepším střelcem, následně v sedmnácti letech nastoupil povinnou vojenskou službu v Jihlavě, tam hrál za HC Dukla Jihlava, kde strávil roky 1982 až 1988, následně působil 2 roky ve finském Reipas Lahti a následně dva roky v norském Stjernen Hockey a opět rok v Reipas Lahti. Posléze se opět od roku 1993 a 1996 vrátil do HC Dukly Jihlava. Během působení v Jihlavě byl v sezóně 1995–1996 na hostování ve francouzském HC Huskies de Chamonix. Celkem v dresu jihlavské Dukly odehrál 483 zápasů a získal několik individuálních ocenění. Zúčastnil se draftu NHL, kdy byl draftován klubem Minnesota North Stars, nicméně v NHL nakonec nehrál.\n\nHrál také za československou reprezentaci. V roce 1985 byl členem týmu mistrů světa. Zúčastnil se také MS 1983 a 1989, v roce 1986 byl nominován, ale pro nemoc nakonec ani v jednom zápase nenastoupil. V sezoně 1983/1984 se dělil s Vladimírem Růžičkou o titul nejlepšího střelce v nejvyšší soutěži. Proslul jako hráč velmi důrazný a fyzicky výborně připravený. Hrál ve Finsku, Norsku, Francii a Německu. Kariéru ukončil v HC Moravské Budějovice, kde je v současné době i asistent trenéra, dříve i hrajícím asistentem trenéra. Na zimním stadionu v Třebíči vede restauraci a řídí Moravskobudějovickou ligu ledního hokeje.\n\n"}
{"id": "730745", "url": "https://cs.wikipedia.org/wiki?curid=730745", "title": "Shetlandská husa", "text": "Shetlandská husa\n\nShetlandská husa je malé plemeno husy domácí původem ze Shetlandských ostrovů. Je přímým potomkem hus, které na Shetlandy přinesli ze Skandinávie Vikingové. Kromě Shetland se od roku 1997 chová také v USA. Je to kriticky ohrožené plemeno.\n\nShetlandská husa je podobně jako další zvířata ze Shetland menšího vzrůstu, váží pouze 3,6–4,5 kg (samec) a 2,7–3,6 kg (samice). Snáší pouze 15–20 vajec. Vyznačuje geneticky podmíněným pohlavním dimorfismem, obě pohlaví jsou rozdílně zbarvená. Samec je čistě bílý, samice šedě-bílo flekatá. Zobák je krátký, zaoblený. Zobák a nohy jsou růžové barvy.\n\n"}
{"id": "730747", "url": "https://cs.wikipedia.org/wiki?curid=730747", "title": "Volby 2003", "text": "Volby 2003\n\nV roce 2003 se konaly tyto volby:\n\n\n\n\n\n\n\n\n\n\n\n\n\n\n"}
{"id": "730748", "url": "https://cs.wikipedia.org/wiki?curid=730748", "title": "Volby 2004", "text": "Volby 2004\n\nV roce 2004 se konaly tyto volby:\n\n\n\n\n\n\n\n\n\n\n\n\n\n"}
{"id": "730749", "url": "https://cs.wikipedia.org/wiki?curid=730749", "title": "Volby 2005", "text": "Volby 2005\n\nV roce 2005 se konaly tyto volby:\n\n\n\n\n\n\n\n\n\n\n\n\n\n\n"}
{"id": "730754", "url": "https://cs.wikipedia.org/wiki?curid=730754", "title": "Volby 2007", "text": "Volby 2007\n\nV roce 2007 se konaly tyto volby:\n\n\n\n\n\n\n\n\n\n\n\n\n\n\n"}
{"id": "730756", "url": "https://cs.wikipedia.org/wiki?curid=730756", "title": "Volby 2008", "text": "Volby 2008\n\nV roce 2008 se konaly tyto volby:\n\n\n\n\n\n\n\n\n\n\n\n\n\n"}
{"id": "730757", "url": "https://cs.wikipedia.org/wiki?curid=730757", "title": "Volby 2009", "text": "Volby 2009\n\nV roce 2009 se konaly či měly konat tyto volby:\n\n\n\n\n\n\n\n\n\n\n\n\n\n\n\n"}
{"id": "730759", "url": "https://cs.wikipedia.org/wiki?curid=730759", "title": "Čertův Důl (Zdobnice)", "text": "Čertův Důl (Zdobnice)\n\nČertův Důl (původní německý název \"Geiersgraben\") je osada nacházející se v údolí stoupajícímu k hlavnímu hřebeni Orlických hor podél Čertovodolského potoka, rozprostřená v nadmořské výšce 700 až 780 m. Údolím prochází silnička končící až v sedle pod hřebenem, kterou kopíruje cyklostezka č. 4308 a modrá turistická trasa ze Zdobnice na rozcestí Pod Homolí (napojující Čertův Důl na nejstarší značenou stezku po hřebeni Orlických hor, Jiráskovu cestu).\n\nPrvní zmínka o osadě pochází z roku 1790. První obyvatelé údolí byli německé národnosti, pocházeli z Kolína nad Rýnem a okolí. Jejich hlavní obživou bylo dřevorubectví a dřevovýroba.\n\nV současné době slouží osada spíše k rekreačním účelům než k trvalému bydlení.\n\n"}
{"id": "730760", "url": "https://cs.wikipedia.org/wiki?curid=730760", "title": "Edward Fagan", "text": "Edward Fagan\n\nEdward Fagan (* 20. října 1952, Harlingen, Texas, USA), častěji jmenovaný prostě Ed Fagan, je americký právník.\n\nJedná se o bývalého amerického advokáta, který si vytvořil renomé při pomoci obětem holokaustu se získáním odškodnění a který se snažil uplatnit i v Evropě. Jeho kariéra však skončila neslavně, byl odsouzen za podvody a vyloučen z advokátní komory v New Yorku a v New Jersey za zneužití zmíněného odškodného.\n\nPodílel se na hromadné žalobě cca 30 000 pozůstalých po obětech holocaustu, kterou podal proti švýcarským bankám v létě 1998 a následně vyjednal pozůstalým vyrovnání ve výši 1,25 miliardy dolarů, jeho honorář činil podle švýcarského deníku 200 000 dolarů. Podle televize ABC se však Fagan zajímal víc o výši provize než o osud obětí holokaustu.\n\nJednou z prvních Faganových akcí byl požadavek na okamžité soudní zastavení provozu všech kolejových lanovek v Rakousku z bezpečnostních důvodů poté, co se dozvěděl o 155 obětech tragického požáru v tunelové lanovce v rakouském Kaprunu – tehdy prohlásil, že bude \"\"podávat žaloby v zastoupení poškozených jak v jižním okrsku New Yorku, tak v Rakousku\"\" s tím, že požadované odškodnění by podle jeho odhadu mohlo dosahovat \"\"nejméně tři miliardy dolarů\"\". Není však známo, že by byl v této záležitosti jakkoliv úspěšný – naopak byl popotahován za nedovolené podnikání a odsouzen k pokutě 4852 €.\n\nPro českou veřejnost bylo mnohem zajímavější jeho angažmá v boji proti spuštění Jaderné elektrárny Temelín. O snaze získat Fagana pro svou snahu informovala představitelka salcburské protiatomové iniciativy Maria Fellnerová dne 5. 12. 2000 s tím, že by \"\"měl především uplatňovat nároky na náhradu škod proti americkému koncernu Westinghouse v případě havárie Temelína\"\", protože Faganovo jméno mělo především Westinghousu \"\"demonstrovat vážnost situace\"\".\n\nV lednu 2001 přiletěl do Evropy a na tiskové konferenci 20. 2. 2001 emotivně požádal ČEZ a Westinghouse, aby do 20. března 2001 předložili dokumenty potvrzující bezpečnost elektrárny – nechtěl přitom upřesnit, co by podnikl v případě odmítnutí tohoto požadavku. Mluvčí ČEZ Daniel Častvaj odmítl Faganovy požadavky s tím, že veškerá dokumentace (s výjimkou částí podléhajícího obchodnímu tajemství) již zveřejněna je, a obdobně odmítavě se k věci postavil i vicepremiér Pavel Rychetský.\n\nMluvčí Častvaj navíc hned druhého dne vypustil do médií parodicky laděný otevřený dopis, kde jej na závěr vyzývá: \"\"(...) Jsou-li vaše činy vedeny ušlechtilou snahou odvrátit jadernou apokalypsu, pak si vás dovolím informovat, že poté, co jsme nedávno slezli ze stromů, zřídil náš stát úřad, který dohlíží na bezpečnost jaderných zařízení. Dokonce i dokumentace, kterou žádáte, je veřejnosti přístupna například v informačním centru temelínské elektrárny. Pane Fagane, dobře nás poslouchejte! Myslíte si, že jsme hloupí? Jestli nás zažalujete, co budou jíst naše děti! Jestli nám do 20. března nepředáte kompletní dokumentaci domku vašeho souseda, najmeme Ally McBealovou a ta s vámi zatočí!\"\" Tato tisková zpráva se však nesetkala s větším ohlasem.\n\nPo necelém měsíci přicestoval do ČR a 19. 3. 2001 se v Českých Budějovicích setkal se zástupci českých protitemelínských iniciativ. Následující den totiž končilo Faganovo ultimátum a proto se advokát objevil v Temelíně, kde před branou elektrárny řekl novinářům, že chce \"\"vidět alespoň dveře archívu, kde jsou uloženy dokumenty o bezpečnosti elektrárny\"\". Byl pak zaskočen tím, že mu provozovatel elektrárny umožnil prohlédnout si i strojovnu prvního bloku, blokovou dozornu a simulátor. Advokáta po elektrárně provázel mj. operátor Temelína Bohdan Zronek, mediálně se rovněž angažující. Fagan pak prohlásil, že \"„si není jist, co je nebezpečnější, jestli turbína, nebo jídelna“\" a prodloužil své ultimátum ohledně dokumentace o další měsíc, přitom však podle mluvčího ČEZ Ladislava Kříže ani nevyužil možnost prohlédnout si požadované dokumenty, které jsou volně dostupné v informačním středisku elektrárny – vyjma pasáže týkající se duševního vlastnictví dodavatelů (postupy a výpočty) a fyzické ochrany elektrárny. Fagan se na tiskové konferenci rovněž dopustil jednoho velmi emotivního a neregulérního výroku na adresu ČEZ: \" „Vy spouštíte Temelín, vy zabíjíte děti!“\"\n\nPak se, mimo jiné, účastnil neoficiálního veřejného slyšení k Temelínu, jež se konalo 19. 4. 2001 v rakouském Salcburku – zde pohrozil České republice žalobou, kterou je možné podat v ČR i v EU a která by pro ČR byla \"\"jako právnická rána baseballovou pálkou\"\". Oficiální rakouské kruhy však toto jeho nadšení nesdílely a hornorakouský protiatomový pověřenec Radko Pavlovec prohlásil mj., že \"\"pan Fagan je, pokud mi je známo, zástupcem dvou nevládních organizací a nemá žádné spojení na vládní kruhy, ať již v jednotlivých zemích, nebo na spolkové úrovni.\"\"\n\nKdyž druhý den končilo jeho nové ultimátum, požádal ho o rozhovor reportér MF DNES Antonín Pelíšek – o jeho osobnosti však svědčí, že rozhovor nedokončil: jakmile začal dostávat nepříjemné otázky, zvedl se a odešel. Vzápětí Fagan opustil Evropu a odmítl upřesnit, jaké a zda vůbec uskuteční další kroky proti Temelínu. Více než rozporuplný pocit z něj měli i čeští protijaderní činovníci, například podle Eduarda Sequense z hnutí Calla se Fagan vůbec nezajímal o informace, ale mluvil jen o sobě.\n\nZ jiné strany se k němu vyjádřil tehdejší český premiér Miloš Zeman, který v Olomouci při rozhovoru pro deník MF DNES pronesl vážně nemyšlený návrh na uspořádání českého referenda o tunelových lanovkách v Rakousku s tím, že by si pak \"\"česká strana mohla najmout nějakého fakana, doslova fakana, který by ji jako advokát zastupoval.\"\"\n\nV únoru 2002 se vrátil do Evropy a na tiskové konferenci v Českých Budějovicích obvinil ČEZ, že do Temelína nakupuje palivo s uranem z australských dolů, které patří japonským teroristům, a je tedy nutné zastavit transporty jaderného paliva do Temelína: \"\"To se mi zvlášť po jedenáctém září může povést. Teď jste totiž pod mikroskopem amerických tajných a výzvědných služeb jak CIA, tak podobně i FBI,\"\" – výkonný ředitel elektrárny Temelín František Hezoučký se tomu však vysmál a ironicky prohlásil: \"\"Jen ať pan Fagan dává pozor, aby nám to neukradli. Budu rád, když to bude sledovat spolu s FBI, budu mu držet palce. Jsem hrozně rád, že se o to stará.\"\"\n\nV říjnu 2002 prohlásil, že se stahuje z kauzy Temelín s poukazem na to, že \"\"teď je na tahu politika\"\" a \"\"politikové by měli vystupovat proti elektrárně společně s právníky\"\".\n\nV roce 2002 se neúspěšně snažil přesvědčit soud o přímém vlivu černošského otroctví na počínání osmnácti amerických firem a ve Švýcarsku rovněž neúspěšně obviňoval banky Swiss UBS a Credit Suisse z finanční podpory jihoafrického apartheidu, v následujících dvou letech si neúspěch zopakoval při snaze obvinit z podpory apartheidu těžařské a technologické společnosti. Nakonec se pokusil vysoudit na rakouské bance Creditanstalt další odškodnění obětem holocaustu – i zde byl neúspěšný, navíc mu soud nařídil uhradit náklady řízení ve výši 350 000 dolarů. Protože tak neučinil, a navíc po něm 18 věřitelů vymáhalo dalších 9,4 milionu dolarů, vyhlásil v únoru 2007 osobní bankrot.\n\nDalší ranou pro něj bylo odsouzení za styk se sedmnáctiletou litevskou prostitutkou jménem Inga (podrobnosti na anglické Wikipedii).\n\nRoku 2008 jej soud v New Yorku zbavil advokátské licence a v roce 2009 se stejně zachoval i Nejvyšší soud v New Jersey, který ho shledal vinným z okrádání klientů (shodou okolností právě pozůstalých holokaustu).\n\nV říjnu 2011 zaslal jako zástupce neupřesněných věřitelů dopis karlovarskému primátorovi Petru Kulhánkovi, České národní bance i ministrovi financí Miroslavu Kalouskovi, ve kterém požadoval proplacení dluhopisů z roku 1924, splatných roku 1954. Dluhopisy měly být vydány Karlovými Vary v nominálních hodnotách 500 a 1 000 zlatých dolarů a celkově mělo jít v roce 2011 už zhruba o deset miliard korun. Samo město o jejich vydání nevědělo, ale Česká národní banka emisi potvrdila.\n\nKoncem listopadu potom Fagan oznámil, že nejpozději 12. 12. zažaluje Karlovy Vary i Českou republiku proto, že mu neposkytly dostatečnou součinnost při ověřování jeho nároku a že se tím dopustily \"\"podvodu, klamání, pokusu o manipulování médií a veřejného mínění a dalšího počínání, které porušuje jejich chování jako veřejných činitelů a zmenšuje důvěru veřejnosti.\"\" Ministerstvo financí ani primátor Kulhánek se však žaloby neobávají s odůvodněním, že veškeré nároky ve věci dluhopisů již bývalé Československo vyrovnalo před třiceti lety.\nPodle informací uveřejněných na informačních a zpravodajských webech se Edward Fagan pokusí ještě do konce roku 2011 zablokovat údajné nacistické účty vedené ve švýcarských bankách. Vedou ho k tomu informace spojované s nabídkou jisté občanky ČR, která mj. i jemu nabízela čísla a hesla k těmto údajným kontům, ke kterým se měla dostat coby pravnučka nacistického generála Hanse Kammlera. Podle právníkova vyjádření měla tato data nabízet i jiným osobám za částku 7 mil. USD.\n\n"}
{"id": "730769", "url": "https://cs.wikipedia.org/wiki?curid=730769", "title": "Důtky", "text": "Důtky\n\nDůtky jsou víceramenný bič určený k vykonávání tělesných trestů – a to jak jiné osoby, tak i dříve pro sebemrskačství (flagelantství). Obvykle jsou vyrobeny z kůže nebo koženky a používají se fyzickému trestání nebo týrání osob, dále pro sadomasochistické sexuální hrátky (třeba spanking) apod. Rozdělit je lze podle účelu, velikosti, použitého materiálu, tvrdosti, případně typu rukojeti.\n\nSpeciální případem, které se kdysi používaly pro tělesné tresty, jsou pletené kočky, z nichž patrně nejznámější je devítiocasá kočka. Pro brutální mučení osob je možné důtky na konci jednotlivých pramenů doplnit například o olověné nebo ocelové kuličky, drátěné háčky apod.\n"}
{"id": "730772", "url": "https://cs.wikipedia.org/wiki?curid=730772", "title": "Libor Došek (fotbalista, 1955)", "text": "Libor Došek (fotbalista, 1955)\n\nLibor Došek (* 24. září 1955 Brno) je bývalý český fotbalista. V sezoně 1977/78 získal mistrovský titul se Zbrojovkou Brno pod vedením Josefa Masopusta.\n\nVystudoval práva a nyní pracuje v pojišťovnictví. Jeho bratr Eduard Došek je bývalý ligový brankář Zbrojovky, syn Libor Došek je bývalý český fotbalista, člen Klubu ligových kanonýrů.\n\nJe odchovanec Zbrojovky Brno. Ve Zbrojovce strávil celou kariéru mimo vojny ve VTJ Tábor. Za Zbrojovku v lize odehrál 175 utkání a dal 15 gólů, ve druhé lize přidal dalších 115 utkání a 21 gólů. Za reprezentaci do 18 let nastoupil v 9 utkáních. V roce 1978 získal se Zbrojovkou pod vedením Josefa Masopusta mistrovský titul. V evropských pohárech za Zbrojovku v PMEZ nastoupil ve 4 utkáních a dal 2 góly a v Poháru UEFA nastoupil v 9 utkáních. Svůj první ligový gól dal ve svém prvním ligovém utkání, navíc v první minutě svého pobytu na hřišti. Stalo se v 1. kole ročníku 1976/77 proti Lokomotívě Košice.\n\n"}
{"id": "730774", "url": "https://cs.wikipedia.org/wiki?curid=730774", "title": "Mikey Welsh", "text": "Mikey Welsh\n\nMikey Welsh (* jako Michael Edward Welsh; 20. dubna 1971, Syracuse, New York, USA – 8. října 2011, Chicago, Illinois, USA) byl americký hudebník a umělec. V letech 1998–2001 byl členem skupiny Weezer.\n\n\n\n\n\n\n"}
{"id": "730775", "url": "https://cs.wikipedia.org/wiki?curid=730775", "title": "Střídání", "text": "Střídání\n\nStřídání je obecný pojem, který označuje změnu nebo výměnu jedné instance téže entity za jinou instanci téže entity (lidově řečeno kus za kus). Používá se v běžném životě v mnoha oborech lidské činnosti a v mnoha různých kontextech i přenesených významech – zde jenom namátkou : střídání stráží (používá se jak v konkrétním tak i v přeneseném významu), střídání partnerů (obvykle je tímto slovním spojením míněna lidská promiskuita), střídání ročních období, střídání dne a noci atd. apod.\n\nSlovo se používá například i v elektrotechnice, kdy periodické střídání směru elektrického proudu označujeme jako střídavý proud (ten může být vyráběn i elektrickým zařízením zvaným střídač).\n\nSpecifický význam má toto slovo v oblasti převážné většiny kolektivních sportů, kdy pravidla jednotlivých sportů přesně specifikují kdy a za jakých okolností smí být hráč vystřídán za jiného hráče, kolik hráčů smí být vystřídáno během utkání (či jiné kratší dílčí periody) apod. Střídání je naprosto nutné například v ledním hokeji, většinou velmi nutné bývá třeba v basketbalu apod. V ledním hokeji a jemu příbuzných kolektivních sportech se místo pro střídání hráčů nazývá střídačka (v jiných sportech pak lavička).\n\nV některých sportovních odvětvích se mohou střídat i rozhodčí, například při dlouhých a náročných vrcholných utkáních v tenise, kdy bývají střídáni lajnoví rozhodčí.\n"}
{"id": "730779", "url": "https://cs.wikipedia.org/wiki?curid=730779", "title": "Marv Tarplin", "text": "Marv Tarplin\n\nMarv Tarplin (13. června 1941, Atlanta, Georgia, USA – 30. září 2011, Las Vegas, Nevada, USA .) byl americký soulový kytarista a skladatel, nejvíce známý jako člen skupiny The Miracles v letech 1958-1973.\n"}
{"id": "730782", "url": "https://cs.wikipedia.org/wiki?curid=730782", "title": "The Miracles", "text": "The Miracles\n\nThe Miracles (v letech 1965-1972 Smokey Robinson and the Miracles) byla americká soulová skupina, založená v roce 1955. Byla první úspěšná skupina vydavatelství Motown Records Berry Gordyho. V roce 2004 časopis \"Rolling Stone\" umístil skupinu Smokey Robinson and the Miracles na 32. místo v jejich seznamu 100 největších umělců všech dob. Od roku 2009 má skupina hvězdu na Hollywoodském chodníku slávy.\n"}
{"id": "730787", "url": "https://cs.wikipedia.org/wiki?curid=730787", "title": "Steve Lukather", "text": "Steve Lukather\n\nSteve Lukather (* 21. října 1957, San Fernando Valley, Kalifornie, USA) je americký kytarista, zpěvák, skladatel a producent. V roce 1977 byl jedním ze zakládajících členů skupiny Toto, se kterou hraje dodnes.\n\n\n"}
{"id": "730788", "url": "https://cs.wikipedia.org/wiki?curid=730788", "title": "Československý protichemický prapor v Perském zálivu 1990–1991", "text": "Československý protichemický prapor v Perském zálivu 1990–1991\n\nČeskoslovenský protichemický prapor v Perském zálivu 1990 – 1991\n\nPíše se rok 1991 a svět se změnil. To, co nebylo možné v období Mnichova a v srpnu 1968 v Československu, náhle platí. Svět na konci tisíciletí je natolik provázán vztahy ekonomickými, že každý výkyv znamená destabilizaci nejen jednoho státu, ale i celé zeměkoule. Jsme plně zaujati svými vlastními problémy, že nám často uniká skutečnost trvalého zařazení ČSFR v mezinárodním měřítku do procesu nutné integrace. Nebylo tomu jinak už před listopadem 1989 v oblasti mocenských bloků, ale pro nedostatečnou nebo záměrně zkreslenou informovanost málokdo přemýšlel o tom, že se na procesech konfliktů na světě podílíme. A to ať již přímo nebo nepřímo a navíc v jakém smyslu? Dnes dochází k téměř neuvěřitelné jednotě postojů prezentované OSN. Připuštění každého potenciálního nebezpečí expanze by znamenalo narušení budované rovnováhy a vznik nejistoty vývoje ve světě.\n\nNázory na účast naší jednotky v Perském zálivu se v ČSFR ostře diferencovaly. Od volání \"co je nám po tom\", až po pocity hrdosti jiných. Celé spektrum názorů jako kdyby odráželo vnitřní situaci doma, třenice, rozpory a nejistoty. Sami ovšem dobře známé pocity, kdy se světa netýkaly problémy naší identity a cítili jsme je nakonec jako příkoří. Jak tedy přistupovat dnes k podobným problémům jinde?\n\nVážnost ČSFR a její prestiž v souvislosti s postojem na straně koalice vzrostla (a bude mít odraz i do budoucnosti) – na druhé straně část veřejnosti doma zaujala stanovisko odmítavé. Československá armáda přikročila po mnoha letech k činu (který je vysoce hodnocen opět v zahraničí) – na druhé straně většina kritizujících doma vidí zásadně chyby. Na celém světě se stávají armády vysoce funkční složkou, organizovanou proti „zlu“ (tedy nejen proti vnějšímu nepříteli, ale také proti katastrofám, živelním pohromám, technologickým výpadkům). Stávají se, vzhledem k integračním snahám a vědomy si logického nárůstu pacifistických hnutí – aktivní složkou, schopnou účinně zasahovat tam, kde jiní nejsou schopni. Na druhé straně v ČSFR armáda vytváří novou doktrínu, musí se úměrně situaci doma i ve světě přeorganizovat, ale v očích většiny zůstává symbolem totality (což vychází nepřímo z vlivu minulosti a ze struktury každé armády).\n\nV případě války v Perském zálivu se ČSFR postavila na stranu spravedlnosti (podle principu OSN), fakticky proti \"zlu\" a byly to vlastně první zkušenosti armády v duchu jejího nového, současného principu. Jednotka byla vytvořena za zásadě principu dobrovolného rozhodnutí a všichni účastníci si byli vědomi značného rizika. Z ekonomického hlediska byla účast jednotky hrazena výhradně Saúdskou Arábií, stejně tak byli i účastníci odměňováni, navíc zvací strana odkoupila převážnou část technických prostředků. Není třeba účast čs. jednotky glorifikovat, i když ironií historie zůstává, že za svobodu obecných ideálů (a vlastní země) naši vojáci převážně bojovali vždy v zahraničí. Pokud uvážíme výčet 26 států koalice v duchu OSN, přispělo ČSFR poprvé v historii k aktivní snaze světa rychle zamezit pokusu o destabilizaci. (Šlo téměř o nový celosvětový konflikt, uvážíme-li, že 26 států se spojilo ze všech světadílů). Z tohoto pohledu bude muset posoudit účast naší jednotky v Perském zálivu (jako už mnohokrát předtím) – historie.\n\nPomoc ČSFR na straně spojenců spočívá ve vytvoření malého, ale dobře připraveného Samostatného speciálního protichemického praporu. Jejím účelem je především likvidace následků chemického útoku, případně první zdravotnická pomoc zasaženým.\n\n\n\nÚkolem chemického průzkumu je odběr vzorků, které jsou vyhodnocovány v dobře vybavených vlastních laboratořích. Ty jsou schopny během padesáti minut utvořit chemický vzorec použité bojové otravné látky. Naše protichemická jednotka je vybavena v mnoha směrech výrobky srovnatelnými se špičkovými zahraničními.\n\n\n"}
{"id": "730791", "url": "https://cs.wikipedia.org/wiki?curid=730791", "title": "Oaxaca de Juárez", "text": "Oaxaca de Juárez\n\nOaxaca de Juárez (zkráceně pouze též Oaxaca) je mexické město na jihu státu. Je hlavním městem stejnojmenného státu Oaxaca. Nachází se v centrálním oaxackém údolí v pohoří Sierra Madre del Sur. Jako hlavní město státu představuje Oaxaca kulturní, ekonomické, vzdělanostní, obchodní i správní středisko celého regionu. V metropolitní oblasti Oaxacy, do které spadá samotné město a dalších 19 obcí, žilo v roce 2010 593 522 osob. \n\nV těsné blízkosti města se nachází předkolumbovské zapotécké město Monte Albán, jehož historie sahá až do 5. století př. n. l. Monte Albán patřil k nejvýznamnějším městům Mezoameriky. První španělští conquistadoři přišli na území dnešní Oaxacy v roce 1521. Od roku 1529 do vyhlášení nezávislosti Mexika v roce 1821 se město jmenovalo Antequera (podle města Antequera ve Španělsku). Historické centrum Oaxacy představuje unikátní a zachovalý příklad španělské koloniální architektury a společně s Monte Albán figuruje od roku 1987 na seznamu kulturního dědictví UNESCO.\n\nZdroj:\n"}
{"id": "730792", "url": "https://cs.wikipedia.org/wiki?curid=730792", "title": "Yamantaka Eye", "text": "Yamantaka Eye\n\nYamantaka Eye (* 13. února 1964, Kóbe, Japonsko) je japonský zpěvák, nejvíce známý jako člen skupiny Boredoms. Vystupuje pod různými pseudonymy. Řadu let spolupracoval s americkým hudebníke, Johnem Zornem, například ve skupinách Naked City a Painkiller. V roce 1995 spolu nahráli improvizované album \"Nani Nani\" a roku 2004 vyšlo druhé s názvem \"Naninani II\"\n\n"}
{"id": "730795", "url": "https://cs.wikipedia.org/wiki?curid=730795", "title": "Yakima Park Stockade Group", "text": "Yakima Park Stockade Group\n\nYakima Park Stockade Group je komplex čtyř dřevěných budov v národním parku Mount Rainier, které jsou architektonicky velice významné. První srub a palisáda byly postaveny roku 1930, zatímco druhý srub byl postaven v roce 1943. V roce 1987 byl komplex prohlášen národní historickou památkou. Komplex se nachází v národním historickém památkovém obvodu Mount Rainier, který zahrnuje celý park a uznává zdejší rustikální architekturu.\n\nKomplex navrhli architekti A. Paul Brown a Ernest A. Davidson ze Správy národních parků. Základní kámen designu položil Davidson, který se nechal inspirovat stavbami dřívějších osadníků, kteří se jimi chránili proti možným indiánským nájezdům. Kameny pro stavbu pochází z asi jeden a půl kilometru vzdáleného sesuvu a bílé borové dřevo pochází z oblasti Bílé řeky, dvacet kilometrů od komplexu. Davidson měl rozporuplné názory na výstavbu budov, jelikož říkal, že místo bylo hezčí bez komplexu, ale stále je daleko hezčí než ostatní místa v parku, která byla zastavěna bez jakýchkoli plánů či regulací.\n\nJako první byl v roce 1930 postaven jižní srub. Vypadá, že je postaven z klád, ale ty pouze obkládají dřevěnou konstrukci. Čtvercová dvoupatrová budova má kamennou základnu, která se vypíná až do úrovně parapetů druhého, vyčnívajícího patra. Budovu využívali správci a průvodci Yakima Parku. V jejím prvním patře původně byly dvě správní kanceláře, kuchyně, jídelna a místnost pro personál. Na druhém patře se nacházelo šest ložnic a dvoje sociální zařízení. Palisáda je vertikální plot z klád, který byl postaven ve třicátých letech minulého století a zakrýval jídelnu, na jejímž místě nyní stojí čistička vody postavená roku 1985. Práce na severním srubu a turistickém centru začaly v roce 1939, ale kvůli finančním problémům byly dokončeny až roku 1943. Severní srub velice připomíná ten jižní, architekti ale věnovali více pozornosti práci s kameny. Bydlí v něm sezónní zaměstnanci parku. Turistické centrum se nachází mezi dvěma sruby a na jižní straně nabízí výhled na horu Mount Rainier. Dříve bylo centrum známo jako ubytovna pro táborníky a muzeum. Je postaveno z klád a má také vyčnívající druhé patro, což ale není tolik viditelné jako u srubů. Všechny budovy mají střechy pokryté cedrovými šindeli.\n"}
{"id": "730798", "url": "https://cs.wikipedia.org/wiki?curid=730798", "title": "Walk on the Wild Side", "text": "Walk on the Wild Side\n\n„Walk on the Wild Side“ je pátá skladba u druhého sólového alba Lou Reeda \"Transformer\" z roku 1972. Album produkoval David Bowie. Skladbu předělali například Vanessa Paradis, Editors nebo Tok Tok Tok. Skladba se těšila velkému nasazení v rádiích i přes dotýkání se tabuizovaných témat jako je například transsexualita, drogy, mužská prostituce či orální sex. Ve Spojených státech vydala organizace RCA upravenou verzi songu bez náražky na oralní sex. Roku 2017 na píseň negativně reagovali členové kanadské studentské skupiny The Guelph Central Student Association.\n\nText písně popisuje příběh jednotlivých lidí a jejich cestu do New Yorku, odkazujících hlavně na \"hvězdy\" Newyorského studia Andyho Warhola, The Factory. Jmenovitě Holly Woodlawn, Candy Darling, Joe Dallesandro, Jackie Curtis a Joe Campbell (v písničce přezdíván jako Sugar Plum Fairy - eufémismus pro drogového dealera).\n\nBaritonové saxofonové sólo, které je hráno na konci písničky, bylo zahráno Ronniem Rossem, který učil hrát Davida Bowieho na saxofon během Bowieho dětství.\n\nDoprovodné vokály byly nazpívaný ženskou kapelou Thunderthighs, která byla složená z Dari Lalou, Karen Friedman a Casey Synge.\n\nJak na kontrabas, tak i na baskytaru hrál Herbie Flowers, který za „Walk on the Wild Side“ dostal pevnou odměnu 17 liber.\n\nPod názvem „Zkus se životu dál smát“ s textem Michaela Žantovského ji v roce 1981 nazpíval Pavel Bobek\n"}
{"id": "730800", "url": "https://cs.wikipedia.org/wiki?curid=730800", "title": "Cíl", "text": "Cíl\n\nCíl může být:\n\n"}
{"id": "730802", "url": "https://cs.wikipedia.org/wiki?curid=730802", "title": "Satellite of Love", "text": "Satellite of Love\n\n„Satellite of Love“ je sedmá skladba z druhého sólového alba Lou Reeda \"Transformer\" z roku 1972. Skladba vyšla v roce 1973 i jako singl s písní „Vicious“ na B-straně. Skladbu předělali například U2, The Bravery, The Ukulele Orchestra of Great Britain a Morrissey.\n"}
{"id": "730806", "url": "https://cs.wikipedia.org/wiki?curid=730806", "title": "Prince of Persia: The Forgotten Sands", "text": "Prince of Persia: The Forgotten Sands\n\nPrince of Persia: The Forgotten Sands je jedním z dílů počítačové hry Prince of Persia. Příběh tohoto dílu se odehrává mezi díly a . Vydána byla v roce 2010.\n\nPrinc procestoval Persii aby navštívil svého bratra Malika, který se ujal vlády nad podrobeným královstvím na samém konci říše jejich otce. Podle přání otce má princ svého bratra naučit jak vládnout. Ale když princ dorazí do bratrova království, je ohroženo mnohem mocnějšími nepřáteli. Malik vypustí legendární magickou armádu. Doufá že tak nepřátele zastaví, ale namísto toho se armáda obrátí proti němu, promění jeho ostatní poddané v sochy a stvoří bouři. Princ je od svého bratra oddělen, ale najde pomoc u Razie, královny džinů, která pamatuje stvoření armády a ví jak jí zastavit. S její pomocí musí princ zachránit království, než jej pohřbí písek.\n\n"}
{"id": "730816", "url": "https://cs.wikipedia.org/wiki?curid=730816", "title": "Miloš Noll", "text": "Miloš Noll\n\nMiloš Noll (11. srpna 1926, Praha – 24. července 1998, Praha) byl malíř, grafik, ilustrátor, scénograf a filmový scenárista.\n\nMiloš Noll studoval na Státní grafické škole v Praze, ve Škole umění ve Zlíně, v letech 1945 – 1950 na UMPRUM v Praze (ateliér prof. Josefa Kaplického). Už na zlínské škole se dostal do kontaktu se surrealismem, později v Praze se připojil ke spořilovské surrealistické skupině (Zbyněk Havlíček, Libor Fára, Zbyněk Sekal ad..) a hlásil se k tomuto odkazu trvale ve své volné tvorbě.\n\nPo studiu se začal uplatňovat v různých oborech užitého umění: novinová kresba, karikatura, kreslený humor, scénografie, typografie, plakáty a ilustrace. Byl výtvarným redaktorem World Student News (vyd. Mezinár. Svaz studentstva), přispíval do Literárních novin (do r. 1968), začal soustavně pracovat jako výtvarník, scénograf, později i scenárista pro Čs. televizi.\n\nSetkání a přátelství s režisérem Evaldem Schormem zahájilo jeho trvalejší spolupráci s filmem. Po několika krátkých televizních filmech natočili v roce 1966 podle společného scénáře v režii E. Schorma film „Gramo Von balet“, kombinující baletní projev s výtvarnou animací (Hlavní cena Arsfilmu v Kroměříži, Velká cena MIFED Milano a další mezinárodní uznání).\n\nZ podobné spolupráce s režisérem Ladislavem Rychmanem vznikl pro Laternu magiku filmově-scénický balet „Rondo“ (pro čs. expozici na světové výstavě v Montrealu).\n\nŘada scénářů k animovaným i hraným filmům pro Čs. televizi, Laternu magiku a Krátký film byla výsledkem blízké spolupráce s režisérem Pavlem Hoblem. V tehdejší době se podařilo realizovat jen některé scénáře: kupř. 26 dílů animovaného filmu „Jedna plus jedna“ (pro německou televizi WDR, Kolín nad Rýnem) a celovečerní film „Třicet panen a Pythagoras“ (obojí režie P. Hobl).\n\nJako scenárista a výtvarník připravil animovaný seriál „Jak se chytají rusalky“ (režisér V. Bedřich, koprodukce Telexportu a německé televize WDR). Z jeho posledních prací pro animovaný film lze uvést „O vodníkovi Čepečkovi“ (scénář V. Čtvrtek, režie S. Látal) a třicetidílný seriál „Počítání s Matějem“ (režie R. Krejčík).\n\nPro domácí nakladatelství – především Státní nakladatelství dětské knihy (později Albatros), Mladou frontu, Čs. spisovatel, Státní pedagogické nakladatelství – a některé zahraniční editory ilustroval přes 80 knih. Mnohé domácí tituly vyšly později i za hranicemi. Kromě toho je zastoupen v řadě antologií. Cyklus pěti knih Evy Vančurové o Filipovi pro děti předškolního věku dosáhl v letech 1971 – 1981 nákladu více než milionu výtisků. Největší díl jeho časopiseckých prací byl určen dětem (Sluníčko, Mateřídouška).\n\nTematicky i stylově odlišnou od ilustrací se stala volná tvorba, integrální součást jeho výtvarné práce. Od konce šedesátých let byla výrazně soukromou záležitostí, zveřejněnou až posledními výstavami. V jeho odkazu najdeme obrazy vznikající ve větších časových odstupech, malbu pak počtem převyšují akvarely, kresby, frotáže a koláže. Ke konci 80. a začátkem 90. let vytvořil kolekci dřevěných asambláží většinou inspirovaných barokní hudbou, kterou použil ve svém jediném autorském animovaném filmu „G. Ph. Telemann: Předehra C dur“ (scénář, režie M. N., Krátký film Praha 1993).\n\n\n\nJe zastoupen v grafické sbírce Národní galerie v Praze a ve sbírce české animované tvorby na zámku Kratochvíle.\n\n"}
{"id": "730819", "url": "https://cs.wikipedia.org/wiki?curid=730819", "title": "Karel Bíbr", "text": "Karel Bíbr\n\nKarel Bíbr (1. listopadu 1887, Kojetín – 19. března 1972, Nová Ves pod Pleší) byl český architekt, projektant a stavitel.\n\nPocházel z rodiny obuvníka Jana Bíbra a jeho manželky Kateřiny, rozené Čechové. Karel byl nejmladším ze čtyř sourozenců. Po ukončení měšťanské školy v Kojetíně nastoupil roku 1901 na studia vyšší reálné školy v Kroměříži, která úspěšně zakončil maturitou s vyznamenáním 17. července 1906. Po složení přijímacích zkoušek byl 12. října 1906 zapsán jako řádný posluchač architektury na C. a k. české vysoké škole technické v Praze, obor pozemního stavitelství. Vzhledem k dobrému prospěchu a k slabšímu sociálnímu zázemí získal stipendium od \"Pohorské jednoty Radhošť\", díky kterému mohl také pražská studia v roce 1914 dokončit. \n\nPo vypuknutí první světové války již nemohl druhou státní zkoušku v termínu vykonat a nastoupil vojenskou službu. Na frontě v Itálii byl lehce raněn a s tuberkulózou se dostal do nemocniční péče. Po vyléčení se podařilo příbuznému Františku Látalovi dosáhnout jeho převelení do Lublinu, kde byl Látal instruktorem důstojnické školy.\n\nDruhou státní zkoušku složil Bíbr 20. prosince 1919 a stal se inženýrem–architektem. Stejného dne mu byla nabídnuta na škole funkce asistenta u prof. ing. arch. Rudolfa Kříženeckého, kde pracoval do 31. srpna 1921. V listopadu 1920 se oženil s Pavlou Sofkovou z Hranic. Manželé Bíbrovi žili na Královských Vinohradech. \n\nV roce 1921 nastoupil jako projektant u firmy Viktor Beneš, akc. spol. stavební v Praze, kde byl zaměstnán do roku 1923. V květnu téhož roku složil autorizační zkoušku a v únoru 1925 mu Zemská správa politická v Praze udělila úřední oprávnění autorizovaného civilního inženýra. Po polovině dvacátých let mj. navázal spolupráci s čelákovickým architektem a stavitelem Františkem Radvanovským, se kterým společně vyprojektovali a zrealizovali několik rodinných vil v čelákovické čtvrti \"Za Dráhou\". Koncem roku 1928 se manželé Bíbrovi přestěhovali do Čelákovic, kde bydlí nejdříve v domě čp. 200 v ul. B. Smetany, ale kde si roku 1929 Karel Bíbr postavil podle vlastního projektu rodinný dům – vilku čp. 760 v tehdejší Ferlesově, dnes Vančurově ulici.\n\nV Čelákovicích založil vlastní firmu a stal úspěšným a vyhledávaným architektem a stavitelem. Firmu postupně rozšiřoval a mimo řemeslníků zaměstnával i další odborníky, jako ing. arch. Václava Moravce, stavitele Josefa Pařízka, stavbyvedoucího Františka Arazima (* 1906) a jiné. Po vypuknutí druhé světové války činnost firmy utlumil. Z firmy odešli jeho odborní spolupracovníci i kvalifikovaní řemeslníci. Po dobu okupace pracoval především pro firmy J. Volmana v Čelákovicích a Žebráku a zároveň s manželkou zahradničili.\n\nPoslední měsíce svého života pobýval v sanatoriu v Nové Vsi pod Pleší. Zde se v mládí ještě jako student architektury často vyskytoval a pod vedením prof. Kříženeckého i na některých projekčních pracích podílel, na což do posledních chvil svého života rád vzpomínal. Zemřel po delší nemoci v nedožitých 85 letech. \n\nČást pozůstalosti, především projektová dokumentace, byla po smrti Karla Bíbra, díky vstřícnosti jeho příbuzných, uložena ve sbírkách čelákovického muzea.\n\nKarel Bíbr se během svého odborného působení zúčastnil řady architektonických soutěží, mj. budovu šekového úřadu v Praze či na vzorové typy činžovních domů, při kterých se v několika případech umístil na prvním a dalších předních místech. Jeho návrh na Památník národního odboje v Praze na Vítkově z roku 1923, značně se podobající později vystavěné budově, nezvítězil. \n\nJe autorem řady obytných, úředních (např. bytů pro důstojníky v Kutné Hoře (1926), Kroměříži (1928), Milovicích, či bývalého objektu Okresního soudu v Brandýse n. L. (1934, dnes patřící Pedagogické fakultě UK) a průmyslových budov na různých místech ČR (Praha, Hořovice, Čelákovice, Žebrák, Kroměříž, Brandýs n. L. aj.), veslařského klubu v Hodoníně /1927/, celnice s obytným domem na slovenských hranicích v Bušincích ad. Vypracoval značné množství projektů bytových a rodinných domů či jejich přestaveb a přístaveb (v Praze - Bubenči, Holešovicích, Střešovicích, Libni, Kbelech, Radotíně, Žluticích, Kroměříži, Mochově, Přerově n. L., Toušeni, Mělníku, Lipníku nad Bečvou, Ústí nad Labem, Žebráku, Kamenici a v Čelákovicích). V Litomyšli byl autorem domu pro státní zaměstnance s malými byty z roku 1927 (9. května 649, Litomyšl). \n\nV polovině 30. let 20. století si získal dobrou pozici u čelákovického továrníka Josefa Volmana, pro kterého pak projektoval a realizoval řadu výrobních a administrativních budov jeho továren na obráběcí stroje v Čelákovicích a Žebráku. Podle projektu Jiřího Štursy a Karla Janů vedl od listopadu 1938 do listopadu 1939 jako stavbyvedoucí výstavbu funkcionalistické Volmanovy vily; stavbu prováděla Bíbrova firma. \n\nPo osvobození se věnoval projekční a stavební činnosti. Projektoval nové tovární objekty, čelákovické bytové domy a další drobné akce. Do firmy přibral stavitele F. Arazima (* 1907), který v jeho firmě působil do konce roku 1947. \n\nV roce 1945 se Karel Bíbr stal předsedou plánovací a regulační komise MNV v Čelákovicích a i v důchodu se mimo projekčních prací se podílel na koncepčních plánech rozvoje města. \n\n\n"}
{"id": "730821", "url": "https://cs.wikipedia.org/wiki?curid=730821", "title": "Žichlice (Modlany)", "text": "Žichlice (Modlany)\n\nŽichlice () jsou zaniklá obec, jejíž území je dnes součástí obce Modlany. Katastrální území \"Žichlice u Modlan\" měří 1,59 km².\nPoprvé se datují rokem 1088 v listině krále Vratislava I., kde dává panovník dva statky ze Sihlich vyšehradské kapitule. Podle předního českého historika Gustava Friedricha jsou však listiny falešné a pocházejí až z druhé poloviny 12. století. Ať je to tak nebo tak, Žichlice byly velmi starou vsí, která stávala mezi Rtyní nad Bílinou a vesnicí Suché. Dnes bychom řekli, že v místech nedaleko dálnice na Ústí nad Labem, vlevo nad Novými Dvory.\n\nNázev Žichlice se vysvětluje jako ves lidí Žichlových, Žich by mohl být také žid, takže asi ves, kde bydlelo hodně obyvatel židovského původu. V roce 1403 je z pramenů známý jakýsi Johannes Nicolai ze Zichlicz, který v Praze nabyl nižšího stupně svěcení. Ves ve 14. století patřila teplickému klášteru, dále je známo, že na počátku 15. století připadly Žichlice teplickému panství a v roce 1561 zde bylo pět selských usedlostí. V době tereziánského soupisu, tedy roku 1757 patřila ves stále pod panství Teplice, měla pět hospodářů, obecního pastýře a pěstoval se tady chmel. Farností spadaly Žichlice pod kostel v Řehlovicích (dnes okres Ústí nad Labem) a v roce 1787 zde bylo šest usedlostí. Při dalším sčítání v roce 1833 patřila ves městu Teplice měla 7 domů a 30 obyvatel, farností stále spadala do Řehlovic, měla vlastní malou kapli, kde se konaly občasné mše, byla tu cihelna a uhelné doly. Další počet domů a obyvatel stále kolísal, v roce 1869 žilo v Žichlicích 80 obyvatel v 8 domech, v roce 1900 to bylo 39 lidí v 8 domech, v roce 1921 94 obyvatel v 9 domech, v roce 1950 40 obyvatel ve 12 domech a v roce 1970 23 obyvatel v 8 domech.\n\n"}
{"id": "730823", "url": "https://cs.wikipedia.org/wiki?curid=730823", "title": "Letiště Roudnice", "text": "Letiště Roudnice\n\nLetiště Roudnice je malé veřejné vnitrostátní a neveřejné mezinárodní letištěasi 1 kilometr jihozápadně od města Roudnice nad Labem. Letiště se nachází na levém břehu řeky Labe nedaleko od hory Říp v prostoru mezi městem Roudnice nad Labem a dálnicí D8. Letiště má travnatou přistávací dráhu (druhový systém RWY). Jeho provozovatelem je Aeroklub Memorial Air Show, který zde od roku 1991 každé dva roky pořádá letecký den s názvem Memorial Air Show, v roce 2013 se zde konal již jeho 12. ročník.\n\nLetiště primárně slouží především pro sportovní a rekreační létání, s okružními lety nad Říp, České Středohoří a Kokořínsko.\n\n\n\n"}
{"id": "730825", "url": "https://cs.wikipedia.org/wiki?curid=730825", "title": "Kašída", "text": "Kašída\n\nKašída ( ) je nástroj pro zarovnávání v psacích písmech, zejména v arabském písmu. Na rozdíl od zarovnávání pomocí prodlužování mezer mezi slovy (známého z latinky) je jeho podstatou prodlužování vhodných čar některých písmen.\n\nZměna rozměru písmene je sice možná i v latince (v rámci mikrotypografie), ale kašída v rámci arabského písma je přirozenější a snáze proveditelná, neboť řada písmen v perštině a arabštině obsahuje výrazné vodorovné tahy, jejichž délku není problém upravit.\n\nNěkdy se označením \"kašída\" rozumí speciální prodlužující znak „ـ“ jinak označovaný tatwíl ( – \"taṭwíl\"), případně jeden ze sestavy glyfů různých délek, které slouží k prodloužení v rámci konkrétního fontu. V rámci Unicode je znak „\"ـ\"“ na pozici U+0640 a je pojmenovaný \"arabský tatwíl\" ( ).\n"}
{"id": "730826", "url": "https://cs.wikipedia.org/wiki?curid=730826", "title": "Seznam prezidentů Mauricia", "text": "Seznam prezidentů Mauricia\n\nSeznam nejvyšších představitelů Mauricia od roku 1992, kdy se ostrov stal nezávislou zemí s republikánským státním zřízením.\n\n"}
{"id": "730836", "url": "https://cs.wikipedia.org/wiki?curid=730836", "title": "The Very Best of the Velvet Underground", "text": "The Very Best of the Velvet Underground\n\nThe Very Best of The Velvet Underground je kompilační album skupiny The Velvet Underground, vydané 31. března 2003 u Polydor Records.\n\n"}
{"id": "730837", "url": "https://cs.wikipedia.org/wiki?curid=730837", "title": "Noll", "text": "Noll\n\nPříjmení Noll nosí více různých osobností:\n\n"}
{"id": "730839", "url": "https://cs.wikipedia.org/wiki?curid=730839", "title": "Seznam představitelů Komor", "text": "Seznam představitelů Komor\n\nToto je seznam nejvyšších představitelů Komor:\n"}
{"id": "730842", "url": "https://cs.wikipedia.org/wiki?curid=730842", "title": "Seznam představitelů Madagaskaru", "text": "Seznam představitelů Madagaskaru\n\nToto je seznam nejvyšších představitelů Madagaskaru:\n\n\n"}
{"id": "730846", "url": "https://cs.wikipedia.org/wiki?curid=730846", "title": "Ucho Jidášovo", "text": "Ucho Jidášovo\n\nBoltcovitka ucho Jidášovo, jinak též ucho Jidášovo či boltcovitka bezová \"(Auricularia auricula-judae\"; syn. \"Hirneola auricula-judae)\" je hojná jedlá stopkovýtrusá houba, rostoucí převážně na bezu. Sbírat se mohou jak čerstvé, tak uschlé plodnice. Plodnice porostlé řasami ke sběru vhodné nejsou.\n\nPlodnice houby bývají chorošovitého, miskovitého či lasturovitého tvaru, vypouklé směrem vzhůru a bočně přirostlé ke dřevu; široké jsou 2–10 cm, tloušťky 1–3 mm. Plodnice mají nápadnou chrupavčitou konzistenci, jsou výrazně pružné, někdy průsvitné, na omak gumovité až rosolovité, za vlhka až lepkavé, z vnitřku lysé, z vnější strany mohou být lehce pýřité, zejména na vnitřní straně žilnatě zprohýbané. Barva přechází od červenohnědé ke kaštanově hnědé, vnitřní (spodní) strana může být světlejší. Plodnice rostou zpravidla ve skupinách vedle sebe a nad sebou. (Někdy jsou poprášné popadaným bělavým výtrusným prachem.)<br>\nDužnina je za čerstva měkká, ohebná, za sucha tvrdá až rohovitá a lámavá, chuť nevýrazná, vůně též nevýrazná. Výtrusný prach je bílý, výtrusy úzce elipsoidní, bezbarvé, velikosti 13–23 × 4–8 µm.\n\nHouba u nás roste hojně, a to po celý rok včetně zimy. Vyskytuje se převážně na živých i odumřelých větvích bezu černého, roste také na dřevě listnatých stromů ve vlhčích lesích.\nUcho Jidášovo lze dobře sušit. Před přípravou se plodnice dávají lehce oživit ponořením do vroucí vody na několik minut. Oživené nebo čerstvé se přidávají do směsí (např. rizoto), do polévek a zejména do čínských a japonských jídel.\n\nV Evropě je v kuchyni používána málo, ale v Číně je velmi oblíbená a hojně užívána a pěstována. Jinak se nazývá čínská houba nebo černá houba. Má léčivé účinky.\n\n\nPravděpodobně myceliem ucha Jidášova se živí potemník \"Platydema violaceum\".\n\n\n\n"}
{"id": "730852", "url": "https://cs.wikipedia.org/wiki?curid=730852", "title": "Fifteen Minutes: A Tribute to The Velvet Underground", "text": "Fifteen Minutes: A Tribute to The Velvet Underground\n\nFifteen Minutes: A Tribute to the Velvet Underground bylo album, vydané ve Spojeném království v roce 1994. Album se skládá ze skladeb skupiny The Velvet Underground v provedení novějších skupin. Všechny skladby se již dříve objevily na albu \"Heaven & Hell - A Tribute to The Velvet Underground\".\n"}
{"id": "730856", "url": "https://cs.wikipedia.org/wiki?curid=730856", "title": "Lady Godiva's Operation", "text": "Lady Godiva's Operation\n\n„Lady Godiva's Operation“ je třetí skladba z druhého alba skupiny The Velvet Underground s názvem \"White Light/White Heat\". Název skladby vznikl z legendy o Lady Godivě. Autorem hudby i textu je Lou Reed.\n\nPoprvé skladba vyšla v lednu 1968 jako součást alba \"White Light/White Heat\". Stejná verze vyšla později na kompilacích \"What Goes On\" (1993), \"Peel Slowly and See\" (1995) a \"\" (2001).\n\nSkladbu předělala skupina The Fatima Mansions a vydala ji jako singl. Jejich verze rovněž vyšla na tribute albu \"Heaven & Hell: A Tribute to The Velvet Underground\" v roce 1990 (stejná verze vyšla opět v roce 1994 na albu \"\").\n\n"}
{"id": "730858", "url": "https://cs.wikipedia.org/wiki?curid=730858", "title": "Hluboké pastviny", "text": "Hluboké pastviny\n\nHluboké pastviny (anglicky „The Deep Range“) je sci-fi povídka britského spisovatele Arthura C. Clarka z roku 1954.\n\nV angličtině vyšla mj. ve sbírce \"The Collected Stories of Arthur C. Clarke\".\n\nTématem povídky je chov velryb pro maso v podmořských hospodářstvích poté, co svět prošel potravinovou krizí. V prologu spisovatel uznává, že k datu vydání sbírky (1990) a i do budoucna je taková myšlenka stěží realizovatelná.\n\nArthur C. Clarke napsal povídku Hluboké pastviny v roce 1954, dlouho před zvýšeným zájmem o využívání oceánských zdrojů. O rok později jel k Velkému bariérovému útesu u pobřeží Queenslandu a dostal nápad rozšířit povídku do románu. Román se jmenuje stejně jako povídka \"Hluboké pastviny\" (\"The Deep Range\", vyšel v roce 1957) a autor jej dokončil poté, co se usadil na Cejlonu (dnešní Srí Lanka).\n\nDon Burley se plaví ve své ponorce č. 5 k hejnu velryb, které má za úkol chránit před útočníky. Posádka helikoptéry totiž zahlédla 700 km od pobřeží Grónska zraněnou velrybu. Z mateřské lodi \"Herman Melville\" přicházejí instrukce o kursu a dotaz, zda bude chtít Burley asistenci „psů“ - sviňuch, inteligentních mořských savců doprovázejících hlídkové ponorky při patrolách kolem velrybích stád. Sviňuchy se velmi rychle naučily rozpoznávat pokyny a bezchybně spolupracují při útoku na vetřelce, jimiž jsou většinou žraloci. Burley odvětí, že si případně vyžádá jejich pomoc až na místě. Nechce je vystavit zbytečnému nebezpečí, má své podmořské společníky Benj a Susan rád.\n\nPonorka č. 5 míří udaným kursem a Don pomocí sonaru propátrává okolí. Díky své dlouhé praxi dokáže rychle rozpoznat význam zelenomodrých objektů na sonarové obrazovce. Má před sebou hejno ryb, poznamená si jeho polohu. Toto hejno není jeho cílem, on pátrá po větší kořisti. Přemýšlí, jak dravec proklouzl dovnitř. Chovné farmy chrání sice slabá elektrická pole, ale žraloci se také učí. Někdy je elektrický proud neodradí, jindy se dostanou dovnitř společně s velrybami a způsobí spoušť dříve, než jsou odhaleni.\n\nZ mateřské lodi přijde zpráva:\n\nTéměř ve shodný okamžik zachytí Don na sonaru své stádo. Přibližuje se k němu, když vtom se ozvou tři silné údery na pancíř plavidla. To se hlásí sviňuchy Benj a Susan, našly si svého pána. Burley pokračuje ke stádu, zaujmou ho 4 skvrny na jeho okraji. Domnívá se, že by to mohli být útočníci. Když je dostatečně blízko, pozná svou chybu, jsou to velryby s mladými. Vzápětí Benj upozorní Dona na útočícího žraloka a spolu se Susan se vydává zabránit mu v napadení velryb. Obě sviňuchy na žraloka neúnavně dorážejí a odvádějí jeho pozornost, zatímco Burley se chystá k přesně vedenému zásahu.\n\nVypustí Žihadlo a zatímco ponorku ovládá autopilot, ujme se navigace jehly. Navádí ji neomylně proti tělu žraloka. Útočník je zasažen, otrávená jehla způsobí paralýzu a žralok umírá. Burley ještě zkontroluje velryby, zda neutrpěly zranění a vynoří se na hladinu. Kolem krouží obě sviňuchy a vyžadují si pozornost. Mají radost z úspěšné akce. Burley se jim chvíli věnuje, pak zaklapne poklop a nastaví kurs automatického pilota směrem k lodi. Sviňuchy ponorku klidně následují.\n\n\nČesky vyšla povídka v následujících sbírkách nebo antologiích:\n\n"}
{"id": "730861", "url": "https://cs.wikipedia.org/wiki?curid=730861", "title": "Seznam představitelů Svatého Tomáše a Princova ostrova", "text": "Seznam představitelů Svatého Tomáše a Princova ostrova\n\nSeznam představitelů Svatého Tomáše a Princova ostrova:\n\n"}
{"id": "730862", "url": "https://cs.wikipedia.org/wiki?curid=730862", "title": "Seznam představitelů Rovníkové Guineje", "text": "Seznam představitelů Rovníkové Guineje\n\nToto je seznam nejvyšších představitelů Rovníkové Guineje od vyhlášení nezávislosti na Frankistickém Španělsku v roce 1968.\n"}
{"id": "730863", "url": "https://cs.wikipedia.org/wiki?curid=730863", "title": "Jaroslav Šajn", "text": "Jaroslav Šajn\n\nJaroslav Šajn (23. srpna 1926, Čelákovice – 23. dubna 1995, Brandýs nad Labem) byl akademický sochař a pedagog.\n\nV Čelákovicích navštěvoval obecnou i měšťanskou školu. Po jejím ukončení nastoupil do učení v místní Volmanově továrně, kde získal profesi strojního zámečníka. Po osvobození absolvoval dvouletou Státní grafickou školu v Praze. Ve spolupráci s otcem, který byl kovotepcem, získal mnoho zkušeností pro svoji budoucí uměleckou práci. Absolvoval Vysokou školu uměleckoprůmyslovou v Praze, kterou zakončil v roce 1952. Ale již v roce 1951 vystavoval v čelákovickém muzeu své první práce společně se sochařkou G. Woltersovou (*1930), architektem Ing. E. Proškem (*1922) a fotografem Zdeňkěm Labíkem (1930-1998) na výstavě „Budujeme nové Čelákovice“. \n\nMimo sochařské a medailérské práce se setkáváme i s jeho malbami olejem a temperou, na kterých zachytil jak rodné Polabí, tak i jiné motivy. Hlavní jeho činností bylo umělecké kovářství. S jeho díly se můžeme setkat na řadě památkových objektů v Praze (Ungelt, Stavovské divadlo, zámek v Tróji aj.) i jiných místech republiky (např. Střekov). Byl autorem ústředního motivu – trnové koruny – čsl. expozice v Osvětimi. Je i autorem několika čelákovických pamětních desek a medailí (Jana Zacha, Pro krásu domova aj.). Jako profesor působil na katedře výtvarné výchovy Pedagogické fakulty UK v Praze a v Praze také prožil podstatnou část svého života. Ateliér měl i v Čelákovicích, kde často u své matky přebýval a potom do konce svého života bydlel.\n\n"}
{"id": "730864", "url": "https://cs.wikipedia.org/wiki?curid=730864", "title": "Kuej-kang", "text": "Kuej-kang\n\nKuej-kang ( , pchin-jinem \"Guìgǎng\") je městská prefektura v Čínské lidové republice. Leží v nitru autonomní oblasti Kuang-si na řece Si-ťiang, na které je zde velký říční přístav pro dopravní spojení s deltou Perlové řeky.\n\nCelá prefektura má rozlohu 10 595 čtverečních kilometrů a v roce 2004 v ní žilo čtyři a půl milionu obyvatel, zejména kantonsky mluvících.\n"}
{"id": "730872", "url": "https://cs.wikipedia.org/wiki?curid=730872", "title": "Hráč (kolektivní sport)", "text": "Hráč (kolektivní sport)\n\nHráč je v prostředí kolektivních sportů (nebo jim podobných kolektivních hrách) osoba, která se aktivně zúčastní hry na jedné ze dvou soupeřících stran respektive hraje (sportuje) v jednom ze dvou soupeřících družstev (mužstev). Jeho postavení na hřišti, jeho činnost a chování během hry, jeho vztah k ostatním hráčům, správnou výzbroj a výstroj (oblečení, dres, sportovní obuv apod.) vhodnou pro příslušný druh sportu obvykle podrobně předepisují platná sportovní pravidla daného sportu.\n\nHráč může být i neregistrovaný amatér, který daný sport hraje nesystematicky pouze pro své vlastní osobní osvěžení, potěchu, zábavu či rozptýlení z rekreačních či relaxačních důvodů. Sportovec, který se danému kolektivnímu sportu věnuje systematičtěji v nějakém sportovním klubu (nebo jiné sportovní či společenské organizaci) se může oficiálních sportovních soutěží v daném sportu zúčastňovat obvykle pouze jako tzv registrovaný hráč ať už jako amatér, poloprofesionál nebo profesionál.\n\nSlovem hráč označujeme i účastníky některých individuálních sportů jako jsou například šachy a další jim podobné sportovní a společenské hry.\n\nHráči se obvykle dělí jednak podle věkových kategorií a dále také podle pohlaví (s výjimkou korfbalu) na muže (chlapce) a ženy (dívky).\n"}
{"id": "730879", "url": "https://cs.wikipedia.org/wiki?curid=730879", "title": "Zopowy", "text": "Zopowy\n\nZopowy (německy \"Soppau\", česky \"Žopovy\") je ves v jižním Polsku, v Opolském vojvodství, v powiatu głubczyckém, ve gmině Głubczyce.\n\nVes leží v Opavské pahorkatině na řece Troji na úpatí jihovýchodní části Zlatohorské vrchoviny pod kopcem Huhlberg.\n\nVes se nachází v přírodním parku (polsky \"obszar chronionego krajobrazu\") Rajón Mokre - Lewice.\n\n\nVe vsi (ves je díky poloze na rozhraní pahorků a roviny pověstná silnými větry) se nachází Větrný park Zopowy s větrníky.,\n\n"}
{"id": "730882", "url": "https://cs.wikipedia.org/wiki?curid=730882", "title": "Indikátor energetické efektivity", "text": "Indikátor energetické efektivity\n\nIndikátor energetické efektivity v datových centrech je nejčastěji spojován s hodnotou PUE (Power Usage Effectiveness), kterou vyvinulo neziskové sdružení The Green Grid.\n\nPUE je indikátorem toho, kolik z celkově spotřebované energie je přímo využito IT vybavením a kolik připadne na podpůrné systémy. Jde konkrétně o poměr celkové spotřeby ku spotřebě IT vybavení (hardware). Tato hodnota je pak ukazatelem toho, jak efektivní je datové centrum jako celek a také jaký je prostor ke zvyšování jeho efektivity.\n\nIdeální hodnota PUE by byla samozřejmě 1.0, kdy by byla veškerá energie využita přímo na provoz samotného IT a moderní datová centra mají PUE obvykle na hodnotě kolem 1,2 (například datová centra Googlu měla v druhém čtvrtletí 2011 hodnotu PUE mezi 1,11 až 1,20). Největší podíl na zvyšování koeficientu PUE v datovém centru směrem k nižší efektivitě má chlazení, které je obvykle energeticky náročné. Inverzní k PUE je pak méně rozšířená metrika DCiE (Data Center Infrastructure Efficiency), za níž stojí také sdružení The Green Grid, jež vyjadřuje celkovou spotřebu IT vybavení vydělenou celkovou spotřebou datového centra.\n\n"}
{"id": "730883", "url": "https://cs.wikipedia.org/wiki?curid=730883", "title": "Historický obvod Nisquallyjská brána", "text": "Historický obvod Nisquallyjská brána\n\nHistorický obvod Nisquallyjská brána chrání první veřejné vstupní místo do národního parku Mount Rainier. Nachází se v něm oblouková brána z klád, který je typický pro všechny vjezdy a vchody do parku, kládová stanice rangerů, veřejný záchod a další budovy, všechny postavené okolo roku 1926. Také sem patří rezidence vrchního správce parku z roku 1915 a srub Oscara Browna z roku 1908, který je nadále nejstarší zachovalou budovou v parku. Chráněné budovy vyhovují pravidlům určujícím rustikální styl architektury, který převažoval v amerických národních parcích ve dvacátých a třicátých letech minulého století.\n\nV březnu 1991 byl obvod přidán do národního rejstříku historických míst. Je částí národního historického památkového obvodu Mount Rainier, který chrání všechny budovy rustikálního stylu v parku.\n\nStanice rangerů u Nisquallyjské brány byla navržena architektem Správy národních parků Danielem R. Hullem a postavena roku 1926, aby nahradila srub Oscara Browna jako první místo, kam turisté dorazí po příjezdu do parku. Jednopatrový, do písmene L vytvarovaný srub obsahoval kanceláře a ložnice pro dva rangery. Přední část budovy přiléhá k silnici, takže budova slouží také jako kontrolní stanice pro auta, která do parku přijedou. Thomas Chalmers Vint stanici zařadil do své publikace \"Park and Recreation Structures\", ve které odhaluje pravidla určující styl rustikální architektury. V roce 1936 stanici renovoval Civilní konzervační sbor a přidal k budově oblouk nad pruh silnice pro příchozí vozidla. V roce 1946 byla kontrolní budka v oblouku zničena nárazem autobusu. Nová byla postavena až roku 1962 na ostrůvku silnice. Vnitřní renovace v letech 1937, 1966 a 1973 pozměnily původní vnitřní detaily.\n\nRezidence vrchního správce je jeden a půl patrová dřevěná budova postavená jako zimní byt hlavního správce parku. Mezi lety 1915 a 1923 žil správce v létě ve vesničce Longmire, v roce 1924 udělal rezidenci správce O. A. Tomlinson svým trvalým bydlištěm. Budova stále slouží jako rezidence vrchního správce parku. Postavil ji DeWitt Reaburn a její původní rozměry byly 9,1x14 metrů s verandou na přední straně o rozměrech 2,4x9,1 metru. Velká renovace v roce 1965 přidala budově přístřešek pro auto a krytou cestičku, která vede ke vchodu. Nahrazeny byly i původní rámy oken a předělán byl interiér domu. Kládové tyče na verandě byly nahrazeny rozměrnějšími kusy dřeva.\n\nRezidence rangerů je jeden a půl patrová dřevěná budova s rozdělenými patry, kterou Správa parku postavila roku 1915.\n\nSrub Oscara Browna nese jméno po svém prvním obyvateli, který byl jedním z prvních stálých rangerů v parku. Srub byl postaven roku 1908 a sloužil jako kontrolní stanice pro příchozí turisty a do roku 1916 byl také sídlem vedení parku. Kládový dům má důkladně vypracovanou přední dvoupatrovou verandu z různě velkých klád. Na vrchním patře se nachází oblouková kláda, kterou menší klády přichycují ke štítu střechy, což vytváří jakési slunné okno. V roce 1909 byl ke srubu přidán přístřešek a o rok později byl dozadu přidán přístavek, který možná fungoval jako kancelář vrchního správce parku. Až do roku 1915 byl srub zimním bytem vrchního správce parku.\n\nDalšími chráněnými budovami jsou budova s vybavením a pánské i dámské toalety z roku 1927.\n"}
{"id": "730884", "url": "https://cs.wikipedia.org/wiki?curid=730884", "title": "Pomáda (film)", "text": "Pomáda (film)\n\nPomáda (\"Grease\") je americký muzikálový film natočený roku 1978 režisérem Randalem Kleiserem, kde hlavní roli ztvárnili Olivia Newton-John a John Travolta. Film se odehrává ke konci 50. let na střední škole v USA.\n\nHrají:\nJohn Travolta, Olivia Newton-John, Stockard Channing, Jeff Conaway, Jamie Donnelly, Eve Arden, Dinah Manoff, Frankie Avalon, Joan Blondell, Edd Byrnes, Sid Caesar, Lorenzo Lamas, Eddie Deezen, Ellen Travolta, Antonia Franceschi, Andy Tennant, Michael Biehn, Michael Tucci, Didi Conn, Dennis Cleveland Stewart, Sean Moran, Fannie Flagg\n"}
{"id": "730885", "url": "https://cs.wikipedia.org/wiki?curid=730885", "title": "Faerská plemena zvířat", "text": "Faerská plemena zvířat\n\nDomácí zvířata se na Faerské ostrovy dostala s prvními osadníky z Norska – Vikingy přes ostrovy na sever od Velké Británie kolem 8.–9. století. Od té doby díky izolaci se dokonale přizpůsobila místním drsným podmínkám, a vytvořila místní plemena.\n\nFaerská ovce je malé, velice odolné a přizpůsobivé plemeno ze skupiny severoevropských krátkoocasých plemen ovcí. Faerské ovce hrají důležitou roli na Faerských ostrovech – jsou součástí místní kuchyně a také dali jméno ostrovům „ovčí ostrovy\".\n\nFaerský pony je malé plemeno pony, s výškou 115–125 cm, původně využívaný jako pracovní kůň, dnes pouze jako jezdecký kůň pro děti. Počátkem 20. století byl ve velkém vyvážen do ciziny, v roce 1960 zůstalo pouze 5–6 čistých faerských pony, které se podařilo zachránit a vytvořit dnešní populaci.\n\nFaerský skot je malé, černé nebo černobílé rohaté plemeno skotu mléčného typu.\n\nFaerská husa se považuje za nejstarší plemeno husy domácí v Evropě. \n\nFaerská kachna je nejčastěji chová černá s bílou náprsenkou. Podobně jako shetlandská kachna sdílí stejný původ jako jiná severoevropská plemena kachen s bílou náprsenkou (pomořanská kachna, švédská modrá kachna), od kterých se liší menší velikostí, což je adaptace na místní drsnější podmínky. \n\n"}
{"id": "730886", "url": "https://cs.wikipedia.org/wiki?curid=730886", "title": "Slovenská menšina v Polsku", "text": "Slovenská menšina v Polsku\n\nSlováci jsou státem uznanou národnostní menšinou v Polské republice. Podle zákona jejími příslušníky jsou polští státní občané se slovenskou národností. Ve sčítání lidu v roce 2002 se k ní přihlásilo 1 710 osob. Všech Slováků (s polským a jiným občanstvím) je ovšem podle toho sčítání více – 2 001. Zároveň pouze 479 členů menšiny uvedlo slovenštinu za svou obcovací řeč. Avšak podle vlastních odhadů slovenských organizací jsou polští Slováci mnohém početnější, než vyplývá z oficiálních údajů – mluví se dokonce o 47 tisících.\n\nNaprostá většina polských Slováků žije v polské části Oravy a Spiše, tedy v okresech Tatry a Nowy Targ Malopolského vojvodství. Jedná se o území patřící před rokem 1918 k Uhersku, jehož obyvatelstvo, hovořící přechodnými polsko-slovenskými goralskými nářečími, bylo do 19. století národně neuvědomělé. V tomto 19. století zde svou působnost začali jak polští, tak slovenští buditelé, výsledkem čehož část autochtonů přijala polskou identitu, část pak slovenskou. Po pádu Rakouska-Uherska (říjen 1918) vypukl spor o obě oblasti mezi nově vzniklými Československem a Polskem. 28. července 1920 Velvyslanecká konference vydala rozhodnutí o rozdělení sporných území mezi oba státy – Polsko získalo 20 % Oravy a 4,2 % Spiše (viz Polská Spiš). Takto vymezeny hranice, i přes události z let 1938 až 1945 (nejdřív Polsko anektovalo sebou nárokované území, potom fašistické Slovensko obsadilo polské části obou oblastí), existují dodnes. Zatímco na polské straně žije slovenská menšina, na slovenské pak jsou osoby hlásící se k národností polské.\n\nPodle sčítání lidu v roce 2002 gminami s největším podílem Slováků jsou: Nowy Targ (3,26 %), Tatranská Bukovina (2,85 %), Nižné Lapše (2,66 %), Jablonka (1,26 %) a Vyšná Lipnica (0,53 %). Údaje pro jednotlivé obce nejsou dostupné. Počet osob se slovenskou obcovací řečí je o dvě třetiny menší, protože polští Slováci hovoří hlavně goralštinou všeobecně považovanou za polské, nikoliv slovenské nářečí.\n\nHlavní organizací slovenské menšiny je Spolek Slováků v Polsku (\"Spolok Slovákov v Poľsku\") se sídlem v Krakově, který zastupuje i polské Čechy. Spolek, jehož nynějším předsedou je Józef Ciągwa (Jozef Čongva), vydává měsíčník \"Život\" a řídí vlastní tiskárnu. Na jedenácti školách se slovenským jazykem vyučovacím se jej v školním roce 2005/2006 učilo 279 žáků. Největší kulturní akcí slovenské komunity jsou \"Dny slovenské kultury\" konající se každoročně v červenci jak v oravských a spišských obcích, tak v Krakově.\n\n\n"}
{"id": "730895", "url": "https://cs.wikipedia.org/wiki?curid=730895", "title": "Europe '72 Volume 2", "text": "Europe '72 Volume 2\n\nEurope '72 Volume 72 je koncertní dvojalbum skupiny Grateful Dead. Album vyšlo 20. září 2011 u Grateful Dead Records. Album bylo nahráno v roce 1972 při evropském turné.\n\n"}
{"id": "730901", "url": "https://cs.wikipedia.org/wiki?curid=730901", "title": "Luneta (strojírenství)", "text": "Luneta (strojírenství)\n\nLuneta je ve strojírenství podpěra dlouhých nebo tenkých obrobků při soustružení nebo broušení válcové plochy.\n\nLunetu tvoří obvykle litinový rámec s kruhovým otvorem, do něhož zasahují tři nastavitelné palce s kladkami, které podpírají obrobek. Moderní konstrukce zajišťují automatické vystředění obrobku, hydraulické rychloupínání a pod. Luneta se umísťuje kolmo k ose obrobku, a to buď přímo na lože soustruhu (pevná luneta), anebo na suport (posuvná luneta). Luneta jednak zabraňuje prohnutí obrobku tlakem soustružnického nože, jednak nebezpečnému příčnému rozkmitání obrobku.\n\n"}
{"id": "730902", "url": "https://cs.wikipedia.org/wiki?curid=730902", "title": "Molinicos", "text": "Molinicos\n\nMolinicos je obec v jihovýchodním Španělsku, Provincie Albacete, Kastilie-La Mancha.\n\nNachází se 321 km jihovýchodně od Madridu. Podle informací z roku 2010 zde žije 1060 obyvatel.\n\n"}
{"id": "730903", "url": "https://cs.wikipedia.org/wiki?curid=730903", "title": "Reckoning (album)", "text": "Reckoning (album)\n\nReckoning je koncertní dvojalbum skupiny Grateful Dead. Album vyšlo 1. dubna 1981 u Arista Records. Nahrábvky pocházejí ze září a října 1980. V roce 2006 vyšla reedice u Rhino Records s jedním bonusovým diskem.\n\n"}
{"id": "730905", "url": "https://cs.wikipedia.org/wiki?curid=730905", "title": "Diskografie Jay-Z", "text": "Diskografie Jay-Z\n\nDiskografie amerického rappera Jay-Z.\n\n"}
{"id": "730907", "url": "https://cs.wikipedia.org/wiki?curid=730907", "title": "Grateful Dead Records", "text": "Grateful Dead Records\n\nGrateful Dead Records je americké hudební vydavatelství, které v roce 1973 založila skupina Grateful Dead. První album, které u tohoto vydavatelství vyšlo bylo \"Wake of the Flood\" (1973). Většina pozdějších alb skupiny Grateful Dead vycházela právě u tohoto vydavatelství.\n"}
{"id": "730909", "url": "https://cs.wikipedia.org/wiki?curid=730909", "title": "Tanec s draky", "text": "Tanec s draky\n\nTanec s draky (A Dance with Dragons) je pátá kniha z fantasy série \"Píseň ledu a ohně\" od amerického autora George R. R. Martina. Anglický originál vyšel 12. července 2011, české vydání vyšlo 31. května 2012.\n\n\"Tanec s draky\" měl být původně název druhé knihy, když Martin příběh ještě plánoval jako trilogii, a některá starší americká vydání první knihy série, \"Hry o trůny\", uvádějí \"Tanec s draky\" jako následující knihu.\n\nZhruba první polovina knihy se odehrává časově souběžně s předchozí knihou, \"Hostinou pro vrány\", ve druhé pokračují některé příběhy započaté v předchozí knize. V květnu 2005 George Martin oznámil, že délka manuskriptu \"Hostiny pro vrány\" jeho samotného a vydavatele vedla k tomu, aby kapitoly vyšly ve dvou různých knihách. Nerozhodl se však text rozdělit chronologicky, ale podle postav a lokací - knihy se tedy měly zčásti odehrávat ve zhruba stejný čas, ale víceméně na jiných místech. \"Tanec s draky\" se věnuje především událostem na severu, na Zdi a ve městě Meereen, v druhé polovině se objeví i několik kapitol z Králova přístaviště a Řekotočí.\n\nKniha \"Hostina pro vrány\" vyšla hned několik měsíců po tomto rozhodnutí, následující kniha, \"Tanec s draky\", však až po šesti letech. Počínaje rokem 2006 ale Martin uveřejnil některé kapitoly Tance s draky na svých internetových stránkách.\n\nStejně jako \"Hostina pro vrány\", i \"Tanec s draky\" se dostal na první příčku žebříčku bestsellerů \"New York Times\".\n\nDaenerys Targaryen zjišťuje, jak nenáviděná je mocnými rody v Meereenu. Rozhodne se zde však zůstat, aby chránila osvobozené otroky, které považuje za své děti. Její draci jsou stále divočejší, loví a projevují slabost pro lidské maso. Zruší otroctví v Meereenu a poštve proti sobě jiné otrocké město, Yunkai. Pro stabilizaci své moci ve městě se provdá za Hizdahra zo Loraq, šlechtice z místních mocných rodů. To je však mocichtivý muž a vyjde najevo, že chce zabít jak ji, tak i její nezvladatelné draky a převzít moc nad Meereenem pro sebe. Zoufalá Daenerys odlétá na zádech Drogona, jednoho ze svých draků pryč z města.\n\nStannis Baratheon se snaží získat na svou stranu lordy ze severu. Jon Sníh mu ale vysvětluje, že po předchozích ztrátách nepůjdou ochotně do dalšího boje s Královým Přístavištěm. Stannis posílá svého pobočníka Davose vyjednávat s jedním z nejmocnějších z nich, lordem Manderlym z Bílého přístavu. Davos ale doráží pozdě. V Bílém přístavu už jsou Freyové, z nichž jeden se má oženit s Manderlyho vnučkou. Manderly nechá Davose uvěznit, ale pouze proto, aby byl ze zajetí propuštěn jeho druhý syn (první z nich byl zabit na Rudé svatbě). Později Davosovi představí Wexe Pyka, který viděl odcházet Brana a Rickona, syny Eddarda Starka, z poničeného Zimohradu a sledoval Rickona směrem k Bílému přístavu. Lord Manderly Davosovi přislíbí podporu Stannisovy věci, pokud najde Rickona Starka, jednoho z dědiců svého pravoplatného lenního pána Starka, což je věc, kterou zvládne jen zkušený pašerák, kterým Davos kdysi býval.\n\nNa scénu se vrací Theon Greyjoy, tentokrát jako troska, kterou fyzicky i psychicky zlomilo mučení z rukou Ramsayho Sněha syna Roose Boltona. Vlasy mu zbělely, přišel o několik zubů a prstů, Ramsey ho možná i vykastroval a chová se k němu hůř jak k psovi. Theon Ramseymu dokonce pomůže lstí zdolat poslední obranu železných mužů a Roose Bolton tak má volnou cestu na sever. S sebou přiváží i falešnou Aryu Stark (ve skutečnosti Jeyne Poole, dceru bývalého majordoma ze Zimohradu) jako nevěstu pro Ramsayho. Na poničeném Zimohradě se odehraje sňatek falešné Aryi a Ramsayho Boltona čímž si chtějí Boltonové upevnit moc nad severem.\n\nJon Sníh se jako lord velitel Noční hlídky snaží chránit také přeživší Divoké (po neuspěšné invazi na Zeď) a s jejich pomocí ochránit Zeď proti společnému nepříteli - Jiným. Se Stannisovou podporou, posílá Mance Nájezdníka a šest kopinic, aby v přestrojení pronikli na Zimohrad a zachránili jeho sestru Aryu. Theon jim nakonec nepříliš ochotně pomáhá osvobodit falešnou dceru Eddarda Starka. On a Jeyne Poole jsou ale nakonec jediní, komu se podaří ze Zimohradu dostat.\n\nStannisova armáda se od Zdi přesouvá k Zimohradu, aby se za podpory místních severských rodů postavil Roosi Boltonovi, Stannisově opozici na severu. Jako zajatce má i Ašu Greyjoy. Jeho armáda je ale konstantně zasypávána sněhem a kniha je opouští několik dní cesty od Zimohradu.\n\nJon Sníh dostává dopis od Ramsayho Boltona, který žádá zpátky svou nevěstu. Má prý v zajetí Mance Nájezdníka, povraždil jeho šest kopinic a mrtvý je prý i Stannis Baratheon. Neví ovšem, kolik z toho a jestli vůbec něco je pravda. Jon Sníh se rozhodne, že Noční hlídka pomůže skupině tisíců Divokých za Zdí a dostane je na jih, ale sám se chce vydat směrem k Zimohradu s těmi, kteří ho budou chtít dobrovolně následovat. Vzápětí je ale pobodaný bratry z Noční hlídky, kteří s jeho rozhodnutími nesouhlasí a považují jeho konání za zradu přísahy bratrstva.\n\nVe své jediné kapitole Jaime Lannister vrací do královské přízně lorda Blackwooda, posledního z těch, kteří odpřisáhli věrnost Robbu Starkovi. Na konci se znovu setkává s Brienne z Tarthu, která mu však připadá o hodně starší. Bojovnice mu říká, že našla Sansu Stark, ale že s ní musí jít Jaime sám, jinak Sandor Clegane vyhrožuje, že dívku zabije.\n\nV Králově přístavišti je Cersei Lannister nucena projít městem nahá a snášet chlípné poznámky a urážky jako výraz pokání. Stále čeká na soud. V epilogu je zavražděn Kevan Lannister, bratr lorda Tywina, který byl po uvěznění Cersei regentem krále a posledním politicky obratným Lannisterem v Králově přístavišti.\n\nKaždá kapitola je vyprávěna v er-formě z pohledu jedné z postav. Jejich stav mysli, názory a vztah k ostatním silně ovlivňuje styl vyprávění, takže ani jeden z pohledů se nedá popsat jako nezaujatý. V \"Tanci s draky\" je osmnáct takových postav, z toho dva vypravěči prologu a epilogu.\n\nSever:\n\nEssos:\n\nJih:\n\nKapitoly některých postav - Sansy Stark, Samwella Tarlyho, Arianne Martell nebo Brienne z Tarthu - byly napsány pro tuto knihu, ale objeví se až v knize následující.\n"}
{"id": "730917", "url": "https://cs.wikipedia.org/wiki?curid=730917", "title": "544 př. n. l.", "text": "544 př. n. l.\n\nStoletí: 7. století př. n. l. – 6. století př. n. l. – 5. století př. n. l.\n\nRoky: 549 548 547 546 545 – 544 př. n. l. – 543 542 541 540 539 \n\n"}
{"id": "730919", "url": "https://cs.wikipedia.org/wiki?curid=730919", "title": "Vlak (film)", "text": "Vlak (film)\n\nVlak (\"The Train\") je americko-francouzsko-italský hraný film z roku 1964, který režíroval John Frankenheimer. Film popisuje záchranu uměleckých předmětů, které mají být vyvezeny z nacisty okupované Paříže do Německa. Film byl natočen podle knihy \"Le Front de l'art\", kterou napsala Rose Valland (1898-1980), která se jako historička umění a odbojářka podílela na záchraně uměleckých děl.\nDěj začíná 2. srpna 1944, kdy již Spojenci ovládají značnou část Francie a očekává se, že každou chvíli vstoupí do Paříže. Plukovník von Waldheim nařídí evakuovat umělecká díla zabavená židům a shromážděná v Galerie nationale du Jeu de Paume, aby je odvezl do Německa. Jedná se o zástupce tzv. zvrhlého umění (Paul Gauguin, Auguste Renoir, Vincent van Gogh, Édouard Manet, Pablo Picasso, Edgar Degas, Joan Miró, Paul Cézanne, Henri Matisse, Georges Braque, Maurice Utrillo aj.) Díla mají být poslána zvláštním vlakem. Slečna Villardová, historička umění, která o sbírky pečovala, se vydá za členy odboje, aby zabránili odjezdu vlaku. Paul Labiche, oblastní železniční inspektor je však skeptický a nechce riskovat životy lidí jen kvůli obrazům. Vlak je vypraven, avšak díky sabotáži musí vlak zastavit a lokomotiva se vrátí na opravu do Vaires-sur-Marne. Plukovník von Waldheim pošle druhý den s vlakem přímo Labiche. Ten připraví spolu se svými kolegy na trati léčku, kdy v Metách vlak pošlou oklikou zpět. Poté z vlaku vyskočí, nechají jej vykolejit a poté do něj najet další lokomotivou, aby nemohl odjet. Záchrana vlaku se pro exilovou vládu v Londýně stane prioritou a nařídí označit vagóny bílou barvou, aby na vlak při náletech nikdo neútočil. To se odbojářům a železničářům podaří. Vyproštěný vlak se vydá opět na cestu do Německa. Labichovi se však podaří poškodit koleje a vlak vykolejí. Němečtí vojáci odjedou spolu s ustupujícím Wehrmachtem. U vlaku s obrazy zůstane pouze plukovník von Waldheim, kterého Paul Lebiche zastřelí.\n\nV roce 1965 byl film nominován na cenu \"Oscar\" v kategorii nejlepší scénář.\n\n"}
{"id": "730920", "url": "https://cs.wikipedia.org/wiki?curid=730920", "title": "Deep End (hudební skupina)", "text": "Deep End (hudební skupina)\n\nDeep End byla britská superskupina. Členové skupiny byli kytaristé Pete Townshend a David Gilmour, bubeník Simon Phillips, baskytarista Chucho Merchan, perkusionistka Jody Linscott, klávesista John Bundrick, harmonikář Peter Hope Evans, zpěváci Billy Nicholls, Cleveland Watkiss, a Chyna a dechový soubor The Kick Horns. \n"}
{"id": "730930", "url": "https://cs.wikipedia.org/wiki?curid=730930", "title": "Ján Zachar", "text": "Ján Zachar\n\nJán Zachar (* 1. prosince 1936) je slovenský fotbalový trenér a bývalý fotbalista, který nastupoval jako útočník a záložník.\n\nV československé lize hrál za TŽ Třinec. Nastoupil ve 24 utkáních a dal 1 gól (17.08.1963–14.06.1964).\n\nPo skončení hráčské kariéry se stal trenérem. Jméno si udělal během působení v klubu VP Frýdek-Místek, který přivedl do nejvyšší soutěže, kde tým působil v sezóně 1976/77. Dále působil jako trenér v Prešově (1981/82) a ve Zbrojovce Brno (1984/85). Jeho trenérské působení ve Spartě v sezóně 1985/86 však skončilo neúspěchem. V dalších sezónách vedl jako trenér Slovan Bratislava (1986–1988). Později trénoval 1. FC Košice (1993–1995) a FC Baník Ostrava (1995/96).\n\n \n"}
{"id": "730931", "url": "https://cs.wikipedia.org/wiki?curid=730931", "title": "Verměřovická lípa", "text": "Verměřovická lípa\n\nVerměřovická lípa byl velmi rozměrný památný strom, který rostl v obci Verměřovice na Orlickoústecku. Mimo nejstarší lípy rostla v obci ještě mladší památná lípa malolistá, jejíž ochrana byla ukončena roku 2010 a několik lip chráněných.\n\nStávala u statku č. 10, její majitelkou byla rolnice Terezie Sklenářová. Lípa působila dojmem sedmi srostlých stromů, od země se rýsovalo sedm srostlých kmenů. Ty obepínaly rozměrnou centrální dutinu, do které se pohodlně vešla lavička. Strom při požáru zachránil stodolu (odstínil žár), sám však zanikl, když roku 1915 chytil. Dobývání pařezu, který po ní zůstal, trvalo několik týdnů. Stáří bylo odhadováno na stovky let.\n\nPo zániku chránila rodina mladou lípu velkolistou na kopečku za hospodářskou budovou.\n\nO lípě se vyprávělo, že u ní strašilo. Prý ale šlo o vesnické chasníky, kteří z dutiny strašili děvačata, která se vracela z přástek domů.\n\n\nLípa u volejbalového hřiště v jižní části obce (poblíž domu č. 7 - bývalé hájovny kyšperského velkostatku), patřila dříve dělníku Josefu Moravcovi z č. 3. Ve 40. letech 20. století byl strom ještě zcela zdravý, koruna se dělila v pěti metrech na tři části. Již v této době byl strom chráněný. Roku 2000 byl vyhlášen jako památný, 27. července 2010 však byla ochrana zrušena. Koruna, tehdy tvořena již jen dvěma terminály, vykazovala sníženou vitalitu, na polovině kmene do výše 1,5 metru byly identifikovány plodnice dřevomoru kořenového. Zdravotní stav odpovídal úrovni 4. Jelikož přítomnost patogena zvyšuje riziko statického selhání stromu, byla k uvedenému datu ochrana ukončena.\n\nV 40. letech 20. století bylo v obci evidováno včetně uvedené celkem 8 chráněných lip. Zmíněnému Josefu Moravcovi patřila dále chráněná lípa malolistá (obvod 290 cm, výška 23 m, stáří asi 100 let; údaje ~1940), která rostla před vjezdem do dvora Josefa Duška (č. 2). Dvě chráněné lípy malolisté rostly u orlické stodoly Josefa Výprachtického z č. 9 (obvody 241 a 245 cm, výška 24 m, stáří 107 let; údaje ~1940). Chráněná lípa velkolistá zmíněné rolnice Terezie Sklenářové, rostla na kopečku u č. 10 (obvod 281 cm, výška 23 m, věk přes 90 let). Trojice chráněných lip malolistých (obvody 280, 258 a 257 cm, výška 25 m, věk asi 120 let; údaje ~1940) rostly na zahradě před okny a za cestou u plotu Emila Výprachtického, rolníka z č. 22.\n\n"}
{"id": "730933", "url": "https://cs.wikipedia.org/wiki?curid=730933", "title": "Generali Ladies Linz 2011", "text": "Generali Ladies Linz 2011\n\nTenisový turnaj WTA Generali Ladies Linz 2011 se konsl ve dnech 10.–16. října v rakouském Linci, v hale na kurtech s tvrdým povrchem jako součást kategorie WTA International Tournaments. Odměny činily 220 000 USD.\n\n\nHráčky, které obdržely divokou kartu:\n\nHráčky, které do hlavní soutěže postoupily z kvalifikace:\n\n\n\n"}
{"id": "730934", "url": "https://cs.wikipedia.org/wiki?curid=730934", "title": "Fillmore West 1969", "text": "Fillmore West 1969\n\nFillmore West 1969 je koncertní trojalbum americké skupiny Grateful Dead. Album bylo nahráno ve Fillmore West od 27. února do 2. března 1969 a vyšlo v listopadu 2005 u Rhino Records.\n\n"}
{"id": "730935", "url": "https://cs.wikipedia.org/wiki?curid=730935", "title": "Hra o trůny (seriál)", "text": "Hra o trůny (seriál)\n\nHra o trůny (v anglickém originále Game of Thrones) je americký fantasy dramatický seriál kabelové televize HBO. Jeho tvůrci jsou David Benioff a D. B. Weiss. Předlohou je populární, dosud nedokončená fantasy sága \"Píseň ledu a ohně\" spisovatele George R. R. Martina, který se na seriálu rovněž podílí. Seriál se jmenuje podle první knihy v sérii.\n\nSeriál se natáčí v Titanic Studios v Belfastu, dále pak po celém Severním Irsku, v Chorvatsku, na Islandu, na Maltě, v Maroku, ve Španělsku, ve Skotsku a v USA. Seriál měl celosvětovou premiéru dne 17. dubna 2011, kdy byl vysílán v USA na kanálu HBO. Šestá řada seriálu se v USA vysílala 26. června 2016. Sedmá řada, která obsahuje 7 dílů, byla premiérově vysílána na HBO od 16. července 2017 do 27. srpna 2017. Seriál skončil osmou řadou, kterou tvoří šest dílů, v roce 2019.\n\nDěj seriálu se odehrává na fiktivních kontinentech Západozemí a Essos a je složen z několika zápletek s mnoha hlavními postavami. První zápletkou jsou boje mezi znepřátelenými rody o Železný trůn Sedmi království, které se nalézá na prakticky celém Západozemí. Do těchto bojů se postupně zapojují i rody toužící po nezávislosti na království. Další zápletkou pak je snaha jednoho z velkých rodů (rod Targaryenů), jehož poslední členové se aktuálně nacházejí ve vyhnanství mimo území království, tedy v Essosu, dobýt trůn, který dříve drželi pro svůj rod. Další velkou zápletkou je příchod zimy a s ní i příchod nemrtvých, Bílých chodců a jejich Nočního krále.\n\nSeriál za svou existenci přilákal nejvíce diváků v historii HBO a má tak velmi širokou diváckou a fanouškovskou základnu, jak v USA, tak po celém světě. Seriál je dobře vnímán i kritiky, nejvíce je pak ceněný díky hereckým výkonům, komplexnosti postav, ději, zaměření a podobně. Hůře je pak kritikou vnímána často zobrazovaná nahota, sexuální násilí a násilí obecně. Seriál vyhrál celkem 38 cen Emmy.\n\nDěj Hry o trůny se odehrává v Sedmi královstvích kontinentu Západozemí, ve světě temného středověku, mezi statečnými a drsnými rytíři, mocnými čaroději, draky, zlovlky. V rozsáhlém příběhu plném zrady a ambicí, lásky, čar a kouzel bojuje sedm šlechtických rodů o vládu a moc. Politické, dynastické a sexuální intriky jsou mezi nimi na každodenním pořádku. Hlavní role v tomto drsném světě vedou hlavně rodiny Starků, Lannisterů a Baratheonů, které pro své mocenské cíle používají všechny dostupné prostředky.\n\nTento seznam zahrnuje jen postavy, jež se objevily v titulcích, je řazen podle množství výskytu:\n\nPrvní řada seriálu odstartovala 17. dubna 2011. O dva dny později bylo schváleno natáčení druhé řady, protože HBO byla spokojena jak se sledovaností, tak s kladnou odezvou kritiků i fanoušků předlohy.\n\n14. července 2011 byl seriál nominován na cenu Emmy ve třinácti kategoriích, včetně té za nejlepší dramatický seriál. Nakonec si odnesl dvě ceny - za úvodní znělku a za nejlepšího herce ve vedlejší roli (Peter Dinklage za roli Tyriona Lannistera). Dinklage si rovněž za tuto roli odnesl Zlatý glóbus za nejlepší mužský herecký výkon ve vedlejší roli v seriálu, minisérii nebo TV filmu za rok 2011.\n\nDruhá řada seriálu odstartovala 1. dubna 2012 s ještě lepšími čísly sledovanosti než v případě první řady. 10. dubna 2012 bylo schváleno natáčení třetí řady, jejíž vysílání na stanici HBO bylo zahájeno 31. března 2013. I díky rekordní sledovanosti, pak bylo 2. dubna oficiálně oznámeno objednání 4. řady.\n\nV červenci 2016 HBO oznámila, že 8. řada seriálu bude poslední.\n\nV Česko-Slovenské filmové databázi obdržela \"Hra o trůny\" hodnocení 91,9 % a umístila se tak na 13. pozici nejlepších seriálů a 4. pozici nejoblíbenějších seriálů.\n\nS nápadem přizpůsobit román George R. R. Martina pro televizní obrazovku přišli David Benioff a D. B. Weiss v roce 2006, poté co Benioff začal číst první román Hra o trůny. Benioff zavolal Weissovi a sdílel s ním své vzrušení z knihy, Weiss dočetl tisícistránkovou knihu během 36 hodin. Úspěšně se oba dohodli s HBO a přesvědčili Martina aby pomohl psát scénář.\n\nNa seriálu začali pracovat v lednu 2007. HBO, po získání televizních práv na romány, najalo Benioffa a Weissa jako producenty.\n\nRozpočet seriálu byl srovnáván s rozpočtem televizního seriálu Řím. Pilotní díl údajně HBO stál mezi 5 až 10 miliony dolarů a celkový rozpočet první řady se odhaduje na 50 až 60 milionů dolarů. Ve druhé sezóně rozpočet vzrostl o 15 %, aby mohla být natočena nejdůležitější bitva knihy Střet králů.\n\nCasting se skládal z konkurzů čtení textu. Výjimkami byli Peter Dinklage a Sean Bean, které chtěla produkce od počátku a jejich účast byla oznámena v roce 2009. Později byli vybráni i Kit Harington (Jon Snow), Jack Gleeson (Joffrey Baratheon), Harry Lloyd (Viserys Targaryen) a Mark Addy (Robert Baratheon). V srpnu 2009 bylo oznámeno, že na roli Catelyn Stark byla vybrána Jennifer Ehle, později však byla nakonec vybrána Michelle Fairley. V průběhu druhé půle roku 2009 byly zveřejněny další postavy - Emillia Clarke (Daenerys Targaryen), Charles Dance (Tywin Lannister), Aidan Gillen (Petyr Baeliš neboli \"Malíček\") a Conleth Hill (Varys).\n\nNa scénáři seriálu se celkem podílelo 7 lidí. Nejvíce se na scénáři podíleli tvůrci celého seriálu, David Benioff a D.B. Weiss, kteří na celý projekt dohlíželi a napsali i scénář k nejvíce dílům. Autor knižní předlohy, George R.R. Martin, napsal scénář vždy k jednomu dílu z každé řady. Avšak kvůli časové zaneprázdněnosti kvůli psaní se takto podílel jen u prvních 4 řadách, napsal tedy scénář celkem ke 4 dílům seriálu. Jane Espenson se podílela na scénáři k jednomu dílu v první řadě coby nezávislý autor.\n\nBryan Cogman, který byl původně koordinátor se počínaje 5. sérií stal i autorem scénáře k některým dílům. Na jeho postu byla původně Vanessa Taylor. Dále se k nim ještě připojil Dave Hill. George Martin se na vývoji scénáře přímo již nepodílí, jen jej čte a přikládá své poznámky.\n\nKaždý ze scenáristů má přiděleny určité postavy z knihy, např. Cogman má na starost Aryu Stark. Každý ze scenáristů nejprve stráví několik týdnů samostatné práce, kdy má za úkol v obrysech popsat dějovou linku a překlenutí děje s ostatními hlavními postavami. Poté společně diskutují o jednotlivých postavách a vkládají je do jednotlivých dílů.\n\nNásledně je vytvořen detailní přehled, kdy každý z autorů musí vytvořit vlastní scénář pro danou postavu a každý díl. Následně je toto spojeno do jednoho celku, který si přečtou Benioff s Weissem a případně přidají své poznámky k přepracování. Scénář musí být dokončen před zahájením natáčení celé řady a na tvorbě celé řady se pak podílí dva nezávislé štáby.\n\nNatáčení první sezóny započalo dne 26. července 2010 v Paint Hall Studios v Belfastu.\n\nPostavy seriálu ze Západozemí hovoří britskou angličtinou. Pro příklad, Eddard Stark jako Ochránce severu, kterého hraje herec Sean Bean přirozeně hovoří angličtinou se severním přízvukem, zatímco jižního lorda Tywina Lannistera můžeme slyšet hovořit jižním přízvukem.\n\nZatímco angličtina se používá k vyjádření společného jazyka Západozemí, vytvořili producenti umělý Dothrakský a Valyrijský jazyk na základě několika slov použitých v Martinových románech.\n\nPůvodní dílo stanice HBO odvysílaly v příslušných zemích tyto televizní stanice:\n\n\n\n\n\n\n"}
{"id": "730937", "url": "https://cs.wikipedia.org/wiki?curid=730937", "title": "Harlan Howard", "text": "Harlan Howard\n\nHarlan Howard Perry (8. září 1927, Detroit – 3. března 2002) byl americký textař především country hudby. V jeho kariéře, která trvala šedesát let, napsal velké množství populárních písní, jež byly nahrány různými umělci. V roce 1997 byl uveden do Country Music Hall of Fame.\n\n"}
{"id": "730941", "url": "https://cs.wikipedia.org/wiki?curid=730941", "title": "Rocking the Cradle: Egypt 1978", "text": "Rocking the Cradle: Egypt 1978\n\nRocking the Cradle: Egypt 1978 je koncertní album skupiny Grateful Dead, složené z dvou CD a jednoho DVD. Album bylo nahráno ve dnech 15. a 16. září 1978 v Káhiře v Egyptě. Album vyšlo v září 2008 u příležitosti třicátého výročí koncertů.\n\n"}
{"id": "730943", "url": "https://cs.wikipedia.org/wiki?curid=730943", "title": "Inferno", "text": "Inferno\n\nInferno může být:\n\n\n\n\n\n"}
{"id": "730945", "url": "https://cs.wikipedia.org/wiki?curid=730945", "title": "John Perry Barlow", "text": "John Perry Barlow\n\nJohn Perry Barlow (3. října 1947, Sublette County, Wyoming, USA – 7. února 2018) byl americký básník, esejista, textař a aktivista. Vyrůstal v mormonském prostředí. Již ve svých patnácti letech poprvé potkal pozdějšího hudebníka Boba Weira. Počátkem sedmdesátých let napsal několik písňových textů pro jeho album \"Ace\". Později napsal několik textů také pro jeho domovskou skupinu Grateful Dead. Je autorem Deklarace nezávislosti kyberprostoru. Spoluzakladatel Electronic Frontier Foundation.\n\n"}
{"id": "730946", "url": "https://cs.wikipedia.org/wiki?curid=730946", "title": "František Mizera", "text": "František Mizera\n\nFrantišek Mizera (20. září 1862 Nová Ves nad Popelkou - 15. července 1924 Semily) byl semilský historik, pedagog, člen mnoha místních spolků.\n\nAbsolvoval Pedagogický ústav v Jičíně v roce 1881 a poté začal učit v Semilech, kde zůstal až do své smrti. Zabýval se zejména regionální historií Semilska, jeho nejdůležitější dílo je \"Paměti města Semil a okolí\".\n\n"}
{"id": "730947", "url": "https://cs.wikipedia.org/wiki?curid=730947", "title": "Inferno (počítačová hra)", "text": "Inferno (počítačová hra)\n\nInferno je hra pro počítače Sinclair ZX Spectrum a kompatibilní (například Didaktik). Jedná se o hru českého původu, jejími autory jsou Tomáš Vilím (pod přezdívkou \"Universum\") a Jiří Koudelka (pod přezdívkou \"George K.\"). Vydavatelem hry byla společnost Proxima - Software v. o. s., hra byla vydána v roce 1993.\n\nPo osídlení Měsíce a Marsu byl objeven hyperprostorový efekt, který umožnil zkoumání vzdálených galaxií. Při průzkumech byla objevena civilizace orgaidů. S pokračováním osídlování planet byla založena \"Konfederace obydlených planet\". Tato konfederace uzavřela dohodu s orgaidy o neutrálním pásmu mezi pozemskou a orgaidskou částí galaxie. Tato dohoda byla ale orgaidy porušena a velká část planet osídlených pozemšťany byla orgaidy dobyta. Děj hry začíná v době, kdy probíhá pokus o dobytí Země.\n\nHra se odehrává na šesti planetách a jejich oběžnicích - Země, Měsíc, Fialka, NGC32/4, Zynaps a Orga, na kterých je nutné splnit 24 misí. Hráč ovládá bitevník Peacemaker. Hráč má k dispozici 16 druhů zbraní a podpůrných systémů, na bitevních mohou být umístěny čtyři z nich. Podpůrnými systémy jsou například přídavná palivová nádrž nebo rušička rádiového navádění. Peacemaker může být poháněn jedním ze dvou pohonů - lineární pohon, který umožňuje let různými rychlostmi, visení na místě a couvání, má ale složitější ovládání, a kvantovým pohonem, který umožňuje pouze jednu rychlost dopředu a visení na místě. Součástí vybavení bitevníku je mezonový reverzátor, který umožňuje okamžité otočení o 180°. Interaktivní dialogový systém bitevníku umí příkazy INFORMACE, KONEC, LOAD, PILOT, POMOC, RAPORT, REDEFINICE, SAVE, START a ZBRANĚ a dva nedokumentované příkazy SAT a IDE.\n\nNa Zemi hráč startuje z nosiče bitevníků Raina, na kterém musí hráč po skončení mise také přistát. Hráč musí splnit tyto mise:\n\nNa Měsíci hráč startuje z pozemní základny a musí splnit tyto mise:\n\nNa Fialce hráč musí splnit tyto mise:\n\nNa NGC32/4 hráč startuje z nosiče bitevníků Cimrmana. hráč musí splnit tyto mise:\n\nPo ukončení čtvrté mise na NGC32/4 je \"Konfederace obydlených planet\" osvobozena a další souboje probíhají v orgaidské části galaxie.\n\nNa Zynapsu hráč musí splnit tyto mise:\n\nNa Orze musí hráč splnit tyto mise:\n\nNepřátelské lodě na konci misí na planetě Zynaps byly převzaté ze stejnojmenné hry Zynaps.\n\n"}
{"id": "730948", "url": "https://cs.wikipedia.org/wiki?curid=730948", "title": "Eric Andersen", "text": "Eric Andersen\n\nEric Andersen (* 14. února 1943, Pittsburgh, Pennsylvania, USA) je americký kytarista, zpěvák a skladatel. Za svou dlouhou kariéru spolupracoval například s hudebníky, jako jsou Joan Baez, Dan Fogelberg, Al Kooper, Joni Mitchell, Lou Reed, Leon Russell, Rick Danko, Howie Epstein, Grateful Dead a mnoha dalšími.\n\n\n"}
{"id": "730950", "url": "https://cs.wikipedia.org/wiki?curid=730950", "title": "Hyperhidróza", "text": "Hyperhidróza\n\nHyperhidróza neboli nadměrné pocení se vyznačuje nadměrným vylučováním potu, než je potřebné k termoregulaci těla. Může se jednat i o 5 krát vyšší produkci potu než u člověka, jenž hyperhidrózou netrpí. Klasické antiperspiranty nemají v těchto případech zpravidla žádný znatelný účinek. Příčiny hyperhidrózy jsou nejčastěji dědičnost (jedná se často o vrozenou dispozici), potom se hyperhidróza nazývá hyperhidróza primární. Pokud je hyperhidróza vyvolána nějakými okolními vlivy, jedná se o tzv. hyperhidrózu sekundární. Nejčastěji se setkáváme s první z těchto jmenovaných.\n\nZvýšené pocení může být buď globálního (po celém těle) nebo lokálního charakteru. Druhý zmíněný případ většinou postihuje i více oblastí lidského těla. Podpaží, ruce, nohy a oblast třísel patří mezi nejaktivnější oblasti pocení vzhledem k relativně vysoké koncentraci potních žláz. Občas se však setkáváme i s hyperhidrózou v oblasti hlavy.\n\nNěkteří hyperhidrózu nazývají \"tichým handicapem\".\n\nCílem léčby hyperhidrózy není úplně tělu zamezit vylučování potu, nýbrž jej omezit na přijatelnou úroveň pro pacienta. Sekundární hyperhidróza by měla odeznít po léčbě onemocnění, jež ji vyvolalo. Pro primární hyperhidrózu existuje několik možností léčby. Ačkoli některé z nich mohou lidem netrpící hyperhidrózou připadat jako nepřijatelné, postižení jedinci většinou nemívají problém podstoupit i ty více invazivní a finančně náročnější metody léčby. Těmi nejrozšířenějšími metodami jsou následující:\n\n\n\nNásledující metody léčby pro primární hyperhidrózu bývají většinou velmi málo efektivní nebo úplně bez efektu:\nAčkoli dnes existuje mnoho metod léčby hyperhidrózy, žádná z těch nejrozšířenějších nevykazuje permanentní účinek nebo léčbu bez žádných rizik vedlejších účinků - většinou se tak jedná pouze o potlačení této nemoci s nemožností ovlivnění jejího vývoje do horších stupňů. Reakce těla na metodu léčby je taky velmi individuální.\n\nHyperhidróza vyvolává různé stupně psychosociálních obtíží a tělesného diskomfortu. Nositelem může být velmi negativně pociťována i mírná intenzita pocení, naopak závažné stupně nemusí být vnímány za rušivé. Hyperhidróza může vést k intenzivnějšímu stresu a častějším depresím.\n\nHyperhidróza se může projevit studenýma a vlhkýma rukama, dehydratací, s možným rozvojem kožní infekce vedoucí až k maceraci kůže.\n\nNadměrné pocení má dopad na řadu běžných aktivit, jako např. na bezpečný úchop předmětů. Některé fokální hyperhidrózy, při postižení pouze určitých částí těla, vedou nositele k vyhýbaní se tělesnému kontaktu s lidmi, typu podání ruky při setkání. Limitujícím faktorem sociální interakce je také skrývání nežádoucích projevů např. u koláčů potu v podpaží, či pocitům trapnosti. Zejména u zvažnějších forem lze aplikovat opakované sprchování k odstranění potu a kontrolovat nežádoucí zápach potu, s nutnou častější výměnou oblečení. Objevit se mohou mykotické, mikrobiální problémy např. akné, lupy, atletická noha (mykóza nohou). Úzkost z uvědomování si sklonu k pocení může zhoršovat nadměrné pocení.\n\nPostižení hyperhidrózou mohou být limitování v některých zaměstnáních. Například nadměrné pocení dlaní je rizikovým faktorem pro bezpečný úchop nože. Rovněž tak vede k nepříjemným pocitům až neschopnosti hry na hudební nástroje. Riziko dehydratace je omezujícím faktorem pro práci na pracovištích s velmi vysokou teplotou.\n\n"}
{"id": "730951", "url": "https://cs.wikipedia.org/wiki?curid=730951", "title": "Lenny Hart", "text": "Lenny Hart\n\nLenny Hart (1918/1919-1974) byl americký bubeník. Jeho syn byl Mickey Hart, bubeník skupiny Grateful Dead, které Lenny Hart také dělal manažera. Byl majitelem obchodu s hudebními nástroji v San Carlos v Kalifornii.\n"}
{"id": "730958", "url": "https://cs.wikipedia.org/wiki?curid=730958", "title": "Jack Kevorkian", "text": "Jack Kevorkian\n\nJacob „Jack“ Kevorkian (26. května 1928, Pontiac, Michigan, USA – 3. června 2011, Royal Oak, Michigan) byl americký lékař, patolog a propagátor eutanazie. Byl známý též jako „doktor Smrt“.\n\nTvrdil, že asistoval minimálně u 130 eutanazií pacientů umírajících na smrtelné choroby. Je autorem pojednání „Dying is not a crime” („Umírání není zločin”). Propagoval uzákonění práva pacientů na asistovanou smrt z rukou lékaře. Pro své pacienty sestrojil přístroj na sebevraždu. Za svou činnost byl odmítán i oslavován. Byl několikrát obžalován z vraždy, několikrát byl osvobozen, ale v posledním procesu byl odsouzen. Ve vězení strávil 8 let. Propuštěn byl ze zdravotních důvodů pod podmínkou, že nebude poskytovat poradenství nebo se jinak podílet na jakékoliv sebevraždě, včetně eutanazie, a nebude toto téma ani nijak propagovat.\n\nV roce 2010 byl o Jacku Kevorkianovi natočen americký film v režii Barryho Levinsona, kde jej ztvárnil herec Al Pacino.\n\n\n"}
{"id": "730959", "url": "https://cs.wikipedia.org/wiki?curid=730959", "title": "Vidlička (rozcestník)", "text": "Vidlička (rozcestník)\n\nVidlička může být:\n\n\n"}
{"id": "730961", "url": "https://cs.wikipedia.org/wiki?curid=730961", "title": "Lockheed L-1049 Super Constellation", "text": "Lockheed L-1049 Super Constellation\n\nLockheed L-1049 Super Constellation je americký dopravní vrtulový letoun z 50. let 20. století - dolnoplošník se čtyřmi pístovými motory, trojitou směrovkou, zatahovacím podvozkem a jednoduchým trupem. Šlo o odpověď na úspěšný letoun Douglas DC-6. Vývojovým předchůdcem byl Lockheed Constellation, který poprvé vlétl v roce 1943 jako vojenský transportní letoun. Tvarově jsou oba typy stejné, Constellation má však kratší trup - pouze 28,98 m a menší nosnost. Letouny se používaly v padesátých letech ve značném počtu v USA na dlouhých dopravních linkách. Vojenské verze letounu byly značeny C-121 Constellation.\n\n\nPrvní dopravní verze XC-69 Constellation byla v prototypu vybavena motory firmy . V dalších verzích byl nahrazen motorem Pratt & Whitney R-2800. Pozdějším prodloužením trupu Constellation vznikl letoun Super Constellation a v něm byly použity motory Wright R-3350.\n\n\n\n\n\n"}
{"id": "730964", "url": "https://cs.wikipedia.org/wiki?curid=730964", "title": "Planina džbánů", "text": "Planina džbánů\n\nPlanina džbánů (laosky \"ທົ່ງໄຫຫີນ\", anglicky \"Plain of Jars\") je oblast v severním Laosu nedaleko města Phonsavan. Krajina je zde poseta asi pěti tisíci kamenných nádob, vysokých od jednoho do tří metrů a vážících až šest tun. Megality jsou pokryty reliéfy a jejich stáří se odhaduje na zhruba dva tisíce let. Jejich účel není jasný, podle některých teorií sloužily k lapání dešťové vody, jako pohřební urny nebo sýpky na rýži.\n\nV šedesátých letech byla planina terčem amerického bombardování, množství nevybuchlé munice komplikuje výzkum lokality a odrazuje návštěvníky. Tři největší z několika desítek polí, kde se nacházejí kamenné džbány, byly od munice vyčištěny. Na nalezišti číslo jedna známém jako Thong Hai Hin, kde je nejvíce džbánů pohromadě, přibližně 250, leží i ten největší, šestitunový kolos vysoký zhruba tři metry. Podle pověsti z tohoto džbánu popíjel král Khun Jüam, když ze země vyhnal nepřátele z jižní Číny.\n\nCelá oblast byla 6. července 2019 na zasedání v Baku zapsána na seznam světového kulturního dědictví UNESCO.\n\n"}
{"id": "730965", "url": "https://cs.wikipedia.org/wiki?curid=730965", "title": "David Grisman", "text": "David Grisman\n\nDavid Grisman (* 23. března 1945, Hackensack, New Jersey, USA) je americký hudebník, hudební producent a skladatel. Svoji kariéru zahájil v roce 1963 ve skupině Even Dozen Jug Band. Později byl například členem skupiny Old and in the Way.\n\n"}
{"id": "730966", "url": "https://cs.wikipedia.org/wiki?curid=730966", "title": "David Grisman Quintet", "text": "David Grisman Quintet\n\nDavid Grisman Quintet je americká bluegrassová hudební skupina, jejíž frontmanem je David Grisman. Skupina vznikla v roce 1975 a v pozměněném složení existuje dodnes.\n\n"}
{"id": "730970", "url": "https://cs.wikipedia.org/wiki?curid=730970", "title": "Kolpingovo dílo", "text": "Kolpingovo dílo\n\nKolpingovo dílo je katolický sociální svaz založený v roce 1850 blahoslaveným Mons. Adolphem Kolpingem. Vznikl za účelem sociální podpory tovaryšů, kteří se nacházeli v nouzi, jakož i za účelem jejich vzdělávání. Členy Kolpingova díla jsou především laici, kteří se aktivně účastní společenského dění včetně politiky a šíří tak sociální nauku katolické církve.\n\nDnes má Kolpingovo dílo své národní svazy ve více než 40 státech a celkem působí zhruba v 60 zemích. Základní organizační jednotkou je Kolpingova rodina, ty se ve státech s větším počtem Kolpingových rodin ještě sdružují do diecézních nebo oblastních svazů.\n\nBl. Adolph Kolping se narodil do chudé katolické rodiny. Jako čtvrté dítě pastýře ovcí neměl vyhlídky na vzdělání, po kterém nicméně velmi toužil. Vyučil se obuvníkem a této práci se poté deset let věnoval. Přesto se držel svého snu o vzdělání a rozhodl se opustit řemeslo a vystudovat gymnázium. Během těchto let v něm dozrálo rozhodnutí stát se knězem a v létě roku 1841 začíná studovat teologii v Mnichově. Dne 13. dubna 1845 je vysvěcen v Kolíně, který se stal centrem jeho působnosti.\n\nKolpingovo pojetí kněžství nebylo obvyklé. Duchovní v jeho podání se musí přiblížit k lidem, jít do společnosti a vidět její problémy zblízka. Tak se také stalo v jeho prvním působišti, Wuppertalui- Elberfeldu, kde začal působit mezi tovaryšstvem, kterému chtěl pomoci vytvořit lepší podmínky pro život. To se stalo jeho životním posláním. Práce s mladými lidmi, jejich vzdělávání, sdružování a vedení v křesťanském duchu – to byly myšlenky, které se snažil šířit i na svých cestách a ve svých článcích.\n\nNa základě získaných zkušeností v Elberfeldu napsal Kolping roku 1849 dílo: „Tovaryšský spolek - určen všem, kteří to s blahobytem lidu myslí opravdově.\" V roce 1849 byl Adolph Kolping jmenován vikářem v kolínském chrámu a založil tovaryšský spolek, který se v budoucnu stal centrem všech katolických tovaryšských spolků v Evropě a severní Americe. Na mnoha cestách získával kontakty, které napomáhaly rozšíření jeho práce. Jeho dosavadní životní cesta skýtala optimální podmínky pro intenzivní styk s tovaryši, kteří žili díky zrušení cechů a živnostenské svobodě v těžkých poměrech. Dokázal jako nikdo druhý to, že se jejich osobnosti dále rozvíjely, prezentovali své zájmy na veřejnosti a uvědomovali si také svou společenskou odpovědnost. A. Kolping tak podnítil vnitrocírkevní diskusi o sociálních otázkách.\n\nDílo Adolpha Kolpinga se neobyčejně rychle rozšiřovalo. Dokázal zapálit tisíce mladých lidí pro myšlenku organizované pomoci k svépomoci a nabídnout jim domov v tovaryšských spolcích. Jen 15 let mu bylo vyměřeno pro budování díla, které se stalo celosvětovým. V roce jeho smrti (1865) mělo 25.000 členů ve 400 spolcích v Evropě a severní Americe.\n\nJiž za života A. Kolpinga přesáhly jeho myšlenky a dílo hranice Německa a rozšiřovaly se do okolních zemí. Kvůli válkám ve střední Evropě bylo ale další rozšiřování neustále brzděno. Po II. světové válce bylo v komunistických zemích střední a východní Evropy zakázáno. Kolpingovo dílo se ale přesto rozrůstalo dále. \n\nMocným impulsem k prudkému rozvoji bylo generální shromáždění Mezinárodního Kolpingova díla v roce 1968 v Salzburku. Zde se odpovědní představitelé národních svazů, inspirováni encyklikou papeže Pavla VI. „Populorum Progressio\", rozhodli obrátit pozornost Kolpingova díla k sociálním otázkám mezinárodního charakteru a k pomoci rozvojovým zemím.\nV následujících třech desetiletích se Mezinárodní Kolpingovo dílo prudce rozrůstalo. V roce 1974 byl v Brazílii založen první národní svaz mimo Evropu. Následovaly svazy v Africe a Asii.\n\nPo pádu komunistických režimů ve střední a východní Evropě v roce 1989 byly i zde založeny nové národní svazy, popřípadě obnovena jejich dlouho zakázaná činnost. Od konce 20. století Mezinárodní Kolpingovo dílo věnuje zvýšenou pozornost dokončení výstavby existujících struktur, zakládání dalších Kolpingových rodin v rámci národních svazů a vytvoření sítě mezinárodní solidarity.\n\nNa konci roku 2003 sdružovalo Mezinárodní Kolpingovo dílo půl milionu členů z 56 zemí všech kontinentů. \n\nHistorie Kolpingova hnutí je v Čechách spjata s názvem Jednota katolických tovaryšů. Koncem 19. a začátkem 20. století vzniklo ve světě více než tisíc jednot, resp. Kolpingových domů. V českých zemích byla většina z nich založena v letech 1848-1898. Celkem vznikly přibližně v 60 městech, z toho nejvýznamnější působily v Praze, Brně, Kroměříži a Znojmě.\n\nTyto jednoty naplňovaly Kolpingovu myšlenku pomoci mladým tovaryšům přicházejícím do města na zkušenou, poskytovaly jim střechu nad hlavou a zázemí. Usilovaly o zdravý růst mladých lidí a jejich zapojení do sociálně prospěšné a společenské činnosti. Kolpingovy domy se staly vyhledávanými středisky studující, služebné a řemeslnické mládeže. Spojovaly je křesťanská výchova a společné zájmy jako přednášky, poutě, ochotnické divadlo apod. \n\nPo dlouhém a nuceném přerušení činnosti v důsledku zákazu nacistickým a později komunistickým režimem byla činnost organizace (již pod novým názvem „Kolpingovo dílo\") znovu obnovena. Občanské sdružení Kolpingovo dílo České republiky (KD ČR) vzniklo 21. října 1992 a hlásí se k odkazu Jednot katolických tovaryšů. KD ČR bylo 13. února 1993 přijato do Mezinárodního Kolpingova díla.\n\nSídlem centrálního svazu se stává Kolpingův dům ve Žďáru nad Sázavou. Základním článkem Kolpingova díla jsou Kolpingovy rodiny, kterých je v současnosti na území České republiky registrováno 36.\n\nAktivity Kolpingova díla jak ve světě, tak v České republice se odvíjí od faktu, že je to organizace křesťanská a křesťanské hodnoty se snaží svou činností šířit do světa. Její zaměření se od doby tovaryšských spolků proměnilo stejně jako společenská situace ve světě. Stále jsou v jejím zřeteli mladí lidé, děti, kterým chce nabídnout prostor pro vzdělávání, sdílení a vytváření společenství.\n\nZákladní jednotkou Kolpingova díla je Kolpingova rodina. Toto označení navazuje na rodinné prostředí, které se A. Kolping snažil vytvořit pro tovaryše v tovaryšských spolcích, které jim tak trochu rodinu nahrazovaly. Rodina je to ale také proto, že Kolpingovo dílo podporuje rodinu jako takovou a klade důraz na její rozvoj a udržení. Na této základní rovině se aktivity organizace zaměřují na volnočasové aktivity pro děti, mládež, rodiny, se kterými pracují dospělí dobrovolníci.\n\nKromě volnočasových aktivit některé Kolpingovy rodiny zřizují i zařízení, která provozují služby pro veřejnost. Např. v Praze 8 jde o Azylový dům pro matky s dětmi; ve Smečnu založila Kolpingova rodina Rodinné centrum v Domě rodin, které slouží k rekreaci a rodinným programům. \n\nKolpingovy rodiny se ve větších státech (jako například Německo) sdružují v tzv. diecéze, které pak tvoří centrální svaz. V České republice centrální svaz tvoří přímo Kolpingovy rodiny.\n\nDiecéze a Centrální svazy vyvíjejí činnost také zaměřenou na mladé lidi, ale už s obecnějším zřetelem. Kolpingova díla mají své školy, rodinná centra, azylové domy a věnují se i jiným sociálním službám veřejně prospěšným. A. Kolping řešil sociální otázky své doby, stejně tak dnešní Kolpingovo dílo působí v této oblasti.\n\nPod Kolpingovým dílem České republiky fungují dvě střední školy - Biskupské gymnázium a Střední školu gastronomická A. Kolpinga. Obě sídlí ve Žďáru nad Sázavou.\n\nNa mezinárodní úrovni se Kolpingovo dílo zabývá humanitární pomocí a sociálními projekty v rozvojových zemích.\n\nV České republice pod Kolpingovým dílem fungují tyto aktivity:\n\n"}
{"id": "730973", "url": "https://cs.wikipedia.org/wiki?curid=730973", "title": "David Lemieux", "text": "David Lemieux\n\nDavid Lemieux (* 8. listopadu 1970) je kanadský hudební producent a archivář. Studoval na Carleton University, Concordia University a na University of East Anglia. Od roku 1999 spolupracuje se skupinou Grateful Dead, se kterou vydal již několik desítek alb. Je držitelem hlasovacího práva pro ceny Grammy, Juno a Gemini Award.\n"}
{"id": "730974", "url": "https://cs.wikipedia.org/wiki?curid=730974", "title": "Komorní orchestr", "text": "Komorní orchestr\n\nKomorní orchestr je hudební těleso (hudební soubor), který je určen k interpretaci komorní hudby, ale nejen jí. Komorní orchestry představují určitý přechod mezi komorní hudbou a orchestrální hudbou, počty členů velkým komorních orchestrů mohou dosahovat i 30 a více hudebníků. Velké komorní orchestry, na rozdíl od malých komorních souborů, které obvykle hrají ve 2 až 9 lidech, mívají své dirigenty (prestože velmi kvalitní komorní orchestry často dokáží dobře interpretovat hudbu i bez dirigenta). Jejich repertoár tvoří, kromě komorní hudby, buďto hudba přímo zkomponovaná pro tento typ orchestru, případně vhodně upravená (instrumentovaná) symfonická či jiná vážná hudba.\n\nZ důvodů menší technické i provozní náročnosti bývají komorní orchestry často zřizovány například při hudebních školách jako studentské orchestry, mohou být provozovány i ve formě zájmové umělecké činnosti amatérsky nebo poloamatérsky apod.\n\n\n"}
{"id": "730977", "url": "https://cs.wikipedia.org/wiki?curid=730977", "title": "Howard Wales", "text": "Howard Wales\n\nHoward Wales je americký klávesista. Na konci 60. let spolupracoval s Jerry Garciou ze skupiny Grateful Dead, později například s Jamesem Brownem a skupinou Four Tops. Podílel se například také na albu \"American Beauty\" skupiny Grateful Dead.\n\n"}
{"id": "730981", "url": "https://cs.wikipedia.org/wiki?curid=730981", "title": "Stanley Mouse", "text": "Stanley Mouse\n\nStanley Mouse (* jako Stanley George Miller; 10. října 1940, Fresno, Kalifornie, USA) je americký umělec. V šedesátých letech navrhoval plakáty pro koncerty psychedelických skupin. Navrhoval také několik obalů alb skupině Grateful Dead. Navrhoval také například obal alba \"\", na kterém hráli například Tom Waits nebo Robert Plant.\n\n"}
{"id": "730982", "url": "https://cs.wikipedia.org/wiki?curid=730982", "title": "Hugo z Rouenu", "text": "Hugo z Rouenu\n\nHugo z Rouenu (kolem 690 – 9. dubna 730 klášter Jumièges) je francouzský světec. Jeho svátek se slaví 9. dubna.\n\nNarodil se jako druhý syn vévody Droga († 708), nejstaršího bratra Karla Martela a prapravnuka Arnulfa z Met. Svůj majetek věnoval klášterům Saint-Wandrille a Jumièges a poté se v roce 718 uchýlil do kláštera Jumièges, kde byl vysvěcen na kněze. V roce 722 se uprázdnilo místo biskupa v Rouenu a Hugo byl jmenován do čela diecéze. V roce 723 se stal zároveň opatem kláštera Saint-Wandrille. Následujícího roku se stal současně biskupem v Paříži a v Bayeux a rovněž opatem v Jumièges, kam se uchýlil na konec svého života. Zemřel zde 9. dubna 730 a byl zde také pohřben v kostele Notre-Dame.\n"}
{"id": "730985", "url": "https://cs.wikipedia.org/wiki?curid=730985", "title": "Psychedelická hudba", "text": "Psychedelická hudba\n\nPsychedelická hudba (z anglického Psychedelic music), často bývá také označována jako Psychedelia je skupina hudebních žánrů a stylů, které byly ovlivněny psychedelickou kulturou. Psychedelická hudba se začala prosazovat v polovině šedesátých let ve Spojených státech.\n\n"}
{"id": "730988", "url": "https://cs.wikipedia.org/wiki?curid=730988", "title": "Pamětní dvoueurové mince roku 2012", "text": "Pamětní dvoueurové mince roku 2012\n\nPamětní dvoueurové mince jsou speciální mince měny euro, které mají připomínat významnou historickou událost či aktuální dění ve vydávající zemi. V roce 2012 byla vydána společná série 17 tehdejších členských států eurozóny k výročí 10 let od zavedení euromincí a eurobankovek do oběhu. Dále bylo vydáno 13 národních pamětních mincí. Lucembursko využilo jako první možnosti vydat 2 pamětní mince během jednoho roku.\n\nEvropská unie dovolila od roku 2004 jednotlivým státům eurozóny (a Monaku, San Marinu a Vatikánu) vydávat omezený počet vlastních pamětních oběžných euromincí, ale pouze v hodnotě dvou eur. Mince jsou oběžné, v běžném platebním styku se však pro oblibu mezi sběrateli (na rozdíl od běžných dvoueurových mincí) téměř nevyskytují nebo jen zřídka.\n"}
{"id": "730989", "url": "https://cs.wikipedia.org/wiki?curid=730989", "title": "Kostel Nanebevzetí Panny Marie (Kladno)", "text": "Kostel Nanebevzetí Panny Marie (Kladno)\n\nŘímskokatolický kostel Nanebevzetí Panny Marie z let 1897 až 1899, dříve arciděkanský (do roku 1994), je nejvýznamnějším kladenským kostelem. Nachází se v centru města na náměstí starosty Pavla, jehož je dominantou.\n\nVýrazný nárůst počtu obyvatel Kladna v 19. století si vynutil výstavbu nového, kapacitně dostačujícího kostela. Předsedou \"Spolku pro postavení nového kostela Nanebevzetí Panny Marie\" byl stavitel a starosta Josef Hrabě, výstavbu podpořil i další kladenský starosta MUDr. Jaroslav Hruška. Kostel byl postaven podle projektu Ludvíka Láblera v letech 1897–1899 na místě původní gotické jednolodní stavby, která stála již v roce 1352, byla ve větší míře opravována v 16. století a v letech 1675, 1690, 1695, 1739–1740, 1771 a 1842 a v roce 1897 byla zbořena, aby uvolnila místo novému kostelu; hřbitov kolem kostela byl zrušen v roce 1814.\n\nTrojlodní bazilika s věží s hlavním vstupem a věží na jižní straně a kněžištěm na severní straně byla vysvěcena 7. června 1900. Zdejší farnost byla 13. června 1900 povýšena na děkanství a v roce 1937 na arciděkanství. Přestože je od roku 1978 kostel zapsán v seznamu kulturních památek, v 70. a 80. letech 20. století se jeho stav natolik zhoršil, že došlo ke zřícení stropu. Po rekonstrukci, která proběhla ve druhé polovině devadesátých let 20. století, byl kostel 3. června 2000 znovu vysvěcen kardinálem Vlkem. V rámci Programu záchrany architektonického dědictví bylo v roce 1996 na opravu památky čerpáno 1 900 000 Kč.\n\n\n"}
{"id": "730990", "url": "https://cs.wikipedia.org/wiki?curid=730990", "title": "Gerrit Graham", "text": "Gerrit Graham\n\nGerrit Graham (* 27. listopadu 1949, New York, New York, USA) je americký herec a hudební skladatel. Objevil se také ve dvou rozdílných rolích ve Star Treku, jako lovec v epizodě „Stíhání oběti“ (\"\") a jako člen Q-kontinua v epizodě „Přání zemřít“ (\"\").\n\n"}
{"id": "730991", "url": "https://cs.wikipedia.org/wiki?curid=730991", "title": "Spolek Slováků v Polsku", "text": "Spolek Slováků v Polsku\n\nSpolek Slováků v Polsku ( \"Spolok Slovákov v Polsku\", \"Towarzystwo Słowaków w Polsce\") je organizací zastupující zájmy slovenské národnostní menšiny v Polské republice. Působí při ní i tzv. Český klub, jenž zastupuje polské Čechy.\n\nSpolek vydává měsíčník \"Život\", řídí vlastní tiskárnu a řadu kulturních středisek v polských částech Oravy a Spiše, kde žijí téměř všichni členové menšiny. Zabývá se také pořádáním kulturních akcí, jako např. \"Dny slovenské kultury\" (každoročne v červenci). Sídlí v Krakově, v ulici św. Filipa č. 7. Vznikl v roce 1957 pod názvem Sociálně-kulturní společnost Čechů a Slováků v Polsku; nynější název nese od roku 1996. Současným předsedou spolku je Józef Ciągwa (Jozef Čongva).\n\nSpolek dnes čítá zhruba 4 000 osob, i když ve sčítání lidu v roce 2002 se ke slovenské národností přihlásilo pouze 1 710 polských občanů. Podle spolku Slováci na Oravě a Spiši jsou mnohém početnější, než vyplývá z oficiálních údajů – odhady mluví dokonce o 47 tisících.\n\n"}
{"id": "730992", "url": "https://cs.wikipedia.org/wiki?curid=730992", "title": "Marie Zdeňka Baborová-Čiháková", "text": "Marie Zdeňka Baborová-Čiháková\n\nMarie Zdeňka Baborová-Čiháková (17. ledna 1877, Praha – 29. září 1937, Čelákovice) byla česká botanička a zooložka, první žena v českých zemích, která získala titul doktorky filozofie.\n\nNarodila se v rodině bubenečského řídícího učitele Josefa Babora. Do obecné i měšťanské školy chodila na Starém Městě u sv. Jakuba. Ve studiích pokračovala na soukromé střední dívčí škole spolku Minerva, založeného v Praze koncem 19. století Eliškou Krásnohorskou a středoškolská studia zakončila maturitní zkouškou 14. července 1896 na c. k. akademickém gymnasiu v Praze. Již předtím se v roce 1895 stala hospitantkou na c. k. české universitě Karlo-Ferdinandově v Praze, kde studovala u významných osobností, jakými byli prof. Vejdovský, Woldřich, Čelakovský, Frič, Palacký, Šafařík ad. Současně studovala některé teoretické obory na české fakultě lékařské v ústavu prof. dr. J. V. Rohona, dále zoologii a botaniku na filosofické fakultě německé university Pražské u prof. dr. B. Hatschka, dr. C. J. Coriho, dr. R. Wettsteina ryt. z Westersheimu a dr. V. Schiffnera.\n\nAbsolutoria dosáhla dne 30. července 1900 a dne 17. června 1901 byla jako první žena v českých zemích slavnostně promována v Praze na doktorku filozofie. Po celou dobu studií jí byl mecenášem strýc, rada vrchního zemského soudu Alois Babor a mravní oporou její bratr Josef Babor, pozdější profesor všeobecné biologie na lékařské fakultě university v Bratislavě. Podnikla několik zahraničních studijních cest, např. Vídeň, Štýrský Hradec, Lublaň, Terst, Rovinj, Záhřeb, Pešť, Vratislav, Berlín, Mnichov, Stuttgart, Strassburg, Curych, Basilej, Nancy a Paříž a v roce 1901 se zúčastnila „V. internationálního kongressu zoologického“ v Berlíně, kde přednášela o preparaci foraminifer (dírkonožců) a o tukovém tělese hmyzu.\n\nPo promoci pracovala jako asistentka v Ústavu pro zoologii, srovnávací anatomii a embryologii Karlovy Univerzity. Společně se svým bratrem se podílela na \"Velkém ilustrovaném přírodopisu všech tří říší\" pod redakcí prof. J. Jandy a zpracovala také některá hesla pro Ottův slovník naučný.\n\nV roce 1903 se provdala za Stanislava Čiháka, ředitele První diskontní společnosti v Praze a od roku 1910 spolumajitele továrny na zemědělské stroje v Čelákovicích – firma „Červinka a Čihák“. Měli spolu dvě dcery, z nichž mladší ve věku 14 let zemřela na následky španělské chřipky. Do konce svého života žili v domě čp. 319 v Palackého ulici v Čelákovicích a místo jejich posledního odpočinku je v rodišti manžela, v Jílovém u Prahy.\n\n\n"}
{"id": "730993", "url": "https://cs.wikipedia.org/wiki?curid=730993", "title": "Los Mistrovství Evropy ve fotbale 2012", "text": "Los Mistrovství Evropy ve fotbale 2012\n\nLos Mistrovství Evropy ve fotbale 2012 proběhlo 2. prosince 2011 v kyjevském Paláci umění od 18 hodin středoevropského času. Účastnické týmy šampionátu byly před losováním rozděleny do čtyř košů. Během losu, který provedli bývalí fotbalisté Horst Hrubesch, Marco van Basten, Peter Schmeichel a Zinedine Zidane pod vedením generálního sekretáře UEFA Gianni Infantina, byly nalosovány čtyři skupiny a to tak, že každá skupina má po jednom členu z každého koše.\n\nBěhem losovacího aktu byl představen i oficiální míč pojmenovaný Tango 12 a vyvinutý firmou Adidas, s nímž se bude turnaj hrát.\n\nZajímavostí losování byl i výsledek, kdy Polsko a Rusko skončilo v jedné skupině. Navíc datum pro první ze zápasů, který se odehrál na Národním stadionu ve Varšavě, vyšlo losem na státní svátek Ruské federace (Den Svobody, kdy Ruská SFSR vystoupila ze SSSR). Tato skutečnost znepokojila některé politické představitele strany Právo a Spravedlnost, jako byl např. Adam Hofman, který v rozhlasovém rozhovoru označil takový datum pro konání zápasu za skandál.\n\nPřed losováním byly týmy rozděleny do košů takto:\n\n\n\n\n\nJiž před losováním turnaje byl stanoven hrací plán turnaje s daty, časy a místy jednotlivých utkání. Jednotliví soupeři v tomto plánu byli označeni vždy kombinací písmene symbolizujícího skupinu (A až D) a čísla označující pořadové číslo ve skupině (1 až 4). Toto pořadové číslo ovšem nemělo nic společného ani s konečným umístěním mužstva ve skupině, ani s jeho nasazením do košů před losováním (s výjimkou mužstev z prvního koše). Proto muselo být ke každému vylosovanému mužstvu nalosováno i pořadové číslo v rámci skupiny, do níž byl tým zařazen.\n\nÚčastníkům z prvního koše bylo pořadové číslo ve skupině stanoveno předem, kdy byli ve svých skupinách vždy umístěni na pozici číslo jedna. Polsko a Ukrajina, coby pořadatelské státy, byly do skupin nasazeny přímo ještě před losováním, a sice Polsko do skupiny A a Ukrajina do skupiny D. Ostatní dva členové prvního koše byli rozlosováni do zbylých dvou skupin, přičemž první vylosovaný byl zařazen do skupiny B a druhý vylosovaný do skupiny C. Další týmy byly losovány po koších (v pořadí 4. koš, pak 3. koš a následně 2. koš) a do skupin byly umisťovány popořadě podle abecedního označení těchto skupin (nejprve byla týmem z daného koše naplněna skupina A, poté B, následně C a nakonec D).\n\n\nSkupiny jsou uváděny podle abecedního pořadí a týmy jsou v nich seřazeny podle pořadového čísla, jež jim bylo stanoveno či nalosováno.\n\n\n\n\n\n\n"}
{"id": "730997", "url": "https://cs.wikipedia.org/wiki?curid=730997", "title": "Amfiblastula", "text": "Amfiblastula\n\nAmfiblastula je pohyblivá larva houbovců (Porifera). Vzniká rýhováním zygoty a postupně se vyvine až v dospělého jedince.\n\nAmfiblastula je pouze jednovrstevná a polarizovaná. Na horní pólu larvy jsou bičíkaté buňky, které jsou základem budoucího entodermu, na pólu dolním jsou větší buňky, které jsou základem budoucího vnějšího zárodečného listu (ektodermu). Po opuštění mateřského těla se nějakou dobu larva pohybuje volně a za několik dní přisedá k substrátu, přičemž bičíkaté buňky se začínají vchlipovat do větších buněk. Důsledkem tohoto procesu vzniká 2. zárodečný list - endoderm. Tímto způsobem se larva vyvine v dospělého jedince.\n"}
{"id": "730999", "url": "https://cs.wikipedia.org/wiki?curid=730999", "title": "Kostel Proměnění Páně na hoře Tábor", "text": "Kostel Proměnění Páně na hoře Tábor\n\nKostel Proměnění Páně na hoře Tábor je pozdněgotický kostel nacházející se na Žižkové náměstí v Táboře. Jedná se o halové trojlodí s gotickou síťovou klenbou, vystavěné v 15. a 16. století. Svůj název získal kostel podle slavného křesťanského výjevu o proměnění Páně. Jedná se tak o další z řady křesťanských staveb, které na tuto událost svým názvem odkazují. Chrám je 46 metrů dlouhý a 26 metrů široký, od roku 1963 je chráněn jako kulturní památka. Gotická věž s barokní bání je vysoká 77,80 metrů (nejvyšší v jižních Čechách) a vede na ni přibližně 250 schodů.\n\nŘímskokatolický kostel Proměnění Páně na hoře Tábor, stojí na nejvyšším místě Žižkova náměstí v Táboře. Začátek stavby tehdy utrakvistického kostela se datuje k roku 1440 (současně se započetím stavby zdejší radnice. Přesnější informace o průběhu stavby ve druhé polovině 15. století však nejsou známy. Jedním z prvních významných milníků, který lze s vyšší jistotou určit je proto až rok 1512, kdy došlo k zaklenutí trojlodí gotickou síťovou klenbou, které navrhl i prováděl mistr Staněk z pražské Malé Strany. Zaklenutí proběhlo v rekordně krátkém čase několika málo měsíců.\n\nPo dokončení stavby následovalo období velmi častých požárů, které město Tábor sužovaly a které se pravidelně podepisovaly na podobě kostela. Po požárech následovaly opravy, které vždy mírně poznamenaly drobnější prvky kostela. Po požáru v roce 1532, který poškodil kostel i s věží, byla stavba opravena v renesančním slohu (v roce 1559 zřízeny renesanční štíty). Opět byl poškozen požárem v roce 1602, za třicetileté války byl poškozen střelbou v listopadu 1621 při obléhání císařskými vojsky a také byla Švédy poškozena báň věže natolik, že hrozilo její zřícení. V té době proto došlo k přemístění hodinového stroje na městskou radnici. V roce 1622 převzali zdejší faru katolíci. Věž byla opravena v roce 1677 italským stavitelem Giovanim de Capauli, původní renesanční ochoz byl zrušen a věž byla osazena novou barokní trojstupňovou kopulí. Po stranách kostela se v minulosti nacházely renesanční krámky, které byly ovšem v roce 1678 odstraněny. Roku 1795 byl instalován nový barokní oltář od Ignáce Hammera z Březnice.\n\nV letech 1896–1898 byl kostel Josefem Mockerem regotizován. Byla např. přistavěna druhá sakristie, původní barokní oltář byl roku 1898 nahrazen oltářem neogotickým od řezbáře Josefa Krejčíka.\n\nZatím poslední zásadnější stavební akcí byla oprava střechy a podlah mezi lety 2006 a 2009. Oprava byla nevyhnutelná zejména z důvodu zatékání do vnitřních prostor. Po konzultacemi s Národním památkovým ústavem se tedy přistoupilo k rekonstrukci. Ta si vyžádala zhruba 15 milionů korun a z cca 85 % byla financována Evropskou unií, o zbytek prostředků se podělilo město Tábor a farnost. V rámci oprav bylo vyměněno 1000 m² střešní krytiny a byla provedena oprava poloviny krovu nad lodí a dále kompletní rekonstrukce krovů nad presbytářem. V souladu s konzultacemi s NPÚ se měnily pouze vadné části krovu. Po zakrytí výkopů po archeologických výzkumech byly kompletně rekonstruovány podlahy v celém kostele.\n\nDo náměstí je otočena jižní strana kostela se čtyřmi gotickými okny v presbytáři a čtyřmi v lodi. Na západní a východní straně jsou dva vysoké renesanční obloučkové štíty. Byly vystavěny v roce 1559 patrně při opravě po požáru roku 1532. Dále zde můžeme najít tři menší štíty na severní straně, které byly postaveny také v roce 1559. Menší štíty se nacházejí na jižní straně a byly vytvořeny před rokem 1600. Z krovu nad lodí vystupuje zvonička (sanktusník).\n\nNad loděmi se ční více než 77 metrová věž, která během historie utrpěla (stejně jako zbytek kostela) závažné šrámy. Na konci třicetileté války dokonce hrozilo, že se zřítí, a proto došlo k přemístění hodinového stroje na městskou radnici. V roce 1677 byla věž opravena a osazena novou barokní trojstupňovou kopulí. Součástí opravy bylo také odstranění renesančního ochozu. Věž má na každé stěně tři obdélníková okna, za kterými se v minulosti nacházel byt věžného.\n\nKostel měl již řadu zvonů, které byly z nejrůznějších důvodů odstraněny. V současné době má kostel tři zvony: Svatý Václav (1633), umíráček František (15. stol.) a Svatý Michal (1672, znovuodlitý 1725).\n\nNa západní stěně se nachází velké slepé okno, původně s plaménkovou kružbou. Ostatní okna kostela mají typické lomené oblouky a jsou opatřeny bohatými kružbami a jeptiškami.\n\nPřed kostelem se nachází barokní sousoší piety později doplněné o sochy sv. Donáta a Floriána z dílny I. F. Platzera. Sousoší bylo na náměstí přeneseno z krypty augustiniánského kostela 1850.\n\nJedná se o halové trojlodí se síťovou klenbou. Trojlodí je dělené třemi páry arkád na osmibokých pilířích vysokých 18 metrů. Zmiňovaná síťová klenba se nachází v hlavní lodi. V bočních lodích je jednoduchá křížová žebrová klenba bez přípor. Presbytář je zaklenut klenbou sklípkovou s půdorysem sférické hvězdice (pravděpodobně pod vlivem dvoulodního kostela v nedaleké Bechyni). Na klenebních svornících kostela lze pozorovat kamenné cechovní znaky, podobné znaky se nacházejí také v podobě maleb na vnitřních stěnách. Z presbytáře je vstup do dvou sakristií (druhá z nich byla přistavěna Josefem Mockerem až při regotizaci v letech 1896–1897). První sakristie má křížovou žebrovou klenbu a druhá sakristie (na východní straně) má křížovou žebrovou klenbu s jedním vloženým žebrem.\n\nZa zmínku stojí nepochybně i výrazně zdobená kazatelna, která je vytvořena v barokním stylu. I tento prvek v sobě nese odkaz na hlavní motiv kostela. Na vrchu kazatelny je totiž opět sousoší znázorňující Proměnění Páně. Kazatelna pochází z druhé poloviny 17. století. V jižní lodi lze nalézt epitaf s motivem Křtu v Jordáně. Do kostela proniká světlo řadou oken s bohatými vitrážemi z let 1896–1933 s nejrůznějšími náboženskými výjevy a postavami (např. Ježíš Kristus, sv. Norbert a sv. Václav). Kruchta se nachází v západní části kostela a je podklenuta valenou klenbou s výsečemi. Na kruchtě na nachází pás lichých kružeb a vystupují z ní do prostoru kostela varhany.\n\nJedním z nejzajímavějších prvků interiéru je novogotický oltář z roku 1898 s vyobrazením Proměnění páně. Oltář je dílem Josefa Krejčíka a je zdoben řadou světců, lze na něm nalézt např. svatého Cyrila a Metoděje, svatého Vojtěcha a svatého Petra a Pavla. V kostele se nacházejí i další menší oltáře – oltář svaté Barbory a Apolény a oltář svatého Jana Nepomuckého, oba tyto rokokové oltáře pocházejí původně z augustiniánského kostela Narození Panny Marie. Dále jsou zde dva tabulové rokokové oltáře od Josefa Huttaryho.\n\nKostelní varhany s více než 4000 píšťalami patří mezi největší varhany v Česku. Varhany jsou dílem firmy Skopek, která je postavila v roce 1895 a roku 1941 proběhlo jejich výrazné rozšíření a přestavění do dnešní podoby. Poslední rekonstrukci varhan provedl Petr Fischer v letech 1995–1998.\n\nLavice v kostele jsou relativně nové, jejich poslední kompletní výměna proběhla roku 1998.\n\nKvůli relativně častým požárům zde také existovala funkce věžného. Jeho úkolem bylo mimo jiné noční troubení každých 15 minut, díky čemuž mělo být zajištěno jeho bdění. Později došlo ke zrušení této funkce. Poslední rodinou, která v bytě věžného bydlela, byla rodina Hovorkova. V současné době se byt nepoužívá, ale v užívání byl až do roku 1956.\n\nKostel je v současnosti otevřen veřejnosti a je hojně využíván k nejrůznějším náboženským a kulturním akcím, za zmínku stojí například řada koncertů, které se zde pravidelně konají.\n\n\n"}
{"id": "731005", "url": "https://cs.wikipedia.org/wiki?curid=731005", "title": "Přírodní park Buděticko", "text": "Přírodní park Buděticko\n\nPřírodní park Buděticko se nachází v oblasti mezi městem Sušice a sídly Hrádek, Zbynice, Vlkonice a Rabí. Přírodní park se rozkládá na dvou geomorfologických celcích – menší část na jihovýchodě leží v oblasti Pošumavského krasu, v podloží větší části parku jsou ruly a křemenné diority.\n\nFytogeograficky patří celá oblast do Sušicko-horažďovických vápenců. V oblasti rostou chráněné druhy jako jsou někteří zástupci vstavačovitých - okrotice bílá (\"Cephalanthera damasonium\"), okrotice červená (\"Cephalanthera rubra\"), kruštík tmavočervený (\"Epipactis atrorubens\"), smrkovník plazivý (\"Goodyera repens\"), vstavač kukačka (\"Orchis morio\"), hlístník hnízdák (\"Neottia nidus-avis\"), bradáček vejčitý (\"Listera ovata\"),roste tu také hořeček mnohotvarý český (\"Gentianella praecox\" subsp. \"bohemica\"), vlnice chlupatá (\"Oxytropis pilosa\"), lilie zlatohlavá (\"Lilium martagon\"), vratička měsíční (\"Botrychium lunaria\") a velká řada další. Na podzim se modrají travnaté stráně a meze kvetoucím hořcem brvitým (\"Gentianopsis ciliata\"), který je v oblasti stále ještě hojně roztroušený.\n\nVyskytuje se tu několik druhů teplomilné fauny jako saranče modrokřídlá (\"Oedipoda caerulescens\"), majka obecná (\"Meloe proscarabeus\"), drabčík huňatý (\"Emus hirtus\") a jiné. Na území parku je zaznamenán výskyt škeble rybniční (\"Anodonta cygnea\") a v řece Otavě, která částečně tvoří hranici přírodního parku, žije vydra říční (\"Lutra lutra\"), v minulosti také perlorodka říční .\n\nNa území přírodního parku se nachází dvě maloplošně chráněná území:\n\n\n"}
{"id": "731018", "url": "https://cs.wikipedia.org/wiki?curid=731018", "title": "Štěnovice (zámek)", "text": "Štěnovice (zámek)\n\nŠtěnovice jsou zámek ve stejnojmenné vesnici v okrese Plzeň-jih. Postaven byl v barokním slohu okolo roku 1723 Marií Rozinou ze Schirndingu na levém břehu Úhlavy v tehdy obnovených Štěnovičkách. V současné době je zámeček v soukromém vlastnictví. Je chráněn jako kulturní památka České republiky.\n\nNejstarším panským sídlem ve Štěnovicích byla od čtrnáctého století stará tvrz, která stávala na ostrožně nad soutokem Úhlavy a Losinského potoka na místě raně středověkého hradiště. Někdy v průběhu první poloviny šestnáctého století ji nahradila renesanční tvrz, která nejspíše stála v místech hospodářského dvora, ale jeho polohu neznáme.\n\nZa zakladatelku zámku se tradičně považuje Anna Dorota ze Schirndingu, která jej podle data na portálu nechala založit roku 1723. Podle nápisu, který je součástí portálu, však zakladatelkou byla Marie Rozina ze Schirndingu, rozená Vinklerová z Heimfeldu, která vesnici zdědila nejspíše po Anně Dorotě ze Schirndingu. Podle typu vstupního portálu zámeckou stavbu navrhl Jakub Auguston mladší. Marii Rozině panství zůstalo asi do roku 1738 a po ní se novou majitelkou stala hraběnka Terezie Pöttingová, rozená Michnová.\n\nMajitelem připomínaným roku 1788 byl hrabě Karel Michna z Vacínova. K panství tehdy kromě samotných Štěnovic patřily Čižice a Štěnovický Borek. Od Karla Michny statek koupil Matyáš Leština, který zemřel roku 1809, a majetek po něm zdědil syn Karel Leština. Ten Štěnovice v roce 1834 prodal svobodnému pánovi Vojtěchu Mladotovi ze Solopisk. V roce 1840 se majitelem stal Ferdinand z Weissenbachu, ale o dva roky později zemřel, a majetek připadl vdově hraběnce Antonii Weissenbachové, rozené z Trauttmansdorfu, které zůstal do roku 1851, kdy jej od ní koupil svobodný pán Antonín Starck. Po Starckovi zámek zdědil doktor práv Ludvík Fritsch.\n\nOd roku 1899 se majitelem statku stal Šebestián Klička, kterého v roce 1913 vystřídal Antonín Veltrubský z Veltrub a v roce 1915 Josef Vykoukal, jehož synové Jaroslav a Karel na statku společně hospodařili až do roku 1945. Od roku 1946 byl jediným majitelem Karel Vykoukal. V roce 1948 se zámek stal sídlem místního národního výboru. Sídlem samosprávy zámek zůstal až do roku 1991, kdy jej obecní úřad předal synovi posledního majitele, Jaroslavu Vykoukalovi.\n\nZámek je obdélníková jednopatrová stavba se zaoblenými rohy (sedm a čtyři okenní osy), na delší straně při řece je hranolová věž s hodinami. Přízemí je zaklenuté valenými klenbami s lunetami, v předsíni zrušené kaple je freska od F. J. Luxe. V parku u levé stěny zámku se dochovaly tři barokní sochy světců, svatého Floriána, svatého Josefa a svatého Iva z let 1723–1725. Na podstavcích soch je alianční znak Schirndingerů ze Schirndingu a Winklerů z Heinfeldu spolu s letopočtem 1723.\n\n\n"}
{"id": "731025", "url": "https://cs.wikipedia.org/wiki?curid=731025", "title": "Big Time Rush", "text": "Big Time Rush\n\nBig Time Rush (také známí jako BTR) je americká pop chlapecká skupina založená v roce 2009. Jejími členy jsou Kendall Schmidt, James Maslow, Carlos Pena a Logan Henderson. Skupina byla vytvořena díky Big Time Movie, televiznímu seriálu stanice Nickelodeon. Po vydání několika propagačních singlů vydala kapela v říjnu 2010 své první album s názvem \"B.T.R\", které se umístilo v Top 3 v Billboard 200 a získalo zlatou desku za 500 000 prodaných kopií. Jejich druhé album \"Elevate\" vyšlo v listopadu 2011. A v červnu 2013 jim vyšlo 3 studiové album s názvem 24/Seven.\n\nV roce 2009 podepsali nahrávací smlouvu. Jejich debutový singl „Big Time Rush“ vyšel v listopadu 2009, poprvé byl uveden během hodinové speciální ukázky seriálu. V současné době je seriálovou úvodní znělkou. BTR také vydali další propagační singly jako „City is Ours“, „Any Kind Of Guy“ a „Famous“. Další písnička „Halfway There“ byla vydána na iTunes 27. dubna 2010 po své premiéře v seriálu. Tento singl se jako první dostal do Billboard Hot 100 – umístil se na 93. místě digitálního prodeje.\n\nK propagaci svého prvního alba vydala kapela 21. září 2010 promo singl „Til' I Forget About You“. Promo singl „Til' I Forget About You“ je také video které má ze všech videí Big Time Rush druhý nejvyšší počet zhlédnutí. Jeho oficiální verzi zhlédlo na YouTube 17511407 lidí . Z 18701044 zhlédnutími předběhlo píseň „Til' I Forget About You“ video z názvem „Windows Down“ které je také na YouTube . Debutové album \"B.T.R\" vyšlo 11. října 2010. Umístilo se v Top 3 Billboard 200, v prvním týdnu po vydání se ho prodalo 67 000 kopií. První deska se také dostala na 4. místo v žebříčku Top Internet Albums a na první místo v Top Soundtracks. Singl „Big Night“ se umístil v Billboard Hot 100 na 79. místě, což je nejvyšší umístění jejich singlu. Později skupina získala v USA zlatou desku za 500 000 prodaných kopií svého prvního alba.\n\nV listopadu 2010 oznámili speciální vánoční epizodu seriálu a vánoční EP. EP vyšlo 30. listopadu 2010 a dostalo název \"Holiday Bundle\". Skupina též přezpívala s Mirandou Cosgrove (seriál \"iCarly\") píseň „All I Want For Christmas Is You“ (originální verzi nazpívala Mariah Carey), písnička měla premiéru v onom vánočním díle „Big Time Christmas“. V únoru 2011 vyšel singl „Boyfriend“, první singl pro mainstreamová americká rádia. „Boyfriend“ se dostal na 72. místo v Billboard Hot 100, což bylo jejich nejvyšší umístění v žebříčku Billboard. Píseň se potom v březnu 2011 dostala na 30. pozici v Billboard Pop Songs chart.\n\n22. července 2011 vydali nový singl „If I Ruled the World“, kterou vytvořili společně se zpěvákem Iyazem. Jedná se o první singl z jejich nové desky \"Elevate\", která vyšla 21. listopadu 2011. Druhý singl se jmenuje \"Music Sounds Better With You\". Také udělali cover k písničce \"No Idea\" od klučičí kapely All Time Low.\n\nOd února 2012 začali tour s názvem \"Better with U\". Jako předskokani jim byla britská klučičí kapela One Direction.\n10.3. 2012 představil Nickelodeon jejich zbrusu nový film. Také jeli letní turné po Americe s mladým idolem\nCodym Simpsonem a novým pěveckým objevem Rachel Crow.\nKoncem března vyhráli cenu na Kids Choice Awards v kategorii NEJLEPŠÍ KAPELA. Během téhle show natočili živý videoklip k písničce TIME OF OUR LIFE. Tenhle klip věnovali svým fanouškům.\n\n2. dubna začali natáčet 3. řadu jejich úspěšného seriálu. 21.4. byl představen první díl téhle úspěšné show a je to dokument z jejich úspěšného turné Better with U. Což představilo i zbrusu nový živý klip Elevate.\n\n\"Windows down\" je jejich další nový sing, který měl premiéru 25. června. K téhle písničce se točil videoklip (vyšel 22.6.12) na\nHawaii.\n\nNickelodeon oficiálně potvrdil, že se v roce 2013 bude natáčet 4. řada seriálu, a bude mít 13 epizod. A v tomto roce také vyjde jejich třetí studiové album.\nV září také jeli turné po Jižní Americe. Na konci tohoto měsíce získali v Mexiku Zlatou desku za jejich druhé studiové album Elevate.\nNa začátku roku 2013 by měla vyjít 3 deska.\n\n3.1.13 bylo první setkání štábu a herců na 4 řadě stejnojmenného seriálu. Přesně za týden začalo natáčení. Ve 4 sérii se objevily nové písničky, které jsou na 3 studiovém albu. Také 4 série má spoustu hvězdných hostů jako například britskou zpěvačku Cher Lloyd.\nNickelodeonový seriál Marvin Marvin uvede 30.3. hodinový speciál, kde budou kluci hrát sami sebe.\n\nPrvní díl 4 řady měla premiéru na Jaře a jmenoval se \"Big Time Invasion\".\nPo předávání cen Kids Choice Awards, které se konaly 23. března Nickelodeon představili zbrusu nový videoklip \"Like nobody´s around\", který byl představen ve 4 řadě seriálu.\n\nV létě tohoto roku jeli turné po USA s jejich dobrou kamarádkou a kolegyní Victoria Justice.\nNové 3 album se jmenuje 24/seven a vyšlo 11. června. Kapela si dala na chvilku pauzu a každý z kluků si užívá svoje volno. Kendall byl na turné s jeho kapelou Heffron Drive, kterou tvoří společně s jeho nejlepším kamarádem Dustinem Beltem po Americe.\n\nCarlos si 4. ledna vzal za manželku herečku Alexu Vegu. Změnili si také oba dva příjmení na PenaVega. 7. února jeli turné po Jižní Americe, které začalo v Texasu. James začal tančit v 18 ročníku americké taneční soutěže Dancing with the stars, jeho taneční partnerka se jmenuje Peta Murgatroyd. Kendall vydal 26.3. se svou druhou kapelou Heffron Drive nový singl Parallel. V tomto roce čekají kluky velké věci. 27. května se konalo v Monte Carlu předávání cen World Music Awards, kde kluci vyhráli cenu \"Best Live Act\". Na začátku června začal na americkém nickelodeonu nový zábavný pořad Webheads, který moderuje Carlos. James se objeví v novém seriálu Sequestered, který bude mít premiéru 5. srpna. Kluci vyhráli na Kids Choice Awards Colombia ceny za \"Nejlepší mezinárodní umělec\" a za \"nejlepší program\".\n\n"}
{"id": "731031", "url": "https://cs.wikipedia.org/wiki?curid=731031", "title": "Lábus", "text": "Lábus\n\nLábus je příjmení více osob:\n"}
{"id": "731032", "url": "https://cs.wikipedia.org/wiki?curid=731032", "title": "Bromičnan sodný", "text": "Bromičnan sodný\n\nBromičnan sodný (vzorec NaBrO) je bílá krystalická látka dobře rozpustná ve vodě. Je to silné oxidační činidlo, které se při zahřátí na teplotu tání rozkládá za uvolnění kyslíku.\n\nPřipravuje se reakcí bromu s roztokem hydroxidu sodného. Reakce je vratná, takže změnou reakčních podmínek lze z bromidu a bromičnanu získat brom:\n\nDalší možnost přípravy je rozkladem bromnanů nebo redoxní reakcí chlorečnanu s bromidem:\n"}
{"id": "731038", "url": "https://cs.wikipedia.org/wiki?curid=731038", "title": "Che-čch’", "text": "Che-čch’\n\nChe-čch’ () je městská prefektura v Čínské lidové republice. Patří do autonomní oblasti Kuang-si. Celá prefektura má rozlohu 35 500 čtverečních kilometrů a v roce 2004 v ní žilo bezmála čtyři miliony obyvatel.\n\nChe-čch’ leží na severozápadě Kuang-si, na jižním konci Jünnansko-kuejčouské vysočiny. Prefektura hraničí na severu se s provincií Kuej-čou, na západě s prefekturou Paj-se, na jihu s prefekturou Nan-ning, na jihovýchodě s prefekturou Laj-pin a na východě s prefekturou Liou-čou.\n"}
{"id": "731041", "url": "https://cs.wikipedia.org/wiki?curid=731041", "title": "Bromičnan draselný", "text": "Bromičnan draselný\n\nBromičnan draselný (chemický vzorec KBrO) je bílá krystalická látka rozpustná ve vodě. Je to silné oxidační činidlo, které se při zahřátí na teplotu tání rozkládá za uvolnění kyslíku. Díky své stálosti na vzduchu (není hygroskopický) se využívá jako základní látka v analytické chemii v bromátometrii ke stanovování iontů antimonu, arsenu a zinku.\n\nPřipravuje se reakcí bromu s horkým roztokem hydroxidu draselného. Reakce je vratná, takže změnou reakčních podmínek (okyselením) lze z bromidu draselného a bromičnanu draselného získat zpátky brom:\n\nDalší možnost přípravy je rozklad bromnanu draselného na bromičnan draselný a bromid draselný:\n\nnebo redoxní reakcí chlorečnanu draselného s bromidem draselným:\n\nza vzniku bromičnanu draselného a chloridu draselného.\n\nBromičnan draselný se používá spolu s bromidy k laboratorní přípravě vodného roztoku bromu:\n\nV potravinářství se používá k vylepšování mouky, k posilování těsta umožňující intenzivnější kynutí chleba jako přídatná látka pod označením E 924 (v ČR je zakázaný). Při použití nadměrného množství a nedokonalém vypečení mohou zbýt zdraví škodlivá rezidua. Patří do skupiny 2B - potenciálně kancerogenní pro lidi (podle IARC).\n"}
{"id": "731048", "url": "https://cs.wikipedia.org/wiki?curid=731048", "title": "Vilemína Pruská (1751–1820)", "text": "Vilemína Pruská (1751–1820)\n\nFrederika Žofie Vilemína Pruská (německy \"Friederike Sophie Wilhelmine Prinzessin von Preußen\"; (7. srpna 1751, Berlín — 9. června 1820, palác Het Loo, Apeldoorn) byla rodem pruská princezna a sňatkem manželka Viléma V. Oranžského (1748–1806), nizozemského místodržitele.\n\nVilemína se narodila jako třetí dítě (jediná dcera) ze čtyř potomků pruského prince Augusta Viléma (1722—1758) (druhého syna pruského krále Fridricha Viléma I.) a jeho manželky Luisy Amálie Brunšvicko-Wolfenbüttelské.\n\n4. října roku 1767 se v Berlíně provdala za nizozemského místodržitele Viléma V. Oranžského. Toto manželské spojení bylo dojednáno z podnětu strýce Vilemíny, pruského krále Fridricha II. Z manželství vzešlo pět potomků, první syn však zemřel den po narození a třetí dítě se narodilo předčasně mrtvé; dospělosti se dožili dcera a dva synové:\n\nVilemína byla velmi inteligentní žena se značnými politickými ambicemi. Se svým strýcem, pruským králem Fridrichem Velikým, jehož byla oblíbenkyní, vedla čilou korespondenci s politickým zaměřením. Opírajíc se o jeho rady, dosáhla v Nizozemí politického vlivu.\n\nVilém V. Oranžský se dostal po roce 1781 do politického konfliktu s vlasteneckým hnutím (\"Patrioti\". Tyto demokratické síly zmohutněly po pro Holandsko neúspěšném konci Čtvrté anglo-holandské války (1780–1784) a Vilém byl jako generální velitel provincie sesazen - v roce 1785 byl přinucen opustit Haag a žádán o abdikaci;Vilemína ho přesvědčila, aby tak neučinil. V roce 1787 vypukla v Holandsku revoluce a Vilém přesídlil s dvorem do Guelders, provincie vzdálené od centra státu. Vilemína se v červenci roku 1787 vydala na provokativní cestu z Nimwegen, sídla oranžského dvora, do Haagu, její dřívější rezidence v Holandsku, aby zde sebrala dohromady své přívržence. V blízkosti Goudy jí byla cesta zatarasena. Princezna byla po krátkém uvěznění poslána zpět, poté co jí jeden z důstojníků, aniž by smekl klobouk, nabídl pivo a tabák. Vilemína žádala o zadostiučinění u svého bratra Fridricha Viléma II., jenž její potupu přijal za svou a vzal ji jako záminku pro diplomatické ultimátum Pruska vůči Holandsku. Když se Holansko zdráhalo, bylo 13. září roku 1787 obsazeno armádou o síle 20 000 mužů a moc oranžských místodržitelů byla opět nastolena. \"Patrioti\" prchli do Francie, kam se dostali právě ve vypjaté době počátku Velké francouzské revoluce, když byl svržen z trůnu král Ludvík XVI.\n\nVilemína povolala do funkce \"Raadspensionaris\" (Velký penzionář, obdoba regenta) schopného \"Laurense Pietere van de Spiegela\" a snažila se znovu o politický vliv. V roce 1795 se však podporováni Francií vrátili z Paříže \"Patrioti\" bojovat ve vlasti; panovníkem v Holandsku se jako král stal Napoleonův bratr Ludvík Bonaparte. Místodržitelský pár byl Francouzi v lednu 1795 vypuzen a uchýlil se do exilu do Anglie ke svému spojenci, bratranci Jiřímu III. Žili potom střídavě v Kew, Nassau a Braunschweigu, kde Vilém V. roku 1806 zemřel. Vilemína se po Napoleonově porážce v roce 1813 vrátila zpět do Nizozemí a dožila se toho, že roku 1815 byl její syn Vilém provolán nizozemským králem.\n\nVilemína zemřela 9. června roku 1820 ve věku 69 let. Pochována byla v Královské hrobce v Nieuwe Kerk v Delftu.\n\n"}
{"id": "731053", "url": "https://cs.wikipedia.org/wiki?curid=731053", "title": "Che-čou", "text": "Che-čou\n\nChe-čou (, pchin-jinem \"Hézhōu\") je městská prefektura v Čínské lidové republice. Leží na východní hranici autonomní oblasti Kuang-si, na severu hraničí s provincií Chu-nan a na východě s provincií\nKuang-tung. V okolí města roste více jak 1 040 druhů rostlin a téměř 130 speciálních druhů ptactva.\n\nCelá prefektura má rozlohu 11 854 čtverečních kilometrů a v roce 2004 v ní žilo přes dva milióny obyvatel, zejména Čuangů, Chanů, Jaů a Hmongů.\n\nPrefektura leží v provincii Kuang-si, kde sousedí s prefekturami Kuej-lin na západě a s Wu-čou na jihu. poté sousedí s provinciemi Kuang-tung na východě a Chu-nan na severu. \n"}
{"id": "731055", "url": "https://cs.wikipedia.org/wiki?curid=731055", "title": "Laj-pin", "text": "Laj-pin\n\nLaj-pin ( , pchin-jinem \"Láibīn\") je městská prefektura v Čínské lidové republice. Leží v nitru\nautonomní oblasti Kuang-si. Na ploše 13 400 čtverečních kilometrů zde v roce 2004 žilo bezmála dva a půl milionu obyvatel, zejména Chanů a Jaů.\n\nNa území Laj-pinu se stékají řeky Chung-šuej-che a Žung-ťiang, obě spadající do povodí Si-ťiangu.\n\nTěží se zde čtvrtina ze světové těžby india.\n"}
{"id": "731056", "url": "https://cs.wikipedia.org/wiki?curid=731056", "title": "Liou-čou", "text": "Liou-čou\n\nLiou-čou ( , pchin-jinem \"Liǔzhōu\") je městská prefektura v Čínské lidové republice. Náleží do autonomní oblasti Kuang-si v jižní Číně.\n\nRozloha celé prefektury je 18 777 čtverečních kilometrů a v roce 2010 zde žily necelé čtyři miliony obyvatel.\n\nLiou-čou leží na březích řeky Liou-ťiang ve vzdálenosti 255 od Nan-ningu, hlavního města autonomní oblasti.\n\n"}
{"id": "731060", "url": "https://cs.wikipedia.org/wiki?curid=731060", "title": "Letiště Seinäjoki", "text": "Letiště Seinäjoki\n\nLetiště Seinäjoki (finsky \"Seinäjoen lentoasema\") je letiště ve finském Ilmajoki s kódem IATA SJY a kódem ICAO EFSI). Od města Seinäjoki je vzdáleno 11 km jižním směrem. Provozovatelem letiště je společnost Rengonharju-säätiö .\n\nVzletová a přistávací dráha má asfaltový povrch; je 2 000 metrů dlouhá (prodloužena v roce 2007) a 45 metrů široká.\n\nSpolečnost Flybe Nordic zajišťuje z letiště Seinäjoki několik letů do Helsinek denně. Délka letu je 40 minut.\n\n"}
{"id": "731066", "url": "https://cs.wikipedia.org/wiki?curid=731066", "title": "Templ", "text": "Templ\n\nTempl je označení pro typ synagogy, který se začal stavět v 19. století v souladu s potřebami liturgie reformního judaismu. Prvním templem se stala synagoga v Hamburku, postavená roku 1817.\n"}
{"id": "731068", "url": "https://cs.wikipedia.org/wiki?curid=731068", "title": "Jan Vetešník", "text": "Jan Vetešník\n\nJan Vetešník (* 5. března 1984, Praha) je český veslař. Od roku 2005 je členem ASC Dukla, jde o dvojče veslaře Ondřeje Vetešníka, se kterým závodí na lehké čtyřce společně s Jiřím Kopáčem a Miroslavem Vraštilem.\n\nV roce 2005 získal titul mistra světa do 23 let na lehkém dvojskifu společně se svým bratrem Ondřejem. Na mistrovství světa v roce 2011 na jezeře Bled skončili na 8. místě, na mistrovství Evropy v bulharském Plovdivu na 2. místě. Kvalifikovali se na Letní olympijské hry 2012 do Londýna.\n\nJejich trenérem je Rudolf Kopřiva.\n\n"}
{"id": "731072", "url": "https://cs.wikipedia.org/wiki?curid=731072", "title": "Waikiki", "text": "Waikiki\n\nWaikiki je předměstská část havajského hlavního města a stejnojmenného okresu na Havaji v Honolulu. Nachází se na jižním pobřeží ostrova Oahu. Název Waikiki pak nese stejnojmenná tichomořská pláž (anglicky: Waikiki Beach) ve městě.\n\nV oblasti Waikiki se nachází další známá a veřejně dostupná místa včetně Kapiolani Park, Fort de Russy Military Reservation, Kahanamoku Lagoon, Kūhiō Beach Park a Ala Wai Harbor.\n\nMěsto je charakteristické množstvím výškových budov, což jsou v převážné míře penziony, hotely a další ubytovací a rekreační zařízení určená zejména pro turisty. Stejnojmenná pláž je asi z 50 procent vymezena pouze pro surfaře. Pláž je na některých místech dost mělká a je poseta poměrně ostrými skalami sopečného původu. Bílý mořský písek v převážné míře není zdejšího původu a je sem dost nákladně dovážen z jiných vzdálených míst (například z Kalifornie), mořský příboj, příliv a odliv i atmosférické srážky jej neustále odplavují pryč. Správa města se snaží této přirozené mořské erozi bránit a dováží písek pocházející z místních zdrojů.\n\nHistorie tohoto místa sahá někam na počátek 19. století, kdy sem přibyli první nedomorodí osadníci, místo bylo pro osídlení výhodné zejména pro dostatek sladké vody. První hotely se zde začaly stavět koncem 80. let 19. století, dnes je jich město plné.\n\nV havajském domorodém jazyce slovo \"Waikiki\" znamená \"tryskající sladká voda\" (tedy pramen neboli gejzír). Celé město pak bylo postaveno na bývalých mokřadech, které musely být kdysi odvodňovány mnoha kanály, nejznámější z nich je kanál Ala Wai Canal.\n\n"}
{"id": "731075", "url": "https://cs.wikipedia.org/wiki?curid=731075", "title": "Intervalometr", "text": "Intervalometr\n\nIntervalometr je zařízení, které automaticky exponuje snímky v určených intervalech. Může se také jednat o funkci fotoaparátu, dálkové spouště nebo ovládacího software na připojeném počítači.\n\nInterval časovače je často využíván při časosběrných záběrech a archivaci událostí v čase (např. růst bakteriální kultury, růst rostlin).\n"}
{"id": "731076", "url": "https://cs.wikipedia.org/wiki?curid=731076", "title": "Letiště Vaasa", "text": "Letiště Vaasa\n\nLetiště Vaasa (finsky \"Vaasan lentoasema\", švédsky \"Vasa flygplats\") s kódem IATA VAA a kódem ICAO EFVA) se nachází 9 km jihovýchodně od centra finského města Vaasa. Počtem cestujících je šestým největším finským letištěm.\n\nVzletová a přistávací dráha má asfaltový povrch; je 2 660 metrů dlouhá a 48 metrů široká.\n\nZ letiště jsou vypravovány jak vnitrostátní, tak i mezinárodní (zpravidla chaterové) lety. Letiště využívají společnosti airBaltic, Blue1, Finnair a Flybe Nordic.\n\n"}
{"id": "731080", "url": "https://cs.wikipedia.org/wiki?curid=731080", "title": "Majerník", "text": "Majerník\n\nSlovenské příjmení Majerník nosí více různých osobností:\n\n"}
{"id": "731081", "url": "https://cs.wikipedia.org/wiki?curid=731081", "title": "Šu-ťing", "text": "Šu-ťing\n\nŠu-ťing, tj. Kniha dokumentů nebo také Kniha historie () je sbírka nejstarších čínských historických pramenů, politických traktátů a rozprav, výnosů, právních předpisů atp., doplněných výklady a spojovacími texty. Je jednou z pěti knih konfuciánského kánonu a za jejího autora je tradičně považován Konfucius (551–479 př. n. l.),\n\n\"Šu-ťing\" je sice sbírkou archivních dokumentů, přesto má také začnou literární cenu, neboť lapidární a mnohdy patetický styl mnohých kapitol má neobyčejnou působivost. Mění se od vypravěčského stylu, kterým jsou popisovány významné historické události, přes přísně vážný styl politických úvah až po vášnivá a vzrušená provolání vojevůdců ke svým vojákům před bitvou. Text knihy je také často doplněn veršovanými vložkami, které integrálně zapadají do celkového kontextu díla.\n\nV knize je možno nalézt prvně formulované stěžejní otázky čínského politického myšlením jako je otázka legitimity moci či vztahu vládce a poddaného. Zejména jde o teorii mandátu nebes, podle které o právu vládnout nerozhoduje vůle duchů předků a božstev, nýbrž lidské kvality, zásluhy a ctnosti.\n\nPodle povahy dokumentů je kniha rozdělována do šesti kategorií:\n\nO pravosti knihy byl dlouho vedeny spory, kterým napomáhala také existence dvou jejích verzí. Původní redakce, podle tradice Konfuciova, měla mít 100 nebo 120 kapitol obsahujících dokumenty z období dvou tisíc let čínských dějin až do jeho doby. Dnes je jich známo 58 a z nich je 25 považováno za podvrh z 2. století př. n. l.. Roku 213 př. n. l. se totiž první císař sjednocené Číny Čchin Š’-chuang-ti rozhodl utišit kritiku své vlády a zničit záznamy o dějinách. Nechal proto spálit všechny soukromě držené historické knihy v říši včetně všech známých kopií \"Knihy dokumentů\" a popravit učence (i s rodinami), kteří se odvážili vystoupit proti jeho autokratické vládě. Tím byly na dlouho dobu zničeny všechny historické záznamy z období před státem Čhin.\n\nRozhodnutí o pálení knih bylo odvoláno roku 190 př. n. l. a tehdy také začaly práce na znovuobnovení zničených děl (jednak se hledaly dochované exempláře, jednak se texty rekonstruovaly tím, co si učenci pamatovali a tradovali). \"Kniha dokumentů\" pak byla částečně obnovena v období dynastie Západní Chan za vlády císaře Wen-tiho (179–157 př. n. l.), kdy učenec Fu Šeng nalezl ve svém domě 29 kapitol knihy. Tento nález přepsal novými znaky a proto dostal název \"Nový text\". Ten je dnes považován za skutečně autentický.\n\nKrátce nato prý objevil Konfuciův potomek v jedenácté generaci Kchung An-kuo při bourání Konfuciova domu další kapitoly knihy, z nichž 16 bylo totožných s nálezem Fu Šengovým. Tyto kapitoly dostaly název \"Starý text\" a společně s \"Novým textem\" se staly v 6. století součástí konfuciánského kánonu. Existence těchto dvou verzí dlouho vyvolávala otázky o pravosti knihy, zvláště když se zjistilo, že Kchung An-kuovy kapitoly jsou falzum z počátku 4. století. Teprve v polovině dvacátého století, a to díky objevu nápisů na čínských věšteckých kostkách z An-jangu, byla pravost některých částí knihy potvrzena.\n\nNa základě rozboru jazyka a gramatiky se chronologie dokumentů v knize chápe dnes takto:\n\n"}
{"id": "731082", "url": "https://cs.wikipedia.org/wiki?curid=731082", "title": "Sallustiův dům", "text": "Sallustiův dům\n\nSallustiův dům (ital. \"Casa di Sallustio\") je obytná soukromá stavba v archeologické lokalitě Pompeje. Je situován v severozápadní části města na křižovatce ulic \"Via Consolare\" a \"Vicolo di Mercurio\".\n\nByl pojmenován podle volebního nápisu na svém průčelí, který vyzývá ke zvolení C. Sallustia. Pravděpodobným majitelem ale byl podle nalezeného pečetidla jistý A. Cossius Libanus. Dům po objevení vyvolal senzaci svou vznešenou freskovou výzdobou řadící se k I. výtvarnému stylu a rozlohou svých vnitřních prostor.\n\nByl vystavěn pravděpodobně v první polovině 2. století př. n. l. Stejně jako mnohé jiné budovy ve městě prošel několika stavebními úpravami. Původně měl vzhled jednoduchého a přísně racionálního domu. Kolem roku 80 př. n. l. byly v jeho prostorovém rozvržení provedeny zásadní změny. K poslední přestavbě došlo po zemětřesení v roce 62 n. l. Tehdy se z přepychového městského sídla stal hostinec. Dvě místnosti v západní části se změnily na \"thermopolia\" a v severozápadní části domu přibyla pekárna. V tomto stavu dům setrval až do své zkázy v roce 79.\n\nDnešnímu návštěvníkovi umožňuje udělat si představu o vzhledu staveb tohoto druhu ve městě.\n"}
{"id": "731083", "url": "https://cs.wikipedia.org/wiki?curid=731083", "title": "Teplárenský provoz Liberec", "text": "Teplárenský provoz Liberec\n\nTeplárenský provoz Liberec je teplárna s kogeneračními jednotkami elektrické energie, nacházející se v centru Liberce. Je technologicky propojena se spalovnou odpadů firmy \"Termizo\". Ve spolupráci s ní zásobují teplem město Liberec.\n\nProvozovatelem je \"Teplárna Liberec a. s.\"\n\nV současnosti teplárna disponuje instalovaným tepelným výkonem 231 MW a elektrickým výkonem 5 MW. Pro výrobu tepla používá od konce roku 2009 především zemní plyn. Doplňkovým palivem zůstává dříve dominantní palivo, kterým je nízkosirný topný olej (mazut). Na začátku roku 2012 teplárna zásobovala teplem téměř 19 tisíc libereckých domácností, 18 průmyslových areálů a 146 odběratelů ze sektoru služeb.\n\nTeplárna byla vystavěna v rámci pětiletky jako centrální zdroj tepla pro rozrůstající se průmysl a sídliště vzniklá v 70. letech. Smyslem bylo nahradit stávající lokální výtopny a zabránit výstavbě nových. Tím mělo dojít ke zlepšení ovzduší i budoucího rozvoje města.\n\nPůvodně měla být využita odstavená elektrárna v Andělské Hoře, od tohoto záměru bylo odstoupeno kvůli vzdálenosti a s ní související komplikaci odběrů.\nStavba byla umístěna na vhodnější místo do středu města na bývalé fotbalové hřiště Tatranu u třídy Zdeňka Nejedlého (dnes Dr. Milady Horákové). Tato lokalita měla zjevnou výhodu v blízkosti železnice pro zásobování palivem a blízkosti vodního zdroje (Lužická Nisa) pro zásobování napájecí vodou. Nevýhoda pozice v údolí byla odstraněna 132,5 m vysokým komínem, zaručujícím neznečišťování ovzduší emisemi.\n\nZpracovaný projekt teplárny spalující uhlí byl využit ve Dvoře Králové, v Liberci se od něj odstoupilo kvůli problémům s přepravou. Jako topné médium byl zvolen mazut kvůli jeho tehdejší kvalitě a příznivé ceně ropy ze Sovětského svazu. Zdroj mělo tvořit 5 kotlů s úhrnným výkonem 495 tun páry za hodinu.\n\nTermín dokončení v roce 1975 nebyl dodržen, od října 1976 byl zahájen provizorní provoz s jedním kotlem. Druhý kotel s parním turbínovým generátorem elektrické energie byl zprovozněn v dubnu 1977, čímž byl zahájen oficiální provoz.\n\nV 80. letech docházelo k odstraňování provozních nedostatků a optimalizaci provozu. Vlivem napojování dalších odběratelů docházela kapacita vyráběné páry, proto byl opět zaveden provoz v některých dříve odstavených kotelnách. Po dohodě v roce 1983 \"Železniční opravny a strojírny Liberec\" změnily původní záměr a zdroj tepla postavily v areálu teplárny jako pomocnou kotelnu se třemi nízkotlakými kotli. V roce 1988 byl do hlavní kotelny přistavěn třetí vysokotlaký kotel.\n\nV 90. letech došlo k přestavbě hořáků základních kotlů na dvoupalivové (mazut a zemní plyn) – kombinovaným spalováním došlo ke snížení emisí oxidu siřičitého. Byl vystavěn další zásobník mazutu a přečerpávací stanice umožňující stáčení mazutu z autocisteren.\n\nV roce 1996 byla teplárna technologicky propojena s nově postavenou spalovnou odpadů, od které od roku 1999 odebírá páru a dodává jí do rozvodné sítě.\n\n\n"}
{"id": "731092", "url": "https://cs.wikipedia.org/wiki?curid=731092", "title": "Chimeras (album)", "text": "Chimeras (album)\n\nChimeras je studiové album Johna Zorna, poprvé vydané v dubnu 2003. Album bylo inspirováno skladbou „Pierrot Lunaire“ od Arnolda Schoenberga. V roce 2010 vyšla reedice alba pod názvem \"Chimeras (Revised Edition)\".\n\n"}
{"id": "731093", "url": "https://cs.wikipedia.org/wiki?curid=731093", "title": "Templ (rozcestník)", "text": "Templ (rozcestník)\n\nTempl může být:\n\n\n"}
{"id": "731096", "url": "https://cs.wikipedia.org/wiki?curid=731096", "title": "The Dissection and Reconstruction of Music from the Past as Performed by the Inmates of Lalo Schifrin's Demented Ensemble as a Tribute to the Memory of the Marquis De Sade", "text": "The Dissection and Reconstruction of Music from the Past as Performed by the Inmates of Lalo Schifrin's Demented Ensemble as a Tribute to the Memory of the Marquis De Sade\n\nThe Dissection and Reconstruction of Music from the Past as Performed by the Inmates of Lalo Schifrin's Demented Ensemble as a Tribute to the Memory of the Marquis De Sade je studiové album argentinského hudebníka a skladatele Lalo Schifrina, vydané v roce 1966. Album produkoval Creed Taylor a vyšlo u Verve Records. Nahráno bylo ve dnech 27. a 28. dubna 1966 ve studiu Van Gelder Studio. Zvukovým inženýrem byl Rudy Van Gelder.\n\n"}
{"id": "731101", "url": "https://cs.wikipedia.org/wiki?curid=731101", "title": "Historický obvod Paradise", "text": "Historický obvod Paradise\n\nHistorický obvod Paradise obsahuje historickou část obce Paradise v národním parku Mount Rainier. Obvod se nachází v subalpinském terénu a obklopuje Paradise Inn, hotel byl postaven roku 1917 v rustikálním stylu. Paradise Inn je národní historická památka. Do obvodu patří dalších pět budov, v březnu 1991 byl zařazen do národního rejstříku historických míst. Jde o část národního historického památkového obvodu Mount Rainier, jenž chrání všechny budovy rustikálního stylu v parku.\n\nV roce 1885 oblast utrpěla obrovský požár, který zanechal mnoho stříbrného dřeva, pocházejícího především z cypřišku nutkajského. Většina dřeva byla sklizena ke stavbě budov, zejména samotného hotelu Paradise Inn. Jedny z největších atrakcí oblasti jsou divoké louky nad zastavěným územím. Výstavbu v oblasti zajistila společnost Rainier National Park Company, která v roce 1917 postavila Paradise Inn, v roce 1920 přidala přístavbu k hotelu a dům pro průvodce. Tři další budovy postavila Správa národních parků.\n\nV oblasti se kdysi nacházelo 215 dřevěných srubů z roku 1930, které sloužily k ubytování a byly otevřeny celoročně. V roce 1942 byly prodány k ubytování obranných jednotek. Částí programu zvaného Mise 66 bylo navrhnout oblast jako denní území a zbořit Paradise Inn. Veřejný tlak ale přiměl Správu národních parků ochránit a hotel zrenovovat. Sruby byly v červnu 1965 úmyslně spáleny, aby vzniklo místo pro parkoviště pro turistické centrum Henryho M. Jacksona.\n\nParadise Inn je velký hotel s nápadnou střechou, ve které se nachází ložnice, z roku 1917. Byl postaven v alpínské variantě rustikálního stylu. Uvnitř se nachází obnažené klády a velká hala, naproti které je umístěn ručně vyráběný kládový nábytek. Na severovýchodě haly se nachází čtrnáct dveří, vedle kterých se nachází kládové opory, které drží střechu při velkém náporu sněhu. Hotel navrhla firma Heath, Grove and Bell z Tacomy. Osmadvacet pokojů pro hosty se nachází v křídle nad jídelnou, zatímco další křídlo obsahuje pokoje a apartmá.\n\nParadise Inn Annex byl postaven roku 1920 pod původním hotelem. Tří a půl patrová dřevěná budova je spojená s hlavním hotelem vícepatrovou lávkou. Architektem byl seattleský Harlan Thomas, ale finální verze byla menší než jeho původní návrh, který zahrnoval 91 metrů dlouhou budovu s centrálním pavilonem a stavbou z obnažených klád. Nakonec bylo postaveno jen jižní křídlo budovy, jejíž konstrukce byla zjednodušena na rovné dřevo, a konečné rozměry jsou 13x38 metrů.\n\nBudova průvodců je tří a půl patrová dřevěná budova naproti hotelu Paradise Inn. V roce 1920 ji postavila Správa národních parků s jednoduchou mansardovou střechou. V budově se ubytují horští průvodci a nachází se zde malý sál s pódiem. Zatímco v přízemí jsou kanceláře, v horních patrech se nachází ubytovací prostory.\n\nParadiská stanice rangerů je malá, jeden a půl patrová budova se strmou střechou s cedrovými šindeli. Budova byla postavena roku 1922 podle návrhu Krajinné mechanické divize Správy národních parků. Střecha, kterou podpírají štěrkové zdi, byla navržena strmě, aby se zbavovala těžkého sněhu, který je pro Paradise typický. Systém kabelů připevněný k přilehlému kopci navíc snižuje tlak, který sníh na střechu vyvíjí. \n\nParadiská toaleta je veřejný záchod, který byl postaven roku 1928 podle návrhu správy parku, kterému velel Thomas Chalmers Vint. Na rozdíl od stanice rangerů má toaleta plochou střechu, která je zabudovaná do železobetonu. Zdi jsou obloženy kamenným pláštěm. Střecha byla navržena tak, že vydrží až jedenáct metrů sněhu.\n\nParadiská vleková provozovna byla postavena pro nový přenosný lyžařský vlek. Ve třicátých letech minulého století bylo Paradise oblíbenou lyžařskou destinací, ale správa parku nepovolovala stálý lyžařský vlek. Provozovna byla postavena roku 1937 Civilním konzervačním sborem a má podobně strmou střechu jako stanice rangerů.\n"}
{"id": "731103", "url": "https://cs.wikipedia.org/wiki?curid=731103", "title": "Watch (album)", "text": "Watch (album)\n\nWatch je osmé studiové album skupiny Manfred Mann's Earth Band, vydané v roce 1978.\n\n"}
{"id": "731105", "url": "https://cs.wikipedia.org/wiki?curid=731105", "title": "Oh No, They're Recording This Show", "text": "Oh No, They're Recording This Show\n\nOh No, They're Recording This Show je sólové koncertní album Maureen Tucker, vydané v roce 1992. Album bylo nahráno v Rennes ve Francii a podílel se na něm i její dřívější spoluhráč ze skupiny The Velvet Underground Sterling Morrison.\n\n"}
{"id": "731106", "url": "https://cs.wikipedia.org/wiki?curid=731106", "title": "Robbie Robertson", "text": "Robbie Robertson\n\nRobbie Robertson, OC (* jako; Jaime Royal Robertson; 5. července 1943, Toronto, Ontario, Kanada) je kanadský zpěvák, kytarista, skladatel, producent a herec. Byl zakládajícím členem skupiny The Band. V žebříčku 100 nejlepších kytaristů všech dob časopisu \"Rolling Stone\" se umístil na 78. místě.\n\n\n"}
{"id": "731108", "url": "https://cs.wikipedia.org/wiki?curid=731108", "title": "Kubánská pětice", "text": "Kubánská pětice\n\nKubánská pětice, známá také jako Miamská pětice je pětice Kubánců (Gerardo Hernández, Antonio Guerrero, Ramón Labañino, Fernando González a René González) odsouzených v Miami ze údajnou špionáž, spiknutí ke spáchání vraždy a jinou nezákonnou činnost na území Spojených států. Tato Pětice ve Spojených státech sledovala a infiltrovala kubánské exilové teroristické skupiny, jako jsou Alpha 66, Kubánsko-americká národní nadace a Bratři k záchraně.\n\nSoud prokázal, že Pětice emigrovala do Spojených států za pomoci kubánské exilové skupiny Bratři k záchraně a získala zaměstnání u Key West Naval Air Station. Kubánské vládě pak posílali zprávy o základně a o nepřátelské činnosti exilových skupin proti Kubě. Dne 24. února 1996 sestřelily kubánské vojenské letouny dvě letadla patřící exilové skupině Bratři k záchraně, jež pravidelně narušovala kubánský vzdušný prostor a šířila zde protistátní letáky. Na palubě sestřelených letadel zahynuli čtyři američtí občané. Mezi USA a Kubou dodnes panují rozpory, zda bylo letadlo sestřeleno ještě v kubánském vzdušném prostoru (podle kubánských zdrojů) nebo již v mezinárodních vodách (jak tvrdí americké úřady). Přestože obhájci Miamské pětice i kubánské úřady opakovaně žádali americkou administrativu o poskytnutí příslušných družicových záběrů, které by prokázaly, kde se v době sestřelení letadlo nacházelo, americké úřady do současné doby snímky neposkytly. Jeden z Pětice, Gerardo Hernández, byl totiž odsouzen za spiknutí za účelem spáchání vraždy za to, že poskytl kubánské vládě informace, které podle obžaloby vedly k sestřelení. Odvolací soud však tuto část obžaloby (o spiknutí za účelem spáchání vraždy) zrušil, protože dle jeho mínění neexistuje žádný důkaz o tom, že by Hernández věděl, že k sestřelení dojde v mezinárodních vodách.\nVeškeré důkazy o činnosti protikubánských exilových skupin, které Pětice za dobu své činnosti na území USA shromáždila a z nichž vyplývá, že tyto skupiny v mnoha případech porušovaly porušovaly americké i kubánské zákony, pak předala kubánská vláda americké FBI. Ta takto získané důkazy nepoužila vůči kubánským exilovým skupinám v Miami, ale na jejich základě vypátrala členy Kubánské pětice, které zatkla a uvěznila 12. září 1998.\n\nKuba uznává, že těchto pět mužů bylo agenty zpravodajských služeb, ale říká, že shromažďovali důkazy o činnosti kubánských exilových skupin v Miami a nezaměřovali svou činnost proti vládě USA. Veškeré důkazy o činnosti protikubánských exilových skupin, které Pětice za dobu své činnosti na území USA shromáždila a z nichž vyplývá, že tyto skupiny v mnoha případech porušovaly americké i kubánské zákony, pak předala kubánská vláda americké FBI. Ta takto získané důkazy nepoužila vůči kubánským exilovým skupinám v Miami, ale na jejich základě vypátrala členy Kubánské pětice.\n\nKuba rovněž tvrdí, že muži byli posláni na jižní Floridu v důsledku několika teroristických bombových útoků v Havaně, které zorganizoval bývalý agent CIA a zuřivý antikomunista Luis Posada Carriles, jenž má stát za celou řadou dalších teroristických akcí, jako byl např. bombový útok na letadlo společnosti Cubana de Aviación v roce 1976, při kterém zahynulo 73 osob.\n\nPětice se proti svému odsouzení odvolala a údajná neexistence spravedlnosti v jejich procesu získala významnou mezinárodní kritiku. Tříčlenný senátu 11. obvodního odvolacího soudu v Atlantě zrušil v roce 2005 rozsudek miamského soudu vynesený nad Pěticí s odkazem na „předsudky“ anticastrovských Kubánců v Miami, ale plénum obvodního odvolacího soudu později zrušilo rozhodnutí tříčlenného senátu o zrušení rozsudku miamského soudu a obnově soudního řízení, čímž zůstal v platnosti původní rozsudek. V červnu 2009 americký Nejvyšší soud odmítl přezkoumání případu. Na Kubě je Pětice považována za národní hrdiny, kteří svou svobodu obětovali při obraně své vlasti.\n\nRené González byl propuštěn z vězení 7. října 2011, nadále však musí po dobu dalších tří let zůstat na území Spojených států bez možnosti odcestovat na Kubu.\n\nV 60. a 70. letech 20. století se uskutečnilo z území Spojených států velké množství teroristických činů, které organizovaly kontrarevoluční exilové skupiny jako např. Koordinace spojených revolučních organizací (CORU), Alpha 66 a Omega 7. V roce 2001 předložila stálá mise Kuby u Organizace spojených národů zprávu kubánské vlády, která uvádí 3 478 obětí v důsledku \"terorismu\", \"agrese\", \"pirátství a dalších akcí\" proti Kubě. Události uvedené ve zprávě zachycují období 40 let a týkají se akcí, kterými byly atentát na letadlo společnosti Cubana de Aviación letu 455, výcvik odpůrců režimu Fidela Castra CIA, financování a podporu ze strany CIA invazi na Playa Girón či boje s bandity v pohoří Escambray. Výsledkem těchto nepřátelských akcí proti Kubě je snaha kubánské vlády dlouhodobě bojovat proti skupinám, které za těmito akcemi stojí. Toto úsilí rovněž zahrnuje i využití kubánských agentů (emigrantů) na území Spojených států, kteří působí uvnitř těchto protikubánských skupin.\n\nKubánská pětice jsou kubánští zpravodajští důstojníci, kteří byli součástí \"La Red Avispa\", kterou FBI odhalila a pozatýkala v roce 1998. Podle Gerarda Hernándeze, který řídil činnost skupiny a reportáže Saula Landaua v politickém časopise CounterPunch, Kubánská pětice sledovala a infiltrovala řady kubánsko-amerických teroristických skupin: Alpha 66, Komando F4, Kubánsko-americká národní nadace a Bratři k záchraně. Podle závěrů soudu měla Pětice infiltroval skupinu Bratři k záchraně. Jedná se o v Miami založenou organizaci, která v malých letadlech přelétávala Floridskou úžinu s cílem úmyslně narušovat vzdušný prostor Kubánské republiky a shazovat zde protistátní letáky. Vedlejší činností skupiny pak bylo poskytnout případnou pomoc Kubáncům prchajícím na chatrných vorech z Kuby. Pětice získala zaměstnání v dělnických profesích na Key West Naval Air Station a posílala kubánské vládě podrobné zprávy o pohybu letadel a popis rozmístění zařízení a jeho struktury. Dne 24. února 1996 sestřelily kubánské vojenské letouny dvě letadla patřící exilové skupině Bratři k záchranně, jež pravidelně narušovala kubánský vzdušný prostor a šířila zde protistátní letáky. Na palubě sestřelených letadel zahynuli čtyři američtí občané. Mezi USA a Kubou dodnes panují rozpory zda bylo letadlo sestřeleno ještě v kubánském vzdušném prostoru (podle kubánských zdrojů) nebo již v mezinárodních vodách, jak tvrdí americké úřady. Americká vláda také obvinila zbývající čtyři Kubánce se zatajování jejich identity a její neohlášení americkým úřadům, což by však vzhledem k propojení americké administrativy na kubánské exilové skupiny znamenalo jejich odhalení a ohrožení jejich životů. Dalším jejich proviněním pak podle soudu bylo odeslání 2 000 stran neutajovaných informací údajně získaných z amerických vojenských základen.\n\nAmerické vládní organizace, včetně FBI, sledovaly různé kubánské agenty na svém území zhruba 30 let. Nicméně spouštěčem zásahu se stalo již zmiňované sestřelení dvou letadel v únoru 1996 patřících exilové organizaci Bratři k záchraně na jejichž palubě zahynula čtveřice amerických občanů. K jejich sestřelení mělo dojít na základě informací zaslaných na Kubu členem skupiny. Podle ministra spravedlnosti USA José Pertierra využila FBI k tomuto zásahu a vypátrání pětice Kubánců údajů, které získala od kubánských úřadů v roce 1997. Kubánci předali FBI 175 stran dokumentů, které se týkaly podílu Posady Carrilese na bombových útocích v Havaně v roce 1997. FBI však tyto důkazy na Posadu Carillese nedokázala využít a místo toho je použila k tomu, aby odhalila zmiňovanou pětici Kubánců. Podle důkazů u soudu FBI sledovala komunikaci Hernándeze, jehož informace umožnily sestřelení letadel Bratří k záchraně, několik let před touto událostí a následně ho zatkla až v roce 1998.\n\n\n"}
{"id": "731109", "url": "https://cs.wikipedia.org/wiki?curid=731109", "title": "Hladový kámen v Děčíně", "text": "Hladový kámen v Děčíně\n\nV řečišti Labe u levého břehu pod Tyršovým mostem v Děčíně se nachází skalisko, které při nízkých vodních stavech vystupuje nad hladinu řeky. Nese označení Hladový kámen (německy \"Hungerstein\") a sděluje zdejšímu obyvatelstvu dobu strádání. Nedostatek vody, velká sucha přinášející neúrodu a plavci ztrácející svůj zdroj obživy, protože lodní doprava musela být zastavena, dříve to znamenalo i nedostatek dovážené soli se všemi důsledky. \n\nLidé do tohoto skaliska tesali značky s letopočty a také nápisy svědčící o nízkých vodních stavech. Nejstarší čitelný záznam pochází z roku 1616. Z nápisů je dobré zmínit zejména nejzřetelnější a nejvýstižnější starý německý „\"Wenn du mich siehst, dann weine\"“ (\"Spatříš-li mne, plač\".) a také mladší český nápis, který radí „\"Neplač holka, nenaříkej, když je sucho, pole stříkej\"“. \n\nCoby důsledek výstavby vltavských přehrad se po roce 1926 skalisko objevovalo podstatně častěji než dříve. V současné době je vidět v průměru 126 dnů v běžném hydrologickém roce. Pokud dojde k výstavbě vodního stupně pod Děčínem (snahy o toto řešení se datují od roku 1653), bude toto skalisko „na věky“ pod vodní hladinou a tak podle legendy by měl nastat trvalý čas blahobytu. \nVyzdění břehu u hladového kamene se datuje kolem roku 1911. V roce 1994 bylo skalisko očištěno a jeho okolí upraveno i s přístupem k němu. \nHladový kámen právem patří k nejstarším hydrologickým památkám střední Evropy.\n"}
{"id": "731114", "url": "https://cs.wikipedia.org/wiki?curid=731114", "title": "The Supremes", "text": "The Supremes\n\nThe Supremes byla americká dívčí skupina, založená v roce 1959 v Detroitu. Skupina byla jedním z hlavních hitů gramofonové firmy Motown Records. V roce 1988 byla uvedena do Rock and Roll Hall of Fame. Má hvězdu na Hollywoodském chodníku slávy.\n"}
{"id": "731116", "url": "https://cs.wikipedia.org/wiki?curid=731116", "title": "Le Défenseur du temps", "text": "Le Défenseur du temps\n\nLe Défenseur du temps (česky \"Obránce času\") je orloj a umělecké dílo v Paříži. Nachází se v ulici \"Rue Bernard-de-Clairvaux\" č. 8 ve 3. obvodu. Jeho autorem je francouzský umělec Jacques Monestier. Orloj byl zprovozněn v roce 1979.\n\nObránce času byl sestrojen v roce 1975. Draka vyrobil Louis Desouches a výrobu ocelové konstrukce provedl Alain Moirod.2 Orloj byl instalován v září 1979 a zprovozněn 8. října za přítomnosti pařížského starosty Jacquese Chiraca.\n\nV roce 1995 byly hodiny renovovány a jeho technické zařízení bylo modernizováno. Hodinový stroj nahradily rádiem řízené hodiny a místo magnetofonů byl instalován přehrávač CD.\n\nKvůli nedostatku finančních prostředků na údržbu je však orloj od 1. července 2003 mimo provoz.\n\nObránce času je automat. Poblíž ciferníku se nachází muž na skále, který s mečem a štítem bojuje proti ptáku, draku a krabovi představující nebe, země a moře. Každou hodinu od 9.00 do 22.00 bojuje proti jednomu ze tří zvířat náhodně vybraným programem. Pouze ve 12.00, 18.00 a 22.00 útočí všechna tři zvířata současně. Hodina je ohlašována třemi ranami. Boj člověka se zvířetem je doprovázen zvuky lámajících se vln, dunění země nebo závanu větru v závislosti na vybrané zvíře.\n\nCelá plastika je 4 m vysoká a váží asi jednu tunu. Osoba, zvířata a ciferník jsou z kované pozlacené mosazi, skála, na nichž se nacházejí, je vyrobena z oxidované mosazi. V původní verzi obsahovala quartzové hodiny a pět magnetofonů.\n\n"}
{"id": "731129", "url": "https://cs.wikipedia.org/wiki?curid=731129", "title": "Harry Purvis", "text": "Harry Purvis\n\nHarry Purvis je fiktivní vědec z některých povídek britského spisovatele žánru science fiction A. C. Clarka. Objevuje se zejména v povídkové sbírce \"Historky od Bílého jelena\", kde vypráví svým přátelům v londýnské hospodě \"Bílý jelen\" stěží uvěřitelné příběhy. Některé povídky z této knihy jsou přítomny i v jiných sbírkách, např. v \"Zkazky z planety Země\" (povídky Příští nájemníci a Muž, který přeoral moře).\n\n\n"}
{"id": "731137", "url": "https://cs.wikipedia.org/wiki?curid=731137", "title": "Vidlice", "text": "Vidlice\n\nVidlice může být:\n\n\n\n"}
{"id": "731143", "url": "https://cs.wikipedia.org/wiki?curid=731143", "title": "Iren Stehli", "text": "Iren Stehli\n\nIren Stehli (* 3. července 1953, Curych) je švýcarsko-česká dokumentární fotografka.\n\nNarodila se v Curychu, její matka byla českého původu. V letech 1972-1974 studovala slavistiku na filosofické fakultě Univerzity Karlovy. V letech 1972–1979 pak studovala fotografii na filmové a televizní fakultě AMU, pak pokračovala v postgraduálním studiu tamtéž v letech 1979-1983. V době svých pražských studií vytvořila řadu fotografických cyklů, které dokumentovaly reálný život v období normalizace.\n\nV letech 1993–2001 byla ředitelkou švýcarské kulturní nadace \"Pro Helvetia Prague\". Od roku 2001 působí jako svobodná fotografka v Curychu a v Praze.\n\n\n\n"}
{"id": "731145", "url": "https://cs.wikipedia.org/wiki?curid=731145", "title": "Lopatné", "text": "Lopatné\n\nLopatné (též Lopatná) je malá vesnička poblíž Vyššího Brodu, jehož je také součástí. Osada spadá pod místní část Dolní Jílovice. Leží v 718 m n. m. Lopatná dříve měla více domů a více obyvatel, ovšem ale po roce 1948 byly některé domy zbourány. Vesnicí protéká Hodslavský potok, který se vlévá do Vltavy. Mezi lety 1889 a 1976 zde fungovala základní škola do 5. třídy. Od 80.let 20. století později mateřská škola.\n\nNedaleko se nachází národní přírodní rezervace Čertova stěna-Luč. Každý rok se tu konají Čertovské proudy.\n\n"}
{"id": "731146", "url": "https://cs.wikipedia.org/wiki?curid=731146", "title": "Muž, který přeoral moře", "text": "Muž, který přeoral moře\n\nMuž, který přeoral moře nebo Muž, který oral moře (anglicky „The Man Who Ploughed the Sea“) je sci-fi povídka britského spisovatele Arthura C. Clarka.\n\nV angličtině vyšla mj. ve sbírce \"Tales from the White Hart\".\n\nTématem povídky je možnost získávání chemických prvků z oceánu. K tomu má sloužit zařízení obsahující speciální mikrosíto umístěné na kýlu lodi, která během plavby „prosívá“ moře a shromažďuje vzácné prvky, zejména uran. Příběh vypráví vědec Harry Purvis - Clarkova fiktivní literární postava.\n\nV povídce je zmíněn vrak španělské galeony \"Santa Margarita\", která se potopila u břehů Floridy v roce 1622.\n\nArthur C. Clarke napsal povídku Muž, který přeoral moře zároveň s povídkou Příští nájemníci v roce 1954 v Miami, kdy byl uchvácen světem korálových útesů. Téhož roku odcestoval k největšímu korálovému útesu na Zemi - Velkému bariérovému útesu u pobřeží Austrálie.\n\nAutor povídku věnuje svým přátelům z Floridy, zejména rodině svého hostitele dr. George Grisingera, jenž ho učil potápět.\n\n\nHarry Purvis vzpomíná historku, kdy jej jeho přítel, bostonský advokát George pozve do svého sídla na Floridě, aby se mu pochlubil se svou podomácky zkonstruovanou miniponorkou \"Pompano\". Může se ponořit jen do 7 metrů, přívod vzduchu je řešen pomocí šnorchlů, ale ve zdejších mělkých vodách není potřeba větší ponor. Harry již zjistil, že většina Američanů se věnuje svým koníčkům se stejnou vervou jako své profesi.\n\nHarry obdivuje podmořskou faunu, úchvatný barevný svět a George jej informuje o okolních potopených vracích. Harry odhalí ve svém příteli skrytého romantika a chápe, že tohle je skvělý způsob relaxace od advokátní praxe.\n\nNad hlavou jim prolétne tmavý stín, to je míjí nějaké hladinové plavidlo. Oba ve stejnou chvíli zaujme neobvyklý pohon lodě, místo šroubu má dluhou trubku po celé délce kýlu. Rozhodnou se plavidlo následovat a zjistit více o zvláštním pohonu. Loď si jich všimne, zastaví a pomocí lasa zachytí jejich šnorchl. George je nucen se s ponorkou vynořit na hladinu a pokusit se situaci vysvětlit.\n\nNa lodi jménem \"Valence\" se plaví dr. Gilbert Romano, význačný vědec, schopný obchodník a předseda správní rady velkého chemického závodu. Nebrání se rozhovoru a když se řeč stočí na podivnou trubici na kýlu, vysvětlí, že se jedná o mechanismus schopný extrakce chemických prvků z oceánu. George ihned napadne zlato, ale nad jeho poznámkou si dr. Romano jen odfrkne a objasní, že zachytává především uran.\n\nK lodi se přibližuje velká jachta \"Vodní tříšť\". Na její palubě je Scott McKenzie, přítel dr. Romana a profesor fyziky jisté texaské univerzity, jenž podniká v oboru seismografů a podobných přístrojů. Dr. Romano Scottovi oklikou sdělí informaci o své nové technologii a Scott projeví zájem. Doktor Romano mu nabídne obchod, svou jachtu s technickou novinkou za Scottovu velkou jachtu. Nezbývá mu už mnoho času do konce života a rád by, aby někdo schopný dotáhl projekt do konce. Je třeba do něj ještě investovat a výsledek se dostaví i s úroky. Má jen jednu podmínku, rád by, aby vynález byl pojmenován po něm.\n\nPoté, co se Harry s Georgem stanou svědky neobvyklého obchodu, rozloučí se a vracejí se ponorkou k pobřeží.\n\nV povídce je zmíněno několik měst a geografických útvarů.\n\nMěsta:\n\nGeografické útvary:\n\nČesky vyšla povídka v následujících sbírkách nebo antologiích:\n\nPod názvem Muž, který přeoral moře:\n\nPod názvem Muž, který oral moře:\n\n"}
{"id": "731152", "url": "https://cs.wikipedia.org/wiki?curid=731152", "title": "Atlas Oryx", "text": "Atlas Oryx\n\nAtlas Oryx je dvoumotorový střední víceúčelový vrtulník. Vrtulník byl vyvinut společností Atlas Aircraft Corporation (nyní Denel Aviation) na základě francouzského typu SA 330 Puma. Oproti Pumě nabízí vyšší výkon při provozních nákladech nižších o plnou třetinu. S provozem tohoto typu se počítá nejméně do roku 2020. Vrtulníky existují v základním armádním provedení, v námořní verzi, provozované i z válečných lodí Jihoafrického námořnictva a ve verzi určené pro operace v Antarktidě.\n\nJihoafrické letectvo zařadilo do svých sil téměř 40 francouzských vrtulníků transportních SA 330 Puma, které se velmi osvědčily ve zdejších náročných klimatických podmínkách. V 80. letech však již získání výkonnějších vrtulníků SA 332 Super Puma zabránilo embargo, zavedené na tehdejší režim kvůli jeho politice apartheidu. JAR proto nastartovala několik vlastních zbrojních programů včetně vývoje zdokonalené verze Pumy vlastními silami. Nejprve byly vyvinuty technologické demonstrátory, Atlas XH-1 Alpha vycházející z Alouette III, a Atlas XTP-1 Beta který využíval konstrukční a dynamické komponenty typu Puma. Na základě těchto demonstrátorů přitom vznikl jak Oryx, tak bitevní typ AH-2 Rooivalk.\n\nJako základ Oryxu byly použitý trupy vrtulníků Puma, dodané v počtu 50 kusů rumunskou továrnou IAR (stavěla v licenci vlastní IAR 330 Puma). Trupy byly mírně prodlouženy a v jejich konstrukci bylo využito kompozitů. Nové pohonné jednotky Turbomeca Makila ze Super Pum se JAR podařilo získat tajně za cenu porušení zbrojního embarga z Portugalska. Pilotní kabina vrtulníku je třímístná, v nákladovém prostoru může být přepravováno až 20 vojáků, 12 VIP pasažérů či šest nosítek. Pro svou obranu může Oryx nést dva 7,62mm kulomety.\n\nDoposud vznikly čtyři základní varianty. V roce 2008 byl spuštěn modernizační program Drummer, na základě kterého má dostat 35–40 vrtulníků moderní komunikační a navigační přístroje.\n\n\n\n\n\n\n\n"}
{"id": "731154", "url": "https://cs.wikipedia.org/wiki?curid=731154", "title": "Vlastimil Vidlička", "text": "Vlastimil Vidlička\n\nVlastimil Vidlička (* 2. července 1981 Zlín) je bývalý český fotbalový obránce a mládežnický reprezentant. Začínal ve Zlíně, dále působil v Slovanu Liberec, polské Wisle Krakow, Teplicích, Spartě Praha, Sigmě Olomouc a Vysočině Jihlava. Byl to pravý obránce s kvalitní střelou, který umí podpořit útok.\n\nV lednu 2015 zůstal bez angažmá, pro jaro přijal nabídku klubu FK Chmel Blšany z přeboru Ústeckého kraje.\n\nJde o zlínského odchovance. Postupně se přes mládežnické týmy dostal až do prvního mužstva. V roce 2000 přestoupil do Slovanu Liberec, kde se však neuchytil. Po návratu z Liberce (v lednu 2002) se stal oporou základní sestavy Zlína a probojoval se i do české reprezentace do 21 let. V březnu 2005 odešel na zahraniční angažmá do polského klubu Wisła Kraków, kde však příliš nehrál a tak se v létě 2005 vrátil zpět na východní Moravu.\n\nV sezóně 2005/06 odehrál 26 zápasů (0 vstřelených gólů), následující ročník 2006/07 si připsal 27 ligových startů opět bez vstřeleného gólu. V sezoně 2007/08 skóroval ve svém posledním ligovém zápase v dresu Zlína 10. listopadu 2007 proti hostujícímu Kladnu, v 70. minutě ranou z 25 metrů překonal brankáře Petera Kostolanského a zvýšil na 2:0. Zlín domácí utkání vyhrál 4:0. Celkem v této ligové sezóně odehrál za Zlín 13 zápasů. V lednu 2008 pak přestoupil do Teplic.\n\nV létě 2000 přestoupil do Slovanu Liberec, ale zde mnoho příležitostí nedostával. Za půldruhého roku nastřádal pouze 5 startů, gól nezaznamenal. V Gambrinus lize nastoupil poprvé za klub 26. listopadu 2000 proti domácí Viktorii Žižkov, šel na hřiště v 86. minutě. Žižkov vyhrál 2:0. Pak odehrál tři utkání, v nichž nastoupil v základní sestavě: 18. února 2001 proti Jablonci (kompletní zápas, Liberec vyhrál 3:1), 2. března proti Slavii Praha (66 minut, remíza 1:1) a 11. března proti Drnovicím (kompletní zápas, Liberec prohrál 1:2). Poslední start si v libereckém dresu v lize připsal 1. dubna 2001, kdy šel na hřiště v závěru utkání proti Plzni (Liberec prohrál 0:1).\n\nPřed jarní částí sezóny 2001/02 se vrátil do Zlína.\n\nV březnu 2005 odešel ze Zlína na hostování do polského klubu Wisła Kraków, i když měl nabídku ze Sparty Praha. V polské lize\nzasáhl do hry pouze v 7 zápasech. Nový trenér Wisly Jerzy Engel ho navíc přeřadil do rezervního týmu. S mužstvem Krakowa získal na konci sezóny ligový titul. V létě 2005 se vrátil do Zlína, přestože se o něj zajímal FC Baník Ostrava.\n\nV lednu 2008 přestoupil ze Zlína do FK Teplice. Ligovou sezónu 2007/08 dokončil s 10 odehranými zápasy za Teplice (gól nevstřelil).\n\nV sezóně 2008/09 vybojoval s mužstvem český fotbalový pohár, Teplice porazily ve finále druholigové Slovácko 1:0 gólem Aidina Mahmutoviće. V lize nastoupil celkem k 23 zápasům, ani v tomto ročníku se gólově neprosadil. To se mu podařilo až následující sezónu 2009/10, když se trefil ve 2. kole 1. srpna 2009 v utkání proti domácí Plzni (2:2). V následujícím kole 9. srpna se podílel jedním gólem na výhře 3:0 nad hostujícími Českými Budějovicemi, když v 79. minutě zakončil ostrou střelou pěknou teplickou kombinaci. Třetí gól přidal 3. října, v 9. minutě otevíral skóre zápasu s hostujícím Libercem. Vidlička využil zaváhání liberecké obrany a přesnou střelou k pravé tyči skóroval. Teplice vyhrály 2:0. Za sezónu 2009/10 odehrál 27 utkání a celkem vsítil výše zmíněné 3 góly.\n\n27. září 2010 rozhodl jediným gólem zápas s hostující Olomoucí. Po rohovém kopu Teplic v 78. minutě odvrátila olomoucká obrana míč pouze k Pavlu Verbířovi, jehož rána byla zblokovaná. Míč se odrazil k Vidličkovi, který jej okamžitě napálil po zemi a jeho střelu v šestnáctce tečoval Dreksa k pravé tyči olomoucké brány. Byl to Vidličkův jediný přesný zásah v sezoně 2010/11, během níž nastoupil celkem ke 20 ligovým zápasům.\n\nPřed sezónou 2011/12 přišel do Sparty Praha jako volný hráč poté, co mu v Teplicích skončila smlouva a novou nepodepsal. S pražským klubem podepsal víceletý kontrakt. 1. října 2011 skóroval ve 35. minutě v ligovém zápase proti domácí Příbrami, zvyšoval na průběžných 2:0. Po rychlé kombinaci středem hřiště se dobře zorientoval v pokutovém území soupeře a dorazil do sítě vyražený míč. Sparta zvítězila 3:0. V posledním 30. ligovém kole sezony 2011/12 12. května 2012 vstřelil úvodní 2 góly v domácím střetnutí s Českými Budějovicemi. Obránce Manuel Pamić na levé straně obešel v 5. minutě Krajčíka a poslal centr na zadní tyč, který Vidlička přes bránícího hráče poslal hlavou do sítě. Druhý gól dorážel ve 40. minutě po centru zleva do prázdné brány, utkání skončilo vítězstvím Sparty 3:0. Tímto výsledkem si Sparta Praha zajistila v konečné tabulce druhou příčku, když předskočila Viktorii Plzeň. Celkem odehrál Vidlička v tomto ligovém ročníku 19 střetnutí a dal 3 góly.\n\nV klubu mu přibyla na jeho postu na začátku sezony 2012/13 konkurence v osobě španělského mládežnického reprezentanta Pabla Gila, který však po několika chybách přestal nastupovat. 24. září se zranil v utkání proti Sigmě Olomouc (Sparta doma prohrála 1:2), když jej v 19. minutě nevybíravě fauloval Jan Schulmeister. Chvíli v zápasu pokračoval, ale nakonec musel odstoupit. V Evropské lize 2012/13 nahradil zraněného Vidličku Tomáš Zápotočný. 21. října se Vidlička objevil na lavičce náhradníků v zápase proti Jihlavě. V říjnu 2012 také účinkoval společně s Manuelem Pamićem a Léonardem Kweukem ve videoklipu, kterým Sparta Praha oslovila mimopražské fanoušky.\n\nV základní skupině I Evropské ligy 2012/13 byla Sparta Praha přilosována k týmům Olympique Lyon (Francie), Ironi Kirjat Šmona (Izrael) a Athletic Bilbao (Španělsko). V prvním utkání Sparty 20. září 2012 proti domácímu Lyonu odehrál Vidlička kompletní počet minut, pražský klub podlehl soupeři 1:2. V dalších dvou zápasech Evropské ligy (4. října proti Athletic Bilbao a 25. října proti Ironi Kirjat Šmoně) kvůli zranění nenastoupil, nahradil jej Tomáš Zápotočný. Sparta Praha v obou domácích zápasech zvítězila shodně 3:1 a upevnila si druhou příčku za vedoucím Lyonem. V odvetě proti domácí Šmoně (1:1) ani 22. listopadu v domácím zápase s Lyonem (1:1) nenastoupil. Objevil se v základní sestavě až v posledním zápasu základní skupiny I proti Bilbau 6. prosince 2012, díky remíze 0:0 pražský celek získal ve skupině celkem 9 bodů, přičemž postup ze druhého místa si zajistil již předchozí remízou s Lyonem.\n\nV červenci 2013 přestoupil do klubu SK Sigma Olomouc, kde podepsal dvouletou smlouvu s opcí. Kvůli zranění stehenního svalu debutoval až ve třetím ligovém kole 5. srpna proti domácí Slavii Praha (výhra 3:2). Sezona 2013/14 dopadla neslavně, se Sigmou zažil sestup do druhé české ligy.\n\nNa konci června 2014 odešel na roční hostování do prvoligové Vysočiny Jihlava. Nastoupil v základní sestavě v úvodních pěti ligových kolech, všechny Jihlava prohrála. Poté byl posazen mezi náhradníky a do konce podzimní části sezóny 2014/15 se na trávníku objevil jen jednou v roli střídajícího hráče.\n\nPlatí k 21. 12. 2014\nVlastimil Vidlička nastoupil za některé mládežnické výběry České republiky. S reprezentací do 18 let se zúčastnil Mistrovství Evropy hráčů do 19 let v roce 2000, kde ČR podlehla 23. července v souboji o 3. místo Německu 1:3. S reprezentací U20 se představil v roce 2001 na Mistrovství světa hráčů do 20 let v Argentině, kde český tým vypadl ve čtvrtfinále s Paraguayí. Vidlička nastoupil na 28 minut v jediném zápase základní skupiny 24. června, trenér Dušan Fitzel jej poslal na hřiště ve druhém poločase proti Japonsku (prohra 0:3).\n\nBilance:\n\nV reprezentaci do 21 let debutoval 6. září 2002 na příbramském stadionu Na Litavce v přátelském utkání s Jugoslávií. Vidlička nastoupil do hry v průběhu druhého poločasu. ČR utkání prohrála 1:3. V lednu 2003 se zúčastnil fotbalového turnaje v Kataru a zahrál si proti Brazílii (prohra 0:2), Číně (prohra 0:2), Norsku (výhra 2:1) a Egyptu (0:0).\n\nJe také členem týmu Real TOP Praha, v jehož dresu se zúčastňuje charitativních zápasů a akcí.\n"}
{"id": "731158", "url": "https://cs.wikipedia.org/wiki?curid=731158", "title": "Jakub Polach", "text": "Jakub Polach\n\nJakub Polach (21. července 1882 Slavkov u Brna – ???) byl československý politik, meziválečný poslanec Národního shromáždění za Československou sociálně demokratickou stranu dělnickou.\n\nV polovině 20. let se uvádí coby tajemník svazu textilního dělnictva v Brně a odborník na otázky textilního průmyslu. Podle údajů z roku 1935 byl redaktorem časopisu \"Textilník\" a válečným invalidou. Bydlel v Brně.\n\nV parlamentních volbách v roce 1929 získal za Československou sociálně demokratickou stranu dělnickou poslanecké křeslo v Národním shromáždění. Mandát obhájil v parlamentních volbách v roce 1935. Poslanecký post si oficiálně podržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově ustavené Národní strany práce.\n\n1. září 1939 byl zatčen a propuštěn po několika týdnech věznění.\n\n"}
{"id": "731169", "url": "https://cs.wikipedia.org/wiki?curid=731169", "title": "Never Say Never: The Remixes", "text": "Never Say Never: The Remixes\n\nNever Say Never: The Remixes je druhé remixové album zpěváka Justina Biebera. Album bylo vydáno 14. února 2011, tedy, jen pár dní po světové premiéře biografického 3D-snímku populárního zpěváka Never Say Never a vlastně se dá nazvat i soundtrackem k tomuto filmu. Ve skladbách hostují například Kanye West, Chris Brown, Miley Cyrus, Usher nebo Rascal Flats. Album je poskládáno z remixů písniček z dokumentárního filmu , pouze píseň Born To Be Somebody je zcela nová.\n\n"}
{"id": "731170", "url": "https://cs.wikipedia.org/wiki?curid=731170", "title": "Hilversum", "text": "Hilversum\n\nHilversum je město v nizozemské provincii Noord-Holland a středisko oblasti Het Gooi. Hilversum je známé jako sídlo mnoha nizozemských televizních stanic a je často nazýváno „mediastad“ (město medií).\n\nHilversum má 85 080 obyvatel (stav k 1. dubnu 2011) a rozlohu 46,19 km² (z čehož 0,21 km² zabírají vodní plochy). V průběhu druhé poloviny 20. století klesl v počet obyvatel z 100 000 v roce 1958 na méně než 80 000 v roce 1999. V porovnání s ostatními nizozemskými městy je pro Hilversum typické velké množství parků a vil.\n\n\n"}
{"id": "731171", "url": "https://cs.wikipedia.org/wiki?curid=731171", "title": "Grand Prix Indie 2011", "text": "Grand Prix Indie 2011\n\nGrand Prix Indie 2011 (2011 Formula 1 Airtel Indian Grand Prix), 17. závod 62. ročníku mistrovství světa jezdců Formule 1 a 53. ročníku poháru konstruktérů, historicky již 857. grand prix se odehrála na okruhu Buddh International Circuit.\n\n"}
{"id": "731177", "url": "https://cs.wikipedia.org/wiki?curid=731177", "title": "Vladimír Polívka (politik)", "text": "Vladimír Polívka (politik)\n\nVladimír Polívka (26. května 1893 Zdice – 3. dubna 1938 Spišská Belá-Strážky) byl československý politik a meziválečný poslanec Národního shromáždění za Československou stranu národně socialistickou.\n\nNarodil se v Čechách ale jeho otec byl původem Slovák. Po maturitě složil učitelské zkoušky a působil jako učitel. Po roce 1918 patřil do první vlny českých vzdělanců, kteří šli na Slovensko asistovat s budováním školského systému. Kromě učitelské profese se zabýval publicistikou. Politicky se angažoval u národních socialistů. Od roku 1935 byl jejich zemským důvěrníkem na Slovensku. Projevy v parlamentu pronášel slovensky. Byl manželem sestry generála Milana Rastislava Štefánika Olgy.\n\nV parlamentních volbách v roce 1929 získal poslanecké křeslo v Národním shromáždění. Mandát obhájil v parlamentních volbách v roce 1935.\n\nPovoláním byl profesorem na učitelském ústavu. Podle údajů z roku 1935 bydlel v Banské Bystrici. Zemřel tragicky při srážce automobilu a motorového vlaku na přejezdu mezi stanicemi Strážky a Kežmarok. Všichni čtyři pasažéři z automobilu na místě zemřeli. Pohřben byl na evangelickém hřbitově v Banské Bystrici.\n\nPo jeho smrti jej na poslaneckém postu vystřídal František Klajban.\n\n"}
{"id": "731178", "url": "https://cs.wikipedia.org/wiki?curid=731178", "title": "Vladimír Polívka", "text": "Vladimír Polívka\n\nJméno a příjmení Vladimír Polívka má více nositelů:\n\n"}
{"id": "731179", "url": "https://cs.wikipedia.org/wiki?curid=731179", "title": "Ophthalmosaurus", "text": "Ophthalmosaurus\n\nOphthalmosaurus byl jedním z vodních plazů ichtyosaurů, měl dlouhou a tenkou tlamu a rodil živá mláďata. Mláďata se pak nějakou dobu skrývala v korálových útesech. Žil v období pozdní jury, dobře viděl i ve tmě a byl to masožravec, který lovil zejména ryby. V překladu znamená jeho jméno \"okatý ještěr\". Jeho fosilie byly objeveny v Anglii, Německu a Francii. Na délku měřil až šest metrů.\n\n\"Ophtalmosaurus\" byl zobrazen ve třetí epizodě fiktivně-dokumentárního cyklu Putování s dinosaury (díl \"Kruté moře\").\n\n"}
{"id": "731181", "url": "https://cs.wikipedia.org/wiki?curid=731181", "title": "Gejza Porubszky", "text": "Gejza Porubszky\n\nGejza Porubszky, též Géza Viktor Porubszky (12. března 1887 Domaša – 6. srpna 1971 Várpalota), byl československý římskokatolický duchovní a politik a meziválečný poslanec Národního shromáždění za maďarskou Zemskou křesťansko-socialistickou stranu.\n\nVystudoval teologii na škole Pázmáneum. 14. července 1910 byl vysvěcen na kněze. Působil v obci Nagyoroszi a Šahy. Od roku 1914 v Levicích, od roku 1918 v Belváros.\n\nProfesí byl farářem. Dle údajů k roku 1935 bydlel v obcí Kamenín (tehdy \"Kamendín\") na jižním Slovensku.\n\nPo parlamentních volbách v roce 1935 se stal poslancem Národního shromáždění. Poslanecké křeslo ztratil na podzim 1938 v souvislosti se změnami hranic Československa.\n\n7. října 1938 se podílel na schůzi maďarských politiků v Bratislavě, kde byl deklarován zájem československých Maďarů na odtržení od ČSR. V roce 1945 byl po válce vysídlen z Československa a usadil se v Héderváru v Maďarsku.\n\n"}
{"id": "731186", "url": "https://cs.wikipedia.org/wiki?curid=731186", "title": "Václav Pozdílek", "text": "Václav Pozdílek\n\nVáclav Pozdílek (22. září 1885 - 1952) byl československý politik a meziválečný poslanec Národního shromáždění za Republikánskou stranu zemědělského a malorolnického lidu (agrárníky).\n\nProfesí byl dle údajů z roku 1935 rolníkem v Nahořanech. Byl zde obecním kronikářem. Zastával funkci důvěrníka místní a okresní organizace agrární strany. Působil v obecní samosprávě a místních spolcích. Pocházel ze starousedlého rolnického rodu. Jeho děd Václav Pozdílek (1820–1884) byl členem obecního zastupitelstva od roku 1850 a v 2. polovině 19. století starostou obce. Otec Václav Pozdílek (1858–1930) byl mladočeským regionálním funkcionářem, koncem 19. století starostou obce a okresním starostou.\n\nV parlamentních volbách v roce 1929 získal poslanecké křeslo v Národním shromáždění. Mandát obhájil v parlamentních volbách v roce 1935. Poslanecký post si oficiálně podržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově ustavené Strany národní jednoty.\n\nZa protektorátu byl jmenován do funkce okresního vedoucího Národního souručenství. Na tento post regiznoval na podzim 1940. Po roce 1945 se stáhl z politického života.\n\n"}
{"id": "731189", "url": "https://cs.wikipedia.org/wiki?curid=731189", "title": "Stifterův smrk", "text": "Stifterův smrk\n\nStifterův smrk byl památný strom spojovaný s šumavským spisovatelem Adalbertem Stifterem. Stál zhruba 640 metrů severozápadně od osady Jelm, při cestě Horní Planá – Hodňov v bezprostřední blízkosti kapličky. V roce 1969 došlo k rozlomení kmene a zániku stromu i kaple, kterou rozdrtil. Kaplička byla obnovena kolem roku 2000. Místem prochází zelená i modrá turistická trasa a naučná stezka Adalberta Stiftera.\n\n\n"}
{"id": "731197", "url": "https://cs.wikipedia.org/wiki?curid=731197", "title": "Šírotlamka pelikánovitá", "text": "Šírotlamka pelikánovitá\n\nŠírotlamka pelikánovitá (\"Eurypharynx pelecanoides\") je hlubokomořská ryba zvaná také \"pelikání úhoř\" nebo \"hltač\". Dosahuje zhruba metrové délky a váhy okolo jednoho kilogramu. Má černou barvu a protáhlé tělo. Charakteristický je pro ni vak pod spodní čelistí (podobný pelikánovu), do kterého chytá kořist. To jí spolu s roztažitelným žaludkem umožňuje pozřít tvora mnohem většího než je sama. V mořských hlubinách je totiž nouze o potravu a živočichové musejí maximálně využívat dostupných zdrojů (zpravidla mršiny klesající z oblastí při hladině). Šírotlamka má také světélkující orgán na konci ocasu, kterým láká potenciální kořist. Oči má zakrnělé, protože žije v místech, kam už nedopadá denní světlo. Měkké tkáně jí umožňují čelit enormnímu tlaku vody. Vyskytuje se v hloubce okolo jednoho kilometru, byla však ulovena i více než sedm kilometrů pod hladinou.\n\n\n"}
{"id": "731200", "url": "https://cs.wikipedia.org/wiki?curid=731200", "title": "Formerly the Warlocks", "text": "Formerly the Warlocks\n\nFormerly the Warlocks je koncertní box set skupiny Grateful Dead. Box set obsahuje šest CD. Nahrávky pocházejí z 8.-9. října 1989 v Hampton Coliseum v Hamptonu ve Virginii. Album vyšlo 7. září 2010.\n\n"}
{"id": "731201", "url": "https://cs.wikipedia.org/wiki?curid=731201", "title": "A State of Trance 2009", "text": "A State of Trance 2009\n\nA State of Trance 2009 je šestá kompilace trancové hudby od různých autorů v sérii A State of Trance, kterou poskládal a zamixoval nizozemský DJ Armin van Buuren.\n\nDigitální verze tohoto alba na stažení obsahuje jak jednotlivé skladby, tak kompletní mix, pro oba disky.\n\n\n"}
{"id": "731202", "url": "https://cs.wikipedia.org/wiki?curid=731202", "title": "Bobby and the Midnites", "text": "Bobby and the Midnites\n\nBobby and the Midnites byla americká rocková superskupina, založená v roce 1980. Ve skupině hráli například Bob Weir, Brent Mydland (Grateful Dead) nebo Billy Cobham (Mahavishnu Orchestra). Skupina se v roce 1984, po vydání a jednoho singlu a dvou alb, rozpadla.\n\n"}
{"id": "731210", "url": "https://cs.wikipedia.org/wiki?curid=731210", "title": "Zákon o odpadech", "text": "Zákon o odpadech\n\nZákon o odpadech (zákon č. 185/2001 Sb.) je zákon, který stanovuje v souladu s právem Evropské unie pravidla pro:\n\nZákon se vztahuje na nakládání se všemi odpady s výjimkou některých odpadů uvedených v zákoně (§ 2 písm. a) až j))\n\nZákon definuje základní pojmy z oboru odpadového hospodářství:\n\nKatalog odpadů rozřazuje vzniklé odpady do 20. kategorií a dalších podkategorií. Jedná se o šesticiferné číslo (tzv. \"kód odpadu\"). Podle tohoto čísla se určuje případná nebezpečnost a rozhoduje se jak s ním bude dále naloženo.\n\n"}
{"id": "731211", "url": "https://cs.wikipedia.org/wiki?curid=731211", "title": "Kingfish", "text": "Kingfish\n\nKingfish je americká rocková skupina. Frontmanem skupiny je Matthew Kelly. Skupina vznikla v roce 1973 v San Francisco Bay Area. Ve skupině hrál například i Bob Weir, kytarista skupiny Grateful Dead.\n\n"}
{"id": "731213", "url": "https://cs.wikipedia.org/wiki?curid=731213", "title": "Missing Man Formation", "text": "Missing Man Formation\n\nMissing Man Formation byla americká rocková skupina, založená klávesistou skupiny Grateful Dead Vince Welnickem v roce 1996. Ve skupině hráli napíklad i Steve Kimock, Prairie Prince, Robin Sylvester a další. Skupina v roce 1998 vydala své jediné album \"Missing Man Formation\".\n"}
{"id": "731216", "url": "https://cs.wikipedia.org/wiki?curid=731216", "title": "Irina Michalčenková", "text": "Irina Michalčenková\n\nIrina Stanislavivna Michalčenková ( , Iryna Stanislavivna Mychaľčenko; * 20. ledna 1972) je ukrajinská atletka, jejíž specializací je skok do výšky.\n\nMezi její největší úspěchy na mezinárodní scéně patří 5. místo na halovém MS 2003 v Birminghamu, 5. místo na letních olympijských hrách v Athénách v roce 2004 a 12. místo na MS v atletice 2005 v Helsinkách.\n\nV roce 2002 skončila na evropském šampionátu v Mnichově na 9. místě. Na následujícím ME v atletice v Göteborgu o čtyři roky později obsadila výkonem 195 cm 6. místo. V letech 2002, 2004 a 2005 se stala vítězkou prestižního výškařského mítinku v Eberstadtu.\n\nDvoumetrovou hranici a vyšší překonala ve své kariéře celkově třikrát.\n\n\n"}
{"id": "731217", "url": "https://cs.wikipedia.org/wiki?curid=731217", "title": "The Arista Years", "text": "The Arista Years\n\nThe Arista Years je kompilační album skupiny Grateful Dead. Na albu se nachází skladby z koncertních a studiových alb, vydaných u společnosti Arista Records v letech 1977-1990. Album vyšlo 15. října 1996.\n\n"}
{"id": "731233", "url": "https://cs.wikipedia.org/wiki?curid=731233", "title": "1899 v hudbě", "text": "1899 v hudbě\n\nTento článek obsahuje události související s hudbou, které proběhly v roce 1899.\n"}
{"id": "731234", "url": "https://cs.wikipedia.org/wiki?curid=731234", "title": "Návrat nezdárné dcery", "text": "Návrat nezdárné dcery\n\nNávrat nezdárné dcery (v anglickém originále The Rhodes Not Taken) je pátá epizoda amerického televizního seriálu \"Glee\". Poprvé byla uvedena na televizním kanálu Fox 30. září 2009. Scénář k epizodě napsal Ian Brennan a režisérem byl John Scott. V této epizodě přivádí vedoucí klubu Will Schuester (Matthew Morrison) do sboru April Rhodes (Kristin Chenoweth), aby sboru opět zvýšil šance, kvůli Rachelinu (Lea Michele) odchodu, kvůli hlavní roli ve školním muzikálu. Finn (Cory Monteith) s Rachel flirtuje a snaží se jí přesvědčit k návratu, a přestože se Rachel velmi rozzlobí, když se dozví, že je Finnova přítelkyně těhotná, ale nakonec se do sboru navrací.\n\nSpeciální hostující hvězda Kristin Chenoweth si zahrála roli April a zpívala ve třech ze šesti písní, které v epizodě zazněly. Studiové nahrávky čtyř písní, které zazněly v epizodě, byly vydány jako singly a jsou dostupné ke stažení. Dvě z písní se také objevily na albu \"Glee: The Music, Volume 1\".\n\nEpizodu v den vysílání sledovalo 7,32 milionů amerických diváků. Epizoda získala vesměs pozitivní reakce od kritiků a pozornost přitáhl výkon Chenoweth a cover písně od Queen „Somebody to Love“, který byl velice chválen. Raymund Flandez z The Wall Street Journal, Mike Hale z New York Times a Denise Martin z Los Angeles Times zhodnotili „Somebody to Love“ jako nejlepší hudební číslo, které v celé historii seriálu zaznělo od písně Journey „Don't Stop Believing“ v první epizodě.\n\nKdyž hlavní zpěvačka sboru New Directions, Rachel Berry (Lea Michele) odešla, ve vedoucím sboru, Willovi Schuesterovi (Matthew Morrison) roste znepokojení, že nezvládnou přibližující se Koncert sboru pro zvané. Zjistí, že April Rhodes (Kristin Chenoweth), bývalá členka školního sboru v době jeho studií, vlastně neabsolvovala a přesvědčí ji, aby se vrátila zpět do školy, aby si mohla dodělat diplom a aby se přidala ke sboru. Poté co se jí zhroutily její sny o Broadwayi, je nyní April alkoholička a začíná mít na studenty velice negativní vliv- přinutí Kurta (Chris Colfer) se opít a učí Mercedes (Amber Riley) a Tinu (Jenna Ushkowitz) krást v obchodě. Poté co školní výchovná poradkyně Emma Pillsbury (Jayma Mays) varuje Willa, že April kazí studenty, Will nabádá April, aby přestala s alkoholem a April mu to slibuje.\n\nFinn (Cory Monteith) se obává o svou budoucnost poté, co mu bylo řečeno, že jeho přítelkyně Quinn (Dianna Agron) čeká dítě, které je jeho. Emma mu naznačuje, že místo studia na vysoké škole se zaměřením na fotbal by Finn měl využít svůj hudební talent. Finn věří, že Rachel je jejich jediná šance, jak uspět na koncertu a zve ji na rande. Rachel zjišťuje, že je z účinkování ve školním muzikálu nešťastná a vrací se do sboru. Mezitím Kurt, Mercedes a Tina jsou informováni o Quinnině těhotenství od Pucka (Mark Salling), který předstírá, že dítě je Finnovo, přestože je ve skutečnosti otcem on. Když se Rachel dozví o těhotenství Quinn, rozzlobí se na Finna a konfrontuje ho otázkou, zda ho vůbec přitahuje. Finn trvá na tom, že jejich společný polibek byl upřímný, ale Rachel mu nevěří, opouští sbor a opět se vrací ke školnímu muzikálu, kde ji bylo svěřeno úplné umělecké vedení.\n\nNa koncertě zpívá před zaplněným sálem opilá April spolu se sborem cover verzi písničky od Carrie Underwood „Last Name“ a zažije potlesk ve stoje, o kterém vždy snila. Ale protože zpívala opilá, Will o přestávce řekne April, že již nemůže se sborem dál vystupovat. To zanechá New Directions bez hlavní zpěvačky pro jejich následující číslo, ale Rachel nabídne, že by mohla vzít Aprilino místo- skončila s muzikálem a chce se opět připojit ke sboru. Nakonec spolu se sborem zpívá píseň „Somebody to Love“ od skupiny Queen.\n\nChenoweth v epizodě hostovala jako bývalá členka sboru April Rhodes. April je „alkoholička se špatným vlivem na členy sboru“, jak ji popsala Chenoweth. Vysvětlila, že se April nestala velkou hvězdou, jak všichni očekávali a proto ji přivádí Will zpět, aby se znovu stala členkou školního sboru.\n\nChenoweth se předtím seznámila s autorem \"Glee\" Ryanem Murphym, když se objevila ve filmu \"Running with Scissors\" z roku 2006. Murphy se nechal slyšet, že „miloval psaní pro Chenoweth a užíval si vybírání písní pro ni, které nikdy předtím nezpívala. Zpívala tři odlišné styly písní, a jak to vyžadovala role, byla zábavná a náročná“. Chenoweth uvedla, že by se v budoucnosti velmi ráda vrátila do \"Glee\". V říjnu 2009 bylo potvrzeno, že si Chenoweth svou roli zopakuje, což se stalo v epizodě „Domov“.\n\nPožádán, aby vysvětlil Finnovo zapálení pro flirtování s Rachel, aby se vrátila do sboru, představitel Finna, Cory Monteith řekl: „Finn není jen zvláště přitahován k Rachel, respektuje také to, za čím se honí celý svůj život. On chodí po tenké hranici a snaží se být někým pro všechny a ona je příklad někoho, kdo si tvrdě jde za svým snem, což je přitažlivé.“\n\nV epizodě zazní cover verze písní „Don't Stop Believin'“ od Journey, „Maybe This Time“ a „Cabaret“ z muzikálu \"Kabaret\", „Alone“ od Heart, „Last Name“ od Carrie Underwood a „Somebody to Love“ od Queen. Studiové nahrávky písní „Maybe This Time“, „Alone“, „Last Name“ a „Somebody to Love“ byly vydány jako singly a jsou volně dostupné ke stažení. „Maybe This Time“ skončila v hitparádách na 100. místě v Austrálii a na 88. místě ve Spojených státech; „Alone“ skončilo na 94. místě v Austrálii, 58. místě v Kanadě a 51. místě ve Spojených státech a „Somebody to Love“ se umístilo na 65. místě v Austrálii, na 33. místě v Kanadě a na 28. místě ve Spojených státech. „Maybe This Time“, „Alone“ a „Somebody to Love“ se také objevily na albu \"Glee: The Music, Volume 1\".\n\nEpizodu v den vysílání sledovalo 7,32 milionů amerických diváků. Stala se zatím nejsledovanější epizodou série od podzimního návratu seriálu epizodou Skandál. V Kanadě se stala 26. nejsledovanějším pořadem týdne, když ji sledovalo 1,45 milionu diváků. Ve Spojeném království epizodu sledovalo 1,89 milionů diváků a stala se nejsledovanějším pořadem týdne na kabelové televizi a také v tu dobu nejvíce sledovanou epizodou seriálu.\n\nEpizoda získala většinou pozitivní ohlasy od kritiků. Robert Bianco z USA Today napsal o hostování Chenoweth: „Její přítomnost sice nedává nějaký hlubší smysl, ale to je pravděpodobně v pořádku. Jestliže to znamená slyšet Chenoweth zpívat, můžeme se vyrovnat s jakýmkoli vysvětlením, které nám seriál nabídne“. Raymund Flandez z The Wall Street Journal byl stejně pozitivní ohledně její role a chválil její „mocný hlas“, „hravý výraz obličeje“ a „velící přítomnost“. Flandez označil vystoupení „Somebody to Love“ jako nejlepší hudební číslo seriálu od „Don't Stop Believin'“ z první epizody.\n\nMike Hale z New York Times podobně uvádí, že tato epizoda byla „nejlepší hudební epizoda od pilotu“, a nazval vystoupení na „Somebody to Love“ jako „opravdu strhující“. Jarett Wieselman z New York Post nazval epizodu jako „zatím nejchytřejší, nejzábavnější, srdce beroucí a nejlepší po hudební stránce epizoda seriálu“.\n"}
{"id": "731243", "url": "https://cs.wikipedia.org/wiki?curid=731243", "title": "Železniční trať Bad Doberan – Kühlungsborn", "text": "Železniční trať Bad Doberan – Kühlungsborn\n\nŽelezniční trať Bad Doberan - Kühlungsborn, známá také jako Bäderbahn Molli, je 15 kilometrů dlouhá úzkorozchodná trať ve spolkové zemi Meklenbursko-Přední Pomořansko. Vede ze stanice Bad Doberan na normálněrozchodné trati Wismar - Rostock do Kühlungsbornu na pobřeží Baltského moře.\n\nVlaky jsou dodnes taženy parními lokomotivami, jednou z nich je i 99 2324 vyrobená v roce 2009 v opravárenských dílnách v Meiningenu.\n"}
{"id": "731244", "url": "https://cs.wikipedia.org/wiki?curid=731244", "title": "Vitalij Višněvskij", "text": "Vitalij Višněvskij\n\nVitalij Viktorovič Višněvskij (Віталій Вікторович Вишневський;* 18. března 1980 v Charkově) je bývalý ruský a ukrajinský hokejový obránce.\n\nS hokejem začínal v klubu Torpedo Jaroslavl, kde odehrál všechny mládežnické kategorie. Profesionální hokej v seniorské kategorii si vyzkoušel v 16 letech ve třetí nejvyšší lize v Rusku známa pod názvem Pervaja liga, ve druhém týmu Torpedo Jaroslavl. Do následujícího ročníku se klubu podařilo postoupit do ruské vyšší ligy, kde s klubem odehrál 47 zápasů. Po skončení sezóny a mistrovství Evropy juniorů, kdy s ruským týmem získali bronzové medaile, byl draftován týmem Mighty Ducks of Anaheim v 1.kole celkově 5. Do ročníku 1998/99 byl povýšen z druhého týmu Torpeda Lokomotivy do základního kádru Torpeda, jenž hrával nejvyšší ligu (Superliga). V sezóně odehrál ze základní části 34 zápasů z možných 42 zápasů a v playoff pomohl týmu vybojovat třetí místo.\n\nPo úspěchu v mistrovství světa juniorů, kdy s týmem vybojovali zlaté medaile, se připojil do kádru Mighty Ducks of Anaheim, kteří si ho vybrali z draftu v roce 1998. První sezónu měl střídavé starty mezi hlavním týmem Mighty Ducks of Anaheim a jejich farmou Cincinnati Mighty Ducks. Do následující sezóny 2000/01 se dostal do základního kádru Ducks a v klubových statistikách se stal třetím nejtrestanějším hráčem. S týmem si zahrál finále playoff o Stanley cup v sezóně 2002/03, ale prohráli nad týmem New Jersey Devils 3:4 na zápasy. Nejvíce nasbíraných bodů v NHL získal v ročníku 2003/04, celkem šestnáct bodů (šest gólů a deset asistencí). Během výluky v NHL 2004/05 se vrátil do Ruska, kde se dohodl s klubem Chimik Moskevská oblast ale ještě před výlukou podepsal dvouletou smlouvy s Mighty Ducks of Anaheim, ve kterém si vydělá dohromady 2,75 mil. dolarů .\n\nPo výluce se vrátil zpět do klubu Mighty Ducks of Anaheim, jenž s klubem postoupili do playoff a dokráčeli až do finále konferencí, kde prohráli nad týmem Edmonton Oilers 1:4 na zápasy. 17. srpna 2006 byl vyměněn do týmu Atlanta Thrashers za Karla Stewarta a 2. kolo draftu před sezónou 2006/07 . V Atlantě stihl odehrát 52 zápasů v základní části, poté byl 10. února 2007 vyměněn do týmu Nashville Predators za Erica Belangera. Za Predators dohrál sezónu, kdy stihl odehrát patnáct zápasů, v nichž nasbíral jeden bod. Po vypršení smlouvy mu klub nenabídlo smlouvu a později se stal nechráněný hráč. 10. července 2007 si ho vybrali z volných hráčů klub New Jersey Devils, se kterým se dohodl na tříleté smlouvě. V New Jersey Devils však strávil jednu sezónu 2007/08, 22. srpna 2008 se z klubem dohodl na rozvázání kontraktu a zařadili ho na listinu volných hráčů, aby mohl v klidu odejít do nově vzniklé ligy KHL.\n\n26. srpna 2008 se dohodl na smlouvě s mateřským klubem Lokomotiv Jaroslavl. V Lokomotivu Jaroslavl se stal nejtrestanějším hráčem, v prvním ročníku nasbíral 124 trestných minut a v následujícím ročníku 68 trestných minut. V prvním ročníku si s klubem zahráli finále playoff o gagarinův pohár, ale prohráli nad týmem Ak Bars Kazaň 3:4 na zápasy. Do následujícího ročníku 2009/10 byl v klubu Lokomotivy jmenován asistentem kapitána Ivana Tkačenka. Před sezónou 2010/11 se dohodl na dvouleté smlouvě s týmem SKA Petrohrad. Během dvou let strávených v Petrohradu si opět zahrál playoff, ročníku 2011/12 dokráčeli s týmem do semifinále, nestačili nad týmem HC Dynamo Moskva. Po vypršení kontraktu se vrátil zpět do klubu Lokomotiv Jaroslavl, který nenastoupil do ročníku 2011/12, kvůli letecké nehody a přišel tak o celý tým. S klubem se dohodl na dvouleté smlouvě.\n\n\n\n\n"}
{"id": "731245", "url": "https://cs.wikipedia.org/wiki?curid=731245", "title": "Li-ťi", "text": "Li-ťi\n\nLi-ťi, tj. Kniha obřadů nebo také Kniha zvyků (v transkripci pinyin Lǐ​jì, znaky 禮記), je sbírka návodů a naučení týkajících se dvorských rituálů a etikety, vedení soudních přelíčení a také chování a správného jednání při styku s lidmi, předky i bohy, přičemž tato naučení jsou mezi sebou propojena různými vyprávěními a spojovacími texty.\n\nKniha, která má 49 kapitol a která by měla odrážet zvyky za dynastie Čou, je jednou z pěti knih konfuciánského kánonu. Za jejího autora je tradičně považován Konfucius (551–479 př. n. l.), vznikla však podstatně později, neboť jde o kompilaci textů vzniklých v období od 2. století př. n. l. do 2. století n. l.\n\nDvě kapitoly z této knihy, jmenovitě kapitola číslo 31 \"Cesta středu\" (Čung-jung, v transkripci pinyin Zhongyong, znaky 中庸) a kapitola číslo 42 \"Velké učení\" (Ta-süe, v transkripci pinyin Daxue, znaky 大學) byly jako samostatné texty převzaty do čtyř posvátných knih vybraných učencem Ču Siem jako úvod do studia konfucianismu.\n\n\n"}
{"id": "731246", "url": "https://cs.wikipedia.org/wiki?curid=731246", "title": "Jaroslav Marčík", "text": "Jaroslav Marčík\n\nJaroslav Marčík (* 24. prosince 1955) je bývalý český fotbalista, obránce. Vysoký, nepříjemný obránce, výborný hlavičkář. Po skončení aktivní kariéry působí jako fotbalový funkcionář.\n\nV československé lize hrál za Spartak Hradec Králové a Bohemians Praha. Nastoupil ve 101 ligových utkáních a dal 6 gólů.\nS Bohemians získal roku 1983 mistrovský titul a postoupil do semifinále Poháru UEFA. V Poháru mistrů evropských zemí nastoupil ve 3 utkáních a v Poháru UEFA nastoupil v 10 utkáních a dal 1 gól. Za reprezentaci do 18 let nastoupil ve 14 utkáních a dal 2 góly a za reprezentaci do 21 let nastoupil ve 2 utkáních. Ve druhé lize hrál i za DP Xaverov.\n\n\n"}
{"id": "731247", "url": "https://cs.wikipedia.org/wiki?curid=731247", "title": "FK Rostov", "text": "FK Rostov\n\nFK Rostov (rusky: \"Футбольный клуб «Ростов»\", \"Futbolnyj klub Rostov\") je ruský fotbalový klub sídlící v Rostově na Donu. Založen byl v roce 1930 původně jako Selmašstroj Rostov na Donu. Klub je vlastněn Rostovskou oblastí. Klubové barvy jsou modrá a žlutá.\n\nSvé domácí zápasy odehrává na stadionu Olimp-2 s kapacitou 15 840 diváků.\n\nNejvětší úspěch týmu se uskutečnil 23. listopadu 2016, když v lize mistrů porazil Bayern Mnichov 3:2.\n\nZdroj: \n\n\n\n\"K 17. 1. 2017\"\n\nZdroj: \n\nRostselmaš-2 Rostov na Donu, dříve znám také pod názvem Rostselmaš-d Rostov na Donu, byl rezervním týmem rostovského Rostselmašu. Největšího úspěchu dosáhl v sezóně 1998, kdy se v PFL (3. nejvyšší soutěž) umístil na 6. místě. Rezervní tým zanikl v roce 2000.\n\nZdroj: \n\n"}
{"id": "731262", "url": "https://cs.wikipedia.org/wiki?curid=731262", "title": "Typ 12I Leander", "text": "Typ 12I Leander\n\nTyp 12I Leander (či třída Leander) je třída víceúčelových fregat britského královského námořnictva. Pro britské námořnictvo bylo postaveno celkem 26 fregat, přičemž dalších 18 bylo postaveno pro zahraniční uživatele či v zahraničí na základě licence. Většina již byla vyřazena. V operační službě jsou v Ekvádoru a v Indonésii.\n\nPro Britské královské námořnictvo bylo postaveno celkem 16 fregat základní verze třídy \"Leander\", pojmenovaných \"Leander\", \"Ajax\", \"Dido\", \"Penelope\", \"Aurora\", \"Euryalus\", \"Galatea\", \"Arethusa\", \"Naiad\", \"Phoebe\", \"Cleopatra\", \"Minerva\", \"Sirius\", \"Juno\", \"Argonaut\" a \"Danae\". Stavba probíhala v letech 1959–1967, přičemž fregaty byly do služby zařazovány v letech 1963–1967. Během služby byly několikrát modernizovány. Vyřazeny byly v letech 1989–1996.\n\nV letech 1965–1973 bylo postaveno dalších 10 jednotek třída \"Leander\" s rozšířeným trupem, což zlepšovalo jejich stabilitu a zvětšilo dosah. Základní výzbroj fregat zůstala shodná. Plavidla byla pojmenována \"Hermione\", \"Andromeda\", \"Jupiter\", \"Bacchante\", \"Charybdis\", \"Scylla\", \"Achilles\", \"Diomede\", \"Apollo\" a \"Ariadne\". Do služby byla plavidla zařazována v letech 1969–1973. Během služby byly několikrát modernizovány.\n\nFregaty nesly především hlavňovou výzbroj. V dělové věži na přídi se nachází dva 114mm kanóny, které doplňují dva 20mm a dva 40mm protiletadlové kanóny. Protivzdušnou obranu podporuje rovněž jeden čtyřnásobný protiletadlový raketový komplet Seacat ve verzi CWS22. K napadání ponorek fregaty nesou salvový vrhač hlubinných pum Limbo. Protiponorkové schopnosti plavidla zvyšuje protiponorkový vrtulník, operující z plošiny na zádi. Fregaty nesou hangár pro jeho uskladnění. Pohonný systém tvoří dva kotle a dvě parní turbíny. Nejvyšší rychlost činí 28,5 uzlu.\n\nOsm jednotek třídy \"Leander\" s úzkým trupem bylo v letech 1972–1978 přestavěno na protiponorkovou verzi vybavenou systémem Ikara. Byly to fregaty \"Leander\", \"Ajax\", \"Galatea\", \"Naiad\", \"Aurora\", \"Euryalus\", \"Arethusa\" a \"Dido\". Jednoduché vypouštěcí zařízení raketových torpéd a zásobník rezervních střel nahradily příďovou dělovou věž. Další výzbroj tvořily dva 40mm kanóny a dva trojhlavňové 324mm torpédomety. Výtlak plavidel se zvýšil o 100 tun.\n\nV letech 1975–1980 bylo sedm fregat s úzkým trupem modernizovano pro nesení nové úderné výzbroje v podobě protilodních střel. Přestavba se týkala jednotek \"Cleopatra\", \"Sirius\", \"Phoebe\", \"Minerva\", \"Argonaut\", \"Danae\" a \"Penelope\". Příďovou dělovou věž nahradily čtyři kontejnery střel MM.38 Exocet. Další výzbroj tvořily dva 40mm kanóny, trojité vypouštěcí zařízení střel Seacat a dva trojhlavňové 324mm torpédomety. Výtlak narostl o cca 450 tun.\n\nFregaty se širokým trupem \"Andromeda\", \"Charybdis\", \"Jupiter\", \"Hermione\" a \"Scylla\" byly během služby modernizovány pro nesení střel Sea Wolf. Šestinásobný protiletadlový raketový komplet tohoto typu nahradil příďovou dělovou věž. Údernou výzbroj tvořily čtyři protilodní střely Exocet a protiponorkovou dva trojnásobné 324mm torpédomety. Palubní hangár byl zvětšen pro nesení vrtulníku Westland Lynx (vyzbrojených střelami Sea Skua) namísto původního typu Westland Wasp.\n\n\n"}
{"id": "731264", "url": "https://cs.wikipedia.org/wiki?curid=731264", "title": "Experiment (pořad)", "text": "Experiment (pořad)\n\nExperiment je série pořadů České televize, jejíž jednotlivé díly ukazují, jaké to je, je-li člověk něčím odlišný (svým vzhledem, sexuální orientací apod.). Český \"Experiment\" je založen na modelu cyklu pořadů, který původně začala vysílat novozélandská televizní stanice TVNZ a později i televize v dalších zemích světa.\n\nBěhem pokusu je člověk (často veřejně známá osobnost – herec, zpěvák, moderátor atp.) postaven před různé (často praktické) problémy a skrytou kamerou je přitom natáčen jak průběh řešení této situace, tak reakce ostatních lidí na jeho počínání. V každém díle je navíc přítomen tzv. mentor, tedy osoba, která situaci, jíž se pořad věnuje, z vlastní zkušenosti zná. Pořad se tak zaměřuje na předsudky a stereotypy ostatních lidí vůči lidem odlišným a zároveň se snaží přijít na důvody těchto postojů.\n\n"}
{"id": "731266", "url": "https://cs.wikipedia.org/wiki?curid=731266", "title": "Litevské království (1251–1263)", "text": "Litevské království (1251–1263)\n\nLitevské království (litevsky \"Lietuvos Karalystė\") je označení pro dvě krátká historická období, kdy bylo území dnešní Litvy královstvím.\n\nPrvní období zahrnuje vládu prvního a jediného litevského krále (a prvního velkoknížete) Mindaugase od jeho korunovace 1251 do jeho smrti v roce 1263, kdy byl zavražděn. Mindaugas získal roku 1255 potvrzení od papeže k tomu aby korunoval svého syna a nástupce Vaišvilkase králem, ale k tomu nakonec nedošlo a po Mindaugasově smrti se Litva opět stala velkoknížectvím.\n\nDalší litevský velkokníže, který dosáhl osobního uznání královské hodnosti byl Vytautas, který ho získal v roce 1429 od císaře Zikmunda, ale ke korunovaci nedošlo jelikož zemřel téměř v předvečer své korunovace. Podle všeho prý spadl z koně, navíc nezanechal přímé dědice, kteří by si královskou hodnost nárokovali. Později se litevská velkoknížata stala v rámci personální unie králi polskými.\n\n"}
{"id": "731270", "url": "https://cs.wikipedia.org/wiki?curid=731270", "title": "FK Vojvodina Novi Sad", "text": "FK Vojvodina Novi Sad\n\nFK Vojvodina (srbskou cyrilicí Фудбалски клуб Војводина Нови Сад) je srbský fotbalový klub, který sídlí ve městě Novi Sad a hraje nejvyšší srbskou soutěž. Klubové barvy jsou červená a bílá, přezdívky \"Lale\" (tulipány) nebo \"Stara Dama\".\nByl založen 6. března 1914, převzal podobu dresů od SK Slavia Praha. Hraje na Karađorđově stadionu pro 15 754 diváků, fanklub Vojvodiny se jmenuje \"Firma\".\n\nDvakrát se stal mistrem Jugoslávie (1966, 1989), nejlepším umístěním v lize samostatného Srbska byla druhá příčka v roce 2009.\nV sezoně 2013/14 vyhrála Vojvodina poprvé v historii srbský fotbalový pohár, když porazila ve finále tým FK Jagodina 2:0.\n\n\nV sezóně 1985/1986 hrál za Vojvodinu slovenský fotbalista Milan Zvarík.\n\n"}
{"id": "731271", "url": "https://cs.wikipedia.org/wiki?curid=731271", "title": "Eugenika ve Spojených státech amerických", "text": "Eugenika ve Spojených státech amerických\n\nEugenika, snaha vylepšit genetické složení lidské populace za pomoci selektivního křížení a sterilizace, hrála významnou roli v historii a kultuře Spojených států. Vrcholu popularity dosáhla na počátku 20. století, kdy ji většina společnosti přijímala jako užitečnou metodu k udržování řádu a usměrňování vývoje společnosti.\n\nNa základě eugenických pohledů na společnost došlo nejprve k zakládání řady spolků snažících se osvětovými a sociálními programy usměrovat rozmnožování jednotlivých složek společnosti, později pak i k tvorbě cíleně eugenických zákonů, které např. stanovily kvóty pro rasově definované skupiny imigrantů či nařizovaly sterilizaci geneticky postižených, zločinců a vagabundů.\n\nEugenika byla v USA praktikována mnoho let před spuštěním eugenických programů nacistického Německa a americké programy byly pro své německé následovníky zdrojem inspirace. Tato nepřehlédnutelná souvislost značně poškodila reputaci eugeniky v USA, jakož i ostatních zemích, a přispěla k jejímu úpadku.\n\n"}
{"id": "731276", "url": "https://cs.wikipedia.org/wiki?curid=731276", "title": "Karel Procházka (politik KSČ)", "text": "Karel Procházka (politik KSČ)\n\nKarel Procházka (18. února 1892 Libušín – ???) byl československý politik a meziválečný poslanec Národního shromáždění za Komunistickou stranu Československa, za druhé světové války v odboji.\n\nProfesí byl horníkem. Podle údajů z roku 1936 bydlel v Plzni.\n\nV parlamentních volbách v roce 1929 se stal poslancem Národního shromáždění. Mandát obhájil ve parlamentních volbách v roce 1935. Poslancem se ale stal až dodatečně, v roce 1936, poté, co byl mandátu zbaven dosavadní poslanec Josef Dvořák. Poslanecké křeslo si oficiálně podržel do konce roku 1938 (rozpuštění KSČ).\n\nBěhem druhé světové války působil v komunistickém exilu. V roce 1943 byl vysazen nad střední Evropou s cílem posílit domácí komunistický odboj.\n\n"}
{"id": "731277", "url": "https://cs.wikipedia.org/wiki?curid=731277", "title": "Noha 22", "text": "Noha 22\n\nNoha 22 je český televizní sitcom, premiérově uvedený v roce 2011 na TV Barrandov. Scénář k seriálu napsal Ivan Mládek, který v něm také ztvárnil hlavní roli. Děj se odehrává v nemocničním pokoji s několika pacienty, kam za nimi chodí různý personál.\n\nSeriál je pojmenován po lékaři Jevtušenkovi, kterému se říká Noha 22, protože uřízl dvacet dva nohou. Pořad se věnuje jednomu nemocničnímu pokoji, kde leží několik pacientů, včetně podnikatele Xavera Mouchy. Na pokoji leží tři pacienti a ještě je tam jedna postel volná, na kterou je často dosazován nějaký pacient. Někdy jen kvůli nedostatku místa v nemocnici. Na zdi je napsáno „ticho léčí“ a u postelí je instalováno červené tlačítko poslední nouze.\n\n\n\n\n"}
{"id": "731279", "url": "https://cs.wikipedia.org/wiki?curid=731279", "title": "Ladislav Protuš", "text": "Ladislav Protuš\n\nLadislav Protuš (2. prosince 1886 Radvaň – 1953) byl československý politik a meziválečný poslanec Národního shromáždění za Národní sjednocení.\n\nProfesí byl vrchním technickým komisařem. Podle údajů z roku 1935 bydlel v Bratislavě.\n\nPatřil do té části Národního sjednocení, která nenavazovala na Československou národní demokracii, ale na formaci Národní liga. V parlamentních volbách v roce 1935 byl zvolen za Národní sjednocení do Národního shromáždění. Mandát si oficiálně podržel do zrušení parlamentu roku 1939, přičemž krátce předtím, v prosinci 1938, ještě přestoupil do klubu Hlinkova slovenská ľudova strana - Strana slovenskej národnej jednoty, do které se spojily všechny slovenské nesocialistické strany.\n\n"}
{"id": "731281", "url": "https://cs.wikipedia.org/wiki?curid=731281", "title": "Rostrokonchy", "text": "Rostrokonchy\n\nRostrokonchy \"(Rostroconchia)\" je vymřelá třída mlžů. Jsou známy od spodního kambria po perm. Stratigraficky jsou jejich fosilie nevýznamné. Představují spojovací článek od přílipkovců k mlžům a kelnatkám.\n\n"}
{"id": "731283", "url": "https://cs.wikipedia.org/wiki?curid=731283", "title": "Pao-ting", "text": "Pao-ting\n\nPao-ting ( , pchin-jinem \"Bǎodìng\") je městská prefektura v Čínské lidové republice. Leží v provincii Che-pej v sousedství\nPekingu, hlavního města státu, které leží 140 kilometrů na severovýchod.\n\nV celé prefektuře žije na rozloze 22 190 čtverečních kilometrů přes jedenáct miliónů obyvatel.\n\nV městské prefektuře Pao-ting se nachází vesnice Tung-lü, významné poutní místo čínských katolíků.\n\nPao-ting se rozkládá v západní části provincie Che-pej v Severočínské nížině. Hraničí na severu s prefekturou Čang-ťia-kchou, na severovýchodě s Pekingem, na východě s prefekturami Lang-fang a Cchang-čou, na jihu s prefekturami Š’-ťia-čuang a Cheng-šuej a na západě s provincií Šan-si.\n\nSeverním okrajem Pao-tingu (přes Laj-jüan) vede železniční trať Peking – Jüan-pching.\n\n"}
{"id": "731285", "url": "https://cs.wikipedia.org/wiki?curid=731285", "title": "Mikuláš Pružinský", "text": "Mikuláš Pružinský\n\nMikuláš Pružinský, celým jménem \"Mikuláš Ján Nepomuk Pavol Pružinský\" (13. prosince 1886 Liptovský Mikuláš-Vrbica – 31. března 1953 Partizánska Ľupča), byl československý a slovenský politik, meziválečný poslanec Národního shromáždění za Hlinkovu slovenskou ľudovou stranu, respektive za Autonomistický blok a ministr financí slovenského štátu.\n\nNarodil se do šlechtické rodiny stoličního účtovního revizora/kontrolora (\"exactor comitatensi\") Mikuláše Pružinského, původem z Německé Ľupče a Aurélie, roz. Lavotta, původem z Ružomberku. Dva týdny po narození byl pokřtěn jako \"Nicolaus Joannes Nep Paulus\" - Mikuláš po otci, Pavol po kmotru, kterým byl advokát Pavol Pružinský.\n\nV parlamentních volbách v roce 1929 získal mandát v Národním shromáždění. Obhájil ho v parlamentních volbách v roce 1935, nyní již za Autonomistický blok, jehož vznik iniciovala Hlinkova slovenská ľudová strana. Poslanecké křeslo si oficiálně podržel do zrušení parlamentu 1939.\n\nProfesí byl statkář. Podle údajů z roku 1935 bydlel v obci Mitošiny.\n\nV prosinci 1938 byl zvolen ve volbách do Sněmu Slovenskej krajiny. Tehdy se začal také angažovat i na vládní úrovni, nejprve v autonomní slovenské vládě. V třetí vládě Jozefa Tisa byl od ledna 1939 ministrem průmyslu. V únoru 1939 jednal společně s ministerským kolegou z autonomní vlády Ferdinandem Ďurčanským v Berlíně s předním nacistickým politikem Hermannem Göringem.\n\nPak po vzniku nezávislého Slovenska byl v čtvrté vládě Jozefa Tisa ministrem financí Slovenska a tento post si udržel i ve vládě Vojtecha Tuky a vládě Štefana Tisa.\n\n18. června 1945 se československý velvyslanec v USA Vladimír Hurban oficiálně obrátil na vládu Spojených států amerických s žádostí o vydání některých válečných zločinců z řad exponentů slovenského státu. Mezi nimi byl i Pružinský.\n\n"}
{"id": "731290", "url": "https://cs.wikipedia.org/wiki?curid=731290", "title": "Châtel-Gérard", "text": "Châtel-Gérard\n\nChâtel-Gérard je francouzská obec v departementu Yonne, v regionu Burgundsko-Franche-Comté. V roce 2008 zde žilo 255 obyvatel..\n\n"}
{"id": "731291", "url": "https://cs.wikipedia.org/wiki?curid=731291", "title": "Miloslav Rechcígl starší", "text": "Miloslav Rechcígl starší\n\nMiloslav Rechcígl (13. května 1904 Chocnějovice – 27. května 1973 Washington, D.C.) byl československý politik a meziválečný poslanec Národního shromáždění za Republikánskou stranu zemědělského a malorolnického lidu (agrárníky).\n\nAbsolvoval obchodní akademii v Praze a převzal rodinný statek v Chocnějovicích. Byl aktivní v profesních organizacích sdružujících mlynáře. Profesí byl dle údajů z roku 1935 rolníkem a mlynářem v Chocnějovicích.\n\nV parlamentních volbách v roce 1935 získal poslanecké křeslo v Národním shromáždění. Poslanecký post si oficiálně podržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově ustavené Strany národní jednoty.\n\nBěhem druhé světové války se zapojil do odbojové činnosti. V roce 1948 emigroval na Západ (nejprve západní Německo, pak Paříž). Stal se členem výkonného výboru Rady svobodného Československa. Usadil se v USA. Později se zapojil do činnosti rozhlasové stanice Svobodná Evropa, kde se specializoval na zemědělskou tematiku. Jeho syn Miloslav Rechcigl je vědcem.\n\n"}
{"id": "731305", "url": "https://cs.wikipedia.org/wiki?curid=731305", "title": "Antonín Remeš", "text": "Antonín Remeš\n\nAntonín Remeš (18. prosince 1876 Radvanice, \"(některé dokumenty uvádějí Sázava nebo Plzeň)\" – 18. září 1958 věznice Leopoldov) byl československý politik, meziválečný poslanec Národního shromáždění za Československou sociálně demokratickou stranu dělnickou.\n\nVyučil se obuvníkem. Od 90. let 19. století byl aktivní v české sociální demokracie. Působil jako redaktor stranického tisku v Plzni, později byl administrátorem a vydavatelem plzeňského sociálně demokratického deníku \"Nová doba\". Byl členem obecního zastupitelstva.\n\nPoliticky aktivní byl již za Rakouska-Uherska. Ve volbách do Říšské rady roku 1907 se stal poslancem Říšské rady (celostátní parlament), kam byl zvolen za okrsek Čechy 070. Usedl do poslanecké frakce Klub českých sociálních demokratů. Ve vídeňském parlamentu setrval do konce funkčního období sněmovny, tedy do roku 1911.\n\nV parlamentních volbách v roce 1920 získal poslanecké křeslo v československém Národním shromáždění. Mandát obhájil v parlamentních volbách v roce 1925, parlamentních volbách v roce 1929 i parlamentních volbách v roce 1935. Poslanecký post si oficiálně podržel do zániku parlamentu (a Československa) v březnu 1939, přičemž krátce předtím, koncem roku 1938, přestoupil do klubu nově zřízené Národní strany práce.\n\nPodle údajů z roku 1935 byl administrátorem a finančním referentem města Plzeň.\n\nVe 30. letech 20. století patřil do vedení sociální demokracie. V roce 1937 zasedal v představenstvu strany coby člen kontrolní komise. Předsedou kontrolní komise sociálně demokratické strany byl v celém období 1920–1938. Publikoval práce z oboru národohospodářství, finančních a daňových otázek.\n\nByl vůdčí osobností sociální demokracie na Plzeňsku. Za druhé světové války byl vězněn nacisty v koncentračním táboře Dachau a v Buchenwaldu. Po roce 1945 se znovu zapojil do činnosti sociální demokracie. V listopadu 1947 se na brněnském sjezdu Československé sociální demokracie profiloval jako jeden z mluvčích křídla nesouhlasícího s prokomunistickými postoji Zdeňka Fierlingera. Po únorovém převratu roku 1948 žil v ústraní. V létě roku 1953 byl po plzeňském povstání proti měnové reformě vysídlen z Plzně. V srpnu 1954 byl zatčen a v roce 1955 byl v politickém procesu odsouzen k 15 letům vězení. Zemřel ve věznici Leopoldov. Rehabilitován byl posmrtně roku 1969.\n\nV roce 1996 mu byl \"in memoriam\" udělen Řád Tomáše Garrigua Masaryka.\n\n"}
{"id": "731307", "url": "https://cs.wikipedia.org/wiki?curid=731307", "title": "Dominik Kaindl", "text": "Dominik Kaindl\n\nDominik Kaindl (8. listopadu 1891 Kamenná – 22. února 1973 Klášter Heiligenkreuz) byl katolický kněz, cisterciák, generální vikář, profesor Starého zákona, církevní historik.\n\nNarodil se v německy hovořící rodině jako Franz Keindl. Řádové jméno Dominik přijal 4. srpna 1911 ve Vyšebrodském klášteře. Studoval filozofii a teologii a 30. května 1915 jej biskup Josef Antonín Hůlka vysvětil na kněze. Ve studiích pokračoval v Praze, na pražské universitě promoval s prospěchem \"Sub auspiciis Imperatoris\" (nejvyšší ocenění). Dále studoval v Papežském biblickém institutu v Římě. Od roku 1927 vyučoval v Českých Budějovicích filozofii a po dalších studiích v Římě vyučoval mezi lety 1932 a 1939 v Budějovicích obor Starý zákon. \n\nPoté, co vyšebrodského opata Tecelina Jaksche roku 1939 zatklo gestapo, byl Dominik Kaindl vyšebrodskými cisterciáky zvolen opatem koadjutorem. Zastupoval pak opata až do roku 1945. Po roce 1945 německá část vyšebrodské komunity odešla do Rakouska, kde se usadila v klášteře Rein ve Štýrsku. Vedení komunity bylo nabídnuto Dominiku Kaindlovi, který nabídku odmítl. Zemřel v klášteře Heiligenkreuz roku 1973, a byl zde i pohřben.\n\n"}
{"id": "731308", "url": "https://cs.wikipedia.org/wiki?curid=731308", "title": "British Aerospace", "text": "British Aerospace\n\nBritish Aerospace (BAe) byl britský výrobce letounů, munice a obranných systémů. Své ředitelství měla ve Warwick House ve Farnborough Aerospace Centre ve městě Farnborough, Hampshire. V roce 1999 zakoupila společnost Marconi Electronic Systems, což byla dceřiná společnost General Electric Company vyrábějící obranné elektronické systémy a námořní plavidla. Tak vznikla společnost BAE Systems.\n\nSpolečnost byla založena ve Spojeném království jako veřejná společnost 29. dubna 1977 z rozhodnutí britské vlády o znárodnění většiny leteckého průmyslu a loděnic (\"Aircraft and Shipbuilding Industries Act\"). Tímto aktem došlo ke spojení společností British Aircraft Corporation, Hawker Siddeley Aviation, Hawker Siddeley Dynamics a Scottish Aviation. V roce 1979 se BAe oficiálně připojila ke konsorciu Airbus.\n\nV souladu s ustanoveními plánu \"British Aerospace Act 1980\" se veřejná společnost změnila na akciovou společnost (plc) 1. ledna 1981 s novým názvem \"British Aerospace Public Limited Company\". 4. února 1981 vláda prodala 51.57% svého podílu. Britská vláda prodala svůj zbývající podíl v roce 1985, ponechala si jen „Zlatou akcii“ v hodnotě 1 libry, která jí dávala právo vetovat ovládnutí správní rady nebo společnosti z ciziny.\n\n26. září 1985 podepsaly vlády Spojeného království a Saúdské Arábie kontrakt, ve kterém společnost BAe hrála úlohu hlavního dodavatele. Kontrakt, který byl v 90. letech rozšířen a nikdy nebyl zcela zveřejněn, zahrnoval dodání stíhacích a úderných letounů Panavia Tornado, cvičných proudových letounů Hawk, raketových systémů Rapier, námořních plavidel a práce na infrastruktuře. Hodnota obchodu je až 20 miliard liber a tvoří i nadále podstatnou část zisku nástupnické společnosti BAE Systems. V roce 1986 BAe spolu se společnostmi Alenia Aeronautica, CASA a DASA založily společnost Eurofighter GmbH, která měla vyvinout letoun Eurofighter Typhoon. 22. dubna 1987 BAe koupila britskou zbrojovku Royal Ordnance za 190 miliónů liber. Společnost Heckler & Koch GmbH se stala součástí této divize poté, co byla získána společností BAe v roce 1991. V roce 1988 BAe koupila skupinu Rover Group, která byla privatizována britskou vládou.\n\nV roce 1991 BAe získala 30% podíl ve společnosti Hutchison Telecommunications a vytvořila společný podnik na výrobu námořních systémů – BAeSEMA – s francouzskou společností Sema Group. BAe získala 50% podíl společnosti Sema v roce 1998. V roce 1991 však společnost BAe začala zakoušet velké obtíže. Cena jedné akcie BAe poprvé klesla pod 100 pencí. 9. září 1991 vydala společnost varovné prohlášení o ziscích a následující týden pokazila vydání nových akcií s předkupním právem za 432 miliónů liber. Dne 25. září 1991 ředitelé BAe vedení obchodním ředitelem Richardem Evansem zbavili funkce ředitele profesora Sira Rolanda Smithe tahem, který popsal \"The Independent\" jako „jeden z nejpozoruhodnějších a nejbrutálnějších převratů v zasedací místnosti, ke kterému došlo po mnoha letech.“ Evans popsal tyto problémy následovně:\n„\"Vlastnictví společnosti [Arlington Securities] byl mizerný obchod. Tržby skupiny Rover klesly o pětinu a dostaly se do ztráty. Vládní výdaje na obranu byly výrazně zredukovány. Ztráty naší komerční letecké divize se dramaticky zvýšily s recesí v leteckém průmyslu.\"“\n\nV roce 1992 BAe vytvořila společnost Avro RJ Regional Jets, aby vyráběla letouny Avro RJ, které byly vyvinuty z letounu BAe 146. V polovině roku 1992 BAe odepsala 1 miliardu liber majetku, především v souvislosti s propouštěním a restrukturalizací její regionální letecké divize. Toto byl historicky největší odpis majetku v britské historii. Je zajímavé, že společnost General Electric Company (GEC), která později prodala své obranné obchody společnosti BAe, byla v té době blízko k získání samotné BAe. BAe propustila 47% svých zaměstnanců (60 000 z 127 000), 40 000 z nich bylo z regionální letecké divize.\n\nEvans také rozhodl prodat všechny „vedlejší“ firmy. Tyto vedlejší aktivity zahrnovaly Rover Group, Arlington Securities, BAe Corporate Jets, BAe Communications a Ballast Nedam. Ačkoliv tato opatření byla tvrdá, vysvětlení tohoto postupu bylo následující: „Jednoduše jsme si nemohli dovolit podnikat ve dvou hlavních oborech – v automobilech a v letectví. V jedné době Rover spotřebovával kolem 2 miliard liber naší finanční kapacity.“ BAe Corporate Jets Ltd a Arkansas Aerospace Inc byly prodány společnosti Raytheon v roce 1993. V roce 1994 byla společnost Rover Group prodána BMW a společnost British Aerospace Space Systems byla prodána společnosti Matra Marconi Space. V roce 1998 byl podíl společnosti BAe ve společnosti Orange zredukován na 5%. Podíl ve společnosti Orange byl pozůstatkem z 30% podílu ve společnosti Hutchison Telecommunications (UK) Ltd, když společnost Hutchison vyměnila s BAe své vlastní akcie za akcie mobilního operátora (Microtel Communications Ltd).\n\nBAeSEMA, Siemens Plessey a GEC-Marconi založily společnost UKAMS Ltd v roce 1994 jako součást konsorcia PAAMS (Principal Anti-Air Missile System). Dceřiná společnost BAe Dynamics se stala vlastníkem UKAMS v roce 1998. V roce 1995 podepsaly společnosti Saab Military Aircraft a BAe dohodu o společném vývoji a prodeji letounů JAS 39 Gripen. V roce 1996 BAe a Matra Defense souhlasily, že převedou své obchody v oblasti raket do společného podniku Matra BAe Dynamics. V roce 1997 se BAe připojila k společnosti Lockheed Martin za účelem vývoje letounu X-35 Joint Strike Fighter. Společnost získala britskou část společnosti Siemens Plessey Systems (SPS) v roce 1998 od společnosti Siemens AG. Společnost DASA koupila německou část společnosti SPS.\n\nKonsolidace obranného průmyslu se stala významnou otázkou v roce 1998. Objevovalo se mnoho zpráv o spojování různých evropských zbrojních podniků – především mezi sebou navzájem, ale i s americkými zbrojařskými společnostmi. Předpokládalo se spojení BAe s německou společností DASA v celoevropský letecký gigant. Dohoda o fúzi byla sjednána mezi Richardem Evansem a ředitelem DASA, kterým byl Jürgen E. Schrempp. Avšak když vyšlo najevo, že společnost General Electric Company (GEC) prodává svůj podnik s obrannými elektronickými systémy Marconi Electronic Systems, Evans dal před spojením s DASA přednost nákupu společnosti Marconi. Evans v roce 2004 uvedl, že se obával, že společnost Marconi koupí americká zbrojařská firma a tím by se stala velkým konkurentem společností BAe a DASA. Schremppa ale Evansovo jednání rozzlobilo a místo spojení s BAe spojil společnost DASA s firmou Aerospatiale, a tak vznikla společnost EADS (European Aeronautic Defence and Space Company). Tato skupina se na základě dohody spojila se španělskou společností CASA v prosinci 1999.\n\nSloučením s GEC měla vniknout britská firma, která měla být srovnatelná s původně zamýšlenou britsko-německou společností. Tato firma by měla mít větší šanci proniknout na americké zbrojní trhy. Společnost, původně nazývaná „New British Aerospace“, byla oficiálně založena 30. listopadu 1999 a je známá pod názvem BAE Systems.\n\nExistuje mnoho tvrzení, že uzavření kontraktu „Al-Yamamah“ neboli dodání zbraní do Saúdské Arábie, bylo provázeno uplácením členů saúdské královské rodiny a dalších vládních úředníků. Někteří tvrdili, že do celého skandálu je zapojen i syn bývalé britské premiérky Mark Thatcher, avšak on sám kategoricky odmítal obdržení peněz nebo využití kontaktů své matky pro své obchody. Britský Národní kontrolní úřad zkoumal uzavřené smlouvy a jeho závěry nebyly nikdy zveřejněny.\n\nBAe bývala největším vývozcem ze Spojeného království, britská komise pro hospodářskou soutěž ve své zprávě uvádí, že během deseti let uzavřela obchody za 45 miliard liber, z čehož kolem 80% tvořily zbraně a obranné systémy.\n\n\n\n\n\n\n"}
{"id": "731309", "url": "https://cs.wikipedia.org/wiki?curid=731309", "title": "Karel Komzák mladší", "text": "Karel Komzák mladší\n\nKarel Komzák mladší (8. listopadu 1850, Praha – 23. dubna 1905, Baden) byl český hudební skladatel a dirigent, syn Karla Komzáka staršího.\n\nOd dětství projevoval velké hudební nadání. Základy hudebního vzdělání získal u svého otce, populárního hudebního skladatele Karla Komzáka staršího. V roce 1861 vstoupil na Pražskou konzervatoř. Absolvoval s vyznamenáním v roce 1867, obor dirigent a hra na housle a violu. Téhož roku mu vyšla tiskem jeho první skladba, polka \"Líbánky (Flitterwochen)\". Poté nastoupil Karel k otcovu \"regimentu č. 11\" jako všestranný muzikant: hrál na housle, basovou křídlovku a bicí nástroje. Když otec následoval posádku do Lince, stal se Karel dirigentem orchestru \"Městského divadla v Linci\".\n\nO tři roky později pak převzal vlastní kapelu u \"7. pěšího korutanského pluku Maroičič\" v Innsbrucku a stal se nejmladším kapelníkem v celé rakousko-uherské armádě. Byl velmi populární, jednak díky programům pro veřejnost, které zahrnovaly vše od hudby klasické až po hudbu současnou, a jednak jako vynikající houslový a klavírní virtuóz. Kromě toho byl sbormistrem mužského pěveckého sboru \"Liedertafel\". V roce 1877 se zde i oženil s dcerou jeho nadřízeného, barona Reichardt von Hardtland, Eugenií, výbornou klavíristkou. O rok později se jim narodil syn, který rovněž obdržel jméno Karel.\n\nV roce 1880 odešel jako kapelník k nově vzniklému \"84. pěšímu pluku\" do Vídně. Řada úspěchů pokračovala i ve Vídni. Jeho vojenská kapela si získala pověst nejlepší vídeňské vojenské hudby. Koncertovala i u císařského dvora. Komzákovy valčíky ovládaly po mnoho let spolu se skladbami Johanna Strausse a Karla Michaela Ziehrera vídeňské taneční zábavy.\nV roce 1886 byl jmenován rakouským zástupcem na Mezinárodní konferenci ve Vídni, která stanovila normativní závazné ladění. Stal se čestným členem \"Athénské filharmonické společnosti\". V roce 1886 byl říšským válečným ministerstvem pověřen úpravou a novou instrumentací rakouské státní hymny. Haydnova skladba \"Zachovej nám, Hospodine\" prošla v průběhu let mnoha změnami a Komzák dostal za úkol znovu zavést původní podobu. To byla svým způsobem převratná událost, aby český skladatel byl pověřen úpravou rakouské státní hymny. 20. dubna 1890 byla nově upravená hymna předvedena v premiéře Komzákovým orchestrem, byla schválena, vydána tiskem a oficiálně zavedena.\n\nV roce 1891 dokončil práci na svém životním díle, lidové opeře \"Edlweiss\" (\"Protěž\"). O rok později byl jeho pluk převelen do Mostaru, ale skladatel jej ze zdravotních důvodů nenásledoval. Získal tříletou dovolenou a odjel se léčit do blízkých lázní Baden u Vídně. Tam zkomponoval úspěšnou operetu \"David a Goliáš\" a převzal lázeňský orchestr. Pod jeho vedením získal orchestr záhy vynikající pověst a skladateli se dostalo mimořádného uznání. Rozhodl se proto zůstat v Badenu natrvalo. Vystoupil z vojenské služby a plně se věnoval bádenskému orchestru.\n\nSláva Komzákova orchestru se rozšířila i za hranice monarchie. Po skončení lázeňské sezóny Komzák obvykle hostoval ve Varšavě, kde řídil symfonický orchestr s klasickým programem vážné hudby. Se svým orchestrem koncertoval v Benátkách a v roce 1904 podnikl cestu do Spojených států na světovou výstavu konanou tehdy v St. Louis. Koncerty měly mimořádný úspěch. Posledního koncertu se zúčastnilo na 10 000 posluchačů.\n\nNa Neděli velikonoční 23. dubna 1905 se měli zpěváci z Badenu a Vídně sejít v obci Dreistetten u populárního selského komika a majitele hostince \"Nový svět\". Skladatel naskakoval na poslední chvíli do vlaku, ale rozevřený deštník jej strhl zpět a spadl pod vlak. Posmrtná pitva však ukázala že příčinou smrti byl srdeční záchvat, který jej postihl v okamžiku pádu. Pod kola vlaku padl již mrtev.\nByl pohřben s velkými poctami na badenském hřbitově. Pohřbu se zúčastnilo mnoho jeho obdivovatelů z Badenu i z Vídně. Ještě téhož roku byly jeho ostatky převezeny na vídeňský ústřední hřbitov a uloženy v čestném hrobě. Nad hrobem byl postaven bronzový pomník v životní velikosti.\n\nPřestože prožil téměř celý život v Rakousku, byl silně vázán na svou rodnou vlast. Často byl kritizován za uvádění českých národních písní, vlasteneckých písní a směsí z českých oper. Uvádí se, že na zahradu u své vily v Badenu si dokonce nechal převézt několik beden hlíny z domu svého otce v Netěchovicích, aby tak mohl chodit po své rodné zemi.\n\nV rodinné tradici chtěl pokračovat jeho syn Karel. Zkomponoval několik skladeb, z nichž některé vyšly tiskem, ale úspěchů kterých dosáhl jeho děd a otec se nedočkal. Po otcově smrti dokonce dokončil několik jeho rozpracovaných skladeb a vydával je za své práce. Neúspěch neunesl a 5. září roku 1924 spáchal ve Vídni sebevraždu.\n\nCelkem zkomponoval okolo 300 skladeb. Mezi nimi:\n\n\n"}
{"id": "731311", "url": "https://cs.wikipedia.org/wiki?curid=731311", "title": "HP Open 2011", "text": "HP Open 2011\n\nTenisový turnaj WTA HP Open 2011 se konal ve dnech 10. – 16. října v japonské Ósace, venku na kurtech s tvrdým povrchem jako součást kategorie WTA International Tournaments. Odměny činily 220 000 USD.\n\n\nHráčky, které obdržely divokou kartu::\n\nHráčky, které do hlavní soutěže postoupily z kvalifikace:\n\n\n"}
{"id": "731312", "url": "https://cs.wikipedia.org/wiki?curid=731312", "title": "Jenny Hladíková", "text": "Jenny Hladíková\n\nJenny Hladíková, rozená Hršelová (* 9. června 1930 v Kolíně) je česká výtvarnice, grafička a autorka tapiserií.\n\nV letech 1941 - 1948 navštěvovala reálné gymnasium v Kolíně (prof. kreslení B. Kutil). Po přestěhování do Prahy maturovala r. 1949 na reálném gymnasiu Jana Masaryka v Praze.\nV letech 1949 - 1954 studovala na Vysoké škole uměleckoprůmyslové v Praze v ateliéru monumentální malby a textilu prof. Aloise Fišárka.\nV roce 1955 se provdala za svého spolužáka, výtvarníka Jana Hladíka.\nKoncem padesátých let získali Hladíkovi hlubotiskový lis a Jenny Hladíková začala tvořit vlastní grafické listy, které pak Jan Hladík tiskl. Manželé vybudovali společný ateliér, kde Jan Hladík postavil originálně konstruované vertikální stavy pro tkaní tapiserií a Jenny byla zprvu odborným poradcem a později spolupracovníkem na rozměrném díle Modrá zahrada (190 x 430 cm, UPM).\nSvou první tapiserii vystavila Jenny Hladíková roku 1966 na přehlídce Československé tapiserie v Jízdárně Pražského hradu při příležitosti zasedání mezinárodního kongresu kritiků AICA a jeden z jejích dalších gobelínů byl vybrán následujícího roku na 3. Mezinárodní bienále tapiserie v Lausanne.\nRoku 1977 obdržela Prix de Mecénes za gobelin \"Gesto zeleně\" na mezinárodní výstavě La Vigne, le Vin, le Sacré ve Vevey.\nRoku 1979 se stala zakládající členkou Asociace Pierre Pauli v Lausanne. Je členkou výtvarného odboru Umělecké besedy od roku 1993.\nJenny Hladíková žije a pracuje v Praze.\n\nNa počátku 60. let se Jenny Hladíková věnovala vícebarevnému linorytu (Park, 1963) a vytvořila sérii barevných monotypů. Tiskové matrice komponovala z vystřižených a barvených kousků voskovaného papíru papíru a tkanin sestavených jako abstraktní kompozice na podkladu pokrytém základní barvou. Výtvarného účinku dosahuje kombinací a vrstvením nepravidelných tvarů a tlumenými barevnými tóny s občasným výrazným barevným akcentem. Jednotlivé listy nejsou pojmenovány a interpretace díla je ponechána divákovi (Bez názvu, 1963-65). Monotypy byly předlohou pro první tapiserie (Čtyři příběhy, 1967). Kromě toho vznikaly grafické studie struktur formou suché jehly nebo leptu.\n\nVe druhé polovině 60. let vznikla série černobílých abstraktních strukturálních grafik z útržků tkaniny, papíru a odstřižků bavlněného kordonetu. Uspořádání jednotlivých složek někdy vytváří lineární kresbu (Šňůrky, 1966), většinou však nesleduje žádný předem určený řád a pracuje i s prvkem náhody. Směřování linií v měkkých křivkách a jejich lokální zhuštění navozuje dojem pohybu (Růst, 1967, Proudění, 1968), jindy autorka využívá hrubé struktury tkaniny jako nepravidelného rastru, znázorňujícího živou tkáň (Setkání tkání, 1967, Dvě tkáně, 1972). V názvech dalších abstraktních kompozic odkazuje na přírodní jevy (Tmavá průrva, 1966, Horizontální vrstva, 1980) a živé organismy (Vegetace, 1968, Vegetativní gesto, 1975), jen výjimečně pojmenuje konkrétní symbol (Kříž, 1966, Velké T, 1968, Andělíci, 1970). Jednotlivé takto vytvořené maloformátové tisky se staly předlohou pro tapiserie (Tkáň, strukturální grafika, 1967, tapiserie, 1968).\nJenny Hladíková se nevyhýbala ani technikám netkané tapisérie Art protis nebo \nKromě grafiky se autorka po roce 2 000 věnuje také akvarelu a kombinaci akvarelu s kresbou. Námětem těchto prací jsou přírodní struktury a abstraktní krajiny.\n\nJenny Hladíková je autorkou desítek rozměrných tapiserií dle vlastních námětů, zprvu abstraktních, později tapiserií inspirovaných výseky krajin a přírodními procesy, proměnami světel a barev. Patří k předním protagonistům autorsky tkaných tapiserií, které se poprvé objevily na výstavách vedle tradičních dílenských gobelínů v šedesátých letech 20. století a znamenaly převrat v pojetí tohoto oboru textilního výtvarnictví.\n\nPrvní gobelínové studie utkala již během studií, ale pak se soustavně věnovala grafice a znovu se k nim vrátila až roku 1965, kdy Janu Hladíkovi pomáhala při tvorbě monumentální tapiserie Modrá zahrada (1965).\nV letech 1966-68 pak utkala pět vlastních autorských tapiserií, z nichž čtvrtá byla vybrána na prestižní mezinárodní přehlídku v Lausanne roku 1967.\nV 60. letech převáděla Jenny Hladíková do tapiserií některé své monotypy a strukturální grafiky. V několika využívá kompozic skládaných plošných tvarů s nepravidelným obrysem a vetkáváním různobarevné příze navozuje plastičnost, narušuje lineární obrys (Čtyři příběhy (1967) nebo akcentuje určitý prvek (Tkáň, 1968).. Některé tapisérie podle návrhu manželů Hladíkových tkaly dílny podniku Umělecká řemesla Praha, v rom případě je vpravo dole vetkaná signatura JJ Hladík a vlevo dole emblém UŘ v lipovém listu.\nPo roce 1968 vytváří novou techniku tkaní s vlněnou přízí o různé síle a ponechává v útku volná vlákna která pak přetahuje na lícové straně přes utkaný základ. To jí umožňuje vytvářet mnohem dynamičtější reliéfní kompozici a vyhovuje jejímu záměru zachytit pohyb (Proudění, 1970). Autorka se již nedrží grafické předlohy a volně znázorňuje drama přírodních dějů v monumentálních kompozicích (Gesto zeleně, 270x160 cm, 1976, Paměť vřesu, 109 x 200 cm, 1977).\nV této době již v technice tkaní dosáhla suverenity, která jí dovolila zachytit optické jevy jako je odraz skalních útvarů na hladině vody (Lom, 172 x 290 cm, 1977). Sérii tapisérií volně inspirovaných pohybem, živly a přírodními úkazy ukončuje Barokní princip (300 x 180 cm, 1980, UPM).\nOd konce 70. let se Jenny Hladíková vrací ke klasickému způsobu tkaní a ve větší míře využívá jako předlohu konkrétní krajiny (Strom, 1978). Soustřeďuje se na zachycení nálady, hry světel a stínů, prostorovou hloubku. Častým námětem je hladina a vlnění vody (Opatovický rybník, 1981, Listopadání, 1992). Zdánlivě jednoduchá předloha, jako je schodiště, v jejím zpracování nabízí rafinovaný posun perspektivy v pravoúhlém rámu osnovy spolu s dokonalou impresionistickou iluzi živých světelných skvrn a stínů (Schody (1984). Jestliže je námětem hra světel a imprese, přechází volně k abstrakci (Noc-stopy světla, 1987), jindy dramatickým zobrazením perspektivy (Cestou z Křivoklátu, 1996) a prostorové hloubky postihuje velebnost přírodních scenérií (Jarní hory (1998).\n\nPro své realizace v architektuře spolupracovala s architekty, například s projektantem divadla v Mostě Ivo Klimešem.\n\n\n\n\n\n\n\n"}
{"id": "731316", "url": "https://cs.wikipedia.org/wiki?curid=731316", "title": "Východ Saturnu", "text": "Východ Saturnu\n\nVýchod Saturnu (anglicky „Saturn Rising“) je sci-fi povídka britského spisovatele Arthura C. Clarka z roku 1961.\n\nV angličtině vyšla mj. ve sbírkách \"The Collected Stories of Arthur C. Clarke\" (2001) a \"Tales from Planet Earth\" (1990).\n\nPovídka se zaměřuje na možnost stavby turistického letoviska na Titanu, měsíci Saturnu, odkud by se návštěvníci mohli kochat nádherným pohledem na planetární prstence. Skutečnost by zřejmě byla jiná - .\n\nJe možné, že vydání povídky pro sbírku \"Tales from Planet Earth\" (1990) má mírně upravený konec. V prologu autor zmiňuje svůj omyl ohledně východu Saturnu z povrchu Titanu díky vázané rotaci měsíce vzhledem k planetě (). Proto by planeta nikdy nezapadala na obloze svého měsíce Titanu. Autor doslova uvádí:\n\nZ těchto slov je možné odvodit domněnku, že původní povídka končí výstavbou turistického centra na povrchu Titanu, kdežto závěr nové verze je situován na jeho oběžnou dráhu.\nTouto povídkou si Arthur Charles Clarke zavzpomínal na dobu, kdy poprvé spatřil prstence Saturnu. Během prvních měsíců druhé světové války byl spolu s kolegy z Královského oddělení financí a auditu evakuován do Colwyn Bay v severním Walesu a koupil si od jistého námořního kadeta staromódní otlučený teleskop. Clarke odstranil vnitřní kovovou trubku, která se zasouvala do druhé a nahradil ji jedinou čočkou s krátkým ohniskem, čímž dosáhl výrazného znásobení zvětšení. Tímto podomácky vylepšeným přístrojem poprvé sledoval Saturn a jeho prstence a stejně jako mnoho pozorovatelů před ním byl unesen nádhernou podívanou.\n\nPovídka během následujících let pod vlivem nových vědeckých objevů zastarala. Především je dnes zřejmé, že atmosféra Titanu není z velké části z metanu, ale z dusíku (to také odrovnalo hlavní ideu Clarkova románu \"Impérium\", jehož děj je situován právě na měsíc Titan). Dalším omylem je, že pokud by bylo možné pozorovat Saturn z povrchu Titanu (což by mlhavá atmosféra zřejmě znemožňovala), nikdy by nebyl vidět východ planety. Titan má totiž vázanou rotaci k Saturnu podobně jako Měsíc k Zemi, tudíž se natáčí k planetě stále stejnou stranou. Z toho plyne, že Saturn by byl na Titanově obloze vždy, nikdy by nezapadl, stejně jako Země na obloze měsíční.\n\nNejmenovaný vypravěč vzpomíná na setkání s Morrisem Perlmanem v době, kdy mu bylo (vypravěči) dvacet osm let. Pan Perlman byl na jeho přednášce a setkal se s ním u snídaně v hotelu. Konverzaci zahájí vzpomínkou na mládí, kdy si podomácku sestaví teleskop a s jeho pomocí poprvé spatří Saturnovy prstence.\n\nVypravěč příběhu, známý kosmonaut-vědec, jenž přivezl z výpravy nové fotografie Saturnu je zaujat životním příběhem pana Pearlmana. Ten mu sdělí, že se mu díky fotografiím připomněla hezká vzpomínka. Předá vědci svou vizitku a rozloučí se. Vypravěč se dozví, že pan Perlman je velmi zámožný podnikatel a vlastní celou řadu luxusních hotelů.\n\nDalší setkání s Morrisem Perlmanem se uskuteční po pěti letech, během nichž se vypravěč zúčastnil další výpravy, tentokrát na Titan a k Saturnovým prstencům.\n\nU večeře probírají misi, účastník kosmické výpravy popisuje vlastní zážitky a po skončení menší přednášky se Perlman otáže, která oběžnice by podle něj byla nejvhodnější pro turistické středisko. Vypravěč je otázkou překvapen, tvrdí, že do prostoru kolem Saturnu budou dlouho létat pouze vědci a piloti kosmických lodí, ale podnikatel se nechce vzdát své představy a podpoří ji řadou argumentů. Vypravěč se tedy vážně zamyslí nad tématem a navrhne Titan.\n\nPo patnácti letech se oba muži opět sejdou. Okolnosti se změnily. Světlo světa spatřil nový kosmický pohon a Perlman má pro kosmonauta práci. Chce jej jako velitele vesmírného hotelu na oběžné dráze Titanu. Vypravěč nabídku přijímá.\n\nV povídce je zmíněno několik pojmů:\n\nNebeská tělesa:\n\nOsobnosti:\n\nObservatoř / univerzita:\n\nGeografické útvary / přírodní zajímavosti:\n\nČesky vyšla povídka v následujících sbírkách nebo antologiích:\n\n"}
{"id": "731323", "url": "https://cs.wikipedia.org/wiki?curid=731323", "title": "Džetsun Pema", "text": "Džetsun Pema\n\nDžetsun Pema (* 4. června 1990, Thimbú) je bhútánská královna.\n\nNarodila se jako druhé z pěti dětí v rodině pilota bhútánských aerolinek. Vystudovala na Regent's College v Londýně mezinárodní vztahy a psychologii. Hrávala závodně basketbal, jako své záliby uvádí také malířství a hudbu. Hovoří dzongkä, anglicky a hindsky. Jejím manželem je král Džigme Khesar Namgjel Wangčhug, kterého si vzala 13. října 2011 ve městě Punákha.\n\n11. listopadu 2015 bylo oznámeno, že královský pár očekává narození prvního potomka, syna. Královský pár oznámil 5. února 2016 narození syna přes jejich facebookovou stránku. Dědic trůnu se narodil za přítomnosti krále v paláci Lingkana v hlavním městě Thimbú. 16. dubna 2016 bylo oznámeno, že princ se jmenuje Džigme Namgjel Wangčhug.\n"}
{"id": "731325", "url": "https://cs.wikipedia.org/wiki?curid=731325", "title": "Horní Světlé Hory", "text": "Horní Světlé Hory\n\nHorní Světlé Hory (německy \"Oberlichtbuchet\") jsou katastrální území a zaniklá osada v okrese Prachatice, 4 km západně od obce Strážný u hranic s Německem. Nacházejí se v nadmořské výšce 950 m, nad údolím potoka Valná (Wolfaubach), na jižních svazích hory tříkilometrového Skalnatého hřbetu (1072 m). \nNejstarší zmínka o osadě pochází z roku 1760. Prvními osadníky byli dřevorubci, pro které nechal kníže Schwarzenberg postavit sroubené domky. Název obce byl odvozen od zdejších listnatých, převážně bukových lesů. V roce 1910 zde stálo 70 domů, v nichž žilo 467 obyvatel (465 německé národnosti). Stávala zde škola a tři zděné kapličky. \n\nPo vzniku hraničního pásma byly Horní Světlé Hory, stejně jako sousední Stodůlky a Dolní Světlé Hory, srovnány se zemí. Osadu v současnosti připomínají pouze bývalé pastviny, kamenné zídky a torza budov.\n\n\n"}
{"id": "731326", "url": "https://cs.wikipedia.org/wiki?curid=731326", "title": "Spaced", "text": "Spaced\n\nSpaced je britský televizní sitcom, ke kterému napsal scénář Simon Pegg a Jessica Stevensonová a byl režírován Edgarem Wrightem. Je proslulý díky svým \"rychlopalným\" střihům, častým pop kulturním odkazům a vtipům, eklektické hudbě a občasnému surrealistickému a nezařaditelnému humoru. Obě dvě řady (každá po sedmi epizodách) byly vysílány v letech 1999 a 2001 na stanici Channel 4 a převysílán na začátku roku 2011 na stanicích More4 a Dave. Obě řady seriálu lze také vidět ve Velké Británii na stanici 4oD a ve Spojených státech amerických na stanici Hulu.\n\nTim Bisley (Simon Pegg) a Daisy Ann Steinerová (Jessica Stevenson) jsou dva lidé z Londýna, kterým je přes dvacet a potkají se náhodou v kavárně při shánění bytu. Navzdory tomu, že se téměř neznají, spolčí se, aby se vydávali za mladý zodpovědný pár, protože je to nezbytné pro získání relativně levného bytu v osobité budově na 23 Meteor Street, Tufnell Park, který vlastní a zároveň obývá domácí Marsha Kleinová (Julia Deakinová). V budově je také Brian Topp (Mark Heap), excentrický konceptuální umělec, který žije a pracuje na svých rozmanitých dílech v přízemním bytě.[ep 1] Častým návštěvníkem je Timův nejlepší kamarád Mike Watt (Nick Frost), který skončí jako podnájemník po dceři Marshi, Amber Weary [se 2 ep 2] a nejlepší kamarádka Daisy, Twist Morganová (Katy Carmichaelová). Seriál se do velké míry zabývá pestrými a surrealistickými dobrodružstvími Tima a Daisy, také tím, jak se probíjí svými životy, rozhodnutími co chtějí dělat se svými životy, přes srdeční záležitosti a snahu přijít na nový a velice nevýnosný způsob, jak zabít čas.\n\nTim Bisley (Simon Pegg): Tim je často vidět se svým skateboardem, čokoládovými fazolkami a nebo se svým PlayStation ovladačem, je ctižádostivý umělecký komiksový grafik (jeho příjmení je pocta skutečnému komiksovému grafikovi Simonu Bisleymu), amatérský skateboardista, a vášnivý stoupenec kultu fikce v mnoha formách, včetně video her, science fiction a obzvláště — alespoň zpočátku[ep 3] — původní Star Wars trilogie. Je to spíše nabručená a popudlivá duše, rychle se podráždí při sebemenší provokaci, nejčastěji kvůli jeho přítelkyni Sarah, která mu zlomila srdce a odkopla ho po románku s Timovým kamarádem Duanem Benziem. V současné době píše a ilustruje grafický román o chlapci, sirotku, který byl nechtěně přeměněn v obrovského zmutovaného medvěda díky steroid \"oxypheromalkahid\" vytvořeným experimenty bláznivého doktora Mandraka.[ep 1] Tim se v současné době nepokouší prodat své práce, protože se obává toho, že se lidé budou smát jeho práci a jemu samotnému, jak je ukázáno i ve flashbacku, kde se ďábelsky vyhlížející muž (o kterém se později dovíme, že je to Damien Knox, redaktor Darkstar Comics[ep 2]) směje Timově práci. Traumatický incident z jeho dětství, který mu přivodil jeho fóbii ze psů, se snažil vyřešit terapií, ale místo toho zůstal vyděšený ze psů, bambusu a navíc z blesků.[ep 4] Pracuje jako asistent manažera v obchodě s komiksy \"Fantasy Bazaar\" po boku jeho manažera/vlastníka Bilba Bagshota.[ep 1] V druhé řadě, dostane svoji vysněnou práci jako komiksový grafik v Dark Star Comics.[ep 5] Tim neustále předvádí více pracovní etiky než Daisy ačkoli nepříznivá reakce na Twiglets ho učiní násilným.[ep 6]\n\nDaisy Ann Stenier (Jessica Stevenson): Daisy je ctižádostivá spisovatelka, ačkoliv má sklon strávit většinu svého času vyhýbáním se jakémukoliv psaní — nebo kterékoli skutečné práci, na které záleží. Zatímco Tim je často nabručený a kyselý, Daisy je veselá, nadšená a radostná. Zároveň ale umí být agresivní a konfrontační. Považuje se za docela rozumnou, i když promovala jen na Kingstonské univerzitě s titulem humanitních věd, ze kterého dostala trojku.[ep 1] Má tendenci ke žvanění během konverzace, zasahování do problémů jiných lidí a jejich životů jako způsob, jak se vyhnout soustředění se na svoji práci a své vlastní problémy. Daisy věnuje hodně lásky (až v otřesně velkém měřítku) svému psu Colinu, miniaturnímu knírači, kterého zachránila od utracení.[ep 4] Tim se o něm žertovně zmiňuje, jako o jejich \"dítěti\" v druhé řadě seriálu.[ep 3]) Daisy má také vrozenou schopnost pro bojovné umění[ep 3] ačkoliv ho je nucena použít jen zřídka. Její největší přání bylo jet do Indie a vidět Tádž Mahal [ep 3]. Tento cíl si splnila mezi první a druhou řadou seriálu po tom co už skutečně publikovala některé své články[ep 9] (k jejímu výletu jí pomohly zděděné peníze od její zesnulé tety[ep 3]).\n\nMarsha Klein (Julia Deakin): Marsha není nikdy viděna bez zapálené cigarety v jedné ruce a sklenicí červeného vína v ruce druhé. Kdysi byla slibná mladá atletka, ale s atletikou skončila potom co si zranila nohu [ep 10] a místo toho se stane fanynkou. Následovalo několik manželství, které skončily hořce a pubertální dcera, Amber Weary, se s ní neustále hádá. Vášnivě touží po Brianovi, přitažlivost, která má kořeny v mlhavé, vášnivé příhodě z minulosti, když se smlouva o pronájmu stala něčím více smyslným než obvykle. [ep 11] Je zcela nadšená, že má nové, mladé přátele, což je mírně nepříjemné, protože je jediná kdo neví, že Tim a Daisy nejsou ve skutečnosti pár.[ep 12]\n\nBrian Topp (Mark Heep): Brian je podivínský umělec, který žije a pracuje v přízemním bytě. Je velmi stydlivý a bojácný, ačkoliv hlavní námět jeho děl je hněv, bolest, strach a agrese, ale podle jeho slov, je jeho dílo 'trochu více celistvější' než akvarely. Jeho umělecké sklony a sociální nepřizpůsobivost nejspíše pocházejí ze smrti jeho psa z dětství, Pom Poma, který vběhl pod nákladní auto když si hrál s Brianem[ep 4] (který ho oblékal do dobových kostýmu a fotografoval ho). Je zamilovaný do Twist a měli spolu vášnivý vztah do doby, kdy se ke konci druhé řady rozešli.[ep 13] Navzdory tomu je jeho sexualita poněkud komplikovaná a v seriálu jsou na ní často narážky, protože se chvílemi zdá nerozhodnutý. Když se ho Tim přímo zeptal, jestli je gay, odpověděl že není, ale z jeho chování se dá odhadnout, že si myslí, že by měl být.[ep 1] Na začátku první řady má silný odpor k modernímu umění, ale na konci druhé řady překoná svoje podceňování a hrdě ukazuje jeho abstraktní portrét Twist na veřejnosti.[ep 12] Postava Briana byla původně napsaná pro Juliana Barratta, který předtím pracoval s Wrightem, Peggem a Stevensonovou na jejich předchozím seriálu Asylum. Barratt však byl neschopen zahrát roli a tak místo něho byl obsazen Mark Heap.\n\nMike Watt (Nick Frost): Mike je Timův nejlepší kamarád. Nesmírně si přeje, aby se dostal do Britské armády, ale naneštěstí je nezpůsobilý kvůli poškození sítnice, které si přivodil při nehodě z dětství když skočil ze stromu potom co ho k tomu \"vyhecnul\" Tim,[ep 9] a tak se musel místo toho spokojit s členstvím v Územní armádě. Mike byl vyhozen Územní armády, protože ukradl náčelníkův tank a pokusil se napadnou Paříž.[ep 9] Při výslechu se odhalilo, že jeho plán na invazi protože se cestou zastavil v Euro Disney a byl dopadnut na Vesmírné hoře. Mikovi je povoleno znovupřijetí, [ep 9] a to dokonce na seržanta.[ep 13] Mike chrání Tima navzdory jeho vojenským zálibám. Mike je milý a starostlivý jedinec, který je těžce citově zraněn, když zůstane mimo Timovu pozornost když Tim začne chodit se Sophii.[ep 5] Postava Mika byla založena na opakujících se vtipech mezi Simonem Peggem a Nickem Frostem (kteří jsou nejlepší přátele i ve skutečnosti). Při psaní Spaced zahrnul Pegg tuto postavu a přemluvil Edgara Wrighta obsadit Frosta.\n\nSpaced byl v roce 2000 a 2002 nominován na televizní cenu Britské akademie za situační komedii. Jessica Stevensonová vyhrála cenu British Comedy v roce 1999 a 2001 za nejlepší TV komediální herečku. Simon Pegg byl nominován v roce 1999 na cenu British Comedy za Nejlepší mužský komediální objev) a seriál byl nominován ve stejný rok na cenu British Comedy za Nejlepší TV Sitcom. Druhá řada seriálu byla nominována na cenu International Emmy v roce 2001 za Populární umění.\n\n"}
{"id": "731328", "url": "https://cs.wikipedia.org/wiki?curid=731328", "title": "Pavel Jansa", "text": "Pavel Jansa\n\nPavel Jansa (* 27. května 1942 Prostějov) je český lékař a spisovatel.\n\nJeho dětství a mládí je spjato s městy Prostějovem, Brnem a s obcí Radějov u Strážnice, v nichž střídavě žil. Roku 1959 složil v Prostějově maturitní zkoušku, v roce 1964 úspěšně ukončil studia medicíny v Brně. Po studiích se uplatnil v medicínském oboru, mezi lety 1964–1971 působil v Brně ve Výzkumném ústavu pediatrickém a ve Fakultní nemocnici. V letech 1971–1994 působil v Olomouci na Lékařské fakultě Univerzity Palackého, od roku 1994 pak jako manažer výzkumných, marketingových a edičních projektů jak ve vlastní agentuře, tak v domácích i zahraničních korporacích. Neomezil se pouze na české prostředí, jeho jméno je známé i v zahraničí díky vědecké práci a přednáškám v USA, Velké Británii, Německu a Rakousku. Od roku 1990 se soustavně věnuje beletrii, ovšem psal, překládal a redigoval i popularizační příručky, učebnice, odborné texty a časopisecké články s medicínskou tematikou.\n\nV současné době žije v Olomouci. Jeho manželka MUDr. Katarína Jansová, CSc., je docentka stomatologie, starší syn Pavel je lékařem, mladší syn Petr právníkem. Má dva vnuky Patrika a Davida a jednu vnučku Sophii Patricii.\n\nVe svém odborném výzkumu studoval problematiku buněčných obranných reakcí. Výsledky této práce se staly základem jeho disertací – CSc. v Bratislavě roku 1967 a DrSc. v Praze roku 1979. Habilitační práci obhájil na Masarykově univerzitě v Brně a v roce 1975 byl jmenován docentem. Profesorské řízení proběhlo na Univerzitě Karlově v Praze a profesorem byl jmenován v roce 1983.\n\nV roce 1982 získal medaili \"Pro merito\" Univerzity Palackého v Olomouci, v roce 1984 mu byla udělena cena České lékařské společnosti za vědeckou práci roku, roku 1987 obdržel medaili Za obětavou práci ve Fakultní nemocnici v Olomouci. Od roku 1994 je členem Newyorské akademie věd.\n\nJe autorem čtyř odborných monografií. Pod jeho jménem vyšly tituly \"To the Cytology of Inflammation\" (1970) a \"Celulizace modelového zánětu\" (1977). Je spoluautorem publikací \"Tumor-infiltrating Cells and their Possible Prognostic Significance\" (1989) a \"Healing of a Carbon Dioxide Laser Wound in the Experiment\"(1990). Studenti lékařských fakult čerpají vědomosti z jeho celkem 32 učebních textů, např. \"Patologie imunity\" (1980, 1981), \"Repetitorium orální patologie\" (1989), \"Repetitorium speciální patologie\" (1987, 1997). Do rozsáhlého souboru lékařsky orientovaných spisů se řadí i devět zdravovědných a populárních textů, např. Chceš přežít? (1992, 1995), Lázně Teplice nad Bečvou (1994, 1996), Testy zdraví a nemoci (vyšly v 5 vydáních v letech 1998, 2000, 2001, 2003, 2004). Přispívá i do domácích a zahraničních odborných časopisů a sborníků. Dosud publikoval přes 350 sdělení v odborných periodicích, a to jak v českém, tak i v německém a anglickém jazyce.\n\nZ angličtiny přeložil dva tituly ze zdravovědné a popularizační oblasti, více než 30 překladů z německého a anglického jazyka redigoval a upravil k českému vydání. Redigoval i 22 vědeckých monografií a učebnic pro lékařské fakulty i pro zdravotnické školy. Jeho překladatelská činnost postihuje též oblast beletrie. Z angličtiny přeložil deset dobrodružných příběhů pro mládež.\n\nV letech 1990-2017 vydal 26 knižních titulů. Zpočátku publikoval povídky, později se jeho produkce rozšířila o románovou tvorbu, polovina titulů vyšla v přepracovaném druhém, tři pak i ve třetím vydání.\nPočátky beletristické tvorby Pavla Jansy se nesou ve znamení detektivních povídek. Jejich děje se odehrávají v lékařském prostředí, které je autorovi blízké. Jansovy detektivky jsou čtenářsky atraktivní, sofistikované a propracované.\n\nKriminální zápletka není jediným z rozměrů, které Jansovy knihy nabízejí. Dalšími jsou propracované charaktery, vyvíjející se postavy a realisticky zobrazené mezilidské vztahy. Pro Jansův autorský styl je příznačný civilní a přitom mnohovrstevnatý jazyk. Ironicky, vtipně a humorně komentuje soudobé společenské poměry, ironie je však i cestou k vyjádření pocitu hořkosti a deziluze. Autor svým vhledem do mezilidských vztahů bezděčně dokazuje, že je dobrým znalcem lidí i prostředí, v němž žijeme.\n\nJansa sugestivně líčí vztahy hlavních postav, hledání životních hodnot, sleduje proměny jejich osobností a také ironicky komentuje soudobou společnost. Tato společenskokritická rovina sílí v jeho románech z pozdějších let. Ty se odehrávají v polistopadové době, ovšem osudy jejich postav jsou často ovlivněny totalitní minulostí. Mnohé Jansovy romány jsou situovány do univerzitního nebo intelektuálského prostředí, což umožňuje poznat a posoudit postoje a životní cíle vysoce postavených lidí, a též sledovat, jak jsou bezohlednost a cynismus ukrývány pod hlásání všeobecného prospěchu. Čtenář sleduje proměny charakterů hlavních postav, stejně jako to, že někteří lidé se nemění a zůstávají sami sebou – v dobrém i špatném smyslu slova – bez ohledu na proměny politického režimu. O temných stránkách české historie Jansa píše bez ideologické zaujatosti, čtenáři nepodsouvá vlastní hodnocení, spíše ho provokuje k tomu, aby si kladl otázky a hledal na ně odpovědi.\nZačalo to Belmondem (Magnet Press Praha, 1991) – detektivní povídky, 2. přepracované vydání vyšlo pod názvem Hříšní lidé v bílém (Víkend Praha, 1996). Rozhlasová dramatizace povídky Případ nepodepsaných dopisů: Šárka Kosková, Deset dnů a půl roku (Praha 2, 2002)\n\nSmrt je nejlepší kádrovák (Hanácké nakl. Vyškov, 1992) – detektivní povídky, 2. přepracované vydání vyšlo pod názvem Hříchy českých doktorů (Víkend Praha, 1997)\nVšechno je na prodej (Hanácké nakl. Vyškov, 1993) – špionážní thriller. 2. přepracované vydání vyšlo jako Ráj není pro mrtvé (NAVA Plzeň, 1998)\n\nNás nedostanou (AM point Olomouc, 1994) – krimi thriller, druhé přepracované vydání pod názvem Zabiješ, pokradeš, zesmilníš vzniklo spojením textu Nás nedostanou a novely Setkání, (Epava Olomouc, 1998)\n\nPod svícnem tma (AM point Olomouc, 1994) – detektivní povídky, 2. přepracované vydání vyšlo jako Pokušení českých doktorů (Víkend Praha, 1998)\n\nNepoučitelní (Hanácké nakl. Vyškov, 1994) – novela\nNejlepším se neodpouští (Šulc a spol. Praha, 2000) – přepracované a rozšířené vydání\nRozhlasová dramatizace: Jan Sulovský, Nejlepším se neodpouští (Praha 2, 2008)\n\nSetkání (Lázně Teplice nad Bečvou, 1995) – lázeňská novela s milostnou a kriminální zápletkou. Text se stal podkladem pro přepracované vydání románu Zabiješ, pokradeš, zesmilníš\n\nDoktoři nejsou andělé (Epava Olomouc, 1998) a Doktoři přejí lásce (Epava Olomouc, 1999) – dvě novely, které daly po sloučení a přepracování vzniknout textu Mizerové\nMizerové (Epava Olomouc, 2004) – \"lázeňský\" román\n\nPodraz (Epava Olomouc, 1999) – kriminální novela z lékařského prostředí\nTajnosti Renaty L. (Šulc a spol. Praha, 2002) – částečně využita zápletka novely Podraz. 2. vydání s drobnými úpravami vyšlo pod názvem Tajnosti hříšné světice (Akcent Třebíč, 2011)\n\nGaudeamus (Epava Olomouc, 1999) – novela\nÚčtování (Šulc-Švarc Praha, 2006) – společenský román, vznikl po přepracování novely Gaudeamus\n\nMuži žijí dvakrát (Šulc a spol. Praha, 2001) – románový thriller\n\nPrůšvih MUDr. Nemravy (Epava Olomouc, 2003) – detektivní novela\nMalér pana Mahlera (MOBA Brno, 2007) – detektivní román s využitím zápletky z novely Průšvih MUDr. Nemravy\nPříliš krátké známosti (Šulc a spol. Praha, 2003) – román, 2. přepracované vydání vyšlo sice pod stejným názvem, Příliš krátké známosti (Akcent Třebíč, 2011), ovšem navzdory této shodě končí druhé vydání jinak než první!\n\nĎábelské puzzle (Šulc-Švarc Praha, 2007) – absurdní románová groteska\n\nMít své dny (MOBA Brno, 2008) – román\n\nPoslední waltz (MOBA Brno, 2008) – román s detektivní zápletkou\n\nAkce Muslim (JOTA Brno, 2009) – román, jeho název vznikl na žádost nakladatelství. V elektronické podobě už vyšel text pod původním názvem Odpočítávání (JOTA Brno, 2010).\n\nMalér s modrou krví (MOBA Brno, 2009) – satirický detektivní román\n\nKámošky až za hrob (MOBA Brno, 2010) – psychologický román s detektivní zápletkou\n\nStařec a mord (MOBA Brno, 2011) – ironický román, krimi\n\nVýchova hochů na Moravě (Akcent Třebíč, 2011) hravý mystifikační román\n\nZáskok za pánaboha (MOBA Brno, 2012) ‒ detektivní román\n\nPřípad Samorost (MOBA Brno, 2013) – román s detektivní zápletkou\n\nKrysy (MOBA Brno, 2015) – netradiční detektivka\n\nPřízraky milovníka anekdot (Monument Slušovice, 2016) – román o malém člověku ve velkém světě\n\nDívka, která lhala (MOBA Brno, 2017) – špionážní román\n\nTenkrát v Olomouci (Monument Slušovice, 2017) – prý autorova románová derniéra\n\n\n"}
{"id": "731331", "url": "https://cs.wikipedia.org/wiki?curid=731331", "title": "Pavel Mačák", "text": "Pavel Mačák\n\nPavel Mačák (* 7. února 1957) je bývalý československý fotbalový brankář.\n\nPavel Mačák debutoval v sezóně 1978/79 v Baníku Ostrava v první lize. V sezónách 1979-1980 a 1980-1981 se stal s Baníkem Ostrava, jako náhradník za Pavola Michalíka, československým mistrem. V roce 1982 emigroval do SRN a v letech 1983-1987 hrál za FC Schalke 04 bundesligu. V československé lize nastoupil v 53 utkáních a v Bundeslize nastoupil v 16 utkáních.\n\n"}
{"id": "731332", "url": "https://cs.wikipedia.org/wiki?curid=731332", "title": "Nan-jang", "text": "Nan-jang\n\nNan-jang ( , pchin-jinem \"Nányáng\") je městská prefektura v Čínské lidové republice. Leží v provincii Che-nan.\n\nCelá prefektura má rozlohu 26 591 čtverečních kilometrů a v roce 2010 zde žilo přes deset milionů obyvatel.\n\nNan-jang leží na jihozápadním okraji provincie Che-nan. Hraničí na jihovýchodě se Sin-jangem, na východě s Ču-ma-tienem, na severovýchodě s Pching-ting-šanem, na severu s Luo-jangem, na severozápadě se San-men-sií, na západě s provincií Šen-si (a její prefekturou Šang-luo) a na jihu s provincií Chu-pej (a jejími prefekturami Siang-jang, Š'-jen a Suej-čou).\n\n\n"}
{"id": "731335", "url": "https://cs.wikipedia.org/wiki?curid=731335", "title": "Ferdinand Richter", "text": "Ferdinand Richter\n\nFerdinand Richter (14. května 1885 Měřín – 27. září 1950 Brno) byl československý politik a poslanec Národního shromáždění za Československou stranu národně socialistickou, po válce za její nástupkyni Československou stranu socialistickou začleněnou do Národní fronty.\n\nVystudoval právnickou fakultu. Za první světové války byl činný v Československých legiích, v nichž dosáhl hodnosti podplukovníka. Ze Sibiře se vrátil přes Vladivostok v rámci legionářské anabáze v roce 1920. Následně působil jako soudce v Boskovicích, od 30. let v Brně. Povoláním byl soudním radou a podplukovníkem ruských legií. Podle údajů z roku 1935 bydlel v Brně-Králově Poli.\n\nV parlamentních volbách v roce 1929 získal poslanecké křeslo v Národním shromáždění. Mandát obhájil v parlamentních volbách v roce 1935. Mandát si oficiálně podržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově ustavené Národní strany práce.\n\nBěhem mnichovské krize 30. září 1938 patřil ke skupině politiků napříč politickým spektrem (Klement Gottwald, Ladislav Rašín...), kteří u prezidenta Edvarda Beneše protestovali proti přijetí podmínek dohody. Stal se členem odbojové organizace Politické ústředí. Za nacistické okupace byl v listopadu 1939 byl zatčen a mučen na Špilberku. Byl odsouzen k trestu smrti, ale verdikt byl později zmírněn na doživotí. Vězněn byl v trestnicích Alt Moabitu a Plötzensee (po dlouhou dobu sdílel celu s Ladislavem Rašínem). Po osvobození v roce 1945 vážil 45 kg (měřil 190 cm). Po druhé světové válce zastával funkci předsedy Nejvyššího soudu Československa.\n\nV Národním shromáždění zasedl opětovně po Únoru 1948, kde vystupoval jako loajální člen politické elity dominované komunisty. Už za první republiky patřil mezi první koaliční politiky, kteří prosazovali uznání Sovětského svazu \"de jure\" a v roce 1948 přivítal podobu nové poúnorové československé ústavy.\n\nPo jeho smrti jej na poslaneckém postu vystřídal František Kopecký.\n\n"}
{"id": "731337", "url": "https://cs.wikipedia.org/wiki?curid=731337", "title": "Wolfgang Richter", "text": "Wolfgang Richter\n\nWolfgang Richter (14. června 1901 Rochlice – 26. října 1958) byl československý politik německé národnosti a meziválečný poslanec Národního shromáždění za Sudetoněmeckou stranu.\n\nByl evangelického vyznání. Vystudoval německou státní reálnou školu v Liberci. V letech 1919–1924 vystudoval německou techniku v Praze, obor stavební inženýr. Získal titul inženýra. Pak sloužil půl roku v Československé armádě. Od roku 1925 byl stavebním inženýrem a od roku 1931 úředně autorizovaným stavebním inženýrem. Profesí byl zaměstnanec. Podle údajů z roku 1935 bydlel v Ústí nad Labem.\n\nAngažoval se politicky. Byl funkcionářem SdP (včetně její předchůdkyně SHF). Ve straně vedl oddělení pro průmysl a organizaci práce. V parlamentních volbách v roce 1935 se stal za SdP poslancem Národního shromáždění. Byl místopředsedou poslaneckého klubu SdP. Poslanecké křeslo ztratil na podzim 1938 v souvislosti se změnami hranic Československa.\n\nPo anexi pohraničí k Německu se od podzimu 1938 angažoval v hospodářském propojování těchto území s původním teritoriem Německé říše. Během druhé světové války zastával politické posty v hospodářském sektoru Říšské župy Sudety. Podle údajů z konce roku 1938 byl vedoucím hospodářského oddělení při úřadu říšského komisaře v Liberci.\n\nOd roku 1938 do roku 1943 zasedal za NSDAP v Říšském sněmu v Berlíně. Byl členem jednotek SA.\n\n"}
{"id": "731340", "url": "https://cs.wikipedia.org/wiki?curid=731340", "title": "Bohuš Rodovský", "text": "Bohuš Rodovský\n\nBohuš Rodovský (27. prosince 1874 – 17. prosince 1962) byl československý politik a meziválečný poslanec Národního shromáždění za Československou živnostensko-obchodnickou stranu středostavovskou.\n\nProfesí byl řezníkem. Bydlel v Holešovicích.\nV průběhu první světové války po Masarykově emigraci on a jeho rodina společně pečovali o Charlottu Masarykovou, když ji zdarma zásobovali potravinami.\nV parlamentních volbách v roce 1935 se stal poslancem Národního shromáždění. Poslanecké křeslo si oficiálně podržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově ustavené Strany národní jednoty.\nV náboženských kruzích je znám jako velký mecenáš a jeden ze zakladatelů Církve československé husitské v Holešovicích, kde později působil jako první předseda Rady starších. V roce 1935 zařídil hypoteční půjčku na stavbu domu Husova sboru v Holešovicích.\n"}
{"id": "731341", "url": "https://cs.wikipedia.org/wiki?curid=731341", "title": "Rea", "text": "Rea\n\nREA nebo Rea může být:\n\n\n\n\n\n"}
{"id": "731346", "url": "https://cs.wikipedia.org/wiki?curid=731346", "title": "Alfred Rosche", "text": "Alfred Rosche\n\nAlfred Rosche (2. srpna 1884 Šluknov – 31. ledna 1947 Praha) byl československý politik německé národnosti a meziválečný poslanec Národního shromáždění.\n\nVychodil gymnázium a pak studoval práva na Univerzitě Štýrský Hradec a na německé univerzitě v Praze. Roku 1911 byl promován na doktora práv. Působil jako advokát ve Štýrském Hradci. Za světové války narukoval jako dobrovolník a bojoval na Soči a v Tyrolsku. Byl těžce raněn a převelen na albánskou a makedonskou frontu. Roku 1920 se přestěhoval do severočeských Mikulášovic, kde byl činný jako advokát. Po dvě volební období zasedal v obecním zastupitelstvu.\n\nV zemských volbách roku 1928 byl zvolen do Českého zemského zastupitelstva.\n\nPo parlamentních volbách v roce 1925 se stal poslancem Národního shromáždění. Mandát ale získal dodatečně, v roce 1926 poté, co zemřel poslanec Vinzenz Kraus, a rezignoval roku 1928. Jeho křeslo pak zaujal Rudolf Schneider. Do poslanecké sněmovny se vrátil v parlamentních volbách v roce 1929 a znovu v parlamentních volbách v roce 1935.\n\nJeho politická příslušnost se ale opakovaně měnila. Ve volbách v roce 1925 kandidoval za Německou nacionální stranu. Už v roce 1928 patřil spolu s Gustavem Petersem k zakladatelům formace Německé pracovní a volební společenství, která se od Německé nacionální strany odtrhla, protože jim nevyhovoval její negativismus vůči Československu, který poškozoval zájmy sudetoněmeckého průmyslu. Za tuto formaci byl podruhé zvolen do parlamentu roku 1929. V polovině 30. let ovšem Německé pracovní a volební společenství integroval do Sudetoněmecké strany. Už na sjezdu Německého pracovního a volebního společenství v květnu roku 1934 přijal nabídku Konrada Henleina na integraci sudetoněmecké politické scény. Po volbách v roce 1935 zastupoval v Národním shromáždění SdP.\n\nProfesí byl advokátem. Podle údajů z roku 1935 bydlel v Mikulášovicích.\n\nPoslanecké křeslo ztratil na podzim 1938 v souvislosti se změnami hranic Československa. Pak zasedal v Říšském sněmu za NSDAP a zastával vysoké politické posty v ekonomické oblasti v Říšské župě Sudety.\n\nPo válce byl zatčen československými úřady a uvězněn. Zemřel 31. ledna 1947 ve vězeňské nemocnici na Pankráci na selhání srdce, ještě před započetím procesu.\n\n"}
{"id": "731347", "url": "https://cs.wikipedia.org/wiki?curid=731347", "title": "Bohumil Chocholouš", "text": "Bohumil Chocholouš\n\nBohumil Chocholouš (4. února 1913 Královo Pole – 11. února 1993 Brno) byl český fotbalový záložník a později trenér.\n\nV mládežnických kategoriích hrál za Královopolskou, od roku 1930 působil v SK Židenice až do roku 1944. Za SK Židenice odehrál v nejvyšší soutěži 142 utkání a dal 5 gólů. Ve Středoevropském poháru nastoupil v ročníku 1938 jako levý záložník dvakrát proti Ferencvárosi. Od roku 1944 hrál za Moravskou Slavii Brno.\n\nPo skončení hráčské kariéry působil jako funkcionář a trenér ve Spartaku Adamov. Na začátku 50. let se zde stal tajemníkem tělovýchovné jednoty i trenérem fotbalového oddílu a přispěl k založení dalších oddílů v rámci TJ – odbíjené, košíkové, stolního tenisu, národní házené a ledního hokeje. V roce 1965 odešel trénovat TJ Spartak ČKD Blansko.\n\n"}
{"id": "731348", "url": "https://cs.wikipedia.org/wiki?curid=731348", "title": "Josef Rösler", "text": "Josef Rösler\n\nJosef Rösler (15. dubna 1901 Varnsdorf – ???) byl československý politik německé národnosti a meziválečný poslanec Národního shromáždění za Sudetoněmeckou stranu.\n\nProfesně se uvádí jako strojní zámečník. Vyučil se u textilní firmy Fröhlich Sohn a tam pak pracoval jako dělník. Byl členem sociálně demokratických textilních odborů. Počátkem 30. let ale kandidoval, ač stále člen sociálně demokratické odborové organizace, do závodní rady na kandidátce národně socialistických odborů a byl za ni zvolen. Profesí byl dělník. Podle údajů z roku 1935 bydlel ve Varnsdorfu.\n\nPo parlamentních volbách v roce 1935 se stal poslancem Národního shromáždění. Poslanecké křeslo ztratil na podzim 1938 v souvislosti se změnami hranic Československa.\n\n"}
{"id": "731350", "url": "https://cs.wikipedia.org/wiki?curid=731350", "title": "Karol Rybárik", "text": "Karol Rybárik\n\nKarol Rybárik (2. února 1898 Dlhé Pole – ???) byl slovenský a československý politik a poslanec Národního shromáždění republiky Československé za Republikánskou stranu zemědělského a malorolnického lidu (agrárníky).\n\nProfesí byl dle údajů z roku 1935 zemským tajemníkem republikánské strany. Bydlel v Košicích.\n\nV parlamentních volbách v roce 1935 získal za agrárníky poslanecké křeslo v Národním shromáždění. Poslanecký post si oficiálně podržel do zrušení parlamentu 1939, přičemž krátce předtím, v prosinci 1938, ještě přestoupil do klubu Hlinkova slovenská ľudova strana - Strana slovenskej národnej jednoty, do které se spojily všechny slovenské nesocialistické strany.\n\nPo Mnichovu se v říjnu 1938 podílel za agrární stranu na dojednávání Žilinské dohody coby společné platformy slovenských stran ve prospěch autonomie a byl jedním ze signatářů její finální verze.\n\n"}
{"id": "731352", "url": "https://cs.wikipedia.org/wiki?curid=731352", "title": "Hladík", "text": "Hladík\n\nPříjmení Hladík nosí více různých osobností:\n\n\n"}
{"id": "731353", "url": "https://cs.wikipedia.org/wiki?curid=731353", "title": "Velká pardubická 2010", "text": "Velká pardubická 2010\n\nVelká pardubická 2010 byla 120. ročníkem tohoto dostihu. Konala se na pardubickém dostihovém závodišti 10. října 2010. Zvítězil v ní podruhé v řadě devítiletý valach Tiumen v sedle s žokejem Josefem Váňou. Pro sedmapadesátiletého Váňu to bylo již sedmé vítězství v tomto dostihu. Čas vítěze byl 09:03,73.\n\nHlavním sponzorem byla Česká pojišťovna a běželo se o celkovou částku 4 500 000 Kč.\n\nNa start se postavilo celkem 19 koní, do cíle dojelo dvanáct.\n\nZávodu se účastnilo celkem 19 koní:\nZávod dokončilo 12 koní:\n"}
{"id": "731356", "url": "https://cs.wikipedia.org/wiki?curid=731356", "title": "Karel Nepala", "text": "Karel Nepala\n\nKarel Nepala (27. ledna 1917 Brno – 13. července 1996 tamtéž) byl český fotbalový útočník a trenér. Jeho vnukem je brněnský hokejista Marek Vorel.\n\nHrál za SK Židenice (1935–1939), SK Olomouc ASO (1939–1941), znovu za SK Židenice (1941–1946) a ZSJ MEZ Židenice (1952). V lize nastoupil ke 156 utkáním a dal 65 gólů, z toho jedno odchytal jako brankář v sezoně 1938/39, když byli zraněni ostatní strážci židenické svatyně Burkert, Andrášik i Kosta. Ve Středoevropském poháru nastoupil šestkrát a dal 5 gólů. Byl třikrát nejlepším střelcem SK Židenice (1935/36, 1936/37 a 1941/42). Jako hráč tehdy druholigového SK Olomouc ASO se stal vítězem vůbec prvního ročníku domácí pohárové soutěže, který se konal za okupace (Protektorát Čechy a Morava) v ročníku 1939/40.\n\nPo skončení aktivní kariéry působil i jako trenér Zbrojovky Brno v sezóně 1966/67 a jako fotbalový funkcionář.\n\n"}
{"id": "731357", "url": "https://cs.wikipedia.org/wiki?curid=731357", "title": "Karel Řičář", "text": "Karel Řičář\n\nKarel Řičář, též Karel Říčař (23. října 1900 Voděrady – 4. února 1977 Voděrady), byl československý politik a meziválečný poslanec Národního shromáždění za Československou stranu lidovou.\n\nByl chalupníkem ve Voděradech, obhospodařoval 2,42 hektarů půdy. Od roku 1922 se angažoval v orelském hnutí. V letech 1927-1945 byl starostou rodné obce. V květnu roku 1945 byl předsedou revolučního národního výboru, 31. května se členství v nově zvoleném MNV vzdal. Během okupace uchránil řadu místních občanů před totálním nasazením do Německa. Působil také v oblasti družstevnictví (zakladatel \"Hospodářského lidového družstva\" v Kostelci nad Orlicí) a pojišťovnictví (člen \"Národní pojišťovny\" v Praze).\n\nV roce 1920 vstoupil do Československé strany lidové (ČSL), kde byl v letech 1931-1938 členem Zemského výkonného výboru v Čechách. Patřil do okruhu spolupracovníků Msgre. Bohumila Staška. Byl autorem mnoha článků v lidoveckém tisku (\"Lidové listy\", \"Štít\", \"Třetí generace\"). Používal pseudonym Jan Vrch. V parlamentních volbách v roce 1935 byl zvolen za ČSL do Národního shromáždění. Poslanecké křeslo si oficiálně podržel do zrušení parlamentu roku 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\nPo únoru 1948 se zcela stáhl do ústraní a vystoupil i z ČSL. Roku 1954 byl zatčen, obviněn z kontaktů s ilegální Křesťansko-demokratickou stranou a odsouzen pro trestný čin velezrady k deseti letům vězení a propadnutí majetku. Vězněn byl v Hradci Králové, na Pankráci, ve Valdicích a v Leopoldově. V roce 1960 byl propuštěn na amnestii. Poté až do své smrti pracoval v místním JZD. V roce 1968 se neúspěšně pokoušel o rehabilitaci a zapojil se opět do veřejného života. Znovu vstoupil do ČSL a účastnil se akcí K 231. V letech normalizace ze strany opět vystoupil. Soudně rehabilitován byl posmrtně až po pádu komunistického režimu v roce 1990.\n\nJeho vnuky jsou 2. biskup plzeňské diecéze Tomáš Holub a architekt Marek Řičář (později přijal jméno Josef Marek), stíhaný v rámci tzv. kauzy Budišov.\n\n"}
{"id": "731360", "url": "https://cs.wikipedia.org/wiki?curid=731360", "title": "Chocholouš", "text": "Chocholouš\n\nChocholouš může být:\n\n\n\n\n"}
{"id": "731361", "url": "https://cs.wikipedia.org/wiki?curid=731361", "title": "Rudolf Sandner", "text": "Rudolf Sandner\n\nRudolf Sandner (27. února 1905 Karlovy Vary – 9. března 1983 Obersdorf) byl československý politik německé národnosti a meziválečný poslanec Národního shromáždění za Sudetoněmeckou stranu.\n\nVychodil národní školu a pět tříd gymnázia. Vyučil se zahradníkem. Později byl smluvním úředníkem a nakonec se stal novinářem. Profesí byl členem hlavního vedení zaměstnanců. Podle údajů z roku 1935 bydlel v Chebu.\n\nOd jejího založení roku 1933 byl funkcionářem SdP, nejprve v jejím tisku, později jako hlavní agitátor. Od vánoc 1933 byl členem vedení strany. V letech 1936–1938 zastával funkci hlavního propagandisty SdP.\n\nV parlamentních volbách v roce 1935 se za SdP stal poslancem Národního shromáždění. Krátce po volbách zastával funkci předsedy poslaneckého klubu strany. K roku 1936 je zmiňován jako člen užšího vedení Sudetoněmecké strany. Poslanecké křeslo ztratil na podzim 1938 v souvislosti se změnami hranic Československa.\n\nPo roce 1938 zastával politické posty v Říšské župě Sudety. Roku 1945 se stal vedoucím župního úřadu NSDAP v Říšské župě Sudety. Byl členem SA a zasedl za NSDAP na Říšském sněmu v Berlíně.\n\nPo válce byl československými úřady odsouzen na doživotí. V roce 1955 byl vyhoštěn z Československa. Žil v Bavorsku. Byl aktivní v politické straně Gesamtdeutscher Block/Bund der Heimatvertriebenen und Entrechteten (GB/BHE). Za ni neúspěšně kandidoval v roce 1957 na Německý spolkový sněm.\n\n"}
{"id": "731365", "url": "https://cs.wikipedia.org/wiki?curid=731365", "title": "Jan Wacławek", "text": "Jan Wacławek\n\nJan Wacławek (* 13. července 1954, Bystřice) je duchovní Slezské církve evangelické augsburského vyznání a její emeritní biskup.\n\nStudia teologie na Slovenské evangelické bohoslovecké fakultě v Bratislavě dokončil v roce 1978 a poté byl 13. srpna 1978 uveden do úřadu duchovního SCEAV. V letech 1980–1983 pracoval jako vikář farního sboru v Orlové a následně až do roku 1989 byl jeho administrátorem. V roce 1990 začal působit v Návsí, kde se v roce 1993 stal pastorem sboru. V letech 1993–1998 byl také seniorem Horního seniorátu SCEAV a od roku 1998 pak seniorem Jablunkovského seniorátu. V letech 2000–2010 vykonával rovněž funkci předsedy představenstva Slezské diakonie. V roce 2006 se stal členem církevní rady SCEAV a náměstkem jejího biskupa, po uplynutí funkčního období biskupa Piętaka v březnu 2011 byl až do svého zvolení biskupem 14. října 2011 pověřen výkonem práv a povinností biskupa. Úřad biskupa zastával jedno šestileté funkční období. V letech 2017–2019 byl administrátorem sboru v Hrádku; od roku 2020 je administrátorem sboru v Bystřici.\n\nDříve působil také jako externí vyučující dogmatiky na Pedagogické fakultě Ostravské univerzity v Ostravě.\n\nJe ženatý a má dva syny.\n\n"}
{"id": "731366", "url": "https://cs.wikipedia.org/wiki?curid=731366", "title": "Chovanec", "text": "Chovanec\n\nChovanec může být:\n\n\n\n"}
{"id": "731367", "url": "https://cs.wikipedia.org/wiki?curid=731367", "title": "Jaroslav Kofroň", "text": "Jaroslav Kofroň\n\nJaroslav Kofroň (5. února 1921 Vletice – 22. července 1966 Bulharsko) byl český hornista, hudební skladatel, sbormistr, dirigent, pedagog a sběratel lidových písní.\n\nAbsolvoval učitelský ústav v Příbrami. Během studia hrál v \"Příbramské filharmonii\". Pokračoval na Pražské konzervatoři, kde studoval hru na lesní roh u Emanuela Kauckého, hudební teorii u Antonína Modra a sborový zpěv u Vojtěcha Bořivoje Aima. V roce 1948 se stal profesorem pražské konzervatoře, ale dále studoval skladbu (Jaroslav Řídký) a dirigování, kde byl jeho učitelem František Spilka.\n\nJiž v době studií na konzervatoři hrál v orchestru \"Velké operety\" (dnešní Divadlo v Dlouhé) a v \"Pražském velkém orchestru\". V letech 1949–1950 byl dirigentem Pěveckého sdružení pražských učitelů a poté řídil pěvecké sdružení \"Pražská Typografia.\" Od roku 1952 byl členem \"Komorního sdružení profesorů pražské konzervatoře\". V letech 1953–1954 byl sbormistrem a druhým dirigentem Pražské zpěvohry.\n\nTragicky zahynul 22. července 1966 v Bulharsku.\n\nKomponoval zejména skladby pro lesní roh, jak instruktivní, tak koncertní. Kromě toho byl autorem mnoha skladeb taneční a estrádní hudby a sborových úprav lidových písní.\n\nSbíral lidové písně z oblasti středního Slovenska, od Horehroní až po Važec a z okolí Valaské Belé. Jeho sbírka obsahuje na 300 původních písní.\n\n\n\n"}
{"id": "731369", "url": "https://cs.wikipedia.org/wiki?curid=731369", "title": "Jan Sedláček (politik)", "text": "Jan Sedláček (politik)\n\nJan Sedláček (12. července 1888 Tršice – 1960 Prostějov) byl československý politik, starosta Prostějova a meziválečný poslanec Národního shromáždění za Národní sjednocení.\n\nVystudoval gymnázium v Kroměříži a slavistiku, germanistiku a tělesnou výchovu na Univerzitě Karlově. Roku 1911 absolvoval jednoroční důstojnický kurz v Krakově. Za první světové války sloužil na východní frontě v rámci 93. pěšího pluku (k. u. k. Infanterieregiment Nr. 93, Doplňovací okres Šumperk). Když se situace na frontě změnila, byl jako invalida, roku 1917, poslán do zázemí. Ještě před koncem války začal od února 1918 učit na reálce v Prostějově, kde se soustředil zejména na tělesnou výchovu. Setrval zde až do roku 1933. Kromě toho v letech 1919–1920 zakládal skautské hnutí na škole i ve městě Prostějov. Byl aktivní v komunální politice. Od roku 1929 byl prvním náměstkem starosty Prostějova. 17. ledna 1933 byl na kandidátní listině Československé národní demokracie zvolen starostou Prostějova, ale pro politické spory bylo obecní zastupitelstvo rozpuštěno a od listopadu 1935 ho nahradil vládní komisař František Heiter. Povoláním byl profesorem a starostou Prostějova.\n\nV parlamentních volbách v roce 1935 byl zvolen za Národní sjednocení do Národního shromáždění. Mandát si oficiálně podržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově ustavené Strany národní jednoty.\n\nV únoru 1939 se stal opět starostou Prostějova a za Protektorátu i krajským vedoucím Národního souručenství. V únoru 1940 byl ale zatčen nacistickými úřady a obviněn z vlastizrady a velezrady. Kvůli těžké nemoci byl ale propuštěn a v dubnu 1941 penzionován.\n\n"}
{"id": "731372", "url": "https://cs.wikipedia.org/wiki?curid=731372", "title": "Gornergletscher", "text": "Gornergletscher\n\nGornergletscher (z němčiny, doslovně ledovec Gorner) je údolní ledovec na západní straně masivu Monte Rosa nedaleko Zermattu ve švýcarském kantonu Valais. Je asi 12,5 km dlouhý a 1 až 1,5 km široký. Se svou rozlohou 57 km je po Aletschgletscheru druhým největším údolním ledovcem v Evropě.\n"}
{"id": "731374", "url": "https://cs.wikipedia.org/wiki?curid=731374", "title": "Eduard Vaněk", "text": "Eduard Vaněk\n\nEduard Vaněk (* 24. listopadu 1915 Smíchov – 5. dubna 1982) byl český fotbalista, obránce.\n\nHrál za Spartu Košíře (jako amatér do roku 1937) a SK Židenice (1937–1949). V nejvyšší soutěži nastoupil ke 213 utkáním a dal 12 gólů. Ve Středoevropském poháru nastoupil dvakrát za SK Židenice. Dvakrát nastoupil za juniorskou a jednou za amatérskou reprezentaci. Na sklonku kariéry působil v Baníku Sokolov.\n\nV období od 10.4.1938 do 5.4.1947 odehrál 174 utkání bez přerušení, což je 4. nejlepší výkon v historii ligy.\n\n"}
{"id": "731375", "url": "https://cs.wikipedia.org/wiki?curid=731375", "title": "Václav Sedláček (politik)", "text": "Václav Sedláček (politik)\n\nVáclav Sedláček (17. září 1878 Předklášteří – ???), byl československý politik a meziválečný poslanec Národního shromáždění za Československou stranu lidovou.\n\nPůvodním povoláním byl krejčovským dělníkem. Později se osamostatnil a stal ředitelem krejčovského družstva v Brně. Od roku 1896 byl členem Moravsko-slezské křesťansko-sociální strany. Jako dělník spoluzaložil odborovou organizaci křesťanskosociálního dělnictva. Jako živnostník organizoval výrobní a hospodářská družstva a ustavil \"Svaz křesťansko-sociálních živnostníků českoslovanských\", v jehož čele po mnoho let stál (později působil jako říšský předseda organizace lidových živnostníků a obchodníků). V letech 1919–1938 zastával post člena výkonného výboru ČSL.\nV letech 1918–1920 zasedal v Revolučním národním shromáždění. V parlamentních volbách v roce 1920 získal poslanecké křeslo v Národním shromáždění. Mandát v parlamentních volbách v roce 1925 obhájil a do parlamentu se dostal znovu po parlamentních volbách v roce 1929 a parlamentních volbách v roce 1935. Poslanecký post si oficiálně podržel do formálního zrušení parlamentu roku 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\nRoku 1924 se uvádí jako ředitel zemského výrobního družstva kožešníků v Brně a předseda říšského svazu křesťansko sociálního živnostníků československých. Podle údajů k roku 1935 byl profesí krejčím a viceprezidentem obchodní komory. Bydlel v Brně.\n\nZa druhé světové války byl roku 1942 jmenován velitelem protiletecké ochrany města Brna. Po válce se zcela stáhl z veřejného a politického života. Od roku 1948 žil v Tišnově jako důchodce. Počátkem 70. let se měl odstěhovat do Trocnova v jižních Čechách, kde se jeho stopy v dostupných pramenech ztrácejí.\n\n"}
{"id": "731376", "url": "https://cs.wikipedia.org/wiki?curid=731376", "title": "Mervana Jugićová-Salkićová", "text": "Mervana Jugićová-Salkićová\n\nMervana Jugićová-Salkićová (* 14. května 1980, Zenica) je bosenská profesionální tenistka. Ve své dosavadní kariéře na okruhu WTA Tour vyhrála dva turnaje ve čtyřhře. V rámci okruhu ITF získala k říjnu 2011 čtrnáct titulů ve dvouhře a třicet sedm ve čtyřhře.\n\nNa žebříčku WTA byla nejvýše ve dvouhře klasifikována v červnu 2004 na 99. místě a ve čtyřhře pak v červenci 2006 na 59. místě.\n\nV roce 2004 se zúčastnila Letních olympijských her v Athénách.\n\nNarodila se do rodiny Hidajet a Hašiha Jugićových. S tenisem začala relativně pozdě až ve třinácti letech. Plynně hovoří bosensky a anglicky.\n\n"}
{"id": "731379", "url": "https://cs.wikipedia.org/wiki?curid=731379", "title": "Čulík", "text": "Čulík\n\nPříjmení Čulík a Čulíková nosí více různých osobností:\n\n\n"}
{"id": "731384", "url": "https://cs.wikipedia.org/wiki?curid=731384", "title": "Endometrióza", "text": "Endometrióza\n\nEndometrióza je gynekologické onemocnění, při kterém dochází k růstu endometria (částeček výstelky dutiny děložní) mimo dělohu.\n\nBěhem menstruačního cyklu podléhá endometrium (tedy i endometrióza) vlivu ženských pohlavních hormonů. V místech výskytu endometriózy pak dochází k cyklickému krvácení a rozvoji chronického zánětu. Typickým projevem endometriózy jsou bolesti v malé pánvi různé intenzity a sterilita (neplodnost). Dalšími následky mohou být srůsty či jiné komplikace.\n\nEndometrióza se obvykle projevuje:\n\nMéně častým jevem je:\n\nV současné době není možné endometriózu plně vyléčit. Díky různým metodám léčby je možné zmírnit bolesti, odstranit endometriotická ložiska, zabránit návratu příznaků a rovněž zachovat plodnost.\n\n"}
{"id": "731388", "url": "https://cs.wikipedia.org/wiki?curid=731388", "title": "Lin-i", "text": "Lin-i\n\nLin-i ( , pchin-jinem \"Línyí\") je městská prefektura v Čínské lidové republice. Patří k provincii Šan-tung.\n\nCelá prefektura má rozlohu 17 186 čtverečních kilometrů a v roce 2010 v ní žilo přes deset milionů obyvatel – jedná se o největší prefekturu provincie měřeno rozlohou i měřeno počtem obyvatel.\n\nLin-i leží na jižním okraji provincie Šan-tung. Hraničí s prefekturou Ž’-čao na východě, s prefekturou Wej-fang na severovýchodě, s prefekturou C'-po na severu, s prefekturou Tchaj-an na severozápadě, s prefekturou Ťi-ning na západě, s prefekturou Cao-čuang na jihozápadě a s provincií Ťiang-su na jihu.\n"}
{"id": "731393", "url": "https://cs.wikipedia.org/wiki?curid=731393", "title": "Calta", "text": "Calta\n\nCalta může být:\n\n\n"}
{"id": "731399", "url": "https://cs.wikipedia.org/wiki?curid=731399", "title": "Sandra Klemenschitsová", "text": "Sandra Klemenschitsová\n\nSandra Klemenschitsová (* 13. listopadu 1982) je rakouská profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala k říjnu 2011 pět titulů ve dvouhře a třicet šest ve čtyřhře.\n\nNa žebříčku WTA byla nejvýše ve dvouhře klasifikována v červnu 2011 na 318. místě a ve čtyřhře pak v květnu 2011 na 81. místě.\n\nJejí dvojče Daniela Klemeschitsová je také tenistka.\n\n"}
{"id": "731415", "url": "https://cs.wikipedia.org/wiki?curid=731415", "title": "Kadeřábek", "text": "Kadeřábek\n\nPříjmení Kadeřábek nosí více různých osobností:\n\n"}
{"id": "731418", "url": "https://cs.wikipedia.org/wiki?curid=731418", "title": "Rybárik", "text": "Rybárik\n\nPříjmení Rybárik nosí více různých osobností:\n\n\n"}
{"id": "731426", "url": "https://cs.wikipedia.org/wiki?curid=731426", "title": "Michael Ventris", "text": "Michael Ventris\n\nMichael Ventris (12. července 1922 – 6. září 1956) byl anglický architekt a amatérský filolog. Zasloužil se o rozluštění lineárního písma B roku 1952 a tím k zásadnímu pokroku v poznání mykénská civilizace, kolébky kultury starověkého Řecka.\n\nVentris měl od dětství talent na jazyky, naučil se nejdříve polsky (matka byla poloviční Polka) a pak další jazyky. Po střední škole se rozhodl pro studium architektury, do kterého ale zasáhl počátek druhé světové války a bitva o Anglii. Ventris nastoupil do armády, kde působil jako letecký navigátor. Školu dokončil v roce 1948 a pak nastoupil jako architekt nových školních budov na ministerstvo školství.\n\nZájem o nerozluštěné mykénské a další písma u něj již ve 14 letech vzbudila přednáška slaveného objevitele krétského Knóssu Arthura Evanse v roce 1936. Výsledkem jeho systematického zájmu byl článek o krétském písmu, který v jeho 18 letech publikoval prestižní americký archeologický časopis. Znovu se k tématu vrátil až po dokonční studia a v roce 1950 publikoval zprávu o stavu bádání egejských písem, kterou sestavil na základě dotazníku rozeslaného významným světovým badatelům v dané oblasti. Tuto zprávu označil za svůj poslední příspěvek k dané problematice, což tak bylo chápáno i ze strany odborníků, mezi které jako laik nebyl počítán.\n\nPřes toto prohlášení se však v letech 1950–1952 systematicky věnoval luštění lineárního písma B, ale zjištěné poznatky si nenechával pro sebe a pravidelně s nimi seznamoval další badatele. Přesto to byl právě Ventris, komu se písmo podařilo rozlušit. Svůj výzkum založil na matematicko-statistické analýze znaků a výsledky pak aplikoval na předpokládané krétské místní názvy v textu. Překvapivě tak zjistil, že text je psán řecky, protože 16 let vycházel z Evansovy teze, že Kréťané byli neřečtí příbuzní Etrusků.\n\nNa dalším luštění písma spolupracoval Ventris s mladým filologem Johnem Chadwickem. Jimi publikovaným závěrům se dostalo širšího přijetí až na základě nových tabulek nalezených americkým archeologem Carlem Blegenem v Pylu roku 1952. Výsledky svých výzkumů oba mladí badatelé publikovali v roce 1955 pod názvem \"Documents in Mycenaean Greek\" (Dokumenty v mykénské řečtině).\n\nMichael Ventris zemřel již následujícího roku na následky dopravní nehody. Metody a výsledky jeho rozluštění se pak ještě staly předmětem vědeckých sporů, ale nakonec byla jejich správnost uznána.\n\n"}
{"id": "731430", "url": "https://cs.wikipedia.org/wiki?curid=731430", "title": "Censy", "text": "Censy\n\nCensy je malá francouzská obec v departementu Yonne, v regionu Burgundsko-Franche-Comté. V roce 2008 zde žilo 56 obyvatel..\n\n"}
{"id": "731439", "url": "https://cs.wikipedia.org/wiki?curid=731439", "title": "Josef Pospíšil (fotbalista)", "text": "Josef Pospíšil (fotbalista)\n\nJosef Pospíšil (* 23. září 1945 Prostějov) je bývalý český fotbalový obránce a trenér. Jako hráč získal v sezoně 1977/78 se Zbrojovkou Brno mistrovský titul pod vedením Josefa Masopusta.\n\nOd dorostu hrál za Železárny Prostějov, na vojně ze Duklu Komárno. Po vojně hrál za Partizán Bardejov. Ve Zbrojovce Brno strávil jedenáct let od roku 1968 do roku 1979. Za Zbrojovku v lize odehrál 182 utkání, ve druhé lize přidal dalších více než 30 utkání a 3 vstřelené branky. V evropských pohárech odehrál za Zbrojovku jedno utkání v PMEZ. Po skončení aktivní kariéry působil ve Zbrojovce jako trenér mládeže a asistent.\n\n\n"}
{"id": "731447", "url": "https://cs.wikipedia.org/wiki?curid=731447", "title": "Instagram", "text": "Instagram\n\nInstagram je sociální síť ve formě volně dostupné aplikace pro různé mobilní operační systémy, například pro platformu iOS (Apple), Android a Windows Phone 10, Tizen a další. Svým uživatelům umožňuje sdílení fotografií, videí a chatování s přáteli. K tomu je určena řada filtrů, které lze na pořízenou fotografii aplikovat. Také formát fotografie je odlišný a jako odkaz na fotoaparáty značky Kodak a Polaroid jsou výsledné snímky ve čtvercovém formátu, zatímco kamery zařízení se systémem iOS používají poměr stran 3:2. Aplikace se nesnaží konkurovat jiným sociálním službám, ba naopak umožňuje snadné sdílení fotografií na další sociální sítě, jako je Facebook, Twitter, Flickr, případně na publikační služby Posterous a Tumblr.\n\nAplikace je určena primárně pro mobilní telefon iPhone a většinu mobilních zařízení s OS Android, současně je však kompatibilní s iPod Touch a iPad.\n\nProjekt založili Kevin Systrom a Mike Krieger poté, co získali finanční prostředky. Původní projekt \"Burbn\" obsahoval řadu funkcí, nicméně po příchodu Mikea Kriegera se vývoj zaměřil pouze na mobilní fotografie, z čehož vznikl Instagram. Aplikace se objevila v obchodě App Store společnosti Apple 6. října 2010, v obchodě Google Play společnosti Google 3. dubna 2012.\n9. dubna 2012 oznámil CEO společnosti Facebook Mark Zuckerberg plán na akvizici Instagramu za odhadovanou částku 1 miliardy dolarů. Aplikace si získala velkou oblibu mezi uživateli, což potvrzuje počet uživatelů získaných za pouhých 11 měsíců od spuštění služby – 9 miliónů.\n\nV září roku 2011 byla v obchodě App Store uvolněna verze 2.0. Tento update přinesl uživatelům významné změny, jako například živé náhledy filtrů, okamžitou úpravu fotografií, několik nových filtrů, ukládání fotografií ve vysokém rozlišení, možnost zapnout nebo vypnout okraje fotografie, možnost otáčet fotografie a v neposlední řadě také novou ikonku aplikace. \n\nV prosinci 2013 Instagram, ve verzi 5.0, přidal funkci s názvem\" Instagram Direct\", která umožňuje posílat fotografie vybraným uživatelům nebo skupině uživatelů, namísto veřejné viditelnosti. Tímto Instagram reagoval na stoupající oblibu služby Snapchat.\n\nV březnu 2016 změnil Instagram, ve verzi 5.1, design po vzoru iPhonů (takzvaný flat design). Od prosince roku 2016 je v aplikaci Instagram možnost využít některý ze 42 nabízených filtrů pro úpravu fotografie.\n\nV roce 2019 se v příbězích objevilo „karaoke“ doplňující funkčnost, která je jednou z nejpopulárnějších na sociální síti TikTok.<ref name=\"lupa.cz/clanky/facebook-se-tiktoku-boji-marketeri-a-rodice-by-meli-tez\"></ref>\n\n\nBěhem ruských prezidentských voleb 2018 se sociální síť Instagram podřídila požadavku ruského Roskomnadzoru a vymazala příspěvky ruského opozičního kandidáta Alexeje Navalného. Této cenzuře předcházel zákaz úřadů tomuto kandidátovi zúčastnit se voleb.\n\nPetr Ludwig, autor knihy o prokrastinaci, o Instagramu prohlásil: \"Závislost na sociálních sítích mění mozek stejně jako tvrdé drogy. Instagram je nejhorší, zvyšuje riziko úzkosti a deprese, lidé se příliš porovnávají.\"\n\n\n"}
{"id": "731454", "url": "https://cs.wikipedia.org/wiki?curid=731454", "title": "Remeš (rozcestník)", "text": "Remeš (rozcestník)\n\nRemeš může být:\n\n\n"}
{"id": "731459", "url": "https://cs.wikipedia.org/wiki?curid=731459", "title": "Patrik Siegl", "text": "Patrik Siegl\n\nPatrik Siegl (* 26. února 1976, Šternberk) je bývalý profesionální český fotbalový záložník a obránce, který hrál i na postu útočníka. Tento univerzální hráč byl rovněž mládežnickým reprezentantem.\n\nV mládežnických kategoriích hrál za TJ Uničovské strojítny Uničov a FC Vítkovice, ligu začal hrát ve Vítkovicích, po vojně ve VTJ Znojmo působil pět a půl roku v Brně a další tři roky v Sigmě Olomouc. Jaro 2004 strávil ve 2. německou Bundesligu za SSV Jahn Regensburg. Od roku 2004 do roku 2008 hrál opět za Brno. V letech 2008–2010 hrál nejvyšší soutěž v Rakousku za Kapfenberger SV. Od roku 2010 do podzimu 2011 hrál za FK Fotbal Třinec, jaro 2012 strávil na hostování v FC IRP Český Těšín. Od podzimu 2012 působí v nižších rakouských soutěžích.\n\nCelkem v nejvyšší soutěži v Česku a v Rakousku odehrál 420 utkání a dal 44 gólů. V Poháru UEFA nastoupil za Brno a Olomouc šestkrát a dal 1 gól, v Intertoto Cupu hrál devětkrát za Brno a dal 2 góly. V sezóně 1999–2000 byl nejlepším prvoligovým střelcem Brna.\n\nZa českou reprezentaci do 18 let nastoupil dvakrát, za reprezentaci do 21 let devětkrát (3 góly).\n\nDruhou ligu hrál poprvé na jaře 1995 na hostování v Bohumíně, aniž by skóroval. 8 startů a první 3 vstřelené branky zaznamenal za B-mužstvo Sigmy Olomouc (2001/02: 2 starty/0 branek, 2002/03: 1/0, 2003/04: 5/3), na jaře 2004 hrál 2. německou Bundesligu (10/0) a 2 góly ve dvou startech si připsal i za brněnské B-mužstvo (2004/05: 1/2, 2005/06: 1/0). Posledním druholigovým angažmá Patrika Siegla bylo mužstvo Třince, kde zasáhl do 29 zápasů a vstřelil 1 branku (2010/11: 18/0, 2011/12: 11/1).\n\nVe třetí nejvyšší soutěži (MSFL) dal celkem 10 branek (1 za Uničov, 6 za Znojmo a 3 za Boby Brno „B“). Třetí ligu hrál také v Rakousku.\n\n\n"}
{"id": "731468", "url": "https://cs.wikipedia.org/wiki?curid=731468", "title": "Fluorid rhenistý", "text": "Fluorid rhenistý\n\nFluorid rhenistý je anorganická sloučenina se vzorcem ReF. Patří mezi halogenidy s prvkem v oxidačním čísle VII. Jde o žlutou látku s nízkým bodem tání, jediný existující tepelně stálý fluorid s kationtem v oxidačním čísle +7.\n\nFluorid rhenistý může být připraven slučováním prvků při teplotě 400 °C.\n\nReakcí s donory fluoridů, např. CsF, vytváří anion ReF s čtvercově antiprizmatickou strukturou. S fluoridem antimoničným, akceptorem fluoridů, tvoří kation ReF.\n"}
{"id": "731475", "url": "https://cs.wikipedia.org/wiki?curid=731475", "title": "Návštěva papeže", "text": "Návštěva papeže\n\nNávštěva papeže může být:\n\n\n\n\n"}
{"id": "731476", "url": "https://cs.wikipedia.org/wiki?curid=731476", "title": "Farní sbor Českobratrské církve evangelické v Hranicích", "text": "Farní sbor Českobratrské církve evangelické v Hranicích\n\nFarní sbor Českobratrské církve evangelické v Hranicích je sborem Českobratrské církve evangelické v Hranicích. Sbor spadá pod Moravskoslezský seniorát.\n\nFarářkou sboru je Pavlína Lukášová, kurátorkou sboru je Daniela Jablonská.\n\n\n\n"}
{"id": "731477", "url": "https://cs.wikipedia.org/wiki?curid=731477", "title": "Jubilejní most", "text": "Jubilejní most\n\nJubilejní most může být:\n\n"}
{"id": "731483", "url": "https://cs.wikipedia.org/wiki?curid=731483", "title": "Chan-tan", "text": "Chan-tan\n\nChan-tan ( , pchin-jinem \"Hándān\") je městská prefektura v Čínské lidové republice. Jedná se o nejjižnější prefekturu provincie Che-pej. Celá prefektura má rozlohu 12 087 čtverečních kilometrů a v roce 2010 v ní žilo přes devět miliónů obyvatel.\n\nBěhem Období válčících států byl Chan-tan hlavním městem království Čao. Narodil se zde Čchin Š'-chuang-ti, který sjednotil Čínu a stal se jejím prvním císařem.\n\nPřes Chan-tan vede v severojižním směru železniční trať Peking – Kanton.\n\n"}
{"id": "731487", "url": "https://cs.wikipedia.org/wiki?curid=731487", "title": "Farní sbor Českobratrské církve evangelické v Šumperku", "text": "Farní sbor Českobratrské církve evangelické v Šumperku\n\nFarní sbor Českobratrské církve evangelické v Šumperku je sborem Českobratrské církve evangelické v Šumperku. Sbor spadá pod Moravskoslezský seniorát.\n\nFarářem sboru je Jakub Pavlús a kurátorkou sboru je Marie Sléhová.\n\n\n"}
{"id": "731491", "url": "https://cs.wikipedia.org/wiki?curid=731491", "title": "Československá biskupská konference", "text": "Československá biskupská konference\n\nČeskoslovenská biskupská konference, v posledních letech své existence označovaná jako Biskupská konference ČSFR, sdružovala katolické biskupy působící na území Československa.\n\nJako neformální sbor bez striktně vymezených pravomocí se scházela až do roku 1950, kdy byla její činnost ochromena zejména internací většiny biskupů. Státní úřad pro věci církevní proto začal organizovat konference kapitulních a generálních vikářů, z nichž první byla svolána na 15. února 1951. Ačkoliv po politickém uvolnění byly v březnu 1968 podniknuty snahy o obnovení činnosti biskupské konference, do invaze vojsk Varšavské smlouvy do Československa se její činnost obnovit nepodařilo. Jelikož návratem internovaných ordinářů do svých diecézí v tomto období došlo ke zvýšení role biskupů, za normalizace směřovaly kroky komunistického režimu v první řadě k tomu, aby nebyla vytvořena biskupská konference.\n\nJako právnická osoba ve smyslu kanonického práva, zejména Kodexu kanonického práva z roku 1983, proto byla ustavena pod názvem Biskupská konference ČSFR až na jaře 1990 (podle některých zdrojů 17. dubna, podle jiných 14. května). Jejím prvním předsedou byl zvolen František kardinál Tomášek. Skládala se ze dvou autonomně jednajících částí – českomoravského (předseda František Radkovský) a slovenského sboru biskupů (předseda Eduard Kojnok). Biskupská konference ČSFR se stala také přidruženým členem Ekumenické rady církví v ČSFR, v níž biskupskou konferenci na základě rozhodnutí kardinála Tomáška zastupoval především tehdejší generální vikář pražské arcidiecéze Antonín Liška. Po rozpadu Československa vznikly v nástupnických státech samostatné biskupské konference – Česká biskupská konference a Konference biskupů Slovenska.\n"}
{"id": "731493", "url": "https://cs.wikipedia.org/wiki?curid=731493", "title": "Farní sbor Českobratrské církve evangelické v Zábřehu na Moravě", "text": "Farní sbor Českobratrské církve evangelické v Zábřehu na Moravě\n\nFarní sbor Českobratrské církve evangelické v Zábřehu je sborem Českobratrské církve evangelické v Zábřehu. Sbor spadá pod Moravskoslezský seniorát.\n\nFarářem sboru je Vlastislav Stejskal.\n\nČeští evangelíci se v Zábřehu objevili ve větší míře po první světové válce, kdy se zde usídlila skupina evangelických reemigrantů z polského Zelówa. Především pro ně zde byla 11. března 1923 zřízena kazatelská stanice farního sboru v Hrabové; bohoslužby se konaly v sýpce bývalého lichtenštejnského dvora. Díky přestupovému hnutí i přistěhovávání Čechů do města počet věřících rostl a 18. prosince 1928 byla kazatelská stanice přeměněna na filiální sbor. Sborový dům (původně vilu továrníka Fröhlicha, historizující stavba přestavěná v letech 1981–85) církev koupila roku 1929. V roce 1945 byl filiální sbor povýšen na farní a byly k němu přiděleny filiální sbor v Písařově (do roku 1956) a kazatelské stanice v Sudkově a Tatenicích (ta zanikla roku 1973); v roce 1956 k němu byla přidělena i kazatelská stanice ve Svébohově. Sbor patří k Moravskoslezskému seniorátu od svého založení.\n\n\n"}
{"id": "731496", "url": "https://cs.wikipedia.org/wiki?curid=731496", "title": "Antonín Koníček", "text": "Antonín Koníček\n\nAntonín Koníček (* 14. června 1952 Vlčnov) je český kapelník a skladatel.\n\nNavštěvoval pět let hudební školu v Uherském Hradišti. V letech 1967–1973 studoval na konzervatoři hru trubku, ale i na klavír, violoncello a bicí. Působil v několika kapelách jako trumpetista, skladatel i jako kytarista. V roce 1977 založil ve Vlčnově kapelu Vlčnovjanka, která si získala značnou proslulost a každoročně doprovází vlčnovskou Jízdu králů. V čele kapely stál až do roku 1989. Stal se známým i v zahraničí a často byl zván nejen na koncertní turné, ale i do porot mezinárodních hudebních soutěží.\n\nV roce 1993 založil vlastní vydavatelskou firmu \"AKon\", která se zaměřila na vydávání dechové a lidové hudby. V roce 2000 se stal uměleckým šéfem kapelky \"Boršičanka\", která přijala i jeho jméno: \"Boršičanka Antonína Koníčka\".\n\nJe převážně skladatelem dechové hudby v moravském lidovém stylu. Píše pro svou kapelu, ale i pro další soubory.\n\n\n"}
{"id": "731501", "url": "https://cs.wikipedia.org/wiki?curid=731501", "title": "Anton Schäfer", "text": "Anton Schäfer\n\nAnton Schäfer (12. srpna 1868 Kristiánov u Frýdlantu – 24. listopadu 1945 Liberec) ,byl československý politik německé národnosti a meziválečný poslanec Národního shromáždění za Německou sociálně demokratickou stranu dělnickou v ČSR.\n\nPoliticky aktivní byl již za Rakouska-Uherska. Byl předsedou Svazu pracovníků v porcelánovém a keramickém průmyslu Rakouska. Po roce 1919 byl členem Ústřední odborové komise v Liberci.\n\nVe volbách do Říšské rady roku 1907 se stal jako člen Sociálně demokratické strany Rakouska poslancem Říšské rady (celostátní parlament), kam byl zvolen za okrsek Čechy 103. Usedl do poslanecké frakce Klub německých sociálních demokratů. Opětovně byl zvolen za týž obvod i ve volbách do Říšské rady roku 1911 a ve vídeňském parlamentu setrval do zániku monarchie.\n\nV parlamentních volbách v roce 1920 byl zvolen za Německou sociálně demokratickou stranu dělnickou v ČSR do československého Národního shromáždění. Mandát obhájil v parlamentních volbách v roce 1925, parlamentních volbách v roce 1929 a parlamentních volbách v roce 1935. Na poslanecké křeslo rezignoval v lednu 1936. Na jeho místo usedl Franz Krejčí.\n\nProfesí byl redaktorem. Podle údajů z roku 1935 bydlel v Liberci.\n\n"}
{"id": "731502", "url": "https://cs.wikipedia.org/wiki?curid=731502", "title": "Historický obvod Sunrise", "text": "Historický obvod Sunrise\n\nHistorický obvod Sunrise, také známý jako obec Sunrise, se nachází na hřebenu pod severovýchodním svahem hory Mount Rainier ve stejnojmenném národním parku. Obvod obsahuje sedm jednotlivých budov, které byly postaveny ve stylu rustikální architektury. Území je obydlené a přístupné veřejnosti pouze po krátkou dobu v létě.\n\nOblast byla původně známá jako Yakima Park a přístup k ní byl postaven po nové silnici v severovýchodní části parku, kterou plánoval Ernest A. Davidson z Krajinné divize Správy národních parků a Úřadu veřejných cest. V hlavním plánu Davidsona pro Yakima Park byl kontrast s obcemi v jižní části parku, s Longmirem a Paradise, ve kterých se stala chaotická výstavba velikým problémem pro správu. Na plánu se nacházel velký hotel se skupinou hospodářských chat, opravna automobilů, veřejné toalety a unikátní sruby s palisádami.\n\nPočáteční konstrukce byla dokončena roku 1932 a byly v ní zahrnuty hotel Sunrise Lodge, Sunriské sociální zařízení, opravna, jižní srub a palisády. Severní srub a obecní budova byly dokončeny roku 1944.\n\nSunrise Lodge je velká budova s příkře nakloněnou střechou, kterou v roce 1931 postavila společnost Rainier National Park Company. Dvou a půl patrová budova měla být původně prvním křídlem velkého hotelu a byla postavena za šest týdnů jako střed skupiny dvou set turistických chalup. V hotelu se nacházela i jídelna a ubytování pro zaměstnance. Ve třicátých a čtyřicátých letech byly chalupy rozebrány a prodány farmářům z Východního Washingtonu pro pracovní ubytování v okolí Pugetova zálivu. Základy pro zbytek plánovaně do „U“ tvarovaného hotelu byly dokonce vykopány, ale nikdy nebyly postaveny. Nedokončený hotel ale zastával svou původní úlohu a sezónně slouží dodnes.\n\nOblast byla umístěna do národního rejstříku historických míst v březnu 1991. V květnu 1987 byla národní historickou památkou vyhlášena Yakima Park Stockade Group. Sunriské sociální zařízení bylo zařazeno do rejstříku samostatně, dřívěji v březnu téhož roku. Historický obvod Sunrise je částí národního historického památkového obvodu Mount Rainier, který chrání všechny struktury rustikální architektury v národním parku.\n"}
{"id": "731503", "url": "https://cs.wikipedia.org/wiki?curid=731503", "title": "Florian Schenk", "text": "Florian Schenk\n\nFlorian Schenk (15. prosince 1894 Dolní Žďár – 20. září 1957 Berlín) byl československý politik německé národnosti a meziválečný poslanec Národního shromáždění za Komunistickou stranu Československa, po válce odborový funkcionář a politik SED v Německé demokratické republice.\n\nByl synem dělníka, podle jiného zdroje zemědělského dělníka. Pracoval jako textilní dělník. Jiný zdroj uvádí, že se vyučil dělníkem v kovoprůmyslu. Od roku 1912 byl členem německých kováckých odborů. V roce 1914 se stal členem rakouské sociální demokracie. Od roku 1919 byl členem německé sociální demokracie v ČSR. Roku 1926 vstoupil do KSČ a v polovině 20. let již patřil mezi její přední funkcionáře v severozápadních Čechách. Byl členem krajského výboru KSČ. Za komunisty zasedal v obecním zastupitelstvu v Chomutově. Od roku 1936 byl též aktivní jako vydavatel komunistického tisku. Profesí byl dělníkem. Podle údajů z roku 1935 bydlel v Chomutově.\n\nV parlamentních volbách v roce 1935 se stal poslancem Národního shromáždění. Poslanecké křeslo ztratil na podzim 1938 v souvislosti se změnami hranic Československa.\n\nV roce 1939 emigroval do Velké Británie. Po válce se roku 1945 přestěhoval do Německa. Od roku 1946 byl členem SED a odborového hnutí Freier Deutscher Gewerkschaftsbund (FDGB) v pozdější NDR. V letech 1947–1949 vedl jedno z oddělení saské zemské organizace SED. V letech 1950–1953 zastával funkci předsedy Ústředního předsednictva odborového sdružení pro zemědělství a lesnictví v rámci FDGB a byl členem celostátního předsednictva FDGB. V období let 1956–1957 vedl úřad pro zemědělství při ústředním předsednictvu FDGB. Získal východoněmecké řády a státní vyznamenání Vaterländischer Verdienstorden, Verdienstmedaille der DDR a Fritz-Heckert-Medaille.\n\n"}
{"id": "731507", "url": "https://cs.wikipedia.org/wiki?curid=731507", "title": "Teritoriální studia", "text": "Teritoriální studia\n\nTeritoriální studia ( ) je vícedisciplinární obor, zabývající se určitými geografickými regiony převážně z pohledu sociálních věd. Typicky se teritoriální studia zabývají historií, politikou, demografií, kulturou, jazyky, geografií či ekonomií daného regionu. Vznik oboru je spojen s propuknutím studené války.\n\nHlavní předností této vědní disciplíny je způsob nahlížení na geografickou jednotku. Teritoriální studia se nezabývají historií a reáliemi národa nebo státu, ale skupinami národů či států, které jsou si podobné ať už kulturně, historicky, jazykově nebo ekonomicky. Díky tomu umožňují přesněji interpretovat současnost i minulost v kontextech.\n\nV Česku se teritoriální studia vyučují v různé podobě. Jenom dvě univerzity je vyučují jako \"samostatné obory\":\n\nUniverzita Karlova - Fakulta sociálních věd - Institut mezinárodních studií nabízí obory:\nMendelova univerzita v Brně - Fakulta regionálního rozvoje a mezinárodních studií - studijní program Mezinárodní teritoriální studia nabízí obory:\n\nDalší univerzity nabízejí teritoriální studia pouze jako \"programy\", obory jsou specializovanější:\n\n\n"}
{"id": "731509", "url": "https://cs.wikipedia.org/wiki?curid=731509", "title": "Anton Schlusche", "text": "Anton Schlusche\n\nAnton Schlusche (17. dubna 1897 Horní Benešov – 17. června 1940 Bruntál) byl československý politik německé národnosti a meziválečný poslanec Národního shromáždění za Německou křesťansko sociální stranu lidovou, později za Sudetoněmeckou stranu.\n\nProfesí byl redaktorem. Podle údajů z roku 1935 bydlel v Bruntálu.\n\nPatřil mezi hlavní katolické aktivisty na severu Moravy a ve Slezsku. Anažoval se ve spolku \"Volksbund der deutschen Katholiken\" a redaktorem katolického tisku v Bruntálu. Od roku 1920 byl krajským tajemníkem německých křesťanských sociálů v Bruntálu. Po první světové válce byl též ředitelem okresní nemocenské pojišťovny.\n\nV parlamentních volbách v roce 1935 se stal poslancem Národního shromáždění. Patřil ke kritikům Henleinovy SdP. V rámci Německé křesťansko sociální strany lidové náležel k aktivistickému proudu, který hodlal spolupracovat s československým státem. Po sloučení Německé křesťansko sociální strany lidové se Sudetoněmeckou stranou ovšem přešel v březnu 1938 do poslaneckého klubu SdP. Na podzim 1938 v souvislosti se změnami hranic Československa ztratil svůj mandát.\n\nZa druhé světové války pracoval jako účetní revident a formálně vstoupil do NSDAP.\n\nV katolickém politickém hnutí byl aktivní i jeho bratr Eduard Schlusche (1894–1945).\n\n"}
{"id": "731512", "url": "https://cs.wikipedia.org/wiki?curid=731512", "title": "Franz Schreiber", "text": "Franz Schreiber\n\nFranz Schreiber (11. ledna 1897 Bezdružice – 15. února 1947 Praha) byl československý politik německé národnosti a meziválečný poslanec Národního shromáždění za Sudetoněmeckou stranu. Po druhé světové válce byl odsouzen k trestu smrti a popraven.\n\nByl synem notáře. Vystudoval obecnou školu, gymnázium ve Stříbře a Kadani. V roce 1915 maturoval. Od června 1915 až do října 1918 sloužil v armádě.\n\nPůvodně byl členem organizace Deutsche Landjugend a strany Bund der Landwirte (Německý svaz zemědělců, BdL). V říjnu 1933 ovšem vstoupil do SHF (předchůdkyně Sudetoněmecké strany). Byl zakládajícím členem její místní skupiny v Rossbachu. Měl dobré vztahy s Konradem Henleinem a díky tomu se dostal na kandidátní listinu do voleb.\n\nV parlamentních volbách v roce 1935 se pak skutečně stal za Sudetoněmeckou stranu poslancem Národního shromáždění. Profesí byl správcem statku. Podle údajů z roku 1935 bydlel v Rossbachu.\n\nPoslanecké křeslo ztratil na podzim 1938 v souvislosti se změnami hranic Československa. Od května 1941 byl členem NSDAP (místní skupina Rossbach). V roce 1942 usedl do funkce předsedy Pozemkového úřadu v Plzni. Od července 1944 byl vedoucím Pozemkového úřadu v Brně a v této funkci setrval až do konce války. Na konci války odešel do rodných Bezdružic, ke své rodině, která se tam uchýlila, protože přišla při bombardování Plzně o bydlení. 8. června 1945 byl zatčen.\n\nPo roce 1945 byl souzen československými úřady, odsouzen k trestu smrti a popraven oběšením ve věznici Pankrác v sobotu 15. února 1947 ve 14 hodin 28 minut. Jeho poslední slova zněla: „\"Umírám bez nenávisti a hněvu proti vašemu národu, avšak s pevnou vírou ve svůj národ\".“\n\n"}
{"id": "731513", "url": "https://cs.wikipedia.org/wiki?curid=731513", "title": "René Tauš", "text": "René Tauš\n\nRené Tauš (* 1971) je český fyzicky handicapovaný stolní tenista. Závodí v kategorii T5.\n\nJeho největším úspěchem je zlatá medaile ze soutěže družstev na letní paralympiádě 2004 v Athénách. Zde soutěžil i v jednotlivcích, kde však nepostoupil ze základní skupiny. Je držitelem medailí z mistrovství Evropy: v družstvech získal bronz v roce 1999, zlato roku 2003 a stříbro v roce 2009, v jednotlivcích stříbro a bronz (v open kategorii) v roce 2005 a zlato v roce 2009.\n"}
{"id": "731516", "url": "https://cs.wikipedia.org/wiki?curid=731516", "title": "Informační grafika", "text": "Informační grafika\n\nInformační grafika nebo infografika je vizuální ztvárnění informací, dat nebo znalostí. Prezentuje obsažené (obvykle složité a komplexní) informace rychle, a přehledně Využívá se často při zobrazování značek a map nebo pro informace v žurnalistice, výuce a technických oblastech, zejména pro téma internetu a sociálních sítí. Spočívá v komunikaci pomocí symbolů a ilustrací a umožnění rychlejšího porozumění prezentovaným informacím.\n\nJinak zdlouhavé a složitě popisové informace jsou v dnešní době ilustrovány informační grafikou. Objevuje se v novinách, magazínech a především v internetových zdrojích informací a zpráv. Již dlouhou dobu pak slouží jako vizuální zkratka pro koncepty každodenně používaných informací, zejména ve formě map a značek – příkladem mohou být dopravní značky.\n\nV žurnalistice je již dlouho informační grafika využívána k zobrazení tradičních informací, například předpovědi počasí. Stále častěji se přikládá k článkům a tématům ve formě map, situačních plánů, ilustrací vývoje a zobrazení statistických informací (grafů).\n\nČasté využití nalezla informační grafika u map, které slouží pro přibližnou orientaci a nepotřebují přesné zobrazení. Mapy tras, například mapy linek metra v Praze, jsou příkladem použití informační grafiky ke zpřehlednění mapy. Zobrazují informace, které jsou pro cestující v metru důležité – stanice metra a orientační body, významná místa.\n\nDopravní značky a místní značení velkých prostor (například na letištích a vlakových nádražích) jsou již dlouho místem s hojným využitím informační grafiky. Pracují s všeobecnou znalostí některých symbolů a s porozuměním symbolice bez ohledu na jazyk pozorovatele.\n\nV roce 1936 vyvinul Otto Neurath systém piktogramů a pravidel pro jejich výstavbu, aby i složité informace byly vyjádřeny jasně a přehledně.\n\nV roce 1964 na letních olympijských hrách v Tokiu byly poprvé užity piktogramy navržené japonskými designéry Masaru Katzumie a Yoshiro Yamashita. Olympiáda v Mnichově pak byla událostí, kde byly poprvé použity velice úspěšné symboly panáčka. Set těchto piktogramů navrhl Otl Aicher a vzhledem k jejich popularitě se následně staly základem pro dnešní moderní postavičky používané na veřejném značení.\n\nS rozvojem internetu se stala informační grafika populární zejména pro zobrazení a porovnání různých druhů obsahu a zobrazení zpravodajských dat srozumitelnější cestou. Sociální sítě pak rozvoj informační grafiky v internetu usnadnily – infografika představuje jednoduchou cestu ke sdílení složitých informačních celků. S rapidně stoupající popularitou informační grafiky na internetu využívá infografiky pro svou propagaci napříč sociálními sítěmi mnoho internetových firem a projektů.\n\nInformační grafika zobrazuje komplexní složité celky informací rychle a přehledně pomocí vizuálního znázornění. Využívá k tomu grafů, diagramů, tabulek, map a seznamů.\n\nZákladem informační grafiky jsou data, informace a znalosti, které grafika zobrazuje. Pro vytvoření grafické zobrazení dat lze využít i specializovaný software pro tvorbu grafů, tabulek atd. Existují také ustálené sady symbolů a piktogramů pro grafickou interpretaci obecných informací a souvislostí. Informační grafická část může být doplněna o legendu tvořenou textem, obvyklé je také užití měřítek a popisků.\n\nSchopnost interpretovat informační grafiku je více naučená než vrozená. Ačkoliv lze většinou porozumět významu dat a spojitosti informací v informační grafice díky celkovým souvislostem, které popisuje, je potřeba znát alespoň význam základních symbolů obvykle pro vizualizaci vztahů či prvků užitých. Rozvoj informační grafiky a její komerční využití podporuje snahu o netradiční a inovativní vizuální ztvárnění informační grafiky. To může zvýšit nároky na porozumění obsahu informační grafiky.\n\n\nAgregátor informační grafiky http://visual.ly/\n"}
{"id": "731518", "url": "https://cs.wikipedia.org/wiki?curid=731518", "title": "Ignác Schulcz", "text": "Ignác Schulcz\n\nIgnác Schulcz (21. března 1894 Galanta – ???) byl československý politik maďarské národnosti, meziválečný poslanec Národního shromáždění za Československou sociálně demokratickou stranu dělnickou.\n\nByl tiskařem, postupně se stal největším akcionářem velkého tiskárenského závodu Typografia. Poté, co počátkem 20. let 20. století vznikla Komunistická strana Československa, se na východě Československa zúžil prostor pro samostatnou existenci sociálnědemokratické strany. Maďarsko-německá sociálně demokratická strana, která tu kandidovala v parlamentních volbách v roce 1920, už se v parlamentních volbách v roce 1925 ukázala jako neživotaschopná. Ignác Schulcz stál za obratem, při kterém se maďarští sociální demokraté roku 1926 začlenili do celostátní československé sociální demokracie. V rámci strany pak předsedal maďarské sekci. Udržoval dobré vztahy s Ivanem Dérerem.\n\nV parlamentních volbách v roce 1935 získal Ignác Schulcz poslanecké křeslo v Národním shromáždění. Podle údajů z roku 1935 byl tajemníkem. Bydlel v Bratislavě. Poslanecké křeslo ztratil na podzim 1938 v souvislosti se změnami hranic Československa.\n\nPo Michovské dohodě odešel do emigrace. V Londýně pak vedl skupinu pročeskoslovensky orientovaných Maďarů a byl členem Státní rady Československé. Po roce 1945 se do Československa nevrátil a přesídlil do USA, kde vedl organizaci nazvanou Demokratická společnost československých Maďarů.\n\n"}
{"id": "731527", "url": "https://cs.wikipedia.org/wiki?curid=731527", "title": "František Schwarz (politik)", "text": "František Schwarz (politik)\n\nFrantišek Schwarz (18. října 1891 Praha – 20. února 1947 tamtéž) byl československý politik a meziválečný poslanec Národního shromáždění republiky Československé za Národní sjednocení, později za formaci Národní liga - Strana radikální, národní a demokratická.\n\nProfesí byl zemským inženýrem. Podle údajů z roku 1935 bydlel v Praze.\n\nV druhé polovině 20. let 20. století patřil do skupiny okolo Jiřího Stříbrného, která byla vyloučena z Československé strany národně socialistické. Nepatřil tedy později do té části Národního sjednocení, která navazovala na Československou národní demokracii, ale na formaci Národní liga.\n\nV parlamentních volbách v roce 1935 byl zvolen za Národní sjednocení do Národního shromáždění. Mandát si oficiálně podržel do zrušení parlamentu 1939. V květnu 1937 z poslaneckého klubu Národního sjednocení vystoupil a přešel do klubu Národní liga - Strana radikální, národní a demokratická, která navazovala na dřívější politické strany okolo Jiřího Stříbrného. V roce 1938 se i tato staronová politická strana rozpadla, přičemž Schwarz byl představitelem nacionalistického křídla, které vyloučilo stoupence radikálně fašistické frakce.\n\nV roce 1939 odešel do exilu. Angažoval se ve skupině oponující Edvardu Benešovi. V roce 1945 se vrací do Československa, byl zatčen a umírá ve věznici Pankrác v Praze.\n\n"}
{"id": "731533", "url": "https://cs.wikipedia.org/wiki?curid=731533", "title": "Rudolf Schwarz (politik)", "text": "Rudolf Schwarz (politik)\n\nRudolf Schwarz (10. listopadu 1882 Donovaly – 18. února 1966) byl slovenský a československý politik a meziválečný poslanec Národního shromáždění za Autonomistický blok.\n\nZa první světové války působil v československých legiích. Podle údajů z roku 1937 byl profesí správce státní lidové školy v Pohorelé.\n\nPo parlamentních volbách v roce 1935 získal poslanecké křeslo v Národním shromáždění za Autonomistický blok – širší politickou alianci, kterou vytvořila Hlinkova slovenská ľudová strana. Mandát získal až dodatečně v říjnu 1937, jako náhradník poté, co zemřel poslanec Martin Rázus.\n\nV prosinci 1938 byl zvolen ve volbách do Sněmu Slovenskej krajiny. Profesně se uvádí jako legionář a správce-učitel, bytem Banská Bystrica. Na mandát rezignoval 17. listopadu 1941.\n\n"}
{"id": "731535", "url": "https://cs.wikipedia.org/wiki?curid=731535", "title": "Rudolf Schwarz", "text": "Rudolf Schwarz\n\nJméno a příjmení Rudolf Schwarz má více nositelů:\n\n"}
{"id": "731549", "url": "https://cs.wikipedia.org/wiki?curid=731549", "title": "Selhání přehrad", "text": "Selhání přehrad\n\nSelhání přehrady je stav, kdy je poškozeno vodní dílo přehrazující vodní tok. Nemusí se jednat nutně o protržení hráze, ale může jít o pouhé přetečení hráze, při kterém dojde jen k malému poškození stavebních částí vodního díla a to je i nadále schopné plnit své funkce (např. provoz vodní elektrárny). Protržení hráze způsobí záplavovou vlnu, která je schopná zničit rozsáhlá území. V nejhorším případě dojde ke kolapsu dalších hrází a tím nastanou mnohem větší škody.\n\nJedny z nejhorších selhání přehrad – Malpasset (1959, Francie) a Vajont (1963, Itálie) – byly způsobeny nedostatečným inženýrsko-geologickým průzkumem.\n\nV historii ČR došlo jen ke třem selháním přehrad, ve dvou případech se jednalo o protržení a v jednom (přehrada Mlýnice) o přetečení.\n\nDůvodem selhání bývají:\n\n\"Není bez zajímavosti, že socialistické Československo mělo plán, který měl v případě války zabránit likvidaci velkých přehrad na Vltavě, kupříkladu počítal s vypuštěním Orlické přehrady.\"\n"}
{"id": "731550", "url": "https://cs.wikipedia.org/wiki?curid=731550", "title": "Jan Slavíček (politik)", "text": "Jan Slavíček (politik)\n\nJan Slavíček (11. února 1875 Kochánov - 19. července 1959 Praha) byl československý politik a meziválečný poslanec Národního shromáždění za Československou stranu národně socialistickou, později za Československou živnostensko-obchodnickou stranu středostavovskou.\n\nPoliticky aktivní byl již za Rakouska-Uherska. Ve volbách do Říšské rady roku 1911 se stal poslancem Říšské rady (celostátní parlament), kam byl zvolen za okrsek Čechy 32. Usedl do poslanecké frakce Český národně sociální klub. Ve vídeňském parlamentu setrval do zániku monarchie.\n\nK roku 1920 je uváděn jako starosta Zemské jednoty živnostenských společenstev, bytem v Praze. K roku 1935 jako mistr obuvnický, bydlel v Praze.\n\nV letech 1918-1920 zasedal v československém Revolučním národním shromáždění. V parlamentních volbách v roce 1920 získal poslanecké křeslo v Národním shromáždění. Mandát v parlamentních volbách v roce 1925 obhájil a do parlamentu se dostal i po parlamentních volbách v roce 1929. Po celá 20. léta a první polovinu 30. let 20. století patřil mezi národní socialisty. Roku 1930 zasedal v programové komisi strany a patřil k vlivným členům této politické formace. V březnu 1935 rezignoval těsně před volbami na svůj mandát a jako náhradník za něj nastoupil Jaroslav Motyčka. V následných parlamentních volbách v roce 1935 byl již zvolen za živnostníky. Poslanecký post si oficiálně podržel do zániku parlamentu (a Československa) v březnu 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\n\n"}
{"id": "731561", "url": "https://cs.wikipedia.org/wiki?curid=731561", "title": "Leopold Slíva", "text": "Leopold Slíva\n\nLeopold Slíva (12. listopadu 1896 Šumice – 6. června 1986 New York) byl československý politik, meziválečný poslanec Národního shromáždění za Republikánskou stranu zemědělského a malorolnického lidu (agrárníky), člen druhého odboje a poválečný poslanec Ústavodárného Národního shromáždění za Československou stranu národně socialistickou. Po roce 1948 žil v exilu.\n\nPoté, co vychodil měšťanskou školu, pracoval na zemědělské usedlosti rodičů. Během první světové války bojoval od roku 1915 v rakousko-uherské armádě. Roku 1916 byl zajat na haličské frontě. Podílel se pak od roku 1917 na bojích československých legií i na jejich anabázi přes Sibiř. Zpět do vlasti se dostal až roku 1920. Angažoval se pak v Československé obci legionářské. Od roku 1927 (podle jiného zdroje od roku 1928) do roku 1935 byl starostou rodných Šumic.\n\nV parlamentních volbách v roce 1935 získal poslanecké křeslo v Národním shromáždění za agrárníky. V parlamentu zasedal až do zrušení parlamentu 1939. Ještě krátce předtím, v prosinci 1938, přestoupil do poslaneckého klubu nově zřízené Strany národní jednoty. Profesí byl dle údajů z roku 1935 rolníkem, starostou a legionářem v Šumicích.\n\nPo nacistické okupaci roku 1939 pomáhal četným Čechoslovákům v útěku do exilu. Pomoc s dočasným úkrytem u něj nalezl například i Ludvík Svoboda nebo Bohumil Laušman. Jako funkcionář Československé obce legionářské byl v lednu 1941 uvězněn gestapem a odsouzen k trestu smrti. Později mu byl trest zmírněn a v roce 1945 byl osvobozen americkou armádou. Po návratu do Československa se na naléhání přátel opět zapojil do politické činnosti. Místo zrušené agrární strany vstoupil k národním socialistům. V parlamentních volbách v roce 1946 byl zvolen poslancem Ústavodárného Národního shromáždění za národní socialisty. V parlamentu setrval formálně do konce funkčního období, tedy do voleb do Národního shromáždění roku 1948.\n\nV parlamentu patřil mezi přední odpůrce komunistického tlaku na český venkov. Po únorovém převratu na něj byl vydán zatykač. Odešel do exilu, kde se stal členem Rady svobodného Československa. Angažoval se v krajanských exilových spolcích a v exilových kruzích agrární strany. Žil ve Spojených státech amerických.\n\n"}
{"id": "731568", "url": "https://cs.wikipedia.org/wiki?curid=731568", "title": "Škoda Rapid (2011)", "text": "Škoda Rapid (2011)\n\nŠkoda Rapid je automobil vyráběný společností Škoda Auto India v indickém Puné od listopadu 2011 pouze pro indický trh. Vychází z modelu Volkswagen Polo Sedan. V roce 2017 byl modernizován.\n\nJedná se o čtyřdveřový sedan s velikostí mezi modely Fabia a Octavia. Na délku měří 4,39 m, na šířku 1,7 m, na výšku 1,47 m a rozvor je 2,55 m. Benzínová verze je nabízená buďto s 5-st. manuální plně synchronizovanou převodovkou nebo s automatickou šestistupňovou. Ve výbavě má ABS, centrální zamykání, elektrické ovládání všech oken a zrcátek, vyhřívané zadní okno, loketní opěrku vpředu i vzadu, dvouose nastavitelný volant nebo audio systém se čtečkou SD/MMC. Je nabízen ve třech výbavových stupních Active, Ambition a Elegance.\n\nV prosinci 2011 byl zvolen profesionálními řidiči a novináři v indické verzi Top Gear Magazinu titulem: \"Rodinné auto roku\".\n\nVerze pro evropské trhy se od tohoto modelu liší a více se podobá konceptu MissionL. Oficiálně byla představena na Pařížském autosalonu v září 2012 a uvedena na trhy v Evropě a Rusku, o rok později i v Číně.\n\n\n"}
{"id": "731574", "url": "https://cs.wikipedia.org/wiki?curid=731574", "title": "Nina Bratčikovová", "text": "Nina Bratčikovová\n\nNina Olegovna Bratčikovová ( ; narozena 28. června 1985 Žukovskij) je ruská profesionální tenistka, která od května 2013 reprezentuje Portugalsko. Ve své dosavadní kariéře na okruhu WTA Tour vyhrála jeden turnaj ve čtyřhře. V rámci okruhu ITF získala devět titulů ve dvouhře a třicet čtyři ve čtyřhře.\n\nNa žebříčku WTA byla nejvýše ve dvouhře klasifikována v prosinci 2012 na 79. místě a ve čtyřhře pak v září téhož roku na 63. místě. K roku 2011 ji trénoval Andre Lopes. Poté jej na této pozici nahradil Pedro Pereira.\n\nPremiérový titul v sérii WTA 125s získala v listopadu 2012 na turnaji Royal Indian Open v indickém Puné, když spolu s Gruzínkou Oxanou Kalašnikovovou zdolaly ve finále čtyřhry izraelsko-thajskou dvojici Julia Glušková a Noppawan Lertcheewakarnová po rovnocenném zisku prvních dvou setů 6–0, 4–6, až v supertiebreaku poměrem míčů 10–8.\n\nV ruském ani portugalském fedcupovém týmu neodehrála do roku 2014 žádné utkání.\n\n"}
{"id": "731576", "url": "https://cs.wikipedia.org/wiki?curid=731576", "title": "Karol Śliwka", "text": "Karol Śliwka\n\nKarol Śliwka (13. března 1894 Bystřice – 19. března 1943 Mauthausen) byl československý politik polské národnosti a meziválečný poslanec Národního shromáždění za Komunistickou stranu Československa.\n\nZpočátku byl politicky angažován v Polské sociálně demokratické straně Haliče a Slezska, po vzniku KSČ byl představitelem polské části této celostátní politické strany. Patřil k mladší generaci polských komunistů v Československu, která brzy nahradila zakladatelskou skupinu starších aktivistů (Emanuel Chobot, Ludwik Lizak, Engelbert Wawreczka).\n\nV parlamentních volbách v roce 1925 se stal poslancem Národního shromáždění. Mandát obhájil v parlamentních volbách v roce 1929 i parlamentních volbách v roce 1935. Poslanecké křeslo ztratil na podzim 1938 v souvislosti se změnami hranic Československa.\n\nProfesí byl úředníkem. Podle údajů z roku 1935 bydlel v Doubravě. Za nacistické okupace byl zatčen a uvězněn v koncentračním táboru, kde zemřel.\n\n"}
{"id": "731583", "url": "https://cs.wikipedia.org/wiki?curid=731583", "title": "The Simpsons Skateboarding", "text": "The Simpsons Skateboarding\n\nThe Simpsons Skateboarding je hra vydaná pro PlayStation 2 v severní Americe 13. listopadu 2002. Byla vyrobena Code Monkeys a Publikovaná Fox Interactive a Electronic Arts. Ve hře se ze Springfieldu stal skate park pro roční skate túru, plnou skatových objektů a orientačních bodů z televizního seriálu. Hráči mají možnost si vybrat jednu z devíti postav k získání hlavní ceny. Všechny hlasy postav byly nahrány dabéry postav ze seriálu Simpsonovi.\n\nKaždá postava má 40 unikátních pohybů. Hráči mohou testovat jejich dovednosti v kterýmkoli.\n\nPředtím než EA vydalo oficiální oznámení o The Simpsons Skateboarding, reklama na hru byla na zadní stránce instrukčního manuálu pro The Simpsons Road Rage, která byla vydaná v roce 2001. Tam nebyla žádná zmínka o žádné herní konzoli a žádné informace o hře nebyly odhaleny. V prosinci 2001 zástupci EA uvedli, že nejsou připraveni, aby se ke hře vyjádřili. 16. května 2002, několik dní před E3 Mediového a Byznysového vyvrcholení byly vydány první informace o hře.\n"}
{"id": "731588", "url": "https://cs.wikipedia.org/wiki?curid=731588", "title": "Letopisy jar a podzimů", "text": "Letopisy jar a podzimů\n\nLetopisy jar a podzimů () jsou jednou z pěti knih konfuciánského kánonu. Jde o nejstarší čínskou datovanou kroniku, která zachycuje událostí z doby vlády dvanácti knížat ve státě Lu v letech 722–481 př. n. l. Za její redaktora je tradičně považován Konfucius. Doslovný přepis názvu díla znamená \"Jaro-podzim\" (resp. \"Jara a podzimy\"). Jde o metonymii pro roky, takže se název překládá jako \"Letopisy\". Z dila Konfuciova žáka Mencia víme, že podobné anály se vedly i v jiných čínských státech, ale nedochovaly se. Časový rámec záznamů se někdy používá pro datování období Jar a podzimů, kterému propůjčil své jméno.\n\nTematicky se dílo zaměřuje na události důležité pro stát, jako jsou přirozená i násilná úmrtí vládců, otázky nástupnictví, uzavírání dohod, vojenské nájezdy, trestné výpravy, stavby měst a živelní pohromy, ale i zlověstná a šťastná znamení, zatmění slunce atp. Zápisy v knize jsou však podávány stručně, neosobně a stereotypně jako mechanický výčet událostí řazených bez vnitřní spojitosti. \"Letopisy\" tak ani obsahově a ani formálně zdaleka nedosahuje úrovně \"Knihy dokumentů\" (Šu-ťing).\n\nZa to, že byly \"Letopisy\" zařazeny do konfuciánského kánonu, vděčí jednak předpokládanému Konfuciovu autorství, jednak (a to především) dodatečným komentářům, které události v knize zapojují do širších souvislostí. Tím byly \"Letopisy\" povýšeny na historický pramen nejvyššího významu, neboť díky těmto komentářům jsou události popsány ve vzájemné spojitosti a kauzálnosti.\n\nV době Chan (206 př. n. l.-220 n. l.) bylo ke knize známo pět komentářů:\n\nZ těchto komentářů se dochovaly jen poslední tři a ty tvoří dodnes velkou část konfuciánské mravoučné tradice. Nejdůležitější z nich je \"Cuoův komentář\", jehož autorem je podle tradice soudní zapisovatel státu Lu Cuo Čchiou-ming (), žijící v 5. století př. n. l. Skutečný vznik komentáře se ale klade do Období válčících států (475-222 př. n. l.) Na rozdíl od ostatních dochovaných komentářů, které jsou jednoduchými soubory otázek a odpovědí, prostřednictvím kterých se objasňuje obsah \"Letopisů\", je \"Cuoův komentář\" vlastně samostatnou kronikou, ve které jsou s vysokou stylistickou úrovní doplněna strohá fakta z \"Letopisů\" o řadu dalších zpráv, událostí a okolností. Dílo je napsáno živým jazykem blízkým hovorové řeči a obsahuje i metafory, dialogy a anekdotické příběhy.\n\n"}
{"id": "731589", "url": "https://cs.wikipedia.org/wiki?curid=731589", "title": "Koloman Slušný", "text": "Koloman Slušný\n\nKoloman Slušný (3. května 1884 Liptovský Trnovec – 13. března 1961 Bratislava) byl československý politik, meziválečný poslanec Národního shromáždění za Hlinkovu slovenskou ľudovou stranu, později za Autonomistický blok.\n\nProfesí byl vrchním komisařem. Podle údajů z roku 1935 bydlel v Spišské Nové Vsi.\n\nV parlamentních volbách v roce 1929 získal mandát v Národním shromáždění. Obhájil ho v parlamentních volbách v roce 1935, nyní již za Autonomistický blok, jehož vznik iniciovala Hlinkova slovenská ľudová strana. Poslanecké křeslo si oficiálně podržel do zrušení parlamentu roku 1939.\n\nBěhem tzv. slovenského štátu působil jako župan Tatranské župy.\n\n"}
{"id": "731599", "url": "https://cs.wikipedia.org/wiki?curid=731599", "title": "Farní sbor Slezské církve evangelické augsburského vyznání v Ostravě", "text": "Farní sbor Slezské církve evangelické augsburského vyznání v Ostravě\n\nFarní sbor Slezské církve evangelické augsburského vyznání v Ostravě je sborem Slezské církve evangelické augsburského vyznání v Ostravě. Sbor spadá pod Ostravsko-karvinský seniorát.\n\nKristův kostel, který patří také Farnímu sboru Českobratrské církve evangelické, a sborový dům se nachází na Husově náměstí.\n\nPastorem administrátorem sboru je Pavel Taska, emeritním pastorem je Vilém Szlauer. Kurátorem sboru je Vlastimil Merta.\n\n\n\n"}
{"id": "731606", "url": "https://cs.wikipedia.org/wiki?curid=731606", "title": "Darija Juraková", "text": "Darija Juraková\n\nDarija Juraková (* 5. dubna 1984, Záhřeb) je chorvatská profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala k říjnu 2011 osm titulů ve dvouhře a třicet šest ve čtyřhře.\n\nNa žebříčku WTA byla nejvýše ve dvouhře klasifikována v dubnu 2004 na 188. místě a ve čtyřhře pak v červenci 2010 na 74. místě. K roku 2011 ji trénoval Franz Leibinger.\n\n\n"}
{"id": "731610", "url": "https://cs.wikipedia.org/wiki?curid=731610", "title": "Žigulovské hory", "text": "Žigulovské hory\n\nŽigulovské hory () nebo Žiguli () je geomorfologický celek v Rusku, nedaleko města Samara. Leží na pravém břehu Volhy, kterou nutí opsat velký oblouk; vzniklý poloostrov se nazývá Samarská louka. Vyvýšenina je dlouhá 60 km a široká 30 km, nejvyšší bod, hora Bezymjannaja, dosahuje 381 metrů nad mořem – je tak nejvyšším vrchem evropské části Ruska, když nepočítáme Ural, Kavkaz a poloostrov Kola.\n\nNázev pohoří se podle legendy odvozuje od slova „ožog“ – spálenina. Skrývali se zde loupežníci, kteří od projíždějících lodí vybírali výpalné.\n\nHory byly vyvrásněny před sedmi miliony lety, jsou tvořeny převážně vápencem. Porost tvoří borová a javorová lesostep. V horách roste množství hub, zvláště holubinek. Vyskytují se zde typicky stepní druhy (vlha pestrá, kudlanka nábožná, endemický druh mateřídoušky), ale také los evropský. Velká část pohoří je vyhlášena rezervací. Centrem oblasti je město Žiguljovsk.\n\nZdejší scenérie vyhledávali mnozí umělci, např. Ivan Ajvazovskij. Podle hor je pojmenován automobil i pivo. Žiguli jsou vyhledávány milovníky záhad, neboť zde bývají hlášeny četné paranormální jevy. Podle pověstí se v horách skrývá vchod do podsvětí.\n\n"}
{"id": "731611", "url": "https://cs.wikipedia.org/wiki?curid=731611", "title": "Standard-definition television", "text": "Standard-definition television\n\nStandard-definition television (SDTV) je televizní systém, který zahrnuje standardy PAL (720x576) a NTSC (640x480). Očekává se, že SDTV bude postupně nahrazováno HDTV. V SDTV je šířeno pozemské analogové vysílání a všeobecné digitální vysílání.\n"}
{"id": "731617", "url": "https://cs.wikipedia.org/wiki?curid=731617", "title": "A State of Trance 2010", "text": "A State of Trance 2010\n\nA State of Trance 2010 je sedmá kompilace trancové hudby od různých autorů v sérii A State of Trance, kterou poskládal a zamixoval nizozemský DJ Armin van Buuren.\n\n\n"}
{"id": "731619", "url": "https://cs.wikipedia.org/wiki?curid=731619", "title": "Johan Pitka", "text": "Johan Pitka\n\nJohan Pitka (19. února 1872, Võhmuta, Järvamaa, Estonsko – podzim 1944, místo neznámé) byl estonský námořní velitel a politik, který se proslavil především v průběhu Estonské osvobozenecké války. Na podzim roku 1944 se postavil mezi organizátory odboje proti Rudé armádě.\n\nPřed tím, než se Pitka přidal k námořnictvu, studoval v několika námořních školách a pracoval pro několik rybářských společností.\nPitka byl jedním ze zakladatelů estonské armády a námořnictva, na jejímž vytvoření se podílel od roku 1917. V listopadu 1918 se stal šéfem estonského námořnictva a velel všem námořním operacím nově vznikajících estonských námořních sil. Roku 1919 musel ze zdravotních důvodů odstoupit ze služby.\n\nPo svém odchodu z armády se stal členem zákonodárného shromáždění, kde bojoval proti korupci. Po volbách roku 1923 odešel z politiky a od roku 1924 do roku 1930 žil v Kanadě.\n\nVe 30. letech figuroval v krajně pravicovém hnutí Vaps. Během druhé světové války, a to od roku 1940 žil ve Finsku. Těsně před svou smrtí, na podzim roku 1944 se vrátil do Estonska, kde zemřel.\n\n"}
{"id": "731621", "url": "https://cs.wikipedia.org/wiki?curid=731621", "title": "Mylo Xyloto", "text": "Mylo Xyloto\n\nMylo Xyloto je páté studiové album britské skupiny Coldplay, které vyšlo 24. října 2011.\n\nFrontman kapely Chris Martin oznámil, že album vypráví příběh, založený na \"lovestory se šťastným koncem\" se dvěma hlavními protagonisty – chlapcem jménem Mylo a dívce Xyloto, žijícími v tísnivém městském prostředí. Setkali se prostřednictvím gangu \"The Lost Boys\" (viz text písně „Charlie Brown“) a zamilují se do sebe.\nTexty jsou prý inspirované americkými old-school graffiti. Martin také přiznal, že album je výrazně ovlivněno seriálem z produkce HBO \"The Wire - Špína Baltimoru\".\nV létě 2012 bylo na oficiálním webu kapely oznámeno, že Comic Conem počínaje začne vycházet šestidílná komiksová série popisující příběh alba.\n"}
{"id": "731622", "url": "https://cs.wikipedia.org/wiki?curid=731622", "title": "Japonolirion osense", "text": "Japonolirion osense\n\nJaponolirion osense je nevysoká bylina rostoucí v Japonsku, jediný druh monotypického rodu Japonolirion.\n\nJaponský endemit, který vyrůstá na horských pastvinách, alpských loukách nebo v mokřadech na okrajích horských lesů. Vyskytuje se pouze na třech místech, prvé dvě jsou úbočí hor Mt. Shibutsu (2228 m n. m.) a Mt. Tanigawa (1977 m n. m.) v přefektuře Gunnma zhruba ve středu ostrova Honšú, třetí je v okolí Toikanbetsu v podprefektuře Sōya na severním cípu ostrova Hokkaidó. Rostlina si vybírá nejraději zvětralé kamenité nebo písčité půdy s hadcovým podkladem,\n\nJe to vytrvalá, trsnatá rostlina zůstávající po mnoho let na přibližně stejném místě, její stvoly vyrůstají z plazivých šupinatých oddenků. Z hlavního sympodiálního oddenku postupně vyrůstají boční, za rok i 9 cm délky. Původně jediná rostlina je schopna v horizontu desítek let zabrat prostor 1 až 5 m v průměru. Na konci oddenků vyrůstá jednoletá lodyha která má ve spodní části přízemní růžici listů a výše na ní střídavě rostou lodyžní listy bez listů. Listy jsou jednoduché podlouhlé, čárkovitě úzké, mají celistvý okraj a prostřední žilku.\n\nV horní části lodyhy vykvétají aktinomorfní, bělavé, oboupohlavné květy uspořádané do květenství hrozen nebo lata. V květu jsou 3 korunní a 3 kališní lístky, všechny jsou trvalé. Dále obsahuje 6 plodných tyčinek s nesrostlými nitkami a intorsními prašníky otevírající se podélnými štěrbinami. Gyneceum je složeno ze tří plodolistů, třídílný semeník obsahuje po 2 až 3 vajíčkách v jednom oddílu, pestík většinou nemá čnělku ale jen přisedlou bliznu. Květ obsahuje nektarové žlázky. Plodem je tobolka. Chromozómové číslo: 2n = 24.\n\nRostliny se ve většině známých případů rozmnožují na svých stanovištích klonálně - oddenky, mohou se však rozšiřovat i semeny. Bylo prokázáno, že populace na ostrovech Honšú a Hokkaidó jsou geneticky odlišné.\n\nPodle \"Red List of Threatened Plants of Japan\" (Červený seznam ohrožených rostlin Japonska) je \"Japonolirion osense\" zařazen mezi zranitelné druhy (VU).\n\n"}
{"id": "731631", "url": "https://cs.wikipedia.org/wiki?curid=731631", "title": "Kišin Šinojama", "text": "Kišin Šinojama\n\nKišin Šinojama (篠山 紀信) (* 3. prosince 1940 Šindžuku, Tokio) je japonský fotograf.\n\nAbsolvoval univerzitu Nihon Daigaku (日本大学). Jako student pracoval pro agenturu Light Publicity, po ukončení studií jako fotograf na volné noze.\n\nVydal již celou řadu knih většinou zaměřených na fotografie dívek, jak oblečených, tak většinou svlečených a nahých.\n\nDne 10. listopadu 2009 byl stíhán policií pro podezření z veřejných obscénností. To přišlo kvůli fotografiím aktů dvou žen, které pořizoval na veřejnosti v srpnu 2008 pro svou knihu \"20XX TOKYO\".\n\nVzal si Saori Minamiovou, se kterou mají syna herce Akinoba Šinojamu.\n\nVybraná díla:\n\n\n\n\n\n\n\n\n\n\n\n"}
{"id": "731632", "url": "https://cs.wikipedia.org/wiki?curid=731632", "title": "Wej-fang", "text": "Wej-fang\n\nWej-fang ( , pchin-jinem \"Wéifāng\") je městská prefektura v Čínské lidové republice.Je součástí provincie Šan-tung, má rozlohu celkem 15 800 čtverečních kilometrů a žije v ní osm a půl milionu obyvatel.\n\nWej-fang hraničí na severozápadě s Tung-jingem, na západě s prefekturou C'-po, na jihozápadě s prefekturou Lin-i, na jihu s prefekturou Ž’-čao a na východě se subprovinčním městem Čching-tao. Severní hranice je tvořena břehem zátoky Laj-čou.\n"}
{"id": "731633", "url": "https://cs.wikipedia.org/wiki?curid=731633", "title": "Rudolf Smetánka", "text": "Rudolf Smetánka\n\nRudolf Smetánka (1. ledna 1887 Trojovice – 1958) byl československý důstojník, vojenský teoretik a politik, meziválečný poslanec Národního shromáždění za Národní sjednocení, později za formaci Národní liga - Strana radikální, národní a demokratická.\nPo absolvování gymnázia navštěvoval dělostřeleckou kadetní školu ve Vídni. Byl potom vojákem rakousko-uherské armády. Na vysokých armádních postech působil i po vzniku Československa. Po odchodu z aktivní služby se politicky angažoval. Profesí byl majorem generálního štábu. Podle údajů z roku 1935 bydlel v Praze.\n\nNepatřil do té části Národního sjednocení, která navazovala na Československou národní demokracii, nýbrž do okruhu lidí okolo Jiřího Stříbrného a jeho formace Národní liga. V parlamentních volbách v roce 1935 byl zvolen za Národní sjednocení do Národního shromáždění. Mandát si oficiálně podržel do zrušení parlamentu roku 1939. V květnu 1937 z poslaneckého klubu Národního sjednocení vystoupil a přešel do klubu Národní liga - Strana radikální, národní a demokratická, která navazovala na dřívější politické strany okolo Jiřího Stříbrného. V prosinci 1938 ještě přestoupil do poslaneckého klubu nově ustavené Strany národní jednoty.\n\nBěhem mnichovské krize působil jako přednosta zpravodajského oddělení u štábu 1. sborové oblasti v Praze. V roce 1939 odešel do exilu a byl (v letech 1940–1945) členem Státní rady Československé. Po návratu do Československa nastoupil do Vojenského historického ústavu. Po únoru 1948 emigroval. Zemřel v exilu.\n\n"}
{"id": "731635", "url": "https://cs.wikipedia.org/wiki?curid=731635", "title": "Anton Sogl", "text": "Anton Sogl\n\nAnton Sogl (17. srpna 1892 Drnholec – 24. února 1958 Rauenberg) byl československý politik německé národnosti a meziválečný poslanec Národního shromáždění za Sudetoněmeckou stranu.\n\nV parlamentních volbách v roce 1935 se stal poslancem Národního shromáždění. Bydlel v Drnholci. Na podzim 1938 v souvislosti se změnami hranic Československa ztratil svůj mandát.\n\nPodle údajů z roku 1935 byl profesí rolníkem a starostou města Drnholec. Funkci starosty tohoto města vykonával v letech 1924–1938. Pak byl krátce československými úřady internován a poté, po anexi Sudet Německem, byl jmenován do funkce okresního vedoucího NSDAP v Mikulově.\n\n"}
{"id": "731637", "url": "https://cs.wikipedia.org/wiki?curid=731637", "title": "Lajčouská zátoka", "text": "Lajčouská zátoka\n\nLajčouská zátoka ( , pchin-jinem \"Láizhōu Wān\") je jižní zátokou Pochajského moře, jednou ze tří jeho velkých zátok (zbylé dvě jsou Liaotungská na severu a Pochajská na západě). Její jižní a východní břeh je tvořen Šantungským poloostrovem a celá zátoka je obklopena břehy stejnojmenné provincie Šan-tung. Na východním břehu Lajčouské zátoky leží prefektura Jen-tchaj, na jižním prefektura Wej-fang a na západním prefektura Tung-jing.\n"}
{"id": "731643", "url": "https://cs.wikipedia.org/wiki?curid=731643", "title": "Křemenáč (Plaská pahorkatina)", "text": "Křemenáč (Plaská pahorkatina)\n\nKřemenáč, místně označován jako Křemelák (493 m), je návrší u Stupna v obci Břasy severně od města Rokycany. Pro svoji archeologickou minulost je uvedeno v seznamu kulturních památek. Byly zde nalezeny stopy výšinného sídliště lidu tzv. chamské kultury.\n\nNávrší obklopeno zástavbou, která zde vznikala postupně od druhé poloviny devatenáctého století na hranici stupenského a vranovského katastru a v roce 2001 měla 570 obyvatel ve 131 domech. Na okraji této zástavby směrem k Hornímu Stupnu se nachází budova obecního úřadu. Na vrcholu Křemenáče je vyhlídkové místo s dřevěnou lavičkou a jednoduchým zábradlím. Návrší nabízí krásný výhled do okolní krajiny. Je možné vidět celé okolí Břas i město Plzeň. V případě dobré viditelnosti dokonce i šumavské vrcholky.\n\nNávrší bylo osídleno již ve třetím tisíciletí před naším letopočtem, tedy v období eneolitu. Zdejší osídlení je doloženo řadou archeologických nálezů, ke kterým patří spilitová sekerka, buližníkové čepelky, mazanice a zlomky keramiky. Fragment jednoho sekeromlatu patří do období kultury se šňůrovou keramikou. Z mladšího období pravěku jsou nálezy z doby halštatské.\n\n"}
{"id": "731644", "url": "https://cs.wikipedia.org/wiki?curid=731644", "title": "A State of Trance 2011", "text": "A State of Trance 2011\n\nA State of Trance 2011 je osmá kompilace trancové hudby od různých autorů v sérii A State of Trance, kterou poskládal a zamixoval nizozemský DJ Armin van Buuren.\n\n\n"}
{"id": "731647", "url": "https://cs.wikipedia.org/wiki?curid=731647", "title": "Martin Sokol", "text": "Martin Sokol\n\nMartin Sokol (3. listopadu 1901 Medzibrod – 16. prosince 1957 Banská Bystrica) byl československý politik, poslanec Národního shromáždění republiky Československé za HSĽS, respektive za alianci Autonomistický blok, a ministr vnitra autonomní slovenské vlády během Druhé republiky.\n\nVe 30. letech 20. století byl představitelem mladé generace Hlinkovy slovenské ľudové strany. Podílel se za ni na vypracování návrhu na autonomii Slovenska, který byl publikován roku 1938 u příležitosti 20. výročí Pittsburské dohody. V této době zastával Sokol post generálního tajemníka Hlinkovy slovenské ľudové strany. V návrhu na autonomii Slovenska, podaném v červnu 1938, jehož autorem byl Sokol, se předpokládaly široké pravomoci slovenských orgánů. Historik Jan Rychlík tento návrh označuje za daleko radikálnější než předchozí koncept autonomie z roku 1930. Jeho aplikace by přetvořila Československo ve volnou federaci s prvky konfederace. Slovensku se v něm přiznávala faktická mezinárodněprávní subjektivita, počítalo se se zákazem majorizace. Centrální rozpočet měl navíc kompenzovat údajné poškození Slovenska dosavadní celní politikou.\n\nV parlamentních volbách v roce 1935 získal mandát v Národním shromáždění za Autonomistický blok, jehož vznik iniciovala Hlinkova slovenská ľudová strana. Poslanecké křeslo si oficiálně podržel do zrušení parlamentu roku 1939. Profesí byl generálním tajemníkem strany. Podle údajů z roku 1935 bydlel v Bratislavě.\n\nV září 1938, kdy již eskalovalo mezinárodní napětí mezi nacistickým Německem a Československem, apelovali Sokol a Jozef Tiso v dopise z 20. září 1938 na prezidenta republiky Edvarda Beneše, aby slovenskou otázku řešil na základě návrhu autonomie z června 1938. 22. září Beneš reagoval příslibem rozšíření pravomocí zemských sněmů a zavedení proporcionality při zastoupení Slováků ve vysokých státních funkcích.\n\nPo Mnichovu se v říjnu 1938 podílel za HSĽS na dojednávání Žilinské dohody coby společné platformy slovenských stran ve prospěch autonomie a byl jedním ze signatářů její finální verze. Následně byl zpravodajem ústavněprávního výboru Národního shromáždění při projednávání Ústavního zákona o autonomii Slovenské země. Po jeho přijetí byl v prosinci 1938 zvolen ve volbách do Sněmu Slovenskej krajiny. Na první schůzi autonomního slovenského sněmu se stal jeho předsedou. Jan Rychlík označuje v této době Martina Sokola za umírněného politika, jehož nástup do funkce předsedy slovenského zákonodárného sboru vyvolal dočasné naděje centrální vlády na stabilizaci státoprávních poměrů druhorepublikového Česko-Slovenska.\n\nSokol krátce působil v březnu 1939 jako ministr autonomní vlády Karola Sidora coby ministr vnitra. Během několika dnů ale nastalo vyvrcholení politické a státoprávní krize. 14. března 1939 podal Jozef Tiso na neveřejném zasedání Sněmu Slovenskej krajiny zprávu o svém jednání v Německu. Vláda Karola Sidora podala demisi a Martin Sokol narychlo sepsal návrh zákona o vyhlášení samostatného slovenského státu, který byl pak sněmem jednomyslně přijat. Česko-Slovensko zaniklo. Jan Rychlík se domnívá, že Sokol, stejně jako další umírnění ľudáci, hlasovali v březnu 1939 pro slovenskou samostatnost spíše s pocitem, že jde o jediný možný krok zabraňující maďarské okupaci Slovenska, než s aktivní snahou rozbít česko-slovenský stát.\n\nPo vzniku tzv. slovenského štátu byl nadále předsedou slovenského sněmu. V rámci slovenského režimu patřil k umírněnějším činitelům, který se inspiroval Andrejem Hlinkou spíše než nacistickými vzory. Během existence slovenského státu spolupracoval s domácím odbojem a představoval nadále předáka centristické opoziční frakce ľudáků. V srpnu 1943 se zúčastnil tajné schůzky, kterou uspořádal Vavro Šrobár na chatě Martina Mičury poblíž Bytče. Zde se neformálně setkali představitelé odboje i oficiálních míst slovenského státu a vypracovali memorandum zaslané československému exilu do Londýna.\nPo obnovení Československa byl v roce 1947 odsouzen Národním soudem na pět let. V roce 1949 se ale po amnestii dostal na svobodu. Politicky se již neangažoval.\n\n"}
{"id": "731652", "url": "https://cs.wikipedia.org/wiki?curid=731652", "title": "Virginia Wadeová", "text": "Virginia Wadeová\n\nSarah Virginia Wadeová, OBE (* 10. července 1945, Bournemouth, Dorset) je bývalá britská tenistka, vítězka sedmi grandslamů – tří singlových a čtyř deblových. 1. července 1977 zvítězila ve stém ročníku Wimbledonu a k roku 2012 se jedná o poslední britský titul z dvouhry nejslavnějšího turnaje světa. Po ukončení aktivní kariéry se čtyři roky věnovala trenérské dráze.\n\nHrála útočný tenis. Podání a voleje se řadily k absolutní světové špičce.\nV roce 1986 byla oceněna Řádem britského impéria (OBE). Roku 1989 pak došlo v americkém Newportu k jejímu uvedení do Mezinárodní tenisové síně slávy.\n\nNarodila se roku 1945 v anglickém Bournemouthu. Od jednoho roku věku žila s rodiči v Jihoafrické unii, kde začala hrát tenis. Otec působil jako arciděkan v Durbanu. V patnácti letech se rodina vrátila zpět do Velké Británie. Navštěvovala střední dívčí školu Tunbridge Wells Girls' Grammar School a také Talbot Heath School. Poté pkračovala vysokoškolským studiem matematiky a fyziky na Univerzitě v Sussexu, které absolvovala v roce 1966.\n\nAktivní kariéru prožila na přelomu amatérské éry a první fáze otevřeného období tenisu. V roce 1968 vyhrála historicky premiérový otevřený turnaj\nBritish Hard Court Open v Bournemouthu a získala první finanční prémii 720 amerických dolarů. O pět měsíců později se stala profesionálkou a odjela do Spojených států, kde vyhrála otevřené US Open po finálové výhře nad Američankou Billie Jean Kingovou. Prémie činila 6 000 dolarů.\n\nV roce 1977 na domácí půdě získala singlový titul z nejslavnější tenisové události světa ve Wimbledonu. Od roku 1962 se jednalo o šestnáctou sezónu, v níž do turnaje nastoupila. Poprvé se však probojovala až do finále, když v semifinále přešla přes Američanku Chris Evertovou po setech 6–2, 4–6, 6–1. Ve finále stého jubilejního ročníku čelila Betty Stoveové. Královna Alžběta II. daný rok slavila stříbrné jubileum – dvacet pět let na trůnu a poprvé za čtvrt století se rozhodla Wimbledon navštívit, když se zúčastnila finálového zápasu. Angličanka jej vyhrála devět dnů před 32. narozeninami ve třech sadách a z rukou panovnice převzala stříbrný talíř mísu Venus Rosewater pro šampiónku dvouhry. Publikum na centrálním dvorci začalo k oslavě triumfu spontánně zpívat chorál \"For She's a Jolly Good Fellow\".\n\nSpolu s Australankou Margaret Smithovou Courtovou zvítězila na čtyřech grandslamech v ženské čtyřhře. Spolu s Courtovou, Kingovou a Casalsovou nejvíce ovlivňovala vývoj ženského tenisu v 60. a 70. letech. Celkově jako profesionálka vyhrála 55 turnajů ve dvouhře s výdělkem 1 542 278 dolarů. V první světové desítce se pohybovala nepřetržitě v letech 1967–1979. Aktivní kariéra trvala dvacet šest let a ukončila ji v závěru sezóny 1985, respektive o rok později ve čtyřhře.\n\nZa fedcupový tým Velké Británie odehrála 99 zápasů, což bylo do doby, než Španělka Arantxa Sánchezová Vicariová nasbírala 100 utkání v soutěži, absolutním rekordem Fed Cupu.\n\nOd roku 1981 pracovala také jako reportérka z tenisových událostí pro British Broadcasting Corporation.\n\nV roce 1983, ve třiceti sedmi letech, získala spolu s Rumunkou Virginií Ruziciovou deblový titul na Italian Open.\n\n\n"}
{"id": "731653", "url": "https://cs.wikipedia.org/wiki?curid=731653", "title": "Antonín Srba", "text": "Antonín Srba\n\nAntonín Srba (3. června 1879 Nechyba u Benešova – 13. srpna 1943 Praha), byl československý politik, meziválečný ministr a poslanec Národního shromáždění za Československou sociálně demokratickou stranu dělnickou.\n\nVyučil se štukatérem. Od mládí byl aktivní v sociálně demokratickém hnutí a odborech. V letech 1900–1903 byl tajemníkem Odborového sdružení českoslovanského, v období let 1903–1918 působil jako redaktor listu \"Právo lidu\". Zároveň řídil několik dalších periodik (\"Zář\", \"Český vystěhovalec\", \"Týdenní kronika\", \"Věstník Dělnické akademie\"). Za první světové války zastával funkci místopředsedy Zemské hospodářské rady. V letech 1918–1919 působil coby státní tajemník na ministerstvu pro zásobování lidu.\n\nV letech 1918-1920 zasedal v Revolučním národním shromáždění. V parlamentních volbách v roce 1920 získal poslanecké křeslo v Národním shromáždění. Mandát v parlamentních volbách v roce 1925 obhájil a do parlamentu se dostal i po parlamentních volbách v roce 1929 a opět po parlamentních volbách v roce 1935. Poslanecký post si oficiálně podržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově ustavené Národní strany práce.\n\nPodle údajů z roku 1935 byl státním úředníkem. Bydlel v Praze. Byl propagátorem letectví. Spoluzakládal a byl předsedou Masarykovy letecké ligy.\n\nKromě poslaneckých postů se podílel i na československých vládách. V září 1921 ho strana vyslala do vlády Edvarda Beneše, kde zastával post ministra pro zásobování lidu a ministra pošt a telegrafů. V letech 19221925 působil jako ministr veřejných prací.\n\n"}
{"id": "731654", "url": "https://cs.wikipedia.org/wiki?curid=731654", "title": "Georg Stangl", "text": "Georg Stangl\n\nGeorg Stangl (4. dubna 1889 Mašovice – 15./16. srpna 1945 Chrastavice) byl československý politik německé národnosti a meziválečný poslanec Národního shromáždění za Sudetoněmeckou stranu.\n\nStudoval na Vysoké škole zemědělské v Halle, kterou absolvoval roku 1910. Pracoval pak na trauttmansdorffských statcích. Od roku 1918 byl majitelem hospodářství v rodných Mašovicích. Studoval na německé technice v Praze a na univerzitě v Gießenu. V roce 1933 získal doktorát.\n\nProfesí byl rolník. Podle údajů z roku 1935 bydlel v Horšovském Týně.\n\nByl aktivní politicky v SdP a její předchůdkyni SHF. Byl jejím okresním předsedou v Horšovském Týně. V parlamentních volbách v roce 1935 se stal poslancem Národního shromáždění. Poslanecké křeslo ztratil na podzim 1938 v souvislosti se změnami hranic Československa.\n\nKvůli rozporům s Konradem Henleinem byl zproštěn stranických funkcí. Až do konce světové války pak pracoval v Praze jako ředitel odboru zemědělského úřadu.\n\nPo válce byl zatčen československými úřady a internován v táboře v Chrastavicích u Domažlic, kde v srpnu 1945 zemřel.\n\n"}
{"id": "731655", "url": "https://cs.wikipedia.org/wiki?curid=731655", "title": "Michal Stefanu", "text": "Michal Stefanu\n\nMichal Stefanu (* 10. prosince 1965) je český fyzicky handicapovaný stolní tenista i tenista. Ve stolním tenise závodí v kategorii T4.\n\nJe čtyřnásobným účastníkem letních paralympijských her a několikanásobným držitelem medailí ve stolním tenise. Již na své první paralympiádě 1996 v Atlantě vybojoval v soutěži jednotlivců stříbro a v kategorii open se dostal do osmifinále. V Sydney 2000 zvítězil v jednotlivcích a podílel se na bronzové medaili v soutěži družstev. O čtyři roky později v Athénách vybojoval stříbro v jednotlivcích a byl součástí týmu, který zvítězil v družstvech. Na LPH 2008 v Pekingu nepostoupil v soutěži jednotlivců ze základní skupiny. Kromě toho je držitelem řady medailí z evropských i světových šampionátů, první z nich, bronzovou v soutěži družstev, získal na mistrovství Evropy ve stolním tenise 1995.\n\nVěnuje se též tenisu. V roce 2010 byl v anketě Zlatý kanár zvolen jako nejlepší tenista na vozíku.\n"}
{"id": "731656", "url": "https://cs.wikipedia.org/wiki?curid=731656", "title": "František Stanislav", "text": "František Stanislav\n\nFrantišek Stanislav (1. ledna 1893 Strážnice – 23. července 1941 Osvětim) byl československý politik a meziválečný poslanec Národního shromáždění za Československou stranu lidovou.\n\nPo absolvování povinné školní docházky pracoval na otcově zemědělské usedlosti. V létě roku 1914 narukoval do rakousko-uherské armády a bojoval na ruské frontě, kde 1. listopadu 1914 padl do zajetí. Z něj se vrátil na konci války přes Malou Asii. Po válce byl zaměstnán jako dělník a později skladník. Roku 1919 převzal rodinné hospodářství. Veřejně se angažoval již před 1. světovou válkou. Zapojil se do činnosti Katolické omladiny. V roce 1908 se stal členem výboru a okresním předsedou \"Sdružení venkovské katolické mládeže na Moravě a ve Slezsku\". Od roku 1919 byl členem ČSL. Aktivně se zapojil do rolnických sdružení (předseda \"Zemědělských družin okresu strážnického\"). V letech 1932-1940 zastával post starosty města Strážnice. Za jeho působení v čele samosprávy došlo k vybudování živnostenské školy a kanalizační sítě či výstavbě lihovaru.\nV parlamentních volbách v roce 1925 získal poslanecké křeslo v Národním shromáždění. Mandát v parlamentních volbách v roce 1929 i parlamentních volbách v roce 1935 obhájil. Poslanecký post si oficiálně podržel do zrušení parlamentu roku 1939, přičemž ještě v prosinci 1938 přestoupil do poslaneckého klubu nově utvořené Strany národní jednoty.\nPodle údajů k roku 1935 byl profesí rolníkem a starostou města Strážnice.\n\nZa nacistické okupace byl pronásledován. Už 1. září 1939 byl zatčen gestapem v rámci hromadného zatýkání tzv. rukojmích, brzy však byl propuštěn a vrátil se do svého úřadu. Podruhé byl zatčen 1. října 1940 v Hodoníně, kde řídil schůzi okresního starostenského sboru, na níž se řešila otázka vypsání povinných dodávek zemědělských produktů ve prospěch válčící Říše. Důvodem zatčení bylo odpírání dodávek. Gestapo ho odvezlo do Brna. Zdálo se, že bude propuštěn, ale zřejmě na zásah udavače byl označen jeho návrat za nežádoucí a 19. února 1941 byl přepraven do koncentračního tábora v Osvětimi, zde zemřel na následky týrání.\n\n"}
{"id": "731659", "url": "https://cs.wikipedia.org/wiki?curid=731659", "title": "Dělnická tělocvičná jednota", "text": "Dělnická tělocvičná jednota\n\nDělnická tělocvičná jednota (DTJ, též Dělnická tělovýchovná jednota) je obvyklý název a zkratka organizací patřících k českému a slovenskému hnutí DTJ. Jejich úkolem je tělesná výchova a zdravotní, duchovní a mravní povznesení dělné třídy na ideovém základu demokratického socialismu. Hnutí vzniklo na přelomu 19. a 20. století odštěpením od Sokola, po historii přerušené komunistickou totalitou bylo v českých zemích v 90. letech obnoveno.\n\nRoku 1892 vznikl tělocvičný odbor při vzdělávacím spolku krejčovských dělníků v Praze a v roce 1894 Vzdělávací podpůrný tělocvičný spolek \"Lassalle\" v Brně-Juliánově a v Králově Poli. Jméno \"Lassalle\" převzali od tamního německého dělnického tělocvičného spolku. Brněnský spolek později získal název \"Dělnická tělocvičná jednota\" a tento název si osvojilo celé hnutí vznikajících jednot.\nV roce 1895 byla založena DTJ v Husovicích, roku 1896 v Židenicích a Líšni u Brna.\n\nRoku 1897 byla ustavena první \"Dělnická tělocvičná jednota\" v Praze. Téhož roku vznikly DTJ v Radlicích u Prahy a v Mostě, roku 1898 v Praze VII., na Kladně, ve Vršovicích a v Moravské Ostravě.\n\nZpočátku byli cvičící dělníci mnohde členy sokolských jednot. Za mezník v odštěpení dělnického tělocvičného hnutí jsou pokládány volby do rakouského Říšského sněmu v roce 1897, kdy poprvé volily i nemajetné vrstvy a sociálně demokratičtí poslanci pak svým tzv. protistátoprávním prohlášením vyhrotili politickou diferenciaci české společnosti a vystoupil proti nim i Sokol, což vedlo k hromadnému odchodu sociálních demokratů ze sokolských jednot. V srpnu 1903, na základě porady z roku 1902, založily existující jednoty \"Svaz dělnických tělocvičných jednot\" (SDTJ), který na počátku své existence zahrnul 31 jednot, 1076 členů, 100 členek, 106 dorostenců a 130 žáků. Prvním starostou byl zvolen František Hummelhans. Roku 1903 uspořádal svaz první svazové veřejné cvičení, účastnilo se 180 cvičenců. Roku 1904 se poprvé konal svazový cvičitelský kurs. Roku 1905 se konal druhý valný sjezd a začal být vydáván svazový časopis \"Tělocvičný ruch\". Roku 1908 mál náklad 7000 výtisků. Od roku 1909 vycházely navíc \"Cvičitelské rozhledy\". Roku 1909 byl zaveden pro muže svazový stejnokroj.\n\nV roce 1912, kdy daleko mohutnější Sokol s čtyřnásobnou základnou členů pořádal svůj VI. všesokolský slet, Svaz DTJ měl svůj V. sjezd. O tři roky později se názorově odlišné organizace střetly na půdě pražské radnice kvůli sporu o využití Letenské pláně ke svým cvičením v létě roku 1915. Do sporu o možnost vlivu na cvičící školní mládež se zamíchal i Orel, jenže události I. světové války plány všech zhatily.\nPrvní slovenské jednoty byly založeny roku 1913 v Prešpurku a v Haliči. Roku 1913 zřídil svaz technický výbor a výchovný výbor a začal se soustavnou osvětovou činností, od roku 1912 vydával časopis \"Vychovatel\". Za první československé republiky vydával svaz pro žactvo časopis \"Zlatá brána\", pro dorost \"Náš dorost\", jednotlivé kraje vydávaly své věstníky (například \"Jarost\" v Plzni, \"Jednotář\" v Moravské Ostravě, \"Napred\" v Bratislavě). V roce 1913 uváděl Svaz DTJ 542 jednot v 28 okresech s 34 283 příslušníky.\n\nRoku 1918 se DTJČ přihlásil do Mezinárodního socialistického svazu pro tělesnou výchovu a sport, který vznikl roku 1913 a později přesídlil z Gentu v Belgii do Prahy. Roku 1921 se konala ve Frankfurtu první mezinárodní Dělnická olympiáda (olympiáda původně plánovaná na rok 1915 byla zrušena kvůli válce). Druhá se konala roku 1927 v Praze, třetí roku 1931 ve Vídni. Svaz DTJO pořádal časté zájezdy do zahraničí.\n\nVe dnech 12. - 29. června 1921 se konala též I. dělnická olympiáda v Praze. Na letenském stadionu cvičilo 23 000 osob - mužů, žen, dorostu i žactva - dále 104 cyklistů a 312 vojínů. Připojilo se i 131 zahraničních hostů z Belgie, Německa i Finska. Ukázky cvičení doplnila slavnostní scéna „Na úsvitě nové doby“, kterou vytvořilo 2500 osob, konaly se i závody v lehké atletice. Program doprovázely společenské večery, koncerty, výstavy či divadelní představení pro dospělé i pro děti.\n\nVe 30. letech se hnutí dále rozvíjelo a konaly se i další mezinárodní dělnické olympiády.\n\nZpočátku byl základem tělocvik prostý a na nářadí podle Tyršovy tělocvičné soustavy, svaz odmítal sport jako takový i vrcholové cviky, např. veletoče. Od roku 1924 byly však zavedeny i míčové hry, od roku 1925 plavectví, od roku 1920 skauting pro mládež, v některých krajích pěstovaly DTJ i zimní sporty a tenis. Jednoty konaly i kulturní aktivity, například loutková divadla pro děti, společenské zábavy, výlety apod.\n\nRoku 1929 měl svaz ve 49 okresech 11 031 jednot a 117 622 členů, z toho asi 50 tisíc mužů, 15 tisíc žen, 9 tisíc dorostenců, 7 tisíc dorostenek (dorost byl do 17 let), 18 tisíc žáků a 18 tisíc žaček (do 14 let). Svaz byl členěn na obvody, okresy a kraje. Z podnětu svazu DTJČ bylo založeno Ústředí socialistických organizací tělovýchovných v ČSR.\n\nZa vznikem jednot stáli především sociální demokraté. Těsně před odštěpením komunistické strany od sociální demokracie v roce 1921 proběhl v celostátním vedení svazu i v jednotách souboj o vliv. Sociální demokraté si uchovali vliv na svaz, levičáci založili svou organizaci pod názvem Federace dělnických tělocvičných jednot (FDTJ). Za německé okupace byly DTJ centry protifašistického odboje a někteří její členové spolupracovali s Obranou národa. Po roce 1948 byly zlikvidovány, respektive začleněny do sjednocené tělovýchovy. V 90. letech 20. století, po pádu komunistického režimu, byly některé jednoty obnoveny a vznikl i nový Svaz dělnických tělovýchovných jednot, který některé z obnovených jednot zastřešuje.\nNově pěstují kromě cvičení též atletiku a další sporty a jejich členy jsou zejména střední vrstvy i drobní podnikatelé.\n\n\n"}
{"id": "731662", "url": "https://cs.wikipedia.org/wiki?curid=731662", "title": "František Glazar", "text": "František Glazar\n\nFrantišek Glazar (* 1980) je český fyzicky handicapovaný stolní tenista. Závodí v kategorii T3.\n\nDvakrát se zúčastnil letních paralympijských her, kde v soutěži družstev vypomohl k medailím. V Sydney 2000 získal český tým s Františkem Glazarem bronzovou medaili, na LPH 2004 v Athénách družstvo vybojovalo zlato. Kromě toho závodil i v soutěžích jednotlivců, roku 2000 se dostal do osmifinále, v roce 2004 nepostoupil ze základní skupiny. Na evropských šampionátech získal v roce 2001 zlatou medaili v družstvech a o dva roky později stříbrnou medaili v jednotlivcích.\n"}
{"id": "731667", "url": "https://cs.wikipedia.org/wiki?curid=731667", "title": "Novéna", "text": "Novéna\n\nNovéna (z latinského – \"devět\") je modlitba pronášená devět po sobě následujících dní, obvykle za konkrétním účelem a často podle modlitební knížky nebo s růžencem.\n\nDevítidenní trvání je odvozeno z novozákonní události, kdy se po vzkříšení (resp. nanebevstoupení) Ježíše Krista apoštolové podle tradice společně modlili (Skutky apoštolů, kap. 1,14) devět dní a následně na ně o letnicích sestoupil Duch svatý – svatodušní novéna.\n\nNovéna je rozšířená hlavně v římskokatolické církvi, ale provozují ji i členové církví jiných (anglikáni, luteráni …).\nNěkdy je (v mimokřesťanském prostředí) devět dní odpočítáváno zvláštní svíčkou zapálenou na jejich počátku - je to tzv. novénská svíce.\n"}
{"id": "731672", "url": "https://cs.wikipedia.org/wiki?curid=731672", "title": "Hvězdná pěchota (rozcestník)", "text": "Hvězdná pěchota (rozcestník)\n\nHvězdná pěchota je kniha z roku 1959 napsaná Robertem A. Heinleinem. Další významy jsou uvedeny níže:\n\n\n\n"}
{"id": "731674", "url": "https://cs.wikipedia.org/wiki?curid=731674", "title": "Alfrédova chata", "text": "Alfrédova chata\n\nAlfrédova chata (též Alfrédka) byl lovecký zámeček a později horská chata, který stával na úpatí Jelenky, blízko pramenů Stříbrného potoka, v Hrubém Jeseníku.\n\nLovecký zámeček vystavěl na konci 19. století hrabě Alfréd Harrach, jenž v letech 1884-1914 vlastnil janovické panství. Už dříve, nejpozději v 80. letech téhož století, byla u něco níže (v nadmořské výšce 1078 m) vystavěna lovecká chata. O oblíbenosti místa turisty (na rozdíl od zbývajících míst jižní části hlavního hřebene Jeseníků) svědčí jak dochované pohledy, tak především žádost Rýmařovské turistické sekce o vyznačení turistické cesty ze Staré Vsi na chatu a dále na Jelení studánku. Vyznačení cesty nechal hrabě Harrach provést v roce 1891. V případě lovecké chaty se jednalo o nevelký srub, ze začátku sloužící jak lovcům, tak také turistům, kteří se zde mohli případně ubytovat. V souvislosti s rozvojem lyžování začala být chata od roku 1925 otevřena i v zimě. Tato horská chata stojí do současnosti.\n\nJelikož však chata přestávala postupně kapacitně vyhovovat, nechal hrabě postavit nejpozději v roce 1898 o něco výše mnohem prostornější lovecký zámeček, jenž nazýval \"Waidmannsheil\" (česky \"Lovu zdar\") a na nějž později přešel název \"Alfrédova chata\". Zámeček využíval pouze hrabě, jeho hosté a personál, bývalá lovecká chata byla ponechána k využívání turistům. Toto rozdělení vydrželo do 30. let 20. století, kdy hrabě Harrach v rámci tzv. lesní reformy o janovické panství přišel. Zřejmě v roce 1931 byl zámeček s chatou zkonfiskován státem. Stát je vzápětí předal do správy Českým lesům, které do budovy zámečku umístily zázemí pro správce. Brzy se však hledalo nové využití, neboť úředníci to odtud měli daleko do práce. Toho se rozhodlo využít vedení Jesenické župy Klubu československých turistů (KČST), které v té době marně v Jeseníkách hledalo záchytný bod v podobě horské chaty, a dne 1. července 1933 získalo KČST objekt na šest let do pronájmu. Po řadě adaptačních prací byl zámeček turistům zpřístupněn 20. srpna 1933 (od 1. července sloužila jen nedaleká hájenka) a v obou objektech tak mohlo být ubytováno až 50 hostů. Do budovy zámečku, který sloužil k ubytování, musel být zaveden vodovod a KČST na celkové adaptační práce uvolnil 15 000 Kčs. Hájenka (chata) pak sloužila jako restaurace. Slavnostní otevření, kterého se zúčastnilo kolem 150 návštěvníků, vyvolalo odpor u německých turistů, kteří vyzývali k bojkotu chaty a přeznačili cestu na Jelení studánku tak, aby obě chaty míjela. V letech 1933 – 1936 se na Alfrédově chatě každoročně konaly kurzy pro výchovu cvičitelů. Dne 1. listopadu 1933 KČST získal i chatu u nedaleké Jelení studánky, ta však byla ještě před převzetím zapálena Němci.\n\nAčkoliv probíhala mohutná propagace Alfrédky v českém turistickém tisku, byla její vytíženost velmi malá. Čeští turisté totiž tuto část Jeseníků často vynechávali, němečtí pak bojkotovali. Proto došlo k řadě úprav a hledalo se nové využití chaty (např. pořádání školních výletů). V roce 1934 se svého vyznačení dočkala lyžařská cesta Alfrédova chata – Vysoká hole – Praděd a na jaře 1935 dostavby silnice ze Staré Vsi až přímo k chatě. Ovšem nízká návštěvnost pokračovala i nadále, na čemž měli nemalý podíl Němci z Karlova, Malé Morávky a Staré Vsi, kteří českým návštěvníkům vnucovali ubytování ve svých penzionech a před Alfrédkou je varovali.\n\nAby došlo ke zvýšení návštěvnosti Alfrédky, rozhodl se KČST pro přeznačkování zdejších tras a do Rýmařova a Staré Vsi navíc umístil česky psané orientační tabule. Tato část Jeseníků tak jako jediná měla české značkování, zatímco zbytek nadále využíval německé. Zároveň také došlo ke změně nájemce, když od 1. října 1935 zde působil F. L. Bukovský, jenž získal zkušenosti i několikaletém působením v zámoří. Češi však nadále využívali především ubytování, které jim poskytovali Němci v Morávce či Karlově. v roce 1936 muselo KČST přiznat skutečnost, že se chata nachází příliš daleko od hlavních jesenických středisek. Proto reagovalo snížením počtu pokojů, zřízením společných nocleháren a snížením cen. Od 1. října 1936 měla chata nového nájemce, tentokrát jím byla Julie Peerová, která do té doby působila jako účetní na Schreiberově chatě na Červenohorském sedle. Došlo k dalším úpravám objektu a v roce 1936 zde přespalo na 3000 návštěvníků. Ti si sami na pokojích topili v kamínkách, popel pak byl vynášen za chatu.\n\nDne 24. ledna 1937 pak v okolí KČST společně s svazem Lyžařů republiky československé (LRČ) zorganizoval závod o Stříbrnou jesenickou lyži. Z tohoto důvodu došlo k úpravám okolí chaty, především vykácení stromů. Ve stejném roce navíc padlo rozhodnutí o opětovném zřízení bufetu u Jelení studánky, o nějž se měla starat nájemkyně Alfrédky. Po Mnichově chata přešla opět do německých rukou a až do léta 1944 se zde konali především letní tábory.\n\nPo válce se chata vrátila zpět do majetku KČST, nájemcem se stal pan Vavrečka z Olomouce. Chata i nadále trpěla slabou návštěvností, tentokrát ovšem nebyla v Jeseníkách jediná. Nově příchozí osídlenci oblasti totiž měli docela jiné starosti a ke krajině ke všemu neměli žádný vztah a pořádně nefungovala ani doprava, takže turisté z vnitrozemí se sem dostávali jen s obtížemi. V roce 1948 však KČST o chatu přišel a ta připadla České obci sokolské a po jejím zrušení do majetku n. p. Turista Praha. Ten jejím provozováním pověřil n. p. Restaurace a jídelny Šumperk. Kvůli byrokratické složitosti ubytovávání turistů přešla chata především na restaurační provoz. Jelikož byl její provoz dotován státem vydržela do roku 1962, kdy vinou neopatrnosti jednoho z rekreantů vyhořela.\n\nPo požáru okresní národní výbor Bruntál rozhodl o zastřešení přístřešku na Jelení studánce, do kterého investoval 70 000 korun. Přístřešek se tak nově stal jediným ochranným objektem mezi Skřítkem a Barborkou. Ačkoliv se zároveň začalo jednat o obnovení Alfrédky, dlouhá léta se nic nedělo. Chyběly peníze, plány a především neexistovala organizace. Základů chaty se nakonec ujaly Kovohutě Břidličná a v roce 1971 zde vystavěly chatu novou a jen o něco menší. V ní se nacházelo 46 lůžek a jídelna sloužící zároveň jako společenský sál. Později k ní přibyla i krytá veranda a zastřešeno bylo i vstupní schodiště. Chata posléze sloužila především jako podnikové rekreační středisko, turisté zde mohli nalézt občerstvení a výjimečně i přespat.\n\nPo roce 1989 prošla privatizací a od 1. července 1991 si ji pronajímal Vlastimil Novák, chata nadále fungovala jako turistická ubytovna a nájemce zajišťoval její celoroční provoz. K ubytování se zde nacházelo 43 lůžek ve 3 – 4 lůžkových pokojích se společnými sprchami a sociálním zařízením na chodbě. Jídelna pak sloužila také jako společenský sál s televizí se satelitním příjmem. Vlastní jídelna měla kapacitu 55 míst, dalších 50 návštěvníků se vešlo do sousední restaurace. Pro lyžaře nechyběla lyžárna a sušárna bot. Nedaleko se nacházela cvičná louka s 250 m dlouhým vlekem. Přímo u chaty bylo zřízeno i parkoviště, kam byl ubytovaným umožněn příjezd od Rýmařova a Staré Vsi.\n\nV noci z 24. na 25. března 2002 chata znovu vyhořela. V té době se navíc přes Jeseníky přehnala sněhová bouře, takže na hasiče zbyly pouze ohořelé základy.\n\nJednalo se o obdélnou dřevěnou budovu na kamenné podezdívce, s plochou sedlovou střechou. Na průčelní straně se nacházela krytá terasa. Po přestavbě v 70. letech 20. století došlo k výrazným vnitřním změnám. Terasa před průčelím byla zrušena a pod střechou, která byla zvýšena, došlo ke vzniku podkrovních místností.\n\nMístem, kde lovecký zámeček stával vedou tři značené turistické trasy. Červená značka vede od Jelení studánky na Žďárský Potok, zelená pak od Karlova pod Pradědem také ke Žďárskému Potoku. Třetí turistickou značkou je žlutá, která vede od Jelení studánky směrem na Skřítek.\n\n"}
{"id": "731677", "url": "https://cs.wikipedia.org/wiki?curid=731677", "title": "Bitva u Morgartenu", "text": "Bitva u Morgartenu\n\nBitva u Morgartenu byla bitva mezi silami Habsburků (zejména Rakouského vévodství) a rodící se Švýcarské konfederace. Bitva u Morgartenu je vrcholem švýcarského odboje proti Habsburkům. Vojsko konfederace se skládalo ze tří tzv. lesních kantonů, jimiž byly Uri, Schwyz a Unterwalden.\n\nMorgarten je horský průsmyk ve středním Švýcarsku na pomezí mezi dnešními kantony Zug a Schwis. Průsmyk je nedaleko jezera Aegeri.\n\nRoku 1291 podepsaly tři Švýcarské kantony samostatnost. Jednalo se o kantony Schwyz, Uri a Unterwalden. Smlouvou se osvobodily od Habsburků. Tento akt vedl k vyslání habsburských vojsk za účelem uklidnění situace.\n\nI když habsburské oddíly táhly s jasnou přesilou, švýcarské se zatarasily v obtížném terénu, kde jízda Habsburků neměla šanci se uplatnit. Díky tomu vyhráli Švýcaři. Švýcarská vojska využila znalost terénu spojená s bažinami a kopci. V bitvě bojovaly prvé ze tří kantonů Švýcarska.\n\n"}
{"id": "731679", "url": "https://cs.wikipedia.org/wiki?curid=731679", "title": "Petr Maléř", "text": "Petr Maléř\n\nPetr Maléř (* 29. prosince 1963 Vsetín) je český fotbalový trenér a bývalý fotbalový obránce. Jeho zetěm je fotbalista Pavel Dreksa.\n\nV mládežnických kategoriích hrál za TJ Zbrojovka Vsetín. V lize odehrál celkem 189 utkání a dal 16 gólů (za Brno 142 utkání a 13 gólů, za Drnovice 34 utkání a 3 góly a 13 utkání za Karvinou). Ve druhé lize nastoupil za Gottwaldov (dnes Zlín) ke 43 utkáním a vstřelil 6 branek, ve Zbrojovce Brno zasáhl ve druhé lize do 88 utkání a vstřelil v nich 12 gólů (v postupové sezoně se trefil osmkrát). Po skončení aktivní hráčské kariéry působí jako trenér.\n\nZa Boby Brno odehrál obě utkání v Poháru vítězů pohárů 1993/94 proti německému Bayeru Leverkusen, aniž by skóroval. Zasáhl také do tří utkání v Poháru Intertoto 1995, v nichž vstřelil jednu branku.\n\nZačínal u mládeže v roce 2000, jako asistent u rezervního týmu Zbrojovky působil na podzim 2001. Dále byl asistentem trenéra u prvoligových mužstev Zbrojovky (2001/02 – podzim 2003 a 2012/13) a Zlína (podzim 2008). Jako hlavní trenér vedl ve dvou obdobích „B“ mužstvo Zbrojovky, v prvním ve druhé lize (jaro 2004 – 2005/06) a po sestupu v Moravskoslezské fotbalové lize (2006/07 a 2007/08), ve druhém v Moravskoslezské fotbalové lize (říjen 2009 – podzim 2011). Od jara 2012 byl asistentem Petra Čuhela u „A“ mužstva. Na jaře 2013 vystřídal na lavičce zbrojovácké juniorky Ludevíta Grmelu (převzal po Čuhelovi „A“ mužstvo jako hlavní trenér) a slavil s týmem titul v prvním ročníku Juniorské ligy. Poté začal pracovat v MSK Břeclav jako šéftrenér mládeže a zároveň vedl fotbalisty Bořetic (červenec 2013 – říjen 2013), ještě v průběhu podzimu však odešel dělat asistenta Petru Čuhelovi do 1. FK Příbram.\n\nJako hlavní trenér vedl na jaře 2009 Mikulov, do poloviny října 2009 byl trenérem Bořetic, pak se vrátil k „B“ mužstvu Zbrojovky.\n\nV sezoně 2015/16 vedl TJ Sokol Lanžhot v Přeboru Jihomoravského kraje.\n\nOd 7. kola je asistentem trenéra Pavla Šustra u A-mužstva Zbrojovky Brno.\n\n"}
{"id": "731686", "url": "https://cs.wikipedia.org/wiki?curid=731686", "title": "Josef Stejskal (politik)", "text": "Josef Stejskal (politik)\n\nJosef Stejskal (6. října 1891 Miletín – 9. června 1942 Pardubice) byl československý politik a meziválečný poslanec Národního shromáždění za Československou stranu národně socialistickou.\n\nV parlamentních volbách v roce 1929 získal poslanecké křeslo v Národním shromáždění. Mandát obhájil v parlamentních volbách v roce 1935. Mandát si oficiálně podržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově ustavené Strany národní jednoty.\n\nPovoláním byl tajemníkem textilních dělníků. Podle údajů z roku 1935 bydlel v Náchodě. Byl popraven nacistickým režimem v Pardubicích. Důvodem bylo údajné schvalování atentátu na Heydricha.\n\n"}
{"id": "731687", "url": "https://cs.wikipedia.org/wiki?curid=731687", "title": "Josef Stejskal", "text": "Josef Stejskal\n\nJméno a příjmení Josef Stejskal má více nositelů:\n\n"}
{"id": "731692", "url": "https://cs.wikipedia.org/wiki?curid=731692", "title": "Josef Stivín", "text": "Josef Stivín\n\nJosef Stivín (18. prosince 1879 Královské Vinohrady – 1. října 1941 Praha), byl československý sociálně demokratický politik a meziválečný poslanec Národního shromáždění. Byl rovněž literárně činný — přispíval do socialistického tisku, psal básně a knihy pro děti. Vystupoval i pod pseudonymem Foltýn.\n\nVe Vídni se vyučil typografem a začal se tam angažovat v řadách vídeňské sociální demokracie. Pak se přesunul do českých zemí. Od roku 1911 působil jako šéfredaktor sociálnědemokratického listu \"Právo lidu\". Patřil k vlivným členům strany. Ve 20. letech 20. století byl jedním z tajemníků představenstva sociální demokracie. Roku 1927 vedl komisi pro vypracování nového programu. Na sjezdu strany v roce 1930 pak vystupoval v debatě okolo podoby programu. Ve vedení strany zasedal i po sjezdu v roce 1937.\n\nV letech 1918–1920 zasedal za Československou sociálně demokratickou stranu dělnickou v Revolučním národním shromáždění. V parlamentních volbách v roce 1920 získal poslanecké křeslo v Národním shromáždění. Mandát v parlamentních volbách v roce 1925 obhájil a do parlamentu se dostal i po parlamentních volbách v roce 1929 a opět po parlamentních volbách v roce 1935. Poslanecký post si oficiálně podržel do zrušení parlamentu roku 1939, přičemž ještě v prosinci 1938 přestoupil do poslaneckého klubu nově utvořené Národní strany práce. Byl po deset let místopředsedou poslanecké sněmovny.\n\nPodle údajů z roku 1935 byl novinářem. Bydlel v Praze.\n\nStivín byl rovněž literárně činný jako básník, spisovatel a novinář. Některé práce podepisoval pseudonymem Foltýn. Knižně vyšly např.:\n\nNa přelomu 20. a 21. století vyšly jeho verše např. ve výborech:\n\n"}
{"id": "731694", "url": "https://cs.wikipedia.org/wiki?curid=731694", "title": "Stivín", "text": "Stivín\n\nPříjmení Stivín, v ženské variantě Stivínová, nosí více osobností:\n\n"}
{"id": "731696", "url": "https://cs.wikipedia.org/wiki?curid=731696", "title": "Anserimimus", "text": "Anserimimus\n\nAnserimimus („napodobitel kachny“) byl rod teropodního dinosaura z infrařádu Ornithomimosauria. Žil v období pozdní svrchní křídy, asi před 70 miliony let, na území dnešního Mongolska. Zkameněliny tohoto dvounohého běhavého dinosaura byly objeveny společnou sovětsko-mongolskou expedicí do pouště Gobi v 70. letech minulého století, typový druh \"A. planinychus\" byl pak popsán roku 1988 mongolským paleontologem Rinčenem Barsboldem. Jediný dosud objevený exemplář byl nalezen v sedimentech souvrství Nemegt.\n\nPodle některých odhadů dosahoval tento menší \"pštrosí\" dinosaurus délky asi 3 metry a hmotnosti kolem 50 kilogramů. Oproti svým příbuzným měl mírně robustnější přední končetiny. Stehenní kost holotypu (IGM 100/300) měří 43,5 cm na délku.\n\n"}
{"id": "731697", "url": "https://cs.wikipedia.org/wiki?curid=731697", "title": "Maciej Kazimierz Sarbiewski", "text": "Maciej Kazimierz Sarbiewski\n\nMaciej Kazimierz Sarbiewski SJ (24. února 1595, Sarbiewo – 2. dubna 1640, Varšava) byl polský barokní básník píšící v latině a člen jezuitského řádu.\n\nPocházel se šlechtické rodiny, jeho otec byl mazovský vojvoda. Budoucí básník studoval na jezuitské střední škole ve městě Pułtusk a následně na univerzitě ve Vilniusu, na které později také sám vyučoval. Stal se jezuitou a získa titul doktor teologie. V roce 1622 odcestoval do Říma, kde pokračoval ve studiu na jezuitském kolegiu. Polský král Vladislav IV. jej korunoval za jeho literární dílo vavřínovým věncem.\n\nVětšinu jeho tvorby tvoří latinské básně, napsal ale také traktát o literární teorii a dílo o římském náboženství. Jeho díla byla vícekrát vydána a známa v mnoha zemích Evropy. Jejich ilustrátorem se stal Peter Paul Rubens.\n\n\n"}
{"id": "731701", "url": "https://cs.wikipedia.org/wiki?curid=731701", "title": "Annibale Bugnini", "text": "Annibale Bugnini\n\nAnnibale Bugnini (14. června 1912, Baschi, Umbrie – 3. července 1982, Řím) byl italský římskokatolický kněz, člen řádu lazaristů, vůdčí osobnost liturgické reformy proběhlé po druhém vatikánském koncilu. \n\nPocházel z Umbrie, na kněze byl vysvěcen v roce 1936. Deset let strávil jako farář na předměstí Říma. V roce 1947 se stal redaktorem liturgického časopisu \"Ephemerides Liturgica\", od roku 1949 přednášel liturgiku na Papežské městské univerzitě, později na Papežské lateránské univerzitě.\n\nV roce 1948 ho papež Pius XII. jmenoval sekretářem Komise pro liturgickou reformu. V roce 1951 vydala tato komise nový obřad slavení Velikonoční vigilie, v roce 1955 obřady pro zbytek Svatého týdne, v roce 1961 vyšel nový breviář a v roce 1962 nový misál.\nV roce 1960, po vyhlášení druhého vatikánského koncilu, byl Bugnini jmenován sekretářem Papežské přípravné komise pro liturgii, která připravila konstituci Sacrosanctum concilium, hlavní dokument nové liturgické reformy. V roce 1964 byl jmenován sekretářem Koncilia pro zavedení liturgické konstituce, v níž působil až do jejího zrušení v roce 1975. V roce 1972 byl jmenován titulárním arcibiskupem dioklecianejským, což je spojené s titulem monsignore. \n\nV roce 1976 byl vyslán jako pronuncius do Íránu, kde získal hlubokou znalost místní kultury. Napsal také dvě knihy, \"La chiesa in Iran\" (Církev v Íránu, 1982) a \"La riforma liturgica 1948–1975\" (Liturgická reforma 1948–1975, 1983). \n\nBugnini jako hlavní autor značně diskutované nové podoby liturgie (mše Pavla VI.) zůstává v katolickém prostředí vysoce kontroverzní osobností, jeho podíl na reformách vyvolal značnou kritiku zejména ze strany katolických tradicionalistů. \n\nByl obviňován z toho, že sám byl svobodným zednářem.\nSpekulace o jeho příslušnosti ke svobodnému zednářství (svobodní zednáři jsou katolickou církví exkomunikováni latae sententiae, tj. činem samotným bez formálního vyhlášení exkomunikace) nejsou potvrzeny, sám je ve své knize \"La riforma liturgica 1948–1975\" odmítl. \n\nAndrea Rose, významný italský liturgik tradicionalističtějšího směru, Bugniniho hodnotí jako \"povrchního člověka bez jakékoli hloubky myšlení, loutku Pavla VI.\"\n"}
{"id": "731704", "url": "https://cs.wikipedia.org/wiki?curid=731704", "title": "Nitry", "text": "Nitry\n\nNitry je francouzská obec v departementu Yonne, v regionu Burgundsko-Franche-Comté. V roce 2008 zde žilo 389 obyvatel.\n\nPřes území obce prochází dálnice A6 a je zde i dálniční sjezd.\n\n"}
{"id": "731706", "url": "https://cs.wikipedia.org/wiki?curid=731706", "title": "Nový Ronov", "text": "Nový Ronov\n\nZámek Nový Ronov stával v obci Oskořínek, asi 8 km od Nymburka.\n\nPůvodně zde stál hrádek, jenž je poprvé uváděn k roku 1638. V 18. století došlo na jeho místě k postavení barokního zámku. Před rokem 1857 došlo k přestavbě zámku na cukrovar. Ve 30. letech 20. století byl zámek zbořen.\n\nSoučástí zámku byla terasa s barokními sochami. Jediné vyobrazení zámku se dnes nachází na oltáři kostela sv. Václava v Hrubém Jeseníku. Ve 30. letech po zboření zámku, zůstal zachován pouze hospodářský dvůr. Za zámkem se rozkládal park s bažantnicí a sochami, ze kterých se dodnes zachovaly pouze dvě.\n\n"}
{"id": "731710", "url": "https://cs.wikipedia.org/wiki?curid=731710", "title": "Leka I. Zogu Albánský", "text": "Leka I. Zogu Albánský\n\nLeka, korunní princ albánský, nebo Leka I. Zogu (* 5. dubna 1939, Tirana – 30. listopadu 2011, tamtéž), byl jediný syn krále Ahmeta I. Zogu a jeho manželky královny Geraldiny Apponyiové. Při svém narození byl titulován jako korunní princ Skander. Leka byl pretendentem albánského trůnu a albánskými monarchisty a některými médii byl označován jako Král Leka I. Po jeho smrti se stal hlavou rodu a pretendetem trůnu jeho jediný syn princ Leka.\n\nKrál Zog albánský byl donucen k opuštění země pouhé dva dny po narození korunního prince Leky z důvodu italské invaze do Albánie. Krátce poté byl na albánském trůně nahrazen Viktorem Emanuelem III. – za tuto akci se italský král později omluvil. Hrabě Ciano, italský Mussoliniho ministr zahraničí, přicestoval okamžitě po invazi. Při prohledávání paláce v Tiraně našel 'porodní místnost' v královnině apartmá. Když spatřil hromádku platen na podlaze, zbarvených placentou, kopl hromádku přes celou místnost a zvolal: „Ta havěť unikla!“.\n\nKorunní princ Leka od začátku života pobýval v několika zemích. Po cestách Evropou se královská rodina usadila v Anglii, nejprve v hotelu Ritz v Londýně, poté se po krátké době přestěhovala v roce 1941 do Sunninghillu poblíž Ascotu v Berkshire, a poté téhož roku do Parmoor House, Parmoor, poblíž Friethu.\n\nPo válce se král Zog, královna Geraldine a princ Leka dočasně přemístili do Egypta, kde je v královském paláci přijal král Farúk I.\n\nKorunní prince Leka zemřel 30. listopadu 2011 v nemocnici matky Terezy v Tiraně.\n\n\n"}
{"id": "731717", "url": "https://cs.wikipedia.org/wiki?curid=731717", "title": "František Holý", "text": "František Holý\n\nFrantišek Holý (20. dubna 1921, Malé Leváre – 21. ledna 1945, Bacúch) byl československý voják a příslušník výsadku Courier-5.\n\nNarodil se 20. dubna 1921 v Malých Levároch v okrese Malacky. Otec František, matka Helena rozená Štvrtecká.\n\nV květnu 1943 nastoupil jako telegrafista základní vojenskou službu v armádě Slovenského státu v Turčianskom svätom Martině a byl odeslán na východní frontu. Již po měsíci ale zběhl k partyzánům. O rok později se s pomocí sovětských vojenských orgánů dostal zpět na Slovensko jako pomoc sovětským výsadkářům v navazování kontaktů. 16. listopadu 1943 byl zatčen, ale polnímu soudu se zběhnutí nepodařilo dokázat (pouze svévolné vzdálení se od jednotky). 20. března 1944 byl odvelen do Itálie, kde v Avezzane znovu zběhl. Po vstupu do československé zahraniční armády byl zařazen do výcviku pro plnění zvláštních úkolů. Absolvoval paravýcvik a dále výcvik zpravodajský, spojovací a šifrovací.\n\nV noci ze 14. na 15. září byl společně s Erösem a Chramcem vysazen poblíž Liptovské Mary. Při seskoku byla sice zničena radiostanice, tu se však s pomocí Ch. Reikové z výsadku Amsterdam podařilo nahradit. Z 25. na 16. září byl společně s Chramcem zajat neidentifikovanou partyzánskou jednotkou. 10. listopadu se mu podařilo ze zajetí uprchnout a přes rodné Malé Leváre se dostal do Mýta pod Ďumbierom. Po dohodě s velitel Erösem se do poloviny ledna 1945 skrýval u své snoubenky v obci Bacúcha. Poté, co byla obec obsazena Němci byl udán a následně zatčen gestapem. Po vyšetřování byl propuštěn s povinností pravidelně se hlásit na německém velitelství. Proto se rozhodl odejít k partyzánům. Po navázání kontaktu s partyzány byl nimi obviněn z kolaborace, mučen a nakonec 21. ledna 1945 v dolině Hútky bez soudu zastřelen.\n\nPo ukončení války bylo v listopadu 1945 jeho tělo exhumováno a pohřbeno na hřbitově v Plaveckom Mikuláši.\n\n\n\n"}
{"id": "731719", "url": "https://cs.wikipedia.org/wiki?curid=731719", "title": "Jozef Chramec", "text": "Jozef Chramec\n\nJozef Chramec (4. listopadu 1922 Mýto pod Ďumbierom – 17. ledna 1994 Praha) byl československý voják a příslušník výsadku Courier-5.\n\nNarodil se 4. listopadu 1922 v Mýtě pod Ďumbierom v okrese Brezno nad Hronom. Otec byl řezník a později dělník, matka se jmenovala Mária, za svobodna Trojtelová. Měl tři sourozence.\n\nPo absolvování obecné školy se u otce vyučil řezníkem, z existenčních důvodů ale od roku 1940 pracoval v železárnách v Podbrezové. 1. října 1942 nastoupil základní vojenskou službu u 2. pěšího pluku v Turčianskom Svätom Martině. Jako spojař byl nejdříve odeslán na východní frontu do Minska a 20. října 1943 již v hodnosti svobodníka byl přeložen do Itálie na opevňovací práce. 20. května 1944 zběhl a 28. května 1944 byl zajat Američany. V zajateckém táboře souhlasil se zařazením do programu výsadkových operací. Na československé vojenské misi v Bari prodělal od 1. července do 15. září parakurz a kurzy spojovací a zpravodajský. Ten samý den byl povýšen na desátníka.\n\n15. září 1944 byl společně s velitelem I. Erösem a F. Holým vysazen poblíž Liptovské Mary na Slovensku. Díky Ch. Reikové z výsadku Amsterdam se podařilo nahradit vysílačku, která se poškodila při doskoku. Podařilo se mu navázat spojení s čs. základnou v Bari. V noci z 25. na 26. září 1944 byl společně s Holým unesen ze základny. Ze zajetí s Holým uprchli 10. listopadu 1944. V prosinci se dostal k partyzánům z oddílu Alexander Něvskij, v jejichž řadách bojoval až do přechodu fronty 26. března 1945, kdy se přihlásil u čs. branné moci. \n\nByl zařazen jako instruktor pro výcvik nováčků v Kežmarku. Zde ale onemocněl tyfem, z něhož se léčil až do června 1945.\n\nPo vyléčení byl přeložen do Prahy a zařazen k MNO. V hodnosti poručíka byl 11. října 1945 odvelen do Milovic k 1. instruktážního praporu. Od 15. ledna do 31. července absolvoval školu pro důstojníky pěchoty. Od 31. srpna do 31. prosince sloužil jako velitel roty u 48. pěšího praporu. Od 1. ledna 1947 \nodešel do zálohy, neboť odmítl převelení do Příbrami.\n\nPo odchodu z armády začal pracovat jako řezník v Praze. Po výkonu trestu za vykonstruovaný případ sabotáže nastoupil jako dělník do Avie v Praze, kde pracoval až do odchodu do důchodu. 30. prosince 1991 byl povýšen do hodnosti majora pěchoty. Zemřel 17. ledna 1994 v Praze.\n\n\n"}
{"id": "731720", "url": "https://cs.wikipedia.org/wiki?curid=731720", "title": "Karol Mladý", "text": "Karol Mladý\n\nKarol Mladý (9. června 1916, Marok-Németh – 29. prosince 1944, Makov) byl československý voják a velitel výsadku Embassy.\n\nNarodil se 9. června v Marok-Németu v Uhrách, dnešním Maďarsku. Otec Anton byl zemědělský dělník, matka Anežka, rozená Hrivnáková byla zemědělská dělnice. Měl tři bratry a sestru.\n\nPo absolvování obecné školy v Nové Vsi nad Žitavou se vyučil truhlářem a zároveň studoval odbornou školu. Poté odešel do Čech, kde pracoval jako truhlář. Základní vojenskou službu nastoupil 1. října 1937 v Komárně. Z armády byl propuštěn 11. října 1939 v hodnosti desátníka.\n\n29. února 1940 opustil Slovensko a přes Maďarsko se dostal do Jugoslávie, kde podepsal vstup do československé armády. 12. prosince 1940 byl zařazen do roty doprovodných zbraní 11. čs. praporu s níž se zúčastnil bojů na Středním východě. Na jaře 1942 prodělal malárii a od 15. října 1942 byl zařazen v Jeruzalémě jako telegrafista k čs. vojenské misi.\n\nDo výcviku pro plnění zvláštních úkolů byl zařazen (již v hodnosti rotného) 16. května 1944. Parakurz a další speciální přípravu absolvoval v Bari v Itálii. V červenci 1944 byl jmenován velitelem výsadku Embassy.\n\nSpolečně s Grajzlem a Haríněm seskočili 21. prosince 1944 poblíž obce Prostějovičky. Skupina se nesešla. Postupoval společně s Haríněm. U Přerova byl 25. prosince zasažen do ramene při přestřelce s německou hlídkou. Přes zranění postupoval dál. 29. prosince 1944 byl při další přestřelce, tentokrát s gestapem smrtelně zraněn střelou do hlavy u obce Makov. V Makově byl pod cizím jménem tajně pohřben.\n\nDne 12. října 1945 bylo jeho tělo exhumováno a pohřbeno na hřbitově v Nové Vsi nad Žitavou. 17. července 1948 byl postupně povýšen do hodnosti podporučíka pěchoty v záloze.\n\n\n"}
{"id": "731723", "url": "https://cs.wikipedia.org/wiki?curid=731723", "title": "Jozef Haríň", "text": "Jozef Haríň\n\nJozef Haríň (11. října 1921, Ružomberok – 22. června 2007, Štiavnička) byl československý voják a příslušník výsadku Embassy.\n\nNarodil se 11. října 1921 v Ružomberoku. Otec byl textilní dělník, matka Žofie, za svobodna Glová, byla také textilní dělnice. Měl dva bratry a dvě sestry.\n\nV Ružomberoku absolvoval obecnou a měšťanskou školu. Učil se automechanikem, ale z existenčních důvodů začal pracovat, stejně jako jeho rodiče v textilce. 9. září 1941 nastoupil v Nitře základní vojenskou službu. Tu vykonával nejprve u 1. autopraporu slovenské armády a po kurzu řidičů nákladních vozidel u 2. autopraporu v Prešově. V hodnosti desátníka byl 29. července 1942 odeslán na východní frontu.\n\n28. října 1943 byl redislokován do Itálie. Zde se přes v Itálii vdanou Češku seznámil se čtyřmi uprchlými anglickými zajatci. Ty ukryl v horách. Společně s nimi a dalšími dezertéry ze slovenské armády přešel frontu do amerického zajetí. V zajateckém táboře v Averssu u Neapole byl kontaktován československými zpravodajci, kteří mu nabídli zařazení do výcviku pro plnění zvláštních úkolů. V hodnosti četaře absolvoval zpravodajský kurz, parakurz a dále kurzy šifrovací a konspirační. Následně byl zařazen jako šifrant do skupiny Embassy.\n\nDne 21. prosince 1944 byl spolu s ostatními vysazen u obce Prostějovičky. Skupina se nesešla. Společně s Mladým postupoval směrem ke slovenským hranicím. Na nich se dostali do přestřelky s gestapem, při které byl zraněn a Mladý zabit. Spícího ve sněhu ho našel místní hajný, který ho ukryl v lese a obstaral mu jídlo a léky. Po uzdravení se přidal k partyzánskému oddílu Rodina, v jehož řadách se dočkal příchodu Rudé armády 2. května 1945.\n\nPo osvobození byl odeslán do školy pro důstojníky. Po jejím absolvování se postaral o exhumaci a pohřeb svého druha K. Mladého. Od 1. listopadu 1945 do 14. října 1946 působil u 11. pěšího pluku v Bratislavě nejprve jako velitel průzkumné čety a později jako učitel ve škole pro důstojníky. Od 15. října 1946 odešel, v hodnosti poručíka pěchoty na vlastní žádost z armády.\n\nVrátil se do Ružomberoku, kde pracoval na různých administrativních pozicích až do důchodu. 2. února 1991 byl povýšen do hodnosti podplukovníka.\n\n\n"}
{"id": "731726", "url": "https://cs.wikipedia.org/wiki?curid=731726", "title": "Ladislav Pokorný (fotbalista)", "text": "Ladislav Pokorný (fotbalista)\n\nLadislav Pokorný (* 23. února 1935, Praha) je bývalý český fotbalista, záložník.\n\nZačínal v SK Břevnov, v dorostu přestoupil do Aritmy, kde hrál krajský přebor dospělých. Po vojně v Křídlech vlasti Olomouc hrál v lize za Spartak Hradec Králové (1957–1967), s nímž získal roku 1960 historický titul mistra, jediný v dějinách klubu a první, který v československé lize putoval mimo Prahu a Bratislavu. V lize odehrál 146 utkání a vstřelil 18 gólů. V PMEZ odehrál v roce 1960 za Hradec čtyři utkání proti Panathinaikos FC a FC Barcelona. V roce 1967 přestoupil do VCHZ Pardubice a v roce 1970 do Jaroměře, kde ukončil kariéru. Ligový fotbalista byl i jeho syn Petr Pokorný.\n\n"}
{"id": "731727", "url": "https://cs.wikipedia.org/wiki?curid=731727", "title": "Čou-kchou", "text": "Čou-kchou\n\nČou-kchou ( , pchin-jinem \"Zhōukǒu\") je městská prefektura v Čínské lidové republice. Patří do provincie Che-nan. Celá prefektura má rozlohu 11 968 čtverečních kilometrů a v roce 2010 v ní žilo bezmála devět milionů obyvatel.\n\nČou-kchou leží na východním okraji provincie Che-nan. Hraničí na jihovýchodě s Ču-ma-tienem, na západě s Sü-čchangem a Luo-cheem, na severu s Kchaj-fengem, na severovýchodě s Šang-čchiouem a na východě s provincií An-chuej.\n"}
{"id": "731730", "url": "https://cs.wikipedia.org/wiki?curid=731730", "title": "Včelní Hrádek", "text": "Včelní Hrádek\n\nVčelní Hrádek s hospodářským dvorem stával nad soutokem Chotouňského potoka a Sázavy v katastru obce Jílové. Zbytky objektu nesou číslo popisné 1 jílovské místní části Kabáty.\n\nPřed husitskými válkami stávala na místě zámku tvrz, který byla nazývána \"Hrádek\". Listina z roku 1045, která se později ukázala být padělkem, zmiňuje, že Hrádek měl sloužit k ochraně lidí, kteří v okolí dobývali zlato. První písemná zmínka je až z roku 1402, kdy je uváděna jako \"Nussberk\", a tehdejší majitel Jan Šimonův (pocházel z pražského rodu Štuků) ji s příslušenstvím prodal Jakubu Srbovi z Budyšína. V 15. století je uváděn pouze les či dvůr Hrádek, nikoliv tvrz. Ta pravděpodobně zpustla za husitských válek. Ve 30. a 40. letech 15. století ji drželi Markvartové z Hrádku a po nich Václav Valečovský. V roce 1458 Hrádek získal pražský měšťan a podkomoří krále Samuel Velvara, později známý jako Samuel z Hrádku a Valečova, od nějž jej roku 1484 odkoupil Václav Holec z Květnice. Na začátku 16. století byl ve vlastnictví mincmistra Viléma Kostky z Postupic a poté se zde majitelé střídali. V letech 1590-1591 byl majetkem alchymisty Eduarda Kelleyho a po konfiskaci Hrádek koupil Kryštof Želinský ze Sebuzína. Za třicetileté války zpustl také dvůr a k jeho obnově došlo až roku 1695 jílovským primasem Ignácem Schönpflugem, jenž jej brzy poté prodal měšťanu Václavu Nigrínovi.\n\nV 18. století došlo k častému střídání majitelů, až se v roce 1789 novým majitelem stal hejtman Karel Josef z Bienenberku, jenž nedaleko bývalé tvrze nechal postavit zámek, který podle něj nesl název \"Včelní Hrádek\". Karel Josef zde shromáždil řadu starožitností a památky na sv. Prokopa. Po jeho smrti se majitelé často střídali, až jej roku 1947 získalo město Jílové. V roce 1990 byl zchátralý zámek zbořen. Některé hospodářské a obytné budovy ve zchátralém stavu dosud stojí a malý rybníček v bývalém parku je rovněž zachován.\n\nV bývalém parku u Včelního Hrádku jsou dva památné stromy (buk lesní červenolistý a jírovec maďal, viz seznam).\n\nVčelní Hrádek je vzdálen cca 850 metrů od nádraží \"Jílové u Prahy\" na železniční trati Praha – Vrané nad Vltavou – Čerčany. Zříceniny zámečku jsou ukryty v lesním porostu vlevo od místní komunikace, po níž vede žlutě značená turistická cesta z jílovského nádraží k rozcestí v Horním Studeném, odkud lze pokračovat po modré značce a po naučné stezce \"Jílovské zlaté doly\" na náměstí v Jílovém u Prahy. Přístup ke zříceninám není nikterak vyznačen a je zarostlý.\n\n"}
{"id": "731731", "url": "https://cs.wikipedia.org/wiki?curid=731731", "title": "Eli Manning", "text": "Eli Manning\n\nElisha Nelson \"Eli\" Manning (* 3. ledna 1981, New Orleans, stát Louisiana) je hráč amerického fotbalu nastupující na pozici Quarterbacka za tým New York Giants v National Football League. Tým New York Giants dovedl k vítězství v Super Bowlu v roce 2008 a 2012.\n\nByl draftován týmem San Diego Chargers v roce 2004 jako celková jednička Draftu NFL. Již před draftem však veřejně prohlásil, že pokud bude San Diegem draftován, hrát za ně nebude. Byl proto vyměněn do New York Giants.\n\nNFL hrál i jeho otec Archie Manning a starší bratr Peyton Manning, který byl hvězdou týmu Denver Broncos, než po Superbowlu 50 ukončil kariéru.\n\n"}
{"id": "731733", "url": "https://cs.wikipedia.org/wiki?curid=731733", "title": "Třída Van Speijk", "text": "Třída Van Speijk\n\nTřída Van Speijk je třída fregat Nizozemského královského námořnictva, nyní však již sloužící v Indonéském námořnictvu. Fregaty byly do služby zařazeny na konci 60. let, v 70. letech byly modernizovány a v druhé polovině 80. let prodány do Indonésie. Celkem bylo postaveno šest fregat této třídy. Všechny jsou stále v aktivní službě.\n\nFregaty této třídy byly objednány na počátku 60. let jako náhrada nizozemských eskortních torpédoborců třídy \"Cannon\", pocházejících z amerických druhoválečných přebytků. Pro urychlení prací byla vybrána tehdy velice moderní britská třída \"Leander\", upravená dle nizozemských požadavků (především silnější protiletadlová výzbroj a nizozemská elektronika) a postavená v domácích loděnicích Nederlandse Doken Scheepsbouw v Amsterdamu a Koninklijke Maatschappij De Schelde ve Flushingu. Šest postavených lodí neslo tradiční jména \"Van Speijk\" (F802), \"Van Galen\" (F803), \"Tjerk Hiddes\" (F804), \"Van Nes\" (F805), \"Isaac Sweers\" (F814) a \"Evertsen\" (F815). Stavba probíhala od roku 1963, přičemž do služby byly fregaty zařazovány v letech 1967–1968.\n\nJednotky třídy \"Van Speijk\":\n\nVýzbroj fregat tvořily dva 114mm kanóny v dělové věži na přídi, dva čtyřnásobné protiletadlové raketové komplety Seacat a jeden 305mm vrhač hlubinných pum. Zachována zůstala přistávací paluba a hangár pro jeden lehký vrtulník. Pohonný systém tvoří dvě převodové turbíny a dva kotle. Nejvyšší rychlost dosahuje 28,5 uzlu.\n\nV letech 1976–1983 byla všechna plavidla postupně modernizována. Značných změn doznala výzbroj, elektronika i pohonný systém. Novou výzbroj tvořil jeden 76,2mm kanón OTO Melara na přídi, dva čtyřnásobné kontejnery protilodních střel Harpoon, dva čtyřnásobné komplety střel Seacat a dva trojhlavňové 324mm torpédomety. Přistávací plocha i hangár byly zvětšeny, aby se do nich vešel protiponorkový vrtulník Westland Lynx. Radary byly vyměněny a jednotky \"Isaac Sweers\" a \"Evertsen\" dostaly nový vlečný sonar s měnitelnou hloubkou ponoru typu SQR-18A. Výtlak lodí vzrostl o cca 50 tun a počet členů posádky se snížil na 180.\n\nNa sklonku 80. let Nizozemsko celou třídu vyřadilo a odprodalo do Indonésie, kde slouží jako třída \"Ahmad Yani\". Výzbroj plavidel byla zachována, pouze ji doplnilo několik 12,7mm kulometů. V roce 2006 byly pro indonéské fregaty objednány ruské supersonické protilodní střely Jachont. Jejich čtyři vertikální vypouštěcí sila byla zatím zkušebně instalována na fregatu \"Oswald Siahaan\". Nachází se po stranách hangáru. Dne 20. dubna 2011 protilodní střela Jachont, vypuštěná z fregaty \"Oswald Siahaan\", na vzdálenost 250 km úspěšně zničila cvičný cíl v podobě vyřazené výsadkové lodě \"Teluk Bayur\".\n\n"}
{"id": "731736", "url": "https://cs.wikipedia.org/wiki?curid=731736", "title": "Leopold Musil", "text": "Leopold Musil\n\nLeopold Musil (15. listopadu 1911, Třebíč – 23. října 1997, Praha) byl československý voják a příslušník výsadku Tungsten.\n\nNarodil se 15. listopadu 1911 v Třebíči. Otec Vilém byl obuvník, matka Kateřina, rozená Pospíšilová, byla v domácnosti. Měl šest sourozenců.\n\nObecnou a měšťanskou školu absolvoval v Okříškách u Třebíče, neboť v roce 1916 se rodina přestěhovala do Čechtína u Třebíče. Po skončení školy pracoval nejprve v zemědělství a poté jako dělník na stavbách. V roce 1931 se vyučil zedníkem a poté pracoval v kamenolomu.\n\nZákladní vojenskou službu nastoupil u 39. pěšího pluku v Bratislavě 1. října 1931. Po absolvování poddůstojnické školy již v hodnosti svobodníka podepsal závazek k další činné službě. Sloužil u 2. horského pluku v Ružomberoku až konce října 1935, kdy armádu, již v hodnosti četaře opustil. Následně nastoupil ke Státní policii v Bratislavě jako strážník. V roce 1938 jako příslušník Stráže obrany státu sloužil v Karlových Varech. Po odstoupení pohraničí se vrátil do Bratislavy. Tu musel 15. března 1939 opustit. V Protektorátu Čechy a Morava sloužil jako strážník na policejním okrsku ve Vítkovicích.\n\nProtektorát opustil 3. února 1940 a přes Slovensko, Maďarsko, Jugoslávii a Turecko se dostal do Francie. Po prezentaci do československé zahraniční armády 27. dubna 1940 byl zařazen k 3. pěšímu pluku. Po pádu Francie byl evakuován do Anglie a 12. července 1940 zařazen k 2. pěšímu praporu. Po prodělání zánětu ledvin byl postupně povýšen až na rotmistra.\n\nPo zařazení do výcviku pro plnění zvláštních úkolů absolvoval od 17. července do 16. srpna 1941 základní sabotážní kurz a parakurz. Po tříleté přestávce, během které získal maturitu a věnoval se administrativní činnosti na MNO absolvoval od 14. srpna do 9. září 1944 kurz příjmu letounů a kurz práce s Eurekou. Do skupiny Tungsten byl zařazen jako operátor naváděcího radiomajáku Eureka. 28. října 1944 byl povýšen na štábního rotmistra.\n\nVýsadek Operace Tungsten vyrazil již 7. října 1944, nicméně neúspěšně. Dne 21. prosince 1944 seskočil společně s kpt. Pernickým u obce Libenice. Do 29. prosince se přesunuli na Českomoravskou vrchovinu a přihlásili se na kontaktní adrese. V místě působení se podílel na příjmu zásilek a na konci války se účastnil bojů s ustupující německou armádou.\n\nPo krátkém působení na hlavním štábu MNO odešel 23. října 1945 v hodnosti poručíka pěchoty z armády a nastoupil k SNB. V roce 1946 se oženil, z manželství vzešli dva synové, v tom samém roce byl povýšen do hodnosti nadporučíka pěchoty. Sloužil v Praze, v letech 1947–1950 jako velitel stanice na Malé straně. 2. února 1950 byl bez udání důvodu propuštěn. Pracoval jako malíř natěrač a později jako stavební technik. Od 1. března 1946 do 60. let byl členem KSČ. V roce 1968 byl povýšen na majora pěchoty v záloze.\n\nDne 16. října 1990 byl povýšen na podplukovníka pěchoty v záloze.\n\n\n"}
{"id": "731737", "url": "https://cs.wikipedia.org/wiki?curid=731737", "title": "Che-ce", "text": "Che-ce\n\nChe-ce ( , pchin-jinem \"Hézé\") je městská prefektura v Čínské lidové republice. Patří k\nprovincii Šan-tung. Celá prefektura má rozlohu 12 238 čtverečních kilometrů a v roce 1999 v ní žilo přes osm miliónů obyvatel.\n\nChe-ce leží na jihozápadě provincie Šan-tung. V Šan-tungu hraničí s jedinou prefekturou, s Ťi-ningem. Zbylé hranice sdílí s provinciemi Che-nan na západě a\nAn-chuej na jihu.\n"}
{"id": "731741", "url": "https://cs.wikipedia.org/wiki?curid=731741", "title": "Stropník", "text": "Stropník\n\nStropník ( ) je hora ve východní části Krušných hor v Loučenské hornatině vypínající se nad městem Osek do výšky 856 m n. m.\n\nZ vrcholu je kruhový rozhled na Krušné hory, Severočeskou hnědouhelnou pánev, jezero Barbora a České středohoří. Na vrcholu stávala 18 m vysoká dřevěná věž, která se v bouři 13. prosince 1929 zřítila a již nebyla obnovena. Základy jsou dosud dobře patrné. Později zde stávala dřevěná triangulační věž.\n\nVrchol Stropníku je dostupný po zelené značce z obce Háj u Duchcova či z Oseka po červené značce na hrad Rýzmburk a po vrstevnici přes Dušanovu vyhlídku na rozcestí značených cest a dále po zelené.\n\n\n"}
{"id": "731755", "url": "https://cs.wikipedia.org/wiki?curid=731755", "title": "Galerie hlavního města Prahy", "text": "Galerie hlavního města Prahy\n\nGalerie hlavního města Prahy je česká kulturní - galerijní, vzdělávací a muzeální instituce. Založena byla 1. května 1963. Mezi její hlavní poslání patří v prvé řadě sbírková činnost v oblasti českého umění od 19. až po 21. století, dále pak také péče o pražské pomníky, pamětní desky, veřejně přístupné plastiky, kašny a fontány nacházející se na území hlavního města Prahy včetně jejich údržby a restaurování či umísťování nově zřízených. Kromě stálých expozic je náplní galerie také výstavní činnost, edukační aktivity, lektorské služby apod.\n\n\n\nStaroměstské náměstí 13/605, 110 00 Praha 1\n\n"}
{"id": "731761", "url": "https://cs.wikipedia.org/wiki?curid=731761", "title": "Via Flaminia", "text": "Via Flaminia\n\nVia Flaminia byla starověká římská silnice vedoucí z Říma přes Apeniny do Arimina (dnešní Rimini) na pobřeží Jaderského moře. V současnosti vede po stejné trase novodobá silnice SS 3 (Strada Statale 3).\n\nVia Flaminia původně začínala u brány Porta Fontinalis v Serviově hradbě. Vedla přímo přes Martovo pole k Milvijskému mostu. Po výstavbě Aurelianovy hradby opouštěla město přes bránu Porta Flaminia (v současnosti Porta del Popolo). Na úrovni dnešního Gallese překonala přes další most řeku Tiberu. Dále je Via Flaminia vedena přes Otricoli (Ocriculi) a Narni (Narnia). Zde překonává řeku Nera mostem Ponte d’Augusto, ze kterého se zachoval jeden oblouk (most zmiňuje Martialis). Dále je vedena přes San Gemini, Carsulae und Mevania (Bevagna) až do Forum Flaminii.\n\nCelková délka Via Flaminia je 283 km. V době antiky byla starší část dlouhá 315 km (213 římských mil) a novější část byla dlouhá 328 km (222 mil).\n\nByla vystavěna římským konzulem Gaiem Flaminiem v období jeho cenzorství (220 př. n. l.). V období římského císařství prošla mnoha opravami. Augustus si silnici za své vlády vyhradil pro sebe. Nechal zde opravit všechny mosty, až na Pons Mulvius, který vede přes řeku Tiberu, a neznámý most Pons Minucius. Na silnici nechal taky postavit dva vítězné oblouky, jeden na místě bývalého mostu a druhý v Ariminu (Augustova brána). Vespasianus, nechal roku 77 vybudovat tunel v kaňonu Intercisa (Furlo) a Traján nechal za své vlády opravit několik mostů.\n\nVe středověku byla silnice známa jako Ravennská, protože vedla do důležitého města Ravenna. Po skončení Ravennského exarchátu, kdy severní Itálii obsadili Langobardi, se silnice přestala používat. V období renesance byla částečně zrekonstruovaná. Velkého významu nabyla za napoleonských válek a druhé světové války.\n\n"}
{"id": "731767", "url": "https://cs.wikipedia.org/wiki?curid=731767", "title": "Common Criteria", "text": "Common Criteria\n\nCommon Criteria for Information Technology Security Evaluation (zkráceně Common Criteria nebo CC) je mezinárodní standard (ISO/IEC 15408) pro certifikaci počítačové bezpečnosti. Aktuálně je ve verzi 3.1.\n\nCommon Criteria je framework, ve kterém uživatelé počítačového systému mohou specifikovat jejich bezpečnostní funkcionalitu a jistící požadavky, prodejci potom mohou implementovat a zároveň/nebo se dožadovat bezpečnostních atributů jejich produktů, a testovací laboratoře mohou vyhodnocovat produkty. Jinak řečeno, Common Criteria dává jistotu, že proces specifikace, implementace a hodnocení produktu počítačové bezpečnosti bude řídit přísným a standardizovaným způsobem.\n\nHodnocení Common Criteria jsou prováděna na produktech a systémech počítačové bezpečnosti.\n\n\nCommon Criteria vzniklo ze tří standardů:\n\nCC vyvolalo sjednocení těchto dříve existujících standardů, převážně takové společnosti, které prodávají počítačové produkty pro vládní trh by je potřebovaly mít ohodnocené proti jedné sadě standardů. CC bylo vyvíjeno vládami států Kanady, Francie, Německa, Nizozemska, Velké Británie a USA.\n\nVšechny testovací laboratoře musí vyhovět ISO 17025 a certifikační části budou obvykle schvalovány přes ISO/IEC Guide 65 nebo BS EN 45011.\nDodržování ISO 17025 je typicky dokládáno Národní schvalovací autoritě:\n\nStejně jako je Common Criteria standard, tak máme také členskou úroveň Common Criteria MRA (Mutual Recognition Arrangement) neboli Vzájemně uznané dohody, pomocí nichž všechny části uznávají ohodnocení od standardu Common Criteria udělaných jinými částmi. Původně podepsáno v roce 1998 Kanadou, Francií, Německem, Spojeným královstvím Velké Británie a Spojenými státy, Austrálie a Nový Zéland se připojili v roce 1999, následovalo je Finsko, Řecko, Israel, Itálie, Nizozemsko, Norsko a Španělsko v roce 2000. Dohoda má být přejmenována na Common Criteria Recognition Arrangement (CCRA) a členství se nadále bude rozšiřovat.\n\n\n?option=com_content&task=blogcategory&id=20&Itemid=65 Important Common Criteria Acronyms]\n"}
{"id": "731775", "url": "https://cs.wikipedia.org/wiki?curid=731775", "title": "Miloš Mejtský", "text": "Miloš Mejtský\n\nMiloš Mejtský (* 11. dubna 1961 Žacléř) je bývalý český fotbalový útočník. Po skončení aktivní kariéry působil jako fotbalový trenér.\n\nOdchovanec Baníku Žacléř přišel do Hradce Králové do dorostu. Hrál za Spartak Hradec Králové (1978-1981), na vojně za Duklu Praha (1981-1982) a RH Cheb (1982-1983), po vojně se vrátil do Hradce Králové (1983-1988) a končil ve druhé lize v TJ JZD Slušovice a v nižších soutěžích v Rakousku. Reprezentoval v mládežnických kategoriích i v týmu do 21 let. Jeho kariéře uškodilo vážné zranění po střetu s obráncem Vítkovic Moravčíkem při působení v Chebu, po kterém rok nehrál. V československé lize nastoupil v 60 utkáních a dal 11 gólů.\n\n\n"}
{"id": "731780", "url": "https://cs.wikipedia.org/wiki?curid=731780", "title": "Robert Kalina", "text": "Robert Kalina\n\nRobert Kalina (* 29. června 1955) je rakouský výtvarník zabývající se návrhy bankovek a mincí. Byl autorem veškerých návrhů šilinkových bankovek od roku 1982 až do konce jejich platnosti.\n\nSvětovou proslulost mu přineslo vítězství v soutěži návrhu nových eurobankovek v roce 1996, které se staly díky využití motivů z architektury místo obvyklých portrétů osobností snáze akceptované mezi členskými zeměmi eurozóny.\n\nJe rovněž autorem bankovky 200 bosenskohercegovských marek z roku 2002 a bankovek a mincí v Ázerbájdžánu zavedených v roce 2006.\n\n"}
{"id": "731783", "url": "https://cs.wikipedia.org/wiki?curid=731783", "title": "Lázně Letiny (zámek)", "text": "Lázně Letiny (zámek)\n\nLázně Letiny jsou komplex lázeňských budov ve stejnojmenné osadě obce Letiny v okrese Plzeň-jih. Součástí areálu býval také zámek ze 17. století, jehož hlavní budova byla roku 1888 zbořena. Areál je chráněn jako kulturní památka ČR.\n\nZámek nechal postavit kolem roku 1700 rytíř Břeněk nebo rytíř Rudolf Pikart z Grünthálu. Ve vlastnictví rodu byly Letiny od poloviny 17. století. Roku 1766 ho nechali Morzinové přestavět na lázeňský dům. V té době byl součástí panství Dolní Lukavice. V letech 1794–1945 jej vlastnili Schönbornové. Po druhé světové válce sloužil do osmdesátých let 20. století jako doléčovací ústav plzeňské Škodovky a později zde fungovala jídelna lázeňského domu Labe. V roce 1988 byl při úpravách lázeňského komplexu zámek zbořen.\n\nŠlo o jednopatrovou budovu obdélníkového půdorysu se středním rizalitem, jenž byl zakončen tympanonem a erbem Schönbornů. Od roku 1901 nesla budova název \"Staré lázně.\" V roce 1770 byla nedaleko zámku postavena kaple svatého Vintíře, která stála nad studánkou s léčivou vodou. Dochovaná kaple vznikla v roce 1856, roku 1896 byla rozšířena.\n\n"}
{"id": "731784", "url": "https://cs.wikipedia.org/wiki?curid=731784", "title": "ČZ 250 typ 455", "text": "ČZ 250 typ 455\n\nČZ 250 typ 455 je československý motocykl, vzduchem chlazený dvoudobý jednoválec, vyráběný v letech 1961-1965 v České zbrojovce ve Strakonicích.\n\nVychází z menšího modelu ČZ 175/450 s nímž je kromě motoru prakticky shodný (stejnou má i převodovku, spojku a zapalování). Disponuje samozřejmě vyšším výkonem. Motocykl se vyráběl i ve verzi De luxe (pouze malý počet kusů v roce 1965), která byla od standardního modelu rozdílná v celohliníkovém odlitku řídítek s jinými přepínači a oválným tachometrem. Od běžnější (konkurenční) dvěstěpadesátky Jawy (soudobý model 559) se lišil mj. kulatým profilem rámu místo hranatého, jedním výfukem místo dvou, znakem ČZ na nádrži a celkově menšími rozměry. Díky nižší váze, rozdílné převodovce a jinému průběhu výkonu, je ve srovnání se stejně výkonnou Jawou svižnější. Motor konstrukčně vychází z modelu 175/450 liší se pouze válcem, hlavou, klikovým hřídelem a částečně upravenými kartery.\n\nMéně rozšířené provedení s 19\" koly neslo označení 475.\n\n\n"}
{"id": "731786", "url": "https://cs.wikipedia.org/wiki?curid=731786", "title": "Kirchberg in Tirol", "text": "Kirchberg in Tirol\n\nKirchberg in Tirol je rakouská obec ve spolkové zemi Tyrolsko, v okrese Kitzbühel.\n\nŽije zde obyvatel.\n\nČásti obce jsou: Aschau, Bockern, Brandseite, Gründau, Issbühel, Katzendorf, Klausen, Kleinseite, Krinberg, Reiserer, Sonnberg, Spertendorf, Usterberg, Wötzing a Zeinlach.\n\n"}
{"id": "731800", "url": "https://cs.wikipedia.org/wiki?curid=731800", "title": "Louis Vuitton", "text": "Louis Vuitton\n\nLouis Vuitton Malletier (běžně označováno jako Louis Vuitton, nebo zkráceně LV) je francouzská módní oděvní značka založená v roce 1854 stejnojmenným návrhářem.\n\nZnačka je velmi známá pro svůj monogram LV, který se objevuje téměř na všech produktech firmy jako jsou luxusní kufry a kožené zboží, boty, hodinky, šperky, doplňky, sluneční brýle a zápisníky.\n\nLouis Vuitton je jedním z předních světových obchodních domů. Své produkty prodává pomocí samostatných butiků, obchodů v obchodních centrech či pomocí svých webových stránek.\n\nZnačka byla založena návrhářem Louisem Vuittonem v roce 1854 v Rue Neuve-des-Capucines v Paříži. V roce 1858 Vuitton představil své kufry s plochým dnem z plátna Trianon, které je dělalo lehčí a vzduchotěsnější. Bylo to Vuittonovo šedé plátno Trianon, které dovolilo schopnost skládat na sebe pro snadnější cestování. Firma se stala úspěšnou a prestižní a mnoho výrobců kabelek začalo imitovat styl LV.\n\nHodnota značky Louis Vuitton byla v roce 2013 29,9 mld. dolarů. \n\nSpolečnost Louis Vuitton pečlivě vybírá celebrity, které budou značku reprezentovat, většinou vybírají slavné herečky a modelky jako třeba Jennifer Lopez, Hayden Christensen a nejčastěji Angelinu Jolie pro své marketingové kampaně. Svou tradici modelek a hereček přerušili 2. srpna 2007, kdy společnost oznámila, že se bývalý vůdce SSSR, Michail Sergejevič Gorbačov objeví v jejich kampani spolu se Steffi Graf, Andre Agassi a Catherine Deneuve. Mnoho rapperů zmínilo společnost ve svých některých písních, například Kanye West, Rytmus, Juicy J nebo Nicki Minaj v písni Whip It.\n\nSpolečnost obyčejně používá tištěné reklamy v časopisech a billboardy v kosmopolitních městech. V minulosti se společnost spoléhala na vybraný tisk, kde se objevovaly jejich reklamní kampaně (často v nich byly prestižní hvězdy jako Steffi Graf, Andre Agassi, Gisele Bündchen a Catherine Deneuve) od fotografky Annie Leibovitz.\n\nNicméně, Antoine Arnault, ředitel komunikačního útvaru se nedávno rozhodl vstoupit do světa televize a kina: Reklama (trvající 90 sekund) objevuje téma \"„Where will life take you?„\" (česky \"Kam vás život zavede?\") a byla přeložena do 13 různých jazyků. Vůbec první reklamu firmy režíroval proslulý francouzský režisér Bruno Aveillan.\n\n"}
{"id": "731801", "url": "https://cs.wikipedia.org/wiki?curid=731801", "title": "Ťi-ning", "text": "Ťi-ning\n\nŤi-ning ( , pchin-jinem \"Jǐníng\") je městská prefektura v Čínské lidové republice. Patří do\nprovincie Šan-tung. Jedná se o průmyslové město stojící v oblasti těžby uhlí.\n\nCelá prefektura má rozlohu 10 685 čtverečních kilometrů a přes osm milionů obyvatel.\n\nŤi-ning leží v jihozápadní části provincie Šan-tung. Leží na severním konci jezera Nan-jang a je nejsevernějším městem, kam lze dnes doplout po Velkém kanále (na jihu splavnost končí v prefektuře Chang-čou). Hraničí na jihozápadě s prefekturou Che-ce, na jihovýchodě s prefekturou Cao-čuang, na severovýchodě s prefekturou Tchaj-an, na severozápadě s provincií Che-nan a na jihu s provincií Ťiang-su.\n\n"}
{"id": "731813", "url": "https://cs.wikipedia.org/wiki?curid=731813", "title": "Petr Aksamit", "text": "Petr Aksamit\n\nPetr Aksamit (? – 21. května 1458) byl český zeman a proslulý husitský, resp. bratřický vojevůdce, vrchní hejtman bratřických vojsk v Horních Uhrách (dnešní Slovensko), kde je jeho působení doloženo od roku 1440. (O jeho předchozím životě není nic známo.) Původně sloužil jako kapitán pod velením jiného českého vojevůdce, Jana Jiskry z Brandýsa, který v Uhrách hájil zájmy malého Ladislava Pohrobka proti jagellonské kandidatuře. Už roku 1448 se však Aksamit osamostatnil, když z části Jiskrových (post)husitských žoldnéřů vytvořil bratřické vojsko; i s ním však nadále Jiskru podporoval až do jeho pádu roku 1453. Poté už se Aksamitovi bratříci stali samostatnou vojenskou silou, ovládající především oblast dnešního východního Slovenska a severovýchodního Maďarska, s centrem na hradě Plaveč. Na tehdejší dobu velmi početné vojsko (10–20 000 bojovníků) se mj. živilo vojenskými výpravami a vybíráním daní od vesnic i královských měst, což bratříkům umožňovalo slušnou úroveň žití; Aksamit sám, zřejmě pro svou zálibu ve šlechtickém oblékání, získal svou přezdívku (podle stejnojmenné drahé látky).\n\nTato příznivá situace však trvala jen za vlády slabého Ladislava Pohrobka. Nový král Matyáš Korvín zahájil politiku razatní obnovy pořádku a královské moci, takže se nutně vypořádat i s bratříky. V prvním vážném střetu, bitvě u Blatného Potoka (Sárospataku), byly Aksamitovy oddíly poraženy a on sám padl.\n\n \n"}
{"id": "731814", "url": "https://cs.wikipedia.org/wiki?curid=731814", "title": "Ústav přístrojové techniky Akademie věd České republiky", "text": "Ústav přístrojové techniky Akademie věd České republiky\n\nÚstav přístrojové techniky AV ČR, v. v. i. (zkratka ÚPT) je veřejná výzkumná instituce (v. v. i.), která byla zřízena na základě zákona č. 341/2005 Sb. Jako pracoviště Akademie věd České republiky (AV ČR) je jedním z ústavů sekce aplikované fyziky v oblasti věd o neživé přírodě AV ČR.\nHlavními činnostmi ÚPT jsou:\n\nPracoviště s názvem Ústav přístrojové techniky ČSAV bylo zřízeno usnesením XXVII. zasedání prezidia Československé akademie věd ze dne 16. listopadu 1956 s účinností od 1. ledna 1957 a vzniklo z brněnského pracoviště Vývojových dílen ČSAV. Základy současné struktury ÚPT byly položeny o tři roky později, když spolu se stěhováním do tehdy nové budovy na adrese Královopolská 147 v Brně byla 1. 1. 1960 do ÚPT sloučena tehdejší tři pracoviště ČSAV: pražské pracoviště Vývojových dílen ČSAV, Laboratoř elektronové optiky ČSAV a Laboratoř průmyslové elektroniky ČSAV. To se promítlo do ustavení tří výzkumných oddělení pokračujících v tradici svého původního zaměření víceméně dodnes (2011): oddělení vysokofrekvenční spektroskopie (dnes Magnetická rezonance a bioinformatika), oddělení infračervené spektroskopie (dnes Koherenční optika) a oddělení elektronové optiky (dnes Elektronová optika). Jedním z hlavních úkolů ÚPT bylo v době jeho vzniku zajištění přístrojového vybavení pro ostatní ústavy tehdejší ČSAV. Od založení ústavu jeho pracovníci vynikali kombinací fyzikálních přístupů s inženýrskou precizností a praktičností. Část z nich navazovala na skvělé výsledky ze svých předešlých pracovišť sloučených do ÚPT a ten proto od samého počátku své existence patřil mezi špičková pracoviště svého oboru.\n\nV prvních desetiletích své existence byl ústav ve srovnání s jinými vědeckými pracovišti zaměřen velice prakticky. Svým zaměřením pokrýval především elektronovou optiku a mikroskopii, jadernou magnetickou rezonanci, infračervenou spektroskopii a po objevu laserů i problematiku kvantových generátorů světla. Cílem práce byla většinou stavba konkrétního přístroje a v tom bylo dosaženo mnoha úspěchů. Řada zde vyvinutých druhů přístrojů byla ve své době unikátní nejen v tuzemsku, ale výrazně ovlivnila i jejich další rozvoj za „železnou oponou“.\n\nV osmdesátých letech se ÚPT postupně odkláněl od vývoje kompletních funkčních vzorků nebo dokonce prototypů rozsáhlejších zařízení a zaměřil svou pozornost více na přístrojové prvky a nové experimentální metody. Novou oblastí výzkumu byla elektronová litografie.\n\nDalší vývoj ústavu v devadesátých letech ovlivnila změna politického systému. Od 31. prosince 1992 se stal ÚPT ve smyslu zákona č. 283/1992 Sb. pracovištěm Akademie věd České republiky a spolu s celou AV ČR u něj došlo k výrazným redukcím. Z původních 250 pracovníků v roce 1989 zůstalo jen cca 40%. Ústav se v této době dále odkláněl od aplikačního a preferoval základní výzkum.\n\nV průběhu posledních dvaceti let {1990-2010} ÚPT výrazně rozšířil svou mezinárodní spolupráci. K vývoji došlo i ve výzkumném zaměření, které se rozšířilo o dynamicky se rozvíjející obory jako snímání a zpracování biosignálů, aplikace laserů v mikrotechnologiích a nanometrologii a rozvíjení vybraných nanotechnologických postupů. A většina výzkumných aktivit opět nachází uplatnění při spolupráci s aplikačními partney nejen na akademických nebo vysokoškolských pracovištích, ale i v průmyslových podnicích.\n\nPoslední změna právní formy proběhla 1. ledna 2007, kdy na základě zákona č. 341/2005 Sb. ÚPT přestal být příspěvkovou organizací a stal se veřejnou výzkumnou organizaci (v. v. i.).\n\n\nVýzkumné aktivity ÚPT v současné době (2011) směřují do těchto oblastí:\n\nPro činnost pracoviště je charakteristické propojení teoretického, experimentálního a aplikovaného výzkumu. Hlavní úsilí směřuje k objevování a rozvíjení nových experimentálních metod studia mikrostruktury živé i neživé hmoty. Při ověřování principů jsou získávány původní teoretické výsledky ve vybraných oblastech přírodních i technických věd společně s vytvořenými unikátními přístrojovými prvky a metodickými postupy. Konečným cílem je nasazení vypracovaných metod v základním i aplikovaném výzkumu především v biomedicínských a fyzikálně materiálových oborech, případně zhodnocení dosažených výsledků v průmyslu.\n\nV čele ÚPT stojí ředitel. V současnosti tuto funkci zastává Ing. Ilona Müllerová, DrSc., nositelka prestižního vědeckého ocenění Česká hlava.\nVýzkumná činnost ústavu se odehrává ve třech odděleních (které se dále člení na výzkumné týmy):\nSoučástí výzkumné struktury ÚPT jsou od 1. 1. 2010 aplikační a vývojové laboratoře pokročilých mikrotechnologií a nanotechnologií (ALISI).\n\nVýzkumné zaměření a orientace na teoretický, experimentální i aplikovaný výzkum\numožňuje ÚPT intenzivně spolupracovat s těmito pracovišti:\n\nAplikační a vývojové laboratoře pokročilých mikrotechnologií a nanotechnlogií ÚPT (ALISI) jsou součástí výzkumné struktury ÚPT. Jsou zaměřeny na výzkumné aktivity, které mají potenciál z hlediska přenosu výsledků výzkumu do praxe.\nVybudování laboratoří je předmětem projektu ALISI spolufinancovaného v letech 2010 – 2013 z prostředků Operačního programu Výzkum a vývoj pro inovace (OP VaVpI).\n\n\n"}
{"id": "731817", "url": "https://cs.wikipedia.org/wiki?curid=731817", "title": "Sedmidolí", "text": "Sedmidolí\n\nSedmidolí (německy \"Siebengründe\") je oblast na jižním svahu Slezského hřbetu, který se nachází mezi Labským dolem a Dolem Bílého Labe. Oblast je rozdělena do sedmi údolí. Tři tvoří přítoky Labe (Pudlava, Dvorský potok a Medvědí potok) a čtyři přítoky Bílého Labe (Červený potok, Hřímavá bystřina, Čertova strouha a Stříbrná bystřina). V okolních lesích najdeme řadu horských bud - Medvědí bouda, Brádlerovy boudy, Davidovy boudy, Jelení boudy aj.\n\n"}
{"id": "731818", "url": "https://cs.wikipedia.org/wiki?curid=731818", "title": "Zpátky do školy (seriál)", "text": "Zpátky do školy (seriál)\n\nZpátky do školy (v anglickém originále Community) je americký komediální televizní seriál vytvořený Danem Harmonem, který měl 17. září 2009 premiéru na americké stanici NBC a 23. prosince 2012 na české televizi Smíchov. Tento seriál vypráví příběhy o skupině studentů z Community College Greendale, jenž se nachází v Coloradu. Autoři seriálu používají často tzv. Meta-humor nebo populární kulturní odkazy na filmová a televizní klišé nebo přenesené významy.\n\nSeriál získal uznání od kritiků a rozhodlo se o natočení dalších sérií. Bylo dokončeno pět sérií a závěrečnou 13dílnou pátou sérii odvysílala televize NBC v lednu roku 2014. Čtvrtá série však byla bez tvůrce seriálu Dana Harmona jako showrunnera. Dan Harmon se k seriálu vrátil v poslední páté sérii. Televizní stanice NBC se rozhodla seriál neprodlužovat o další sezónu a zrušila ho v květnu 2014. Fanoušci jako formu prosby o pokračování používali na internetu známou citaci ze seriálu: šest sérií a film - Na Twitteru pod tagem: #sixseasonsandmovie. Diváci doufali, že seriál ještě koupí nějaká jiná společnost, například americká firma Netflix. 30. června byl oznámen prodej pořadu společnosti Yahoo! Screen, kterou vlastní firma Yahoo!. Poslední, šestá, řada byla byla vysílána streamovaně na internetu od března do června 2015.\n\nV centru této skupiny se nachází Jeff Winger (Joel McHale), rychle mluvící právník, který přišel o vysokoškolský titul, protože byl získaný podvodem. Jeff si za svou školu vybírá Greendale, podřadnou vysokou školu pro starší, kde by mohl za pomoci svého známého přijít bez snahy k novému titulu. Zvláštní lekce dostává od Pierce Hawthorna (Chevy Chase), magnáta v byznysu s navlhčenými utěrkami, který byl už sedmkrát ženatý. Plno popkulturních odkazů a narážek uslyší od Abeda Nadira (Danny Pudi), studenta filmu, mateřské rady od Shirley Bennett (Yvette Nicole Brown), nedávno rozvedené matky, která si chce otevřít byznys s koláčky. Setkáme se také s bývalým quarterbackem ze střední Troyem Barnesem (Donald Glover) a se šprtkou Annie Edison (Alison Brie), která byla závislá na drogách. Krom této studijní skupiny se seznámíme také s nevyrovnaným učitelem španělštiny señorem Benem Changem (Ken Jeong), profesorem psychologie Ianem Duncanem (John Oliver), kterého Jeff kdysi zastupoval, a se snaživým děkanem Peltonen (Jim Rash), který chce, aby jeho škola byla více jako opravdová univerzita.\n\nPrvní série měla premiéru 17. září 2009. V lednu 2010 dosáhla první série počtu 25 epizod. Poté bylo 5. března 2010 oznámeno prodloužení o druhou sérii, která odstartovala 23. září 2010. Dne 17. března 2011 televize NBC ohlásila připravovanou třetí a 10. května 2012 čtvrtou sérii, která obsahovala celkem 13 epizod.\n\nV Česku seriál začala 23. prosince 2012 vysílat nová televize skupiny TV Nova Smíchov.\n\nV USA je název každé epizody navržen tak, aby korespondoval s reálným názvem kurzu, např. „Introduction to Film“, „Anthropology 101“ a „Cooperative Calligraphy“, a zároveň aby odpovídal průběhu děje v epizodě.\n\nNámět seriálu pochází z Harmonovy vlastní životní skutečnosti. Při pokusu zachránit vztah se svojí bývalou přítelkyní se zapsal na komunitní vysokou školu Greedale na severovýchodě Los Angeles. Spolu začali navštěvovat lekce španělštiny. Zde se proti svému instinktu začal sbližovat se členy studijní skupiny, i když s nimi měl málo společného. Postavu Jeffa Wingera založil na vlastní osobě : \"Mám rád, že je egocentrický, samostatný, do té doby než si uvědomí cenu společnosti ostatních lidí.\"\n\nSeriál byl nominován na nejoblíbenější nový televizní komediální seriál na 36. výroční People's Choise Awards. Na 41. NAACP Image Awards byl Justin Lin nominován za díl \"Úvod do statistiky\" na cenu Výjimečné režírování komediálního seriálu.\n\n"}
{"id": "731819", "url": "https://cs.wikipedia.org/wiki?curid=731819", "title": "Ann Haydonová-Jonesová", "text": "Ann Haydonová-Jonesová\n\nAnn Haydonová-Jonesová, CBE, rodným jménem Adrianne Shirley Haydon (* 7. října 1938 Birmingham), je bývalá britská tenistka a původně hráčka stolního tenisu – trojnásobná vicemistryně světa z roku 1957. V tenise vyhrála osm grandslamů – tři ve dvouhře, tři v ženské a dva ve smíšené čtyřhře. Stala se singlovou šampiónkou na French Open a ve Wimbledonu.\n\nHrála útočný styl tenisu s kvalitním podáním a voleji.\n\nV roce 1985 byla v americkém Newportu uvedena do Mezinárodní tenisové síně slávy.\n\nRodiče byli britskými stolními tenisty. Otec Adrian Haydon hrál z pozice britské jedničky na mistrovstvích světa v letech 1928–1953. Ann Haydonová také začínala se stolním tenisem a v 50. letech se pětkrát zúčastnila světového šampionátu, s nejlepším výsledkem v roce 1957, kde se stala vicemistryní světa ve dvouhře, ženské a smíšené čtyřhře. Krátce poté vydala knihu „Tackle Table Tennis This Way“.\n\nV rámci tenisové dráhy zvítězila v letech 1954 a 1955 na britském mistrovství juniorek. V sezóně 1956 pak získala titul na juniorce singlu ve Wimbledonu.\n\nPo odehrání okruhu Virginia Slims 1971 na němž vyhrála turnaj v Las Vegas, když ve finále porazila Billie Jean Kingovou fakticky ukončila aktivní kariéru, protože očekávala narození prvního potomka. Následně se ještě objevila na několika britských turnajích a také byla členkou týmu Velké Británie ve Wightman Cupu 1975. V sezóně 1977 naposledy nastoupila spolu s Winnie Wooldridgeovou do čtyřhry ve Wimbledonu.\n\nPodle tiskovin \"The Daily Telegraph\" a \"Daily Mail\" byla klasifikována v první desítce světového žebříčku dvouhry žen v obdobích 1957–1963 a 1965–1970. Nejvyšší postavení zaznamenala v letech 1967 a 1969, kdy jí patřilo 2. místo žebříčku.\n\nS nástupem otevřené éry světového tenisu v roce 1968 se spolu s Kingovou a dalšími hráčkami podílela na přípravě založení ženského profesionálního okruhu, který vyústil ve vznik Ženské tenisové asociace. V roce 1970 se stala komentátorkou BBC na částečný úvazek a tato spolupráce vydržela přes tři desetiletí. Působila také jako předsedkyně Rady ženského mezinárodního tenisu a řadu let byla kapitánkou britských reprezentačních družstev ve Fed Cupu a Wightmanově poháru.\n\nVe Wimbledonu se stala první civilní osobou, mimo členů britské královské rodiny, která předala pohár vítězům, a to v roce 2007 šampiónům ve smíšené čtyřhře.\n\nJako členka birminghamského Edgbaston Priory Clubu v něm roku 1982 iniciovala založení ženského turnaje Birmingham Classic za podpory britského tenisového svazu. Po tenistce byl pak pojmenován centrální dvorec Ann Jones Centre Court.\n\n\n\n\n\nNa US Open 1969 byla nasazená jako č. 1, ale odstoupila těsně před jeho zahájením.\n\n\n\n\n\n\n\n\n\n\n\n\n\n\n\n\n\n\n"}
{"id": "731833", "url": "https://cs.wikipedia.org/wiki?curid=731833", "title": "Tchang-šan", "text": "Tchang-šan\n\nTchang-šan ( , pchin-jinem \"Tángshān\") je městská prefektura v Čínské lidové republice. Leží v provincii Che-pej. Celá prefektura má rozlohu 17 040 čtverečních kilometrů a v roce 2010 v ní žilo přes sedm a půl milionu obyvatel.\n\nMěsto bylo z větší části zničeno při zemětřesení v roce 1976, při kterém zahynulo přes čtvrt miliónu lidí. Většina města byla poté znovu nově vybudována. Poblíž města se nachází jedna z císařských hrobek dynastií Ming a Čching, které jsou společně s ostatními zapsány od roku 2000 zapsány pod sourným názvem \"Císařské hrobky dynastií Ming a Čching\" na seznamu Světového dědictví UNESCO.\n\n\n\n\n"}
{"id": "731834", "url": "https://cs.wikipedia.org/wiki?curid=731834", "title": "Karel Konvalinka", "text": "Karel Konvalinka\n\nKarel Konvalinka (21 prosince 1885 Rosice – 28. října 1970 Brno) byl český hudební skladatel, pedagog a dirigent.\n\nStudoval na učitelském ústavu v Soběslavi. Učil na školách v Moravci, Dolní Rožínce a v Novém Městě na Moravě. Hudební vzdělání si doplnil soukromým studiem u Jaroslava Křičky a K. B. Jiráka. Založil smyčcový orchestr \"Hudební sdružení učitelů\", se kterým koncertoval v řadě moravských měst. Za první světové války bojoval na haličské frontě. Po vzniku Československa se stal dirigentem hudebního spolku \"Smetana\", se kterým nastudoval i operní představení (František Škroup: \"Dráteník\", Vilém Blodek: \"V studni\", Jaroslav Křička: \"Ogaři\").\n\nOd roku 1932 působil v Brně. Nejprve byl učitelem, od roku 1939 ředitelem národní školy. V roce 1941 byl předčasně penzionován. Po osvobození pracoval jako archivář \"Ústřední pedagogické knihovny\".\n\nJeho syn, Miloš Konvalinka, pokračoval v rodinné tradici a stal známým dirigentem a hudebním skladatelem.\n\nMezi jeho hlavní inspirační zdroje patřila lidová píseň, zejména lidové písně z Horácka. Většinu jeho děl tvoří písně a sbory na slova lidové poesie a předních českých básníků. Zabýval se metodikou hudební výchovy a publikoval i v odborných časopisech.\n\n\n\n\n\n\n\n"}
{"id": "731846", "url": "https://cs.wikipedia.org/wiki?curid=731846", "title": "Gréž", "text": "Gréž\n\nGréž (anglicky a německy \"Grège\") je hedvábná nit, sestávající z nejméně tří dvojvláken (\"“bave“\"), která byla společně smotána z několika zámotků bource morušového. Vlákna (v průřezu 10-14 µm) jsou vzájemně lehce překřížená, ale nit o celkové jemnosti 9-10 dtex je bez zákrutu. \nHedvábná vlákna se zpracovávají na přízi zčásti stále ještě manuálně (viz \"hořejší snímek\"), většinou však strojově (\"dolejší snímek\") s následujícím postupem práce:\n\n Surová gréž má jemnost cca 1 tex, tažnou pevnost 27-36 cN/tex a tažnost 18-24 %. Příze se dá zpracovat bez dalších úprav v pletárně nebo tkalcovně, obvykle se ale před dalším použitím \n\n"}
{"id": "731849", "url": "https://cs.wikipedia.org/wiki?curid=731849", "title": "MGR-3 Little John", "text": "MGR-3 Little John\n\nMGR-3 Little John byl americký dělostřelecký raketový systém navržený a zařazený do služby u americké armády (US Army) během 50. a 60. let 20. století. Raketa byla přepravována na vypouštěcím zařízení XM34 a mohla nést jak jadernou tak konvenční hlavici. Původně bylo zamýšleno používat raketu u výsadkových a průzkumných jednotek kvůli její snadné přepravě vrtulníkem nebo v závěsu za džípem. Byla vyvinuta z těžší samohybné taktické rakety MGR-1 Honest John.\n\nCílem vývoje rakety bylo nahradit hlavňové dělostřelectvo. Raketa měla vyplnit mezeru mezi dostřelem salvových raketometů a taktických raket. Raketa měla být schopna palby i na bodové cíle, pozdější zkušenosti však prokázaly, že raketa může být použita kvůli své přesnosti hlavně proti plošným cílům a to ještě musela být vybavena jadernou hlavicí s poměrně malým ekvivalentem TNT. Vývoj rakety byl zahájen v armádní agentuře pro rakety a řízené střely v Huntsville, stát Alabama společností Redstone Arsenal v červnu 1955. V červnu 1956 se uskutečnil první start rakety označené XM-47 Little John. Výroba raket značených XM-51 byla zahájena v roce 1957 u společnosti Douglas Aircraft Company. Během výroby byly provedeny úpravy, které vedly ke zkrácení délky rakety, snížení hmotnosti a zvětšení doletu rakety. Rakety Little John byly dodány k jednotkám v roce 1961. V tomto roce byly přeznačeny na M51 a později v roce 1963 na MGR-3A a zůstaly ve výzbroji americké armády do srpna 1969.\n\nRaketa měla šípovou stabilizaci s pomocnou rotací. Pohybovala se k pozemnímu cíli neřízeně po balistické dráze nadzvukovou rychlostí. Raketa se skládala z bojové hlavice, sestavy raketového motoru a roznětky. Komponenty byly dodávány samostatně v přepravních kontejnerech a montovány uživatelem.\n\nLittle John se nelišil od rakety Honest John nejen svou velikostí, ale i stabilizací za letu. Raketa MGR-1 Honest John byla stabilizována pomocnou rotací, která jí byla udělena po vypuštění ze startovacího zařízení. Raketa Little John byla stabilizována rotací rakety ještě na startovacím zařízení těsně před jejím odpálením. Tato metoda stabilizace byla nazvána „spin-on-straight-rail“ (SOSR). Systém byl vyráběn společností Douglas Aircraft Company.\n\nStřela a vypouštěcí systém byly lehké konstrukce a bylo je možné lehce převážet vrtulníkem, jinými letouny nebo v přívěsu za vozidlem. Rakety začaly být vyřazovány v červenci 1967. Během programu bylo vyrobeno 500 raket.\n\n Spojené státy americké\n\n\"Technické údaje pocházejí z publikace „Vojenské Rakety“ a webu „flightglobal.com“\".\n\n\nMGR-1 Honest John\n\n"}
{"id": "731852", "url": "https://cs.wikipedia.org/wiki?curid=731852", "title": "Trama", "text": "Trama\n\nTrama (z franc. \"tramé\" = útková nit) je příze z méně jakostního přírodního hedvábí, vzniklá skaním nezakroucených gréžových nití. \n\nTrama se vyrábí v celkové jemnosti 2-2,2 tex s (levým) S-zákrutem 80-150/m, speciální trama se ská až s 2000 zákruty na metr. \n\nMimo útku ve tkaninách je známé použití tramy na výšivky a pozamenty. \n\n"}
{"id": "731861", "url": "https://cs.wikipedia.org/wiki?curid=731861", "title": "Organzín", "text": "Organzín\n\nOrganzín (anglicky \"organzine silk\", německy \"Organsin (Garn))\" je hedvábná příze vyrobená dvoustupňovým skaním z nejméně dvou prvotřídních gréžových nití.\n\nPři předskávání, tzv. \"filírování\", se uděluje jednotlivým nitím (pravý) Z-zákrut, ty se pak spolu druží a při doskávání (\"mulinování\") vzájemně provazují (doleva točeným) S-zákrutem. Výše zákrutu se určuje v závislosti na použití organzínu. Např. příze pro samety mívá 300-400 předskacích a 600-700 doskávacích zákrutů na metr, zatímco osnovní příze \"Grenadine\" se stáčí v 1. stupni až se 2000 a ve 2. stupni s 1800 zákruty/m. \n\nOrganzin je jedna nejjemnějších přízí vyrobených z přírodních materiálů. Používá se v jemnostech 1,8-2 tex, při kterých dosahuje tažnou pevnost 30-40 cN/tex a tažnost 15-22 %.\n\nPoužití: velmi jemné tkaniny (ponžé, habutai aj.), šicí nitě \n\n"}
{"id": "731863", "url": "https://cs.wikipedia.org/wiki?curid=731863", "title": "Seznam produktů Google", "text": "Seznam produktů Google\n\nTento seznam zahrnuje všechny produkty společnosti Google pro počítač (klientské), mobilní telefon a webové aplikace. Některé produkty mohou být v beta verzi, proto se na ně není možno plně spolehnout. Tento seznam obsahuje i všechny výrobky, které byly nebo jsou použity a nebo se přejmenovaly. Funkce v rámci vyhledávání nejsou uvedeny. Data v tomto seznamu nemusejí být v současné době aktuální.\n\n\n\n\n\n\n\n\n\n\n\n\n\n\nTyto produkty lze využívat přes mobilní prohlížeč k internetu, zejména na chytrých telefonech.\n\n\n\n\n\n\n\n\n\n\n\n\n\nTyto aplikace si musíte stáhnout a spustit přímo v mobilním zařízení se systémem Android.\n\n\n\n\n\n\n\n\n\n\n\n\nTyto produkty jsou dostupné pouze přes webový prohlížeč.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nTyto aplikace jsou již zrušeny a nebo je Google nepodporuje.\n\n"}
{"id": "731869", "url": "https://cs.wikipedia.org/wiki?curid=731869", "title": "Alžběta Lucemburská (rozcestník)", "text": "Alžběta Lucemburská (rozcestník)\n\nJméno Alžběta Lucemburská označuje vícero osob:\n"}
{"id": "731870", "url": "https://cs.wikipedia.org/wiki?curid=731870", "title": "Köyliö", "text": "Köyliö\n\nKöyliö je obec ve finské provincii Satakunta. V obci žije 2 694 lidí.\n\n"}
{"id": "731871", "url": "https://cs.wikipedia.org/wiki?curid=731871", "title": "Štefan Stunda", "text": "Štefan Stunda\n\nŠtefan Stunda, uváděn též jako Štefan Štunda (8. září 1891 Lekárovce – duben 1945 Mauthausen), byl československý politik a meziválečný poslanec Národního shromáždění za Republikánskou stranu zemědělského a malorolnického lidu (agrárníky).\n\nVystudoval teologii na kalvinistickém semináři v Sárospataku, pak na univerzitě v Basileji. Seminář v Sárospataku pak po studiích sám řídil. Po vzniku Československa se začal politicky angažovat. Byl poradcem ministerstva školství a v letech 1927–1935 redigoval týdeník agrární strany cílený na maďarskou menšinu. Byl členem výkonného výboru agrární strany a předsedou Zemské odborové jednoty republikánských zaměstnanců na Slovensku.\n\nV parlamentních volbách v roce 1929 získal poslanecké křeslo za agrárníky v Národním shromáždění. Mandát obhájil v parlamentních volbách v roce 1935. Poslanecký post si oficiálně podržel do zrušení parlamentu 1939, přičemž v prosinci 1938 ještě přestoupil do poslaneckého klubu jediné slovenské vládnoucí strany Hlinkova slovenská ľudová strana - Strana slovenskej národnej jednoty, do které splynuly téměř všechny slovenské strany.\n\nProfesí byl dle údajů z roku 1935 reformovaným farářem v Bratislavě.\n\nJako odpůrce režimu tzv. slovenského štátu byl aktivní v odboji. V únoru 1945 byl odvlečen do koncentračního tábora, kde zemřel.\n\n"}
{"id": "731874", "url": "https://cs.wikipedia.org/wiki?curid=731874", "title": "Novozélandské královské námořnictvo", "text": "Novozélandské královské námořnictvo\n\nNovozélandské královské námořnictvo (anglicky \"Royal New Zealand Navy\", maorsky \"Te Taua Moana o Aotearoa\") je námořní složka novozélandských obranných sil. Samostatným námořnictvem se stalo roku 1941. Cílem námořnictva je obrana této ostrovní země a jejích zájmů. Zapojuje se též do mezinárodních misí či pomoci při živelních pohromách. Novozélandské námořnictvo je silou malou, ale moderně vybavenou. Tvoří ho dvě fregaty, šest hlídkových lodí, víceúčelová výsadková loď, podpůrný tanker a dvě výzkumné lodě. Leteckou složku tvoří pět vrtulníků. Jeho hlavní základnou je Devonport u Aucklandu.\n\nNový Zéland byl pro Evropu objeven mořeplavcem Abelem Tasmanem. Roku 1769 pak ostrovy navštívila plachetnice HMS \"Endeavour\" Jamese Cooka, čímž předznamenala britský vliv, pod který se země dostala během kolonizace. Na obraně kolonie se přitom podílelo Britské královské námořnictvo, jehož součástí byly novozélandské lodě až do roku 1941. Nový Zéland přitom byl od roku 1841 britskou korunní kolonií a od roku 1852 měl vlastní vládu.\n\nPrvním, zatím neoficiálním, předchůdcem novozélandských sil se stalo několik plavidel zakoupených pro zajištění bezpečnosti v rozmezí let 1846–1852. Lodě operovaly na řekách a účastnily se válek s Maory. V roce 1860 byly založeny dobrovolnické jednotky námořního dělostřelectva a roku 1884 námořnictvo zakoupilo čtyři torpédové čluny pro obranu přístavů. Nový Zéland se rovněž podílel na zajištění australské flotily britského královského námořnictva s domovským přístavem v Sydney.\n\nV roce 1909 novozélandská vláda (roku 1907 se země stala samostatným dominiem) rozhodla o financování stavby bitevního křižníku třídy \"Indefatigable\" HMS \"New Zealand\". V roce 1913 byl vydán zákon zřizující Novozélandské námořní síly (\"New Zealand Naval Forces\"). Jejich první válečnou lodí se stal malý křižník třídy \"Pearl\" HMS \"Philomel\". Novozélandské síly se, v součinnosti s britským námořnictvem, zapojily do operací první světové války. \"Philomel\" zajišťoval okupaci německé kolonie Samoa a poté operoval například ve Středomoří. Od roku 1921 se Novozélandské námořní síly staly novozélandskou divizí britského královského námořnictva. Až do další války tvořily jádro novozélandské divize křižníky HMNZS \"Leander\", HMNZS \"Achilles\" a jedna cvičná minolovka HMNZS \"Wakakura\".\n\nPo vypuknutí druhé světové války se novozélandské křižníky ihned zapojily do bojových operací. Lehký křižník \"Achilles\" se například v prosinci 1939 podílel na vystopování a potopení německého těžkého křižníku \"Admiral Graf Spee\". Námořnictvo přitom zahájilo svou expanzi, stalo se samostatnou entitou a ke konci války mělo okolo 60 plavidel. V roce 1943 ho dokonce posílil další lehký křižník HMS \"Gambia\". Zůstalo přitom součástí sil Commonwealthu a roku 1941 mu král Jiří VI. udělil název Královské novozélandské námořnictvo (\"Royal New Zealand Navy\" – RNZN).\n\n\n\n\n\n\n\n\n"}
{"id": "731875", "url": "https://cs.wikipedia.org/wiki?curid=731875", "title": "Flop Jih", "text": "Flop Jih\n\nSpolečnost Flop Jih s. r. o. dodává služby vlastním frančízingovým řetězcům FLOP A a FLOP B, které sdružují prodejce potravin anebo prodejce drogistického zboží. Řetězce tvoří přes 250 nezávislých prodejen, z nichž drtivá většina se nachází v Jihočeském kraji. Součástí společnosti je i divize GASTRO, která zásobuje hotely, vyvařující restaurace, jídelny, školy a nemocnice.\n\nSpolečnost je zásobována navazujícím velkoskladem Flosman a.s.. Skupina Flop/Flosman je rodinný podnik zcela vlastněný manžely Pavlem a Marcelou Flosmanovými, v roce 2008 skupina vytvářela roční obrat 3,5 miliardy Kč, provozovala tři vlastní velkosklady s výměrou 12000 m² a měla přibližně 400 zaměstnanců. Řetězec Flop úspěšně konkuruje nadnárodním řetězcům.\n\nŘetězec FLOP A tvoří 174 prodejen, řetězec FLOP B tvoří 93 prodejen. Prodejní místa leží v Jihočeském kraji, Plzeňském kraji, Středočeském kraji, Kraji Vysočina a Jihomoravském kraji. Z hlediska nakupujícího zákazníka není rozdíl mezi řetězci FLOP A a B, protože se liší jen způsobem fungování distribučního řetězce.\n\nV roce 2007 zahájil Flop expanzi. Cílem je postavit 150 vlastních prodejen podle vlastního standardu nazvaného Česká chalupa (resp. Moravská chalupa).\n\nŘetězec vznikl 1.1.1998. Účastníci, většinou s prostorovou dispozicí supermarketu, řetězce centrálně odebírají zboží a fakturují na jedno identifikační číslo, aby díky většímu obratu snáze vyjednávali množstevní slevy. Důležitou podmínkou členství v řetězci je minimální obrat 750000 Kč během každého měsíce. \n\nŘetězec vznikl 1. 6. 2001. Účastníci, většinou menší prodejní místa, nevyužívají centrální fakturaci. Důležitou podmínkou členství v řetězci je minimální obrat 350000 Kč během každého měsíce.\n\nČlenové řetězce GASTRO musí vydávat alespoň 350 jídel denně. Řetězec tvoří více jak 80 odběratelů, z nichž nejvýznamnější je hotel Hotel Gomel.\n\nV prodejnách řetězce Flop jsou nasazeny bezkontaktní platební terminály České spořitelny. Flop a Česká pošta jednají o možné spolupráci. Pošta zvažuje zřizování svých poboček v prodejnách Flopu. V minulosti byl Flop jeden ze tří řetězců, kterým Pošta neúspěšně nabízela prostory poboček s plánovaným ukončením provozu.\n\nFlop Jih zajišťuje prodejcům v řetězci :\n\n\n"}
{"id": "731877", "url": "https://cs.wikipedia.org/wiki?curid=731877", "title": "Oldřich Suchý", "text": "Oldřich Suchý\n\nOldřich Suchý (11. září 1892 Malenovice – 26. března 1973) byl československý politik a meziválečný poslanec Národního shromáždění za Republikánskou stranu zemědělského a malorolnického lidu (agrárníky).\n\nNa přelomu 20. a 30. let 20. století patřil do okruhu revue Brázda (\"generace Brázdy\"), která představovala novou vnitřní skupinu v agrární straně. Působil kromě toho v Selské jízdě. Profesí byl dle údajů z roku 1935 odborovým radou zemské rady a majitelem hospodářství Malenovicích. Měl titul doktora práv. Publikoval práce z oboru zemědělství.\n\nPo parlamentních volbách v roce 1929 získal poslanecké křeslo za agrárníky v Národním shromáždění. Mandát ale získal až dodatečně v roce 1930 jako náhradník poté, co zemřel poslanec Otakar Srdínko. Po jeho smrti převzal jeho poslanecké křeslo Oldřich Suchý. Mandát obhájil v parlamentních volbách v roce 1935. Poslanecký post si oficiálně podržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově ustavené Strany národní jednoty. Po druhé světové válce se stal členem národněsocialistické strany, ale v parlamentních volbách v roce 1946 nakonec nekandidoval kvůli útokům ze strany komunistického tisku. Později sepsal - dosud nevydané - paměti nazvané \"Začalo to lží\", jež jsou uloženy v Národním archivu.\n\n"}
{"id": "731878", "url": "https://cs.wikipedia.org/wiki?curid=731878", "title": "Kerry Reidová", "text": "Kerry Reidová\n\nKerry Melvilleová Reidová, rodným jménem Kerry Melville, MBE (* 7. srpna 1947 Mosman, Nový Jižní Wales), je bývalá australská tenistka, vítězka čtyř grandslamů – singlového Australian Open z ledna 1977 a tří událostí ženské čtyřhry.\n\nBěhem sedmnáctileté aktivní kariéry získala dvacet šest titulů ve dvouhře a dalších čtyřicet finálových účastí. V první světové desítce singlového žebříčku byla klasifikována nepřetržitě dvanáct let (1968–1979). Alespoň jeden turnaj za sezónu vyhrála v období 1966–1979, kromě roku 1975. Na žebříčku byla nejvýše umístěna průběžně v letech 1971–1974, a to na 5. místě za Margaret Courtová, Billie Jean Kingovou, Evonne Goolagongovou Cawleyovou a Chris Evertovou.\n\nHrála celodvorcový tenis s vyváženou úderovou technikou.\n\nV roce 1965 se stala australskou doroteneckou mistryní ve dvouhře. Následující sezónu vyhrála mezinárodní mistrovství ČSSR v singlu a s Krantzkeovou i ve čtyřhře.\n\nV roce 1968 se stala členkou australského týmu, který vyhrál Pohár federace. V letech 1976–1979 se podílela na postupu Austrálie do čtyř po sobě jdoucích finále soutěže.\n\nV roce 1969 si zahrála finále mezinárodního mistrovství Itálie a triumfovala na mez. mistrovství Holandska v Hilversumu, kde další sezónu prohrála ve finále.\n\nTracy Austinovou porazila v prvních třech vzájemných zápasech, ve zbylých pěti pak s ní prohrála. S Hanou Mandlíkovou vyhrála obě vzájemná utkání.\n\nV roce 1975 se provdala za spoluhráče z oddílu Boston Lobsters Grovera „Raze“ Reida, který ukončil tenisovou kariéru v roce 1977 a další tři sezóny ji trénoval, než v roce 1980 Australanka definitivně odešla z aktivního tenisu, protože očekávala narození dcery. Bydlí v Jižní Karolíně a mají dvě dcery.\n\nV roce 1979 obdržela od královny Alžběty II. Řád britského impéria v hodnosti člena (MBE).\n\n\n"}
{"id": "731883", "url": "https://cs.wikipedia.org/wiki?curid=731883", "title": "Štefan Suroviak", "text": "Štefan Suroviak\n\nŠtefan Suroviak, pseudonym Š. S. Oravský (10. listopadu 1892 Pribiš – 17. června 1950 Piešťany), byl československý a slovenský politik a meziválečný poslanec Národního shromáždění za Hlinkovu slovenskou ľudovou stranu, později za Autonomistický blok.\n\nPo studiu na vyšší obchodní škole pracoval v letech 1911–1912 jako železniční praktikant v Popradě. V letech 1921-1938 byl přednostou dopravního úřadu v Žilině. Po vzniku Československa rovněž zakládal Svaz slovenských železničářů (napojený na odborovou ústřednu křesťanských odborů), v němž pak dlouho zastával přední funkce.\n\nV parlamentních volbách v roce 1925 získal mandát v Národním shromáždění. Obhájil ho v parlamentních volbách v roce 1929 i v parlamentních volbách v roce 1935, naposledy ovšem již za Autonomistický blok, jehož vznik iniciovala Hlinkova slovenská ľudová strana. Poslanecké křeslo si oficiálně podržel do zrušení parlamentu 1939. Profesí byl předsedou Svazu slovenských železničářů. Podle údajů z roku 1935 bydlel v Žilině.\n\nVe volbách v prosinci 1938 byl zvolen do slovenského sněmu. Politicky se angažoval i během slovenského štátu. Zasedal nadále v slovenském sněmu. V roce 1942 se stal předsedou \"Sdružení státních a veřejných zaměstnanců\". V letech 1942-1945 vydával čtrnáctideník \"Verejné právo\", v letech 1944–1945 čtrnáctideník \"Hlas dopravy\". Po válce byl roku 1947 odsouzen Národním soudem na osm let odnětí svobody.\n\n"}
{"id": "731890", "url": "https://cs.wikipedia.org/wiki?curid=731890", "title": "Ariana Grande", "text": "Ariana Grande\n\nAriana Grande (* 26. června 1993 Boca Raton, Florida) je americká zpěvačka a herečka.\n\nSvoji hereckou kariéru zahájila v broadwayském muzikálu \"13\", poté získala roli Cat Valentine v televizním seriálu \"V jako Victoria\". Po skončení seriálu si zahrála ve spin-offu seriálu \"Sam & Cat\", který skončil v roce 2014. Roku 2015 hostovala v televizním seriálu scenáristy Ryana Murphyho \"Scream Queens\".\n\nSvou hudební kariéru zahájila v roce 2011, kdy přispěla na soundtrackové album \"\". Následně podepsala nahrávací smlouvu s vydavatelstvím Republic Records a vydala své první album \"Yours Truly\" (2013), které se umístilo na první místě amerického žebříčku Billboard 200. Hlavní singl „The Way“ se umístil mezi Top 10 v žebříčku Billboard Hot 100. Její druhé album \"My Everything\" (2014) se také stalo číslem 1 ve Spojených státech. Obsahuje singly „Problem“ a „Break Free“. V roce 2015 zahájila své druhé sólové světové koncertní turné The Honeymoon Tour. V Japonsku vydala album \"The Remix\" obsahující remixy písní z Arianiných předešlých alb – \"Yours Truly\" a \"My Everything\". V roce 2016 vydala čtvrté album \"Dangerous Woman\" a 3. února 2017 zahájila stejnojmenné turné. V rámci tohoto turné vystoupila rovněž 22. května 2017 na koncertě v severoanglickém Manchesteru, na jehož konci se odehrál sebevražedný teroristický útok, který zabil 22 lidí a 59 dalších zranil. Krátce po útoku ruší zbytek evropských koncertů a organizuje benefiční koncert “One Love Manchester” . Poté oznamuje obnovení turné a vydává se do Asie. Od ledna 2018 mizí na 4 měsíce ze sociálních sítí a vrací se až v dubnu 2018, kdy vydává první singl ze čtvrtého alba “No Tears Left To Cry”. Singl byl v červenci 2018 platinově certifikován a stal se číslem 1 na celosvětovém žebříčku iTunes. V květnu 2018 oznamuje jméno čtvrtého debutového alba “Sweetener” a význam. Album bylo několikrát změněné. Činitelem hlavních změn alba byl útok na jejím koncertě v Manchesteru roku 2017. Album je velmi osobní a tým Ariany se snažil o zvýraznění jejího hlasu. V červnu 2018 vydává spolu s raperkou Nicki Minaj singl s názvem “The Light Is Coming”. Ve stejný den začal předprodej alba “Sweetener”. 13. července 2018 vychází třetí singl Ariany s názvem “God Is A Woman”. 17. srpna vyšlo album \"Sweetener\", které se umístilo na prvních příčkách celosvětových žebříčků. Krátce po vydání úspěšného alba začala Ariana pracovat na dalším, tedy 5. debutovém albu. Hlavní singl alba \"Thank U, Next\" vyšel 3.listopadu 2018 a získal si velkou přízeň diváků. O měsíc později 14. prosince 2018 vydává píseň \"Imagine\", kde zpívá o svých vztazích, které nevyšly. 18. ledna 2019 vyšel singl \"7 Rings\", který se okamžitě umístil na 1. místě žebříčku Billboard Hot 100. Ariana zpívá o nákupní horečce a říká o písni, že je to hymna přátelství. 8. února 2019 oficiálně vyšlo album \"Thank U, Next\", které velmi prorazilo. Ve stejný den vydala svůj třetí singl \"Break Up With Your Girlfriend, I'm Bored\". Album i singl si vedly velmi dobře. 18. března 2019 vyráží na svou \"Sweetener Tour\" na podporu svých alb \"Sweetener\" a \"Thank U, Next\".\n\nAriana Grande se narodila v Boca Raton, Florida. Je dcerou Joan Grande, šéfky společnosti Hose-McCann Communications, a Edwarda Butera, který vlastní grafickou firmu. Její jméno bylo inspirováno princeznou Orianou ze seriálu \"Kocour Felix\" (1958). Má italské předky. Má nevlastního bratra Frankieho, kterému bylo deset let, když se narodila, a který se stal hercem a producentem. Později se její rodiče přestěhovali do New Yorku. Když jí bylo osm nebo devět let, její rodiče se rozvedli.\n\nV dětství vystupovala s dětským divadlem Fort Lauderdale Children's Theatre, kde dostala svou první roli v muzikálu \"Annie\", stejně tak se objevila v muzikálech \"Kouzelník ze země Oz \"a \"Kráska a zvíře\". V osmi letech vystupovala na zájezdové lodi s orchestrem. Navštěvovala Pine Crest School a North Broward Preparatory School.\n\nV roce 2008 byla obsazena do vedlejší role roztleskávačky Charlotte v Broadwayském muzikálu \"13\". Za roli získala cenu National Youth Theatre Association Award.\n\nV roce 2009 se zúčastnila konkurzu do televizního seriálu stanice Nickelodeon v New Yorku, společně se svojí kamarádkou z muzikálu \"13\" Elizabeth Gillies. Byla obsazena do role Cat Valentine, spolužačky hlavní protagonistky Tori Vegy (Victoria Justice), zatímco Elizabeth získala roli „protivné holky“ Jade West. Kvůli roli si musela obarvit vlasy na červeno, protože výkonný producent Dan Schneider nechtěl, aby celé obsazení seriálu mělo hnědé vlasy. Seriál měl premiéru 27. března 2010.\n\nPo první sérii seriálu se chtěla začít věnovat hudbě, a tak začala v srpnu 2010 pracovat na svém debutovém albu. Poprvé se její písnička „Give It Up“ objevila na soundtrackovém albu \"Victorious: Music from the Hit TV Show\" v srpnu 2011. Při natáčení seriálu nahrála na svůj účet na YouTube několik coververzí skladeb od Adele, Whitney Houston a Mariah Carey. V roce 2011 propůjčila svůj hlas víle Diaspro do animovaného seriálu stanice Nickelodeon \"Winx Club\". Po první sérii byla přeobsazena Cassandrou Morris.\n\nDruhé soundtrackové album \"Victorious 2.0\" bylo vydáno 5. června 2012 jako EP. Po třetí sérii seriálu \"V jako Victoria\" bylo oznámeno, že seriál nebyl prodloužen pro další sérii. Finální epizoda byla vysílána 2. února 2013. V srpnu magazín \"EW\" potvrdil, že stanice Nickelodeon chystá spin-off seriálů \"iCarly\" a \"V jako Victoria\" s Arianou a Jennette McCurdyovou v hlavních rolích. Sitcom, který byl již po první sérii zrušen, byl nazván \"Sam & Cat\". Třetí a poslední sountrackové album \"Victorious 3.0\" bylo vydáno 17. července 2014. V prosinci 2012 spolupracovala na singlu „Popular Song“ s britským zpěvákem Mikou.\nSvé debutové album \"Yours Truly\" vydala 30. srpna 2013. V září 2013 debutovala jako číslo jedna na žebříčku Billboard 200. Hlavní singl „The Way“, na kterém spolupracovala s Macem Millerem, debutoval jako číslo 10 na žebříčku Billboard Hot 100. Druhý singl „Baby I“ debutoval jako číslo 21 na žebříčku Billboard Hot 100. Na třetím singlu „Right There“, který debutoval jako číslo 84, spolupracovala s rapperem Big Seanem.\n\nV roce 2013 si zahrála ve filmu \"Swindle\" roli Amandy Benson, po boku Jennette McCurdyové. Film měl premiéru na stanici Nickelodeon v srpnu. V tentýž měsíc nazpívala duet s Nathanem Sykesem ze skupiny The Wanted „Almost Is Never Enough“. Rovněž se připojila k Justinovi Bieberovi na jeho Believe Tour, kde si zazpívala na třech vystoupeních. V roce 2013 vyhrála cenu American Music Award v kategorii Umělec roku. Vydala vánoční \"Christmas Kisses\".\n\nV létě 2013 začala pracovat se skladatelem Ryanem Tedderem a producenty Bennym Blancem a Maxem Martinem na druhém studiovém albu. Ten samý měsíc získala cenu People's Choice Award v kategorii Nejoblíbenější průlomový umělec. V březnu 2014 vystoupila v Bílém domě na koncertě „Women in Soul: Performance at the White House“.\n\nSvé druhé album \"My Everything\" vydala 25. srpna 2014. Album se stalo číslem jedna na žebříčku Billboard 200. Hlavní singl „Problem“, na kterém spolupracovala s australskou rapperkou Iggy Azaleou, se umístil na třetím místě žebříčku ve Velké Británii, postupně se však vyšplhal na první místo. Druhý singl „Break Free“, na kterém spolupracovala s německým hudebníkem a producentem Zeddem se umístil na 4. místě žebříčku Billboard Hot 100. Za videoklip k písničce „Problem“ získala cenu MTV Video Music Award v kategorii Nejlepší popový videoklip. Společně s Jessie J a rapperkou Nicki Minaj nazpívala písničku „Bang Bang“, která debutovala na 3. místě amerického žebříčku a stala se tak její třetí písní v žebříčku Billboard Hot 100 v ten samý týden („Problem“, „Break Free“ a „Bang Bang“). Třetí singl z alba „Love Me Harder“, na kterém spolupracovala s umělcem The Weeknd debutovat na čísle 7. Dne 2. února 2015 vydala píseň jmenem „One Last Time“, v jehož videoklipu je znázorněn konec světa. V listopadu 2014 se podílela na singlu „All My Love“ dua Major Lazer, který byl vydán jako singl ze sountrackového alba k filmu \"\". V listopadu vydala vánoční písničku „Santa Tell Me“.\n\nNa konci roku 2014 bylo oznámeno, že se připojí k obsazení připravovaného seriálu Ryana Murphyho na stanici Fox \"Scream Queens\". Hlavními hvězdami seriálu jsou Lea Michele, Emma Roberts a Jamie Lee Curtis.\n\nV Japonsku vydala v květnu album \"The Remix\".\n\nV červenci 2014 začala pracovat s producentem Tommym Brownem na třetím studiovém albu. Fanoušci se o albu dozvěděli přes její Twitter, kde jednomu z nedočkavých a nepřetržitě ptajících se fanoušků napsala „Ano, název alba i hlavní písně bude Moonlight.“ Grande se však později rozhodla místo \"Moonlight\" pojmenovat album \"Dangerous Woman\".\n\nDne 29. října 2015 vydala hudební videoklip k písni Focus. Ve videoklipu Ariana Grande vystupuje v paruce s bílými vlasy.\n\nNa Vánoce roku 2015 Ariana nečekaně vydala své druhé vánoční album (EP) s názvem \"Christmas & Chill\", které se údajně natáčelo v jejím domácím studiu.\n\nNa jaře 2016 vydala singl „Dangerous Woman“, který dominoval stejnojmennému albu. Album „Dangerous Woman“ vyšlo 20. května 2016.\n\nBěhem koncertu Ariany Grande v anglickém Manchesteru 22. května 2017 došlo k sebevražednému bombovému teroristickému útoku, který zabil 22 lidí, dalších 119 zranil a způsobil paniku mezi ostatními účastníky koncertu v hale Manchester Arena, která má kapacitu 21 tisíc lidí. Zpěvačka zůstala nezraněna. Po této události uspořádala benefiční koncert One Love Manchester pro rodiny obětí a zraněných. Vystoupilo zde spoustu dalších zpěváků a zúčastnilo se ho kolem 50 tisíc lidí. Nahrávku odsud poté vydala jako album na Spotify a Apple Music.\n\n20. dubna 2018 vydala Ariana Grande písničku s názvem No Tears Left To Cry, videoklip vydala hned po vydání písničky. O pár dní později Ariana oznámila, že čtvrté album se bude jmenovat Sweetener a vyjde 17. srpna 2018. 13. června Troye Sivan vydává písničku s Arianou Grande s názvem \"Dance To This\", která ale není zařazena do alba Ariany \"Sweetener\", ale do alba Troye Sivana. O den později, 14. června, vydává Nicki Minaj písničku s Arianou s názvem \"Bed\", která je zařazena do alba Nicki Minaj \"Queen\". 20. června 2018 Ariana vypustila do světa písničku s názvem \"The Light Is Coming\", kterou také nazpívala s Nicki Minaj a představila ji jako druhý singl z alba Sweetener. 13. července Ariana představila třetí singl \"God Is A Woman\". 17. srpna vydala Ariana oficiálně své čtvrté album Sweetener. Na albu spolupracoval také Pharrell Williams, s kterým Ariana nazpívala písničku \"Blazed\" a na Sweeteneru můžeme najít písničku \"Borderline\" s Missy Elliott. Ariana později oznámila data na svoje Sweetener Tour a 8.září 2019 dorazí i do české O2 arény. Americký hudební magazín Billboard každý rok zveřejňuje žebříček nejlepších alb za rok. Podle něj se za rok 2018 nejvíce povedlo album Sweetener. 10. Února 2019 vyhrálo album Sweetener Grammy Awards za Best Pop Vocal Album, Ariana tak vyhrála její první Grammy ocenění.\n\nDne 3. listopadu 2018 vydává Ariana debutovou píseň thank u, next. Píseň je emotivní a vypráví o bývalých partnerech Ariany. Děkuje jim za všechno, co se od nich naučila. Písnička se umístila na prvním místě v žebříčku Billboard Hot 100, což se do té doby Arianě nikdy nepovedlo. Písničku si na Spotify pustilo 9,6 milionů posluchačů za první den od vydání, což byl rekord; písnička také dosáhla nejrychleji 100 milionů poslechnutí na Spotify. 30. listopadu vydává k písničce thank u, next klip. Rekord překonal klip díky Youtube Premiere, kde sledovalo premiéru 829 tisíc sledujících. Komentáře na chvilku byly opožděné. Celkově během premiéry uživatelé napsali do komentářů přes 516 tisíc zpráv, což také překonalo rekord. Klip dosáhl za 24 hodin od vydání 50,3 milionů zhlédnutí, což bylo opět rekordní. Klip je inspirován podle těchto čtyřech filmů:\nProtivný sprostý holky, Přes noc třicítkou, Bravo, girls! a Pravá blondýnka. V klipu se kromě Ariany objeví celá řada dalších postav. Například Jonathan Bennett a Stefanie Drummond, kteří skutečně hráli ve snímku Protivný sprostý holky. Stejně jako Jennifer Coolidge, známá postavou manikérky Paulette z filmu Pravá blondýnka. Mezi dalšími celebritami se objeví například zpěvák Troye Sivan, youtuberka Gabi, youtuberka Colleen Ballinger a další. V klipu se kromě celebrit objeví také Arianiny přátelé. 13. prosince Ariana vydává písničku Imagine. Písnička je o neúspěšných vztazích. 18. ledna vydává další singl \"7 rings\" s videoklipem. Písnička se stala největším debutem v historii Spotify, přičemž za méně než 24 hodin obdržela 12 214 337 poslechnutí. Za 24 hodin si videoklip na YouTube pustilo 21,5 milionů uživatelů. Název odkazuje na sedm stejných diamantových prstenů značky Tiffany & Co., které si Ariana koupila spolu s nejlepšími kamarádkami na znak přátelství. Jako zpěvačka zmínila v tweetu, bylo to v New Yorku po velmi náročném dni, kdy ji kamarádky vzaly do již zmíněného luxusního klenotnictví. Vypily hodně šampaňského a právě tehdy vznikl celý nápad a text skladby. Její kamarádky se mimochodem všechny objevují v klipu. Píseň \"7 rings\" se opět umístila na vrcholu v žebříčku Billboard Hot 100, což se Arianě stalo podruhé. 21. ledna Ariana oznamuje, že album vyjde 8. Února. O dva dny později Ariana zveřejnila tracklist alba pomocí Instagram a také obal alba. Album obsahuje 12 písní. 25. ledna začal předprodej alba. Den před oficiálním vydáním, 7.2. album uniklo. 8.2. oficiálně vychází album a ve stejný čas také videoklip k písni \"break up with your girlfriend, I'm bored\". Album se za pouhých 5 minut umístilo na 1. místě v aplikaci iTunes. Stalo se tak nejrychleji na první příčce v iTunes umístěným albem (společně s albem Reputation od Taylor Swift). Ariana se stala v únoru 2019 nejvíce odebíranou ženskou zpěvačkou na YouTube a stále si drží 1. místo. V únoru 2019 měla Ariana v žebříčku Billboard Hot 100 3 písničky, které se umístili v top 3, \"7 rings\" se umístilo na 1. místě, \"break up with your girlfriend, I’m bored\" se umístilo na 2. místě a \"thank u, next\" se umístilo na 3. místě. Stala se tak první umělkyní se třemi písněmi umístěnými v top 3 od roku 1964, kdy se tento úspěch podařil skupině The Beatles. Rovněž prvním sólový umělec, kterému se něco takového podařilo. \nBěhem let 2008 až 2011 chodila s Grahamem Phillipsem. Od srpna 2012 do července 2013 chodila s australským Youtuberem Jai Brooksem. Tři měsíce v roce 2013 měla milostný poměr s členem kapely The Wanted Nathanem Sykesem. V květnu 2014 se dala znovu dohromady s Jaiem Brooksem, ale po třech měsících vztah ukončili. V říjnu 2014 potvrdila, že chodí s rapperem Big Seanem. Od roku 2015 do roku 2016 chodila s tanečníkem Ricky Álvarzem.\n\nBěhem let 2016 až 2018 chodila s rapperem Macem Millerem. Od května 2018 chodila s komikem Petem Davidsonem, se kterým se 9. června 2018 i zasnoubila. V červnu toho roku si s Petem Davidsonem koupili byt v New Yorku, jenž obsahoval kinosál, bazén a další místnosti. V říjnu 2018 oznámila zrušení zásnub s Davidsonem a rozchod. \n\n\n\n"}
{"id": "731897", "url": "https://cs.wikipedia.org/wiki?curid=731897", "title": "Otto Synek", "text": "Otto Synek\n\nOtto Synek (22. září 1900 Praha – 29. září 1941 Praha) byl československý politik a meziválečný poslanec Národního shromáždění za Komunistickou stranu Československa, za druhé světové války v odboji, popraven nacisty.\n\nStudoval na reálném gymnáziu, maturitu složil na obchodní akademii v Praze. Pracoval jako bankovní úředník. V roce 1921 se účastnil stávky, byl zatčen a v důsledku toho propuštěn ze zaměstnání. Začal pak být činný v levicovém odborovém a mládežnickém hnutí. Od roku 1923 byl členem KSČ. Byl činovníkem Komsomolu. V období let 1929–1930 zastával funkci ústředního tajemníka Komunistického svazu mládeže ČSR.\n\nKoncem 20. let 20. století patřil mezi skupinu mladých, radikálních komunistů (takzvaní Karlínští kluci), kteří do vedení KSČ doprovázeli Klementa Gottwalda. V polovině 30. let 20. století patřil naopak do skupiny komunistů okolo Jana Švermy, kteří dočasně upřednostňovali politiku Lidové fronty po vzoru Francie (širší koalice komunistů a demokratických sil), za což byl koncem roku 1935 kritizován Kominternou jako „oportunista“. Studoval na mezinárodní leninské škole v Moskvě a po návratu do Československa byl v období let 1933–1935 vedoucím tajemníkem Krajského výboru KSČ v Praze. V letech 1936–1938 byl následně vedoucím tajemníkem KV KSČ v Plzni.\n\nV parlamentních volbách v roce 1935 se stal poslancem Národního shromáždění. Profesí byl tajemníkem. Podle údajů z roku 1935 bydlel v Ďáblicích. Jeho mandát zanikl 28. prosince 1938 v souvislosti s rozpuštěním KSČ.\n\nPo Mnichovu byl aktivní v budování ilegální organizace KSČ na Plzeňsku. Podílel se na vydávání ilegálních komunistických tiskovin \"Dělník\" a \"Jiskra\". Na konci roku 1938 se přestěhoval do Prahy.\n\nBěhem druhé světové války se zapojil do odboje. V letech 1939–1941 byl členem a později organizačním tajemníkem 1. ilegálního vedení KSČ. 10. února 1941 byl zatčen nacistickými úřady a později popraven v Praze-Kobylisích. Spolu s ním byl zavražděn nacisty i jeho bratr živnostník Viktor Synek. Po válce bylo po nich pojmenováno nuselské Metodějovo náměstí, dnes náměstí Bratří Synků.\n\nV roce 1934 se jeho druhou manželkou stala komunistická funkcionářka Matylda Synková (1906–1949), po roce 1946 poslankyně Národního shromáždění za KSČ.\n\n"}
{"id": "731900", "url": "https://cs.wikipedia.org/wiki?curid=731900", "title": "USS Essex (CV-9)", "text": "USS Essex (CV-9)\n\nUSS \"Essex\" (CV-9) byla letadlová loď Námořnictva Spojených států, která působila ve službě v letech 1942–1969. Jednalo se o vedoucí loď stejnojmenné třídy, která čítala celkem 24 postavených plavidel. Byla čtvrtou lodí amerického námořnictva nesoucí jméno \"Essex\".\n\nKýl \"Essexu\" byl položen 28. dubna 1941 v loděnici Newport News Shipbuilding v Newport News ve Virginii. K spuštění lodi na vodu došlo 31. července 1942, její kmotrou byla Artemus L. Gatesová, manželka podtajemníka námořnictva pro letectví. Do služby byla zařazena 31. prosince 1942, první velitelem se stal kapitán Donald B. Duncan. Následně se účastnila několika válečných operací na pacifickém bojišti, kde si vysloužila Presidential Unit Citation a 13 battle star. Na začátku roku 1947 byla odstavena do rezerv a v letech 1949–1951 prodělala celkovou modernizaci SCB-27A. Poté byla znovu zařazena do aktivní služby a roku 1952 překlasifikována na útočnou letadlovou loď CVA-9. Zúčastnila se korejské války, kde si vysloužila další 4 battle star a Navy Unit Commendation. V letech 1955 a 1956 podstoupila modernizaci SCB-125, při níž také obdržela úhlovou letovou palubu. Po zbytek svého provozu sloužila v Atlantském oceánu, kde se také podílela na operacích za kubánské raketové krize. Roku 1960 byla její klasifikace změněna na protiponorkovou letadlovou loď CVS-9. V roce 1968 asistovala při přistání návratového modulu vesmírného letu Apollo 7. Ze služby byla vyřazena 30. června 1969, několik let zůstala odstavena a roku 1975 byla odprodána do šrotu.\n\n"}
{"id": "731907", "url": "https://cs.wikipedia.org/wiki?curid=731907", "title": "Perge", "text": "Perge\n\nPerge nebo také Perga bylo bohaté řecké město v Anatolii a hlavní město Pamfýlie. Jeho zříceniny leží asi 15 km SV od Antalye v jižním Turecku. Je zde stará akropole, zbytky městských hradeb, divadla, lázní a chrámů. Z Perge pocházel slavný geometr Apollónios z Pergy a město navštívil apoštol Pavel z Tarsu.\n\nVe 12. století př.n.l. krajinu osídlili Řekové ze severní Anatolie, Perge bylo založeno kolem roku 1000 př.n.l. asi 20 km od pobřeží, aby bylo chráněno před piráty. Roku 546 př.n.l. dobyli Perge achaimenovští Peršané a roku 333 př.n.l. vojsko Alexandra Velikého, jehož sami občané vítali. Za pozdějších Seleukovců se zde narodil matematik Apollónios z Pergy (asi 262 – 190 př.n.l.), žák Aristotelův, který napsal osm knih o kuželosečkách. Roku 188 př.n.l. město dobyli Římané a z římské doby pochází většina dochovaných památek. Podle biblické knihy Skutků navštívil Pavel z Tarsu s Barnabášem Perge na své první misijní cestě (; ). Město pak bylo biskupstvím až do 11. století, kdy je zastínila blízká Antalie; zbytky patrně zničili Turci.\n\nPerge je vyhledávaný turistický cíl, protože jeho zříceniny podávají dobrý obraz pozdně římského města. Zachovaly se zde zbytky hradeb a bran, dvoje lázně, dvě basiliky, zbytky divadla za hradbami a celek městského centra s agorou, sloupořadím a chrámy. Bohaté nálezy soch a plastik, hlavně z římské doby, jsou dnes v muzeu v Antalyi.\n\n"}
{"id": "731910", "url": "https://cs.wikipedia.org/wiki?curid=731910", "title": "Aleš Loprais", "text": "Aleš Loprais\n\nAleš Loprais (* 10. ledna 1980 Olomouc) je český automobilový závodník, jezdec dálkových motoristických závodů, zejména v Rallye Dakar, kde závodil v roce 2006. Jeho strýcem je český motoristický závodník a vítěz Rallye Dakar Karel Loprais.\n\nPoprvé se závodu Rallye Dakar zúčastnil jako navigátor posádky strýce - odstoupili po 11. etapě z 5. místa pro zdravotní problémy Karla Lopraise. V následujícím roce 2007 jel již jako první řidič závodní posádky - s Petrem Gilarem skončili celkově třetí, v témže roce poprvé vyhrál v kategorii (13.) etapu. Na Dakaru 2012 se s kapotovou verzí vozu pohyboval na předních pozicích, 2× byl druhý, 8. etapu vyhráli, ale ve spojovacím úseku rychlostní zkoušky 9. etapy v den Alešových narozenin při mikrospánku 2. řidič havaroval, průběžně v té chvíli byli na 2. místě. Do roku 2013 jezdil Aleš Loprais výhradně s motorem V8 Deutz BF8M 1015CP a podvozkem Tatra, následovala první zkušenost s vozem MAN. Na Rallye Dakar v roce 2013 se vrátil s trambusovým vozem Tatra, jelikož nový kapotový vůz by tým nestihl dokončit a řádně vyzkoušet. V závodě zachoval mezinárodní posádku (jen mechanika od MANu vystřídal mechanik Tatry). V kategorii kamionů vyhrál 9. etapu (ve 2., 7., 11. byl druhý a v 1. a 13. třetí). Do 5. etapy startoval jako vedoucí kategorie, ale po problémech s elektroinstalací, které znamenaly velkou časovou ztrátu a pád průběžně na 8. příčku dokončil nakonec po finiši celkově na 6. místě kategorie kamionů a na jihoamerickéhé půdě, kde se Rallye Dakar koná od ročníku 2009, poprvé dojel do cíle. V roce 2014 se vrátil opět s kapotovou verzí, zkoušenou již na letní Rallye Hedvábná stezka, nově tentokrát s motorem R6 Renault v úpravě stáje okruhových tahačů MKR. Pohyboval se na čelních pozicích, v 2. polovině bojoval o 3. příčku celkového pořadí, ale technické problémy v závěru znamenaly ztrátu a opět konečné 6. místo.\n\nTatra QUEEN 69 (s motorem Gyrtech Caterpillar, připravované aliance Buggyra - Loprais) nebyla technickým komisařem pro typ použité kabiny a nárazníku připuštěna ke startu dakarské rallye 2015. Stalo se tak tři měsíce před startem, proto hledal rychlé řešení a nakonec startoval v kamionu značky MAN připraveném holandskou stájí VEKA, s níž měl již zkušenost. V průběhu roku 2015 vznikla aliance \"Petronas de Rooy IVECO/InstaForex Loprais team\", ve které působili Gerard de Rooy a Hans Stacey s kapotovým vozem IVECO Powerstar 4×4 s motorem FPT. Hans Stacey nakonec na Dakar 2016 nastoupil v týmu Eurol VEKA MAN a dojel celkově 4. místě, stájový kolega Gerard de Rooy Rallye Dakar 2016 vyhrál, zatímco Aleš vypadl pro zadřené ložisko levého předního kola již v 5. vysokohorské etapě. Marocké rally 2016 se měl účastnit opět s týmem MAN, ale nakonec z účasti sešlo. Díky následné dohodě s týmem Buggyra se vrátil na dakar 2017 k podvozku Tatra, pro Sik Way Rally 2017 dokonce opět k Tatra Queen 69 ReBorn s motorem Gyrtech #305, posádka A.Loprais - Khalid Alkandi (UAE) - Milan Holáň. Jubilejního 40 dakaru 2018 se zúčastnila posádka #504 A.Loprais / Ferran Marco Alcayna / Lukáš Janda, s evolucí stejného vozu vyhrála úvodní etapu, ve druhé obsadila místo 3., po jednotlivých etapách byla na průběžně na 1.,2.,7.,18.místě celkového pořadí, pro technické problémy nedokončili 5.etapu a odstoupili.\n\nV roce 2008 zvítězil v závodě Hungarian Baja. V roce 2011 zvítězil po penalizaci průběžně vedoucího jezdce na voze Kamaz v Rallye Hedvábná stezka. V roce 2012 absolvoval Rallye Hedvábné stezky za volantem kamionu MANu holandského týmu v mezinárodní posádce. Vítězství z předchozího ročníku po uvíznutí v rozvodněné řece neobhájil a skončil čtvrtý.\nSilk Way Rally 2017 se účastnil s vozem Queen 69 ReBorn #305, po 2. místě v úvodní etapě následovaly technické problémy, vynechání 3.,4. a 8. etapy a definitivní odstoupení v 9.\nPosádka #506 A.Loprais - Ferran Marco Alcayna - Petr Pokora se stejným vozem vyhrála absolutně Morocco Desert Challenge 2018.\n\n\n"}
{"id": "731911", "url": "https://cs.wikipedia.org/wiki?curid=731911", "title": "Nick Riviera", "text": "Nick Riviera\n\nNick Riviera je postavou amerického animovaného seriálu Simpsonovi. Je hispáncem. Má černé vlasy a je doktorem. Není příliš kvalifikovaným doktorem, alespoň co se schopností týče. Je menší a hubenější, než Dr. Dlaha, ale má víc vlasů a vousy. Sám osobně skoro neumí léčit, spíše vymýšlí, aby co nejvíce vydělal. Poprvé se vyskytl v díle \"Bartova srážka s autem\", kde na Bártově zranění jiný kvalifikovaný doktor (dr. Dlaha) nic neviděl, ale Nick to spolu s právníkem vedli k soudnímu sporu, který prohráli. Většinu pacientů zmrzačil, nebo ho za zákroky žalovali. Když přijde na scénu, tak ostatní postavy říkají: Ahoj, doktore Nicku.\n\n"}
{"id": "731916", "url": "https://cs.wikipedia.org/wiki?curid=731916", "title": "Čtyři velké ženy a manikúra", "text": "Čtyři velké ženy a manikúra\n\nČtyři velké ženy a manikúra je dvacátý díl dvacáté řady amerického animovaného seriálu \"Simpsonovi\". Je to mimo jiné jediný díl seriálu, ve které nevystupuje Bart Simpson, kterého je tak v tomto dílu vidět pouze v úvodním gaučovém gagu.\n\nMarge a Líza jsou na manikúře a diskutují o tom, jak je důležité, jestli žena dobře vypadá, nebo jestli je chytrá a vzdělaná. Vyprávějí si čtyři příběhy.\n\nMarge vypráví příběh o královně Alžbětě I. V příběhu hraje Alžbětu Selma. Před královnu předstupuje mnoho nápadníků a královna je všechny odmítne, i s Chuliem španělským. Ten se chce Anglii pomstít, ale Anglie je nakonec zachráněna. Alžběta nakonec zvolá: „Nepotřebuji muže, protože mám Anglii.“\n\nLíza chce vyprávět příběh příběh o \"Sněhurce a sedmi trpaslících\", jenže jí přeruší právník, kvůli tomu že na tento příběh se vztahuje autorské právo společnosti Disney. Jenže Líza má v příběhu vlastní trpaslíky, a tak může vyprávět. Její konec se od klasické pohádky liší tím, že Sněhurku zachránila žena lékařka a nikoliv princ.\n\nPříběh se odehrává v divadle, kde je Marge pradlenou kostýmů a Homer hercem, jenže hned v první hře hraje strom. Marge donutí Homera k tomu, aby zabil Mela, který hraje Macbetha. Homer ho zabije a získá jeho roli. Jenže role mu nejde, a tak ho Marge donutí zabíjet další a další postavy. Nakonec zahraje hru správně, jenže před prázdným hledištěm.\n\nPříběh pojednává o Maggie Roarkové, ale zároveň o Maggie samotné. Maggie má talent na stavění z kostek, jenže její vychovatel z jeslí jí brání v rozletu a dokonce vede soud kvůli tomu že je Maggie nadaná.\n"}
{"id": "731918", "url": "https://cs.wikipedia.org/wiki?curid=731918", "title": "Sturer Emil", "text": "Sturer Emil\n\n12.8 cm Selbstfahrlafette auf VK30.01(H) „Sturer Emil“ („Tvrdohlavý Emil“) byl experimentální německý stíhač tanků z období druhé světové války. Byl založen na podvozku Henschel VK3001 prodlouženém o jedno pojezdové kolo a vyzbrojen kanonem Rheinmetall 12,8 cm K L/61. Toto dělo mělo odměr 14° na každou stranu, náměr +10° a −15°. V bojovém prostoru vezl 15 granátů pro hlavní dělo. Sturer Emil byl vyroben ve dvou kusech (s názvem \"Max\" a \"Moritz\") a oba sloužily na východní frontě. Jedno vozidlo bylo zničeno a druhé ukořistěno u Stalingradu v lednu 1943.\n"}
{"id": "731919", "url": "https://cs.wikipedia.org/wiki?curid=731919", "title": "E. Pluribus Wiggum", "text": "E. Pluribus Wiggum\n\nE. Pluribus Wiggum je desátý díl devatenácté řady amerického animovaného seriálu Simpsonovi.\n\nHomer po práci zjistí, že má držet dietu a doma nebude skoro žádné jídlo. Tak se jede pořádně najíst a vinou nehody způsobí výbuch celé obchodní zóny. Kvůli tomu se springfieldské volby posunou tak, že jsou nejdříve z celé Ameriky. Do Springfieldu jdou televizní stanice. Obyvatele Springfieldu to naštve, a tak se dohodnou na tom, že vytvoří vlastního kandidáta, který bude tak absurdní, že to všem vyrazí dech. Řada přijde na Ralpha Wigguma. Ralph je podporován celým městem, ale ani jedna politická strana ho nemůže získat k sobě. Líza se diví, jak může kandidovat na prezidenta, když nemá potřebný věk, ale odpovědi se nedočká.\n"}
{"id": "731920", "url": "https://cs.wikipedia.org/wiki?curid=731920", "title": "Nan-tchung", "text": "Nan-tchung\n\nNan-tchung ( , pchin-jinem \"Nántōng\") je městská prefektura v Čínské lidové republice. Je součástí provincie Ťiang-su a leží na severním břehu Jang-c’-ťiang blízko jejího ústí.\n\nCelá prefektura má rozlohu 85 441 čtverečních kilometrů a v roce 2010 v ní žilo přes sedm miliónů obyvatel.\n\nNan-tchung leží v provincii Ťiang-su na východním okraji Čínské lidové republiky. Hraničí na severu s Jen-čchengem a na západě s Tchaj-čouem. Východní hranice je tvořena břehem Východočínského moře a jižní hranici tvoří řeka Jang-c’-ťiang, na jejímž jižním břehu naproti Nan-tchungu se nachází přímo spravované město Šanghaj a městská prefektura Su-čou.\n\nMěstská prefektura Nan-tchung se dělí na osm celků okresní úrovně:\n\n"}
{"id": "731922", "url": "https://cs.wikipedia.org/wiki?curid=731922", "title": "Alois Šefl", "text": "Alois Šefl\n\nAlois Šefl, \"psán též Schöffel\" (29. listopadu 1874 Nýřany – 16. června 1938 Svatá Dobrotivá) byl horník, anarchosyndikalista, novinář, spisovatel a překladatel.\n\nBrzy opustil školu a pracoval zprvu jako dělník na dráze, od čtrnácti let v hlubinných dolech v okolí svého rodiště. Odtud odchází za lepšími podmínkami, hledá práci na Duchcovsku a Mostecku a nakonec je zaměstnán na dole Pokrok u Oseka. V roce 1893 při katastrofě způsobené výbuchem důlních plynů byl vynesen ze závalu a téměř prohlášen za mrtvého. Z Duchcovska odchází za prací do Saska a do Porýní, odtud do Belgie a do Francie. Po návratu žije v Lomu a poté v Duchcově, kde se stává redaktorem Hornických listů, jejichž vedení převzal roku 1910. Za 1. světové války byl internován a nasazen v rudných dolech na Cínovci.\n\nZemřel ve Svaté Dobrotivé a pohřben byl v Nýřanech, odkud byly jeho ostatky počátkem 90. let přeneseny do Duchcova.\n\n\npřeklady: \n\n"}
{"id": "731925", "url": "https://cs.wikipedia.org/wiki?curid=731925", "title": "J. L. C. Pompe van Meerdervoort", "text": "J. L. C. Pompe van Meerdervoort\n\nJohannes Lijdius Catharinus Pompe van Meerdervoort (5. května 1829 Bruggy, Belgie – 7. října 1908 Brusel, Belgie) byl nizozemský lékař se sídlem v japonském Nagasaki. V Nagasaki se učil v oborech medicína, chemie a fotografie a založil lékařskou fakultu a nemocnici.\n\nNarodil se do šlechtické rodina pocházející z Dordrechtu, byl synem důstojníka v holandské armádě Johana van Antoina Pompeho Meerdervoorta leidenského a matky Johanny Wilhelminy Hendriky de Moulin z Kampenu. Studoval medicínu na vojenské nemocnici v Utrechtu a stal se námořním chirurgem v roce 1849. Odcestoval do Japonska, pobýval v oblasti Dejima (holandská enkláva v přístavu Nagasaki) v letech 1857 – 1863, a byl pozván na Tokugawa bakufu aby vyučoval západní medicínu na námořní akademii \"Kaigun Denshujo\". Měl 133 studentů, kterým se pokusil předat celé lékařskévědění. Na jeho návrh vláda otevřela v roce 1861 první japonskou nemocnici západního stylu Nagasaki Yojosho s 124 lůžky a lékařskou fakultu. Do Nizozemí se vrátil v roce 1862, v doprovodu dvou svých studentů, kteří se stali prvními japonskými studenty západní medicíny v zahraničí.\n\nV letech 1867-1868 vydal knihu s názvem \"Vijf jaren in Japan\" (\"Pět let v Japonsku\").\n\nMezi jeho studenty fotografie patřil například Ueno Hikoma, jeden z prvních profesionálních japonských fotografů a Uchida Kuichi, který byl prvním dvorním fotografem císaře Meiji a královny Shōken. Hikoma u něho studoval chemii po jeho příchodu v roce 1857 Pompe van Meerdervoort již v té době vlastnil kameru a fotografické manuály, i když měl jen málo zkušeností jako fotograf, zasvětil také Ueno Hikomu do umění fotografie.\n\n\n"}
{"id": "731927", "url": "https://cs.wikipedia.org/wiki?curid=731927", "title": "Jan Hladík", "text": "Jan Hladík\n\nJan Hladík (21. května 1927 Praha – 3. června 2018 Praha) byl český grafik, textilní výtvarník, malíř a ilustrátor.\n\nV letech 1942–1944 studoval na Státní grafické škole v Praze u prof. Vodrážky a prof. Müllera, jeho spolužáky byli Václav Sivko, Vladimír Fuka, Mikuláš Medek. V roce 1945 byl přijat na Vysokou školu uměleckoprůmyslovou, kde si jej pak do svého ateliéru užité malby a textilního výtvarnictví vybral prof. A. Fišárek. Se studenty jeho ateliéru podnikl r. 1947 měsíční poznávací zájezd za současným francouzským a světovým uměním do Paříže a Bretaně. Studia ukončil roku 1950 diplomovou prací - kolekcí dekoračních látek zhotovených technikou filmtisku.\n\nPo komunistickém převratu 1948 byla rodina pronásledována. Jan Hladík byl povolán na vojnu do pracovního lágru PTP, rodinný majetek byl konfiskován, otec Jana Hladíka později zatčen a vězněn. Po úrazu na vojně a návratu do civilu i přes podporu prof. Fišárka těžko hledal zakázky v oboru textilní tvorby, privátně tvořil grafiky, kresby a keramiku, občas ilustroval knihy.\n\nRoku 1955 se oženil s Jenny Hršelovou (Jenny Hladíková) a vrátil se k textilní tvorbě. Pro výstavu nově ustavené Skupiny 7 (1958) utkal první tapiserie s abstraktními motivy podle vlastních grafických předloh. Souběžně s tvorbou autorských tapiserií, které se od roku 1959 staly jeho stěžejním výtvarným projevem, tvoří grafické listy (dřevořezy, linoryty, lepty a zejména kombinované techniky využívající asambláže), kresby temperou a olejomalby.\n\nV roce 1960 byl přijat do SČVU a vystavoval textilní díla na trienále v Milánu, 1963 měl první samostatnou výstavu v Praze a roku 1965 byl poprvé pozván na mezinárodní bienále tapiserie v Lausanne, kam je pak vybrán ještě v letech 1967, 1969, 1977 a 1979. Stal se jedním ze zakladatelů Assotiation Pierre Pauli (1979).\nPřátelství s Josefem Topolem a herci Divadla za branou\njej počátkem 70. let inspirovalo k tvorbě tapiserií s divadelními scénami (Tomášová, Tříska).\n\nGrafickou tvorbu poprvé vystavil roku 1970 (členem SČUG Hollar od r. 1967), těsně před likvidačním zásahem režimu do činnosti spolku a uzavřením výstavní síně. Jeho druhá samostatná výstava grafiky se uskutečnila po pádu komunistického režimu r. 1989 až v roce 2002.\n\nPrvní kresby a grafické listy vytvořené koncem války na střední škole byly studiemi kubistických principů malby a konstrukce obrazu, ovlivněné zejména B. Kubištou. Monografii Bohumila Kubišty přinesl v roce 1944 Janu Hladíkovi jeho spolužák Mikuláš Medek.\nCesta do Paříže r. 1947 a přímá zkušenost s výtvarnými díly surrealistů, Picassa, Braqua\na dalších malířů vedla k postupnému uvolnění výtvarného projevu a koncem 50. let vznikají vedle figurálních kreseb a malby i první abstraktní grafické listy.\nOd poloviny 60. let lze Hladíkovy práce zařadit do proudu nové figurace s přesahy směrem k materiálové abstrakci. Tehdy vznikla ucelená série rozměrných monotypů kombinujících\nna nekonvenčních kovových matricích (zrezivělé kusy plechu, kruhové terče značek) malbu olejem s útržky textilu a jiných materiálů. Motivy grafik i temperových kreseb sahají od existenciálních situací (\"Stopy, Propast, Rozpad\") a podivných figur (\"Požírači, Velký a malý, Groteska\") až k abstraktním motivům (\"V kruhu, V ploše, Jizva, Kompozice\").\n\nV 70. letech Jan Hladík tvorbu grafiky přerušuje a vrací se k ní opět až po roce 1989, převážně technikou suché jehly. V té době vzniká také řada olejomaleb na grafických matricích.\n\nSvůj původní obor textilního výtvarnictví uplatnil Jan Hladík v absolventských serigrafiích na textilu, návrzích dekoračních látek a šátků s motivy silně stylizovaných figur a zejména\nna rozměrné abstraktní kompozici (15 x 3,5 m) pro Expo Montreal roku 1967.\nPrvní autorské tapiserie, tkané od roku 1959 podle návrhů vytvořených nejprve jako grafické\nlisty a kresby (\"Blíženci\", monotyp 1965, tapiserie 1967) se námětově pohybují od\nfigur s postkubistickým tvaroslovím (\"Štítonoš\", 1968, Tokyo) k abstraktním motivům (\"Stéla-Jizva\", 1970). V polovině 70. let nastává v tvorbě tapiserií radikální obrat k figurální tvorbě\ndílem (Jidášův) \"Polibek ze Saint-Gilles\" (1974) podle románského reliéfu. Klasická gobelínová technika, uchopená autorsky a subjektivně, umožňuje Hladíkovi při tkaní aktivně prožít každý detail a vyjádřit psychický výraz. Následuje série expresivních scén s herci Divadla za branou, tkaná podle fotografií Josefa Koudelky (\"Marie, Setkání-nesetkání\"). Hladíkovým motivem není pouhá figura, ale \"výrazné lidské city, jejich setkávání a míjení\"Jana Hladíka inspirují také detaily postav klasických děl (Jan Vermeer, Botticelli), které cituje, ale zachází s nimi svobodně, zachycení pohybu (\"Tanečník\", scéna \"Slepci dle Brueghela\") nebo psychologické studie tváří (\"Franz Kafka\", \"Samuel Beckett\", \"Křik\").\nVrcholnou prací z roku 1977 je obtížné převedení perspektivy obrazu ležícího Krista dle Andrea Mantegny.\n\n\n\n\n\n\n"}
{"id": "731931", "url": "https://cs.wikipedia.org/wiki?curid=731931", "title": "Man In Space Soonest", "text": "Man In Space Soonest\n\nMan In Space Soonest (MISS; česky „Člověk ve vesmíru co nejdříve“) byl kosmický program letectva Spojených států amerických probíhající v letech 1957–1958. Jeho cílem byl let prvního člověka do vesmíru. Po založení NASA, a soustředění příprav na pilotované kosmické lety do ní, byl program v srpnu 1958 zrušen.\n\nOdborníci letectva Spojených států začali pracovat na pilotovaných letech do vesmíru roku 1956. Zvažovány byly jak stavba raketoplánu vycházejícího z programu X-15, tak návratové kapsle. Po vypuštění prvního Sputniku se americké kosmické programy dostaly pod silný tlak politiků, požadujících předehnání Sovětského svazu. \n\nV únoru 1958 plány vykrystalizovaly do tří směrů – společnost North American Aviation předložila plán dalšího rozvoje raketoplánu X-15. Druhým směrem bylo maximální urychlení projektu X-20 Dyna-Soar. Třetí plán, navržený společnostmi McDonnell a Avco-Convair předpokládal postavení jednoduché návratové kabiny.\n\nV březnu 1958 se letectvo rozhodlo soustředit se na třetí variantu. Kosmická loď měla vážit 1200–1350 kg s průměrem 1,8 m a délkou 2,4 m. Délka letu se předpokládala nejvýše dva dny. Řízení mělo být automatické. První let byl naplánován na říjen 1960.\n\nV dubnu 1958 byl plán kosmických letů letectva rozšířen na čtyři etapy, první „Člověk ve vesmíru co nejdříve“ (\"Man in Space Soonest\", MISS), byla popsána výše. Druhá – Člověk ve vesmíru dokonaleji (\"Man-in-Space-Sophisticated\") předpokládala dvoutýdenní let. Třetí – \"Lunar Reconnaissance\" a čtvrtá – \"Manned Lunar Landing and Return\" předpokládaly lety k Měsíci.\n\nNicméně v květnu 1958, po propočtu možností rakety Atlas doplněné o druhý stupeň, byl navržen suborbitální let do výše 270 km a dálky 185 km, přesunutý na duben 1960. Předpokládané náklady by byly 99,3 miliónu dolarů. V červnu 1958 tuto variantu schválilo vedení letectva, byly podepsány kontrakty s North American Aviation a General Electric na stavbu kabiny (první maketa měla být hotova v září). Současně ještě v červnu letectvo vybralo devět astronautů – byli to Neil Armstrong, John McKay a Joseph Walker z NACA; William Bridgeman z Douglas Aircraft; Albert Crossfield a Alvin White z North American; a konečně Iven Kincheloe, Robert Rushworth a Robert Michael White z letectva USA.\n\nV srpnu 1958 však prezident Eisenhower potvrdil rozhodnutí soustředit práce na prvním letu do vesmíru v právě založené NASA a proto letectvo program \"Man In Space Soonest\" zrušilo.\n"}
{"id": "731932", "url": "https://cs.wikipedia.org/wiki?curid=731932", "title": "József Szentiványi", "text": "József Szentiványi\n\nJózsef Szentiványi, též József Szent-Iványi (15. listopadu 1884 Liptovský Ján nebo Liptovský Žiar. – 1. prosince 1941 Balatonfüred), byl československý politik a meziválečný poslanec Národního shromáždění za Zemskou křesťansko-socialistickou stranu, Maďarskou zemskou stranu zemědělců a malorolníků a Maďarskou národní stranu.\n\nPočátkem 20. století byl jedním ze zakladatelů \"Gemersko-Novohradského zemědělského spolku\" (\"Gömör-Nógradi Gazdaegyesület\"), který působil v okolí města Rimavská Sobota.\n\nPo parlamentních volbách v roce 1920 se stal poslancem Národního shromáždění za maďarskou křesťansko-sociální stranu. V červnu 1922 vystoupil z poslaneckého klubu maďarských křesťanských sociálů a stal se předsedou nově zřízeného poslaneckého klubu Maďarské zemské strany zemědělců a malorolníků. Ta se roku 1925 přejmenovala na Maďarskou národní stranu. Mandát obhájil za Maďarskou národní stranu v parlamentních volbách v roce 1925, kdy kandidoval na společné listině, kterou pro účel těchto voleb vytvořila Maďarská národní strana, Německý svaz zemědělců a Spišská německá strana. Společný poslanecký klub těchto tří formací se ale neudržel a Szentiványi v říjnu 1927 přešel do samostatného klubu Maďarské národní strany. V té době se ve straně začala projevovat proti Szentiványimu opozice z řad politiků nesouhlasících s jeho aktivistickým kurzem vstřícným vůči Československu.\n\nByl zvolen i v parlamentních volbách v roce 1929, nyní za střechovou kandidátku, v níž se spojila Maďarská národní strana, Zemská křesťansko-socialistická strana a Spišská německá strana. Mandát obhájil i v parlamentních volbách v roce 1935. Opět šlo o koalici Maďarské národní strany a Zemské křesťansko-socialistické strany. V roce 1936 se sloučily a vznikla Sjednocená maďarská strana.\n\nV roce 1924 se uvádí jako předseda gemerského hospodářského družstva, gemerských sdružených spolků a svazu hospodářských spolků. Profesí byl velkostatkářem. Dle údajů k roku 1935 bydlel v obci Behynce (součást města Tornaľa) na jižním Slovensku. Poslanecké křeslo ztratil na podzim 1938 v souvislosti se změnami hranic Československa.\n\n"}
{"id": "731934", "url": "https://cs.wikipedia.org/wiki?curid=731934", "title": "Pudlava", "text": "Pudlava\n\nPudlava je říčka v Krkonoších, levostranný přítok Labe. Délka toku činí 1,5 km.\n\nPramení v Sedmidolí na jižním svahu Vysokého Kola. Protéká Pudlavským dolem a do Labe se vlévá na konci Labského dolu.\n\nNa toku se nachází Pudlavský vodopád.\n\nPřístup k soutoku s Labe je možný po asfaltové silnici od Dívčích lávek.\n\n"}
{"id": "731948", "url": "https://cs.wikipedia.org/wiki?curid=731948", "title": "Dívčí lávky", "text": "Dívčí lávky\n\nDívčí lávky je označení soutoku Labe s Bílým Labem. Nachází se asi 2 km od Špindlerova Mlýna, ze kterého sem vede modře značená turistická cesta. V okolí soutoku a na Dívčích stráních se nachází čtveřice řopíků. Dívčí lávky tvoří začátek Labského dolu. Vede odtud Harrachovská cesta, nejstarší turistická stezka v Krkonoších, od které se zde odděluje Weberova cesta na Luční boudu. Místem prochází cyklostezky K16 (ze Svatého Petra na boudu U Bílého Labe), K14 (Špindlerův Mlýn – Labský důl) a K15 (Okruh Špindlerův Mlýn). Začíná zde trasa NS Labský důl.\n\n"}
{"id": "731952", "url": "https://cs.wikipedia.org/wiki?curid=731952", "title": "Géza Szüllő", "text": "Géza Szüllő\n\nGéza Szüllő (5. února 1872 Budapešť – 28. července 1957) byl československý politik a meziválečný poslanec Národního shromáždění za Zemskou křesťansko-socialistickou stranu (maďarská menšinová strana).\n\nNarodil se v Budapešti. Vystudoval práva. Už jako mladý muž v roce 1901 byl zvolen do Uherského parlamentu, kde zastupoval až do roku 1918 katolickou Lidovou stranu (\"Néppárt\"). Po rozpadu Uherska přesídlil do Bratislavy. Od roku 1920 působil v zahraničí, kde bojoval za práva etnických Maďarů. Do Československa se vrátil roku 1925. Profesí byl statkářem. Dle údajů k roku 1935 bydlel v obci Báč (\"Bačfa\") na jižním Slovensku.\n\nPatřil k hlavním postavám křesťansko-socialistické strany, které v letech 1925–1932 i předsedal. Jeho nástup do čela strany byl odrazem vítězství křídla radikálněji naladěného proti Československu. Zatímco poražená menšina ve straně se chtěla orientovat na spolupráci s Československou stranou lidovou, Szüllő upřednostňoval alianci s Hlinkovou slovenskou ľudovou stranou s jednotícím požadavkem autonomie.\n\nPo parlamentních volbách v roce 1925 se stal poslancem Národního shromáždění za Zemskou křesťansko-socialistickou stranu. Mandát obhájil v parlamentních volbách v roce 1929 a parlamentních volbách v roce 1935. V roce 1936 se Zemská křesťansko-socialistická strana sloučila do Sjednocené maďarské strany, do níž se zapojila i Maďarská národní strana. Poslanecké křeslo ztratil na podzim 1938 v souvislosti se změnami hranic Československa.\n\nPo vídeňské arbitráži, kterou bylo roku 1938 jižní Slovensko přičleněno k Maďarsku, zasedal v maďarském senátu.\n\n"}
{"id": "731957", "url": "https://cs.wikipedia.org/wiki?curid=731957", "title": "Phyllopteryx", "text": "Phyllopteryx\n\nPhyllopteryx (české jméno řasovník je rodově nespecifické, používá se i pro rod \"Phycodurus\") je rod jehlovitých ryb z podčeledi Syngnathinae. Sesterskou skupinou je druhý rod řasovníků, \"Phycodurus\".\n\nJsou popsány pouze 2 druhy:\n"}
{"id": "731969", "url": "https://cs.wikipedia.org/wiki?curid=731969", "title": "Anton Šalát", "text": "Anton Šalát\n\nAnton Šalát (12. června 1892 Necpaly nad Nitrou – 17. září 1944 Hájniky) byl československý a slovenský římskokatolický kněz a politik, meziválečný poslanec Národního shromáždění za Hlinkovu slovenskou ľudovou stranu, později za Autonomistický blok.\n\nZákladní školu a čtyři ročníky gymnázia absolvoval u piaristů v Prievidzi. Gymnázium pak dokončil v Banské Bystrici. Absolvoval bohoslovecká studia v Banské Bystrici a roku 1916 byl vysvěcen za kněze. Působil jako kaplan v Čierném Balogu, Detvě a Zvolenu. Od roku 1919 byl členem učitelského sboru na reálce ve Zvolenu. Od roku 1932 byl farářem v Hájnikách. Už během studií se angažoval v katolickém tisku a po vzniku Československa se zapojil do struktur Slovenské ľudové strany. Povoláním byl profesor. Podle údajů z roku 1935 bydlel v obci Hájniky (část města Sliač).\n\nV parlamentních volbách v roce 1929 získal mandát v Národním shromáždění za Hlinkovu slovenskou ľudovou stranu. Obhájil ho v parlamentních volbách v roce 1935, nyní za Autonomistický blok, jehož vznik iniciovala Hlinkova slovenská ľudová strana. Poslanecké křeslo si oficiálně podržel do zrušení parlamentu 1939.\n\nV prosinci 1938 byl zvolen ve volbách do Sněmu Slovenskej krajiny. Ve sněmu byl místopředsedou sociálního a zdravotního výboru. V březnu 1939 při takzvaném Homolově puči (krátkodobý pokus centrální československé vlády o silovou změnu poměrů na Slovensku a potlačení radikálních slovenských separatistů) byl dočasně uvězněn v Banské Bystrici.\n\nPoliticky se angažoval i za tzv. slovenského štátu. Zasedal nadále v slovenském sněmu. Profiloval se jako antisemita a antikomunista. Vydal knihy \"Boľševická víchrica\", \"Obete boľševizmu\", \"Proti boľševizmu\" a \"Vodca na Javorine\".\n\nByl zabit partyzány během Slovenského národního povstání.\n\n"}
{"id": "731976", "url": "https://cs.wikipedia.org/wiki?curid=731976", "title": "Josef Šamalík", "text": "Josef Šamalík\n\nJosef Šamalík (27. dubna 1875 Ostrov u Macochy – 7. ledna 1948 Ostrov u Macochy) byl československý politik a dlouholetý lidovecký poslanec Katolické strany národní na Moravě a Československé strany lidové, předseda Svazu katolických zemědělců a člen ústředního výkonného výboru v poválečné obnovené Československé straně lidové. Už jako mladý rolník budoval od základů zemědělské hnutí, v roce 1908 se stal jeho mluvčím v Moravském zemském sněmu, od r. 1907 poslancem na Říšské rady vídeňské a v Československu byl za ČSL povolán do revolučního Národního shromáždění, kde až do okupace zastupoval volební kraj brněnský. Celý svůj život zasvětil kulturnímu, sociálnímu a hospodářskému povznesení zemědělského stavu.\n\nPocházel ze silně věřící rodiny a celý život hospodařil na svém statku v rodišti, v Ostrově u Macochy. Politicky aktivní byl již za Rakouska-Uherska. V katolickém politickém hnutí se angažoval od mládí a pracoval v řadách konzervativní Katolické národní strany na Moravě (založena 1896). Ji také od roku 1906 zastupoval jako poslanec na Moravském zemském sněmu. Uspěl v zemských volbách roku 1906, kdy byl zvolen na Moravský zemský sněm za českou kurii venkovských obcí, obvod Velké Meziříčí, Velká Bíteš. Mandát zde obhájil i v zemských volbách roku 1913.\nVe volbách do Říšské rady roku 1911 se stal poslancem Říšské rady (celostátní parlament), kam byl zvolen za český okrsek Morava 25. Usedl do poslanecké frakce Katolická národní strana. Ve vídeňském parlamentu setrval do zániku monarchie.\n\nSvé poslání viděl v organizování katolicky orientovaného rolnictva. V roce 1901 založil Katolický spolek českého rolnictva na Moravě, ve Slezsku a Dolních Rakousích (v roce 1922 ji přejmenoval na Svaz lidových zemědělců). V letech 1902–1904 se angažoval při zakládání obdobné organizace také v Čechách. Okolo roku 1912 byl hlavním aktérem sporu o pojetí katolického politického programu, ve kterém se střetla jeho koncepce se skupinou okolo Jana Šrámka.\n\nV katolickém politickém táboře se angažoval i po vzniku Československa. Po vzniku Československé strany lidové v roce 1919 se stal členem výkonného výboru její moravské zemské organizace. Byl hlavní postavou organizace Svaz lidových zemědělců a v čele tohoto stranického satelitu s 50 000 členy stál až do zániku ČSL. V letech 1898–1945 pro tuto skupinu vydával noviny \"Selské hlasy\".\n\nV letech 1918–1920 zasedal v Revolučním národním shromáždění. V parlamentních volbách v roce 1920 získal poslanecké křeslo v Národním shromáždění. Mandát v parlamentních volbách v roce 1925 obhájil a do parlamentu se dostal i po parlamentních volbách v roce 1929 a opět po parlamentních volbách v roce 1935. Poslanecký post si oficiálně podržel do zániku parlamentu a Československa v březnu 1939, přičemž krátce předtím ještě v prosinci 1938 přestoupil do nově vzniklé Strany národní jednoty. Přes své konzervativní smýšlení v mnohém stál za Janem Šrámkem a podporoval jeho politickou linii vůči Aloisu Kaderkovi a Antonínu Čuříkovi.\n\nVelmi bohatá byla Šamalíkova publicistická, novinářská a literární práce. Už v roce 1898 začal vydávat a redigovat týdeník «Selské hlasy», od roku 1908 levnější stejnojmenný čtrnáctideník, přejmenovaný v roce 1919 na «Zemědělské noviny», který v roce 1921 nahradila příloha v Selských listech s názvem «Zájmy malozemědělců». V roce 1903 založil při Selských hlasech samostatnou hospodářskou přílohu «Selský obzor», kterou v roce 1923 přejmenoval na «Obzor Svazu lidových zemědělců československých» a od roku 1927 na «Hospodářský obzor», který doplňovala hospodářská příloha «Selka» (1902–1941). Jako příloha Selských hlasů a také samostatně vycházel čtrnáctideník určený mládeži «Naše omladina» (1912–1940). Posledním Šamalíkovým týdeníkem byl hlavičkový list Selských hlasů, který pod názvem «Venkovské noviny» (1929–1941) vycházely se stejnými přílohami jako Selské hlasy. Vydával též oblíbené Rolnické kalendáře a je např. autorem „Povídek z našeho kraje“ (1943) nebo polemických brožur jako „Bič na agrární lež a klam“ (1913). \n\nŠamalík byl chalupníkem, ale označoval se po celý život za rolníka a k tomu dodával: \"„Rolník je u mne každý, kdo hospodaří a pracuje na svém, ať má výměru, jakou chce.”\" Po celý život působil a žil v Ostrově u Macochy, kde v letech 1908–1919 a 1923–1937 sloužil jako starosta. Zajímal se o místopis a regionální vlastivědu a speleologii. Ve 20. letech 20. století objevil a pro veřejnost zpřístupnil jeskyni Balcarka. Po roce 1938 se stáhl z vysoké politiky, ale dále působil od r. 1945 v ústředním výboru obnovené Československé strany lidové. Zemřel ve středu 7. ledna 1948 v Ostrově u Macochy na Blanensku, kde byl v sobotu 10. ledna 1948 ve svých 73 letech pochován do rodinné hrobky.\n\n\n\n"}
{"id": "731988", "url": "https://cs.wikipedia.org/wiki?curid=731988", "title": "Emanuel Šedý", "text": "Emanuel Šedý\n\nEmanuel Šedý (24. prosince 1887 – ???) byl československý politik a meziválečný poslanec Národního shromáždění za Československou živnostensko-obchodnickou stranu středostavovskou.\n\nK roku 1935 je uváděn jako obchodník, bydlel v Brně.\n\nV parlamentních volbách v roce 1935 získal poslanecké křeslo v Národním shromáždění. Poslanecké křeslo si oficiálně podržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově ustavené Strany národní jednoty.\n\nV květnu 1939 byl jmenován do výboru Národního souručenství. Byl krajským vedoucím Národního souručenství v Brně.\n\n"}
{"id": "731990", "url": "https://cs.wikipedia.org/wiki?curid=731990", "title": "Kulturální studia", "text": "Kulturální studia\n\nKulturální studia jsou interdisciplinárním zkoumáním vztahů současné kultury a společnosti, jde tedy o mezioborové studium či analýzu vztahů symbolických a sociálních praktik spojující kulturní aspekty z antropologie, dějin umění, literární vědy, medialistiky, lingvistiky, etnologie atd. v různých kombinacích. Nejedná se však o kulturní antropologii či kulturologii. Na rozdíl od těchto oboru se kulturální studia primárně zaměřují na postindustriální společnosti. V současné době lze v České republice magisterská kulturální studia studovat pouze na Katedře mediálních a kulturálních studií a žurnalistiky v Olomouci.\n\nJe důležité zmínit, že se nejedná o vědu jako takovou. Pole výzkumu kulturálních studií je velmi těžko vymezitelné, jelikož jde o interdisciplinární (také se může říci multidisciplinární či postdisciplinární) obor. Úkolem kulturálních studií není popsat či snad dokonce vymezit danou kulturu nebo společnost, nýbrž zjistit, co za kulturu považuje jedinec a jak ho kultura ovlivňuje. Kulturální studia se soustředí především na každodennost. Snaží se zachytit a popsat zásadní vnímanou problematiku týkající se většiny lidí v dané kultuře či společnosti v určitém časovém období (například dnes je možno se v rámci kulturálních studií soustředit na problematiku jako: homosexuální rodičovství, potraty, možný nástup jiného režimu a podobně – jde tedy o politiku v širokém slova smyslu). Kulturální studia využívají ke svému studiu zejména vědy jako sociologie, kulturologie, antropologie, politologie, psychologie a filosofie (dále může jít o vědy jako religionistika, lingvistika a další).\n\nKulturální studia vznikla asi v 60. letech 20. století. Kulturální studia tak vznikla v návaznosti na tak zvané Centrum pro současná kulturální studia (v originále: Center for contemporary cultural studies, zkratka: CCCS). Již od svého vzniku deklarují kulturální studia nevymezitelnost svého zkoumání. Dají se také chápat jako otevřený projekt, jež dešifruje kulturní formy, které pomáhají vytvářet a udržovat způsoby myšlení, vnímání a chování, které vedou k pasivnímu akceptování podmínek sociálního života v rámci kapitalistických společností. Často se kulturální studia považují za vnitřní proud mediálních studií, ale může to být vnímáno i opačně, tedy že mediální studia jsou vnitřním proudem kulturálních studií. Média mají pro kulturální studia v současné době obrovský a nezanedbatelný význam, neboť média velmi determinují vnímání kultury, a to jak jedincem, tak i celou společností.\n\nČeský neologismus „kulturální studia“ zavedl roku 2004 český sociolog - profesor Miloslav Petrusek.\n\nStuart Hall (1932-2014) – je považován za nejdůležitější osobu spjatou s rozvojem kulturálních studií. Narodil se na Jamajce, kde vystudoval, doktorát si dodělal ve Velké Británii, kde začal následně učit. Kromě teorie kulturálních studií se věnoval i sociologii. Společně s Richardem Hoggartem a Raymondem Williamsem se podílel na základech školy myšlení nazývané Birminghamská škola. V roce 1964 bylo postaveno centrum pro výzkum kulturních studií na univerzitě v Birminghamu – Centrum pro současná kulturní studia, kde byl mezi lety 1968 – 1979 ředitelem Centra pro současná kulturální studia (CCCS) a právě v těchto letech si kulturální studia začala etablovat svou identitu. Hallovy teorie navazují především na myšlenky Karla Marxe. Mimo jiné se zabýval i problematikou rasy a pohlaví. Je zastáncem recepční teorie, ve spojení s ní vyvinul teorii kódování a dekódování, kterou představil v několika publikacích (první a nejdůležitější byla Encoding and Decoding z roku 1973). Jejímu rozvíjení se dále věnoval na svých přednáškách po celou dobu své kariéry.\n\nHallova esej o kódování a dekódování popisuje, jak se tvoří mediální zprávy, jak se zveřejňují a jak jsou přijímány publikem. Hall tvrdí, že význam zprávy není zafixovaný a čistě určený odesílatelem, zpráva není nikdy jednoznačná a obecenstvo nikdy není pouze pasivním příjemcem smyslu zprávy.\n\nSmysl zprávy je umístěn mezi odesílatele a příjemce zprávy. Producent zakóduje smysl zprávy určitým způsobem, zatímco příjemce si ho dekóduje jinak, podle jeho sociální situace, osobního rozpoložení a dalších faktorů. Kruh komunikace se skládá z několika momentů – produkce, cirkulace, distribuce, reprodukce. Zpráva ale musí být správně dekódovaná příjemcem, aby mohla nastat smysluplná výměna. Publikum tak začíná být nahlíženo jako producent významu, nejen jako uživatel či pouhý recipient jak tomu bylo v minulosti. Hall tak s touto teorií přišel s úplně novým pohledem na proces komunikace.\n\nRichard Hoggart (1918-2014) - britský literární teoretik a sociolog, který významně ovlivnil vývoj kulturních studií výzkumem představ, myšlenek a dalších fenoménů ve společnosti (tzv. popkulturu). Stal se zakladatelem a prvním ředitelem Centra pro současná kulturní studia.\n\nRaymond Williams (1921-1988) - podobně jako Hoggart byl literárním teoretikem. Zároveň byl kulturologem a pro britská kulturální studia byl významnou osobností zejména pro svůj zájem o kulturu každodennosti. Na rozdíl od předchozích teorií kultury, které kladly důraz na její estetická hlediska, se zabýval jejím antropologickým uchopením. Kulturu popsal jako celistvý způsob života (\"the whole way of life\") obyčejných mužů a žen a založil tak tradici chápání kultury v rámci britiských kulturálních studií.\n\nRoland Barthes (1915-1980) – francouzský spisovatel a teoretik významně svým dílem ovlivnil okruh bádání v kulturálních studií, a to především v posunu od kulturalismu ke struktulasimu (70. léta 20. století).\n\nChris Barker – současný britský diskursivní analytik a autor významných publikací zabývajícími se právě vymezením a zkoumáním kulturálních studií; sám o kulturálních studiích mluví jako o diskursivní formaci myšlenek, představ a praktik, které zajišťují to, aby bylo možné o určitém tématu, sociální aktivitě a institucionální pozici ve společnosti mluvit; právě v tom vidí Ch. Barker velký přínos kulturálních studií pro společnost.\n\nMarxismus vznikl jako politický, ekonomický a především ideologický směr ve 40. letech 19. století a navazuje na německou klasickou filosofii, anglickou politickou ekonomii a francouzský utopický realismus. Autorem směru je německý filosof Karl Heinrich Marx, jeho blízký přítel Bedřich Engels se však významně podílel na jeho rozvoji. Podstatou marxismu je boj mezi třídami, který je zapříčiněn rychlým rozvojem výrobních prostředků. Tento rozpor neustále eskaluje až k revoluci, která vede ke změně výrobního způsobu ve polečenské základně, zatímco hodnoty společnosti (kultura aj.) zaostávají.Původní marxistický ekonomismus je však zpochybňován první kulturální studií - marxistickým humanismem.\nFrankfurtská škola označuje skupinu neomarxistických sociologů a filosofů, kteří spolupracovali s Maxem Horkheimerem v Ústavu pro sociální výzkum (IfS, Institut für Sozialforschung) ve Frankfurtu nad Mohanem. Časná Frankfurtská škola byla ovlivňena Antoniem Gramscim a členy pozdější Birminghamské školy.\nBirminghamská škola vznikla v 60. letech 20. století. Byla známa také jako Centrum pro současná kulturní studia. Její vznik byl ovlivněn konfrontací jednotlivých skupin mládeže, což po 2. světové válce vedlo k vytváření nových subkultur. Významní představitelé byli například S. Hall, R. Hoggart, M. Clarke, D. Hebdige nebo L. Althusser.\nExtropianismus, nebo také filozofie Extropianismu, je vyvíjecí se rámec hodnot a norem, které dokážou neustále zlepšovat zdravotní stav člověka. Extropianisté věří, že pokroky ve vědě a technice umožní člověku jednoho dne žít nekonečně dlouho. \nPopulární kultura patří k nejdůležitějším oblastem zkoumání kulturálních studií. V rámci britské tradice je axiomatické pojetí Johna Fiska, který odmítá prefabrikované čtenáře mediálních sdělení, ale klade důraz na moc publik, jež dávají sdělením význam. Význam tedy nevychází od tvůrců mediálních sdělení, nýbrž od jejich příjemců.\n\n\n"}
